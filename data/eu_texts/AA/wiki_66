{"id": "70416", "revid": "96586", "url": "https://eu.wikipedia.org/wiki?curid=70416", "title": "Mireia Gabilondo", "text": "Mireia Gabilondo (Bergara, Gipuzkoa, 1964ko apirilaren 27a) aktorea, zuzendaria eta gidoigilea da.\nEusko Jaurlaritzaren Arte Dramatikoaren Zerbitzuko \"Antzerti\" Eskolan diplomaduna da. Tanttaka Teatroa eta Tentazioa ekoiztetxeetako kidea da. Eskarmentu handia du zuzendaritzaren eta interpretazioaren munduan, eta Euskal Herriko arte eszenikoen irudi nabarmenetako bat da; izan ere, arrakasta handia izan du antzerkian, dantzan, zineman eta telebistan. 1983an, Fernando Bernu\u00e9s aktore eta zuzendariarekin eta Kike D\u00edaz de Rada aktorearekin batera, Tantaka antzerki-talde donostiarrak hainbat ikuskizun eraman ditu eszenatokira euskaraz, gaztelaniaz eta katalanez. Hainbat sari jaso ditu, horien artean, 2014ko Max saria.\nTelebistarako lan egin izan du batez ere, ETBko euskarazko ekoizpenetarako (\"Jaun ta Jabe\", \"Ertzainak,\" \"Martin,\" edota \"Altsasu\", besteak beste), aktore zein gidoigile eta zuzendari moduan. Hala ere, azken urteotan zinemarako jauzia egin du film luze bi zuzenduz (\"Kutsidazu bidea, Ixabel\" eta \"Amaren eskuak\"), euskal literaturako bi lan ezagunen adaptazioak direnak. Halaber, Barrura begiratzeko leihoak dokumental nabarmenean ere parte hartu du zuzendari moduan.\nAntzerkian aipagarriak dira antzezle bezala, Sisiforen paperak, Utzi zuk mezua seinalearen ondoren, Giltzadun etxea, Muxua, Barealdi magikoa eta Soinujolearen Semea, besteak beste.\nEta antzerkian ere, baina zuzendaritza lanetan, bere azken muntaien artean, Ameriketako bidaia, Gauekoak (Kukai), Argiaren hautsa edota Erlauntza-enjambre daude. Aipatzekoa da ere Fernando Bernu\u00e9s-ekin batera zuzenduriko El Florido Pensil eta El Florido Pensil Neskak antzezlanak.\nFernando Bernu\u00e9s aktore eta zuzendariarekin ezkonduta dago.\nIbilbidea.\n1987an hasi zen antzerkian Fernando Bernu\u00e9k zuzendutako \"Ondoloin\" lanarekin.\n1997an, El florido pensil antzezlanaren egokitzapena zuzendu zuen, Andr\u00e9s Sope\u00f1aren izen bereko liburuan oinarrituta. Eskola frankistako haur batzuen bizipenak birsortzen ditu lanak. Urte horretan bertan, aktore gisa aritu zen Ana D\u00edezek zuzendutako Todo est\u00e1 oscuro filmean.\n1998an Tentazioa ekoiztetxearen sortzaileetariko bat izan zen.\n2000n \"Ez da hain erraza\" antzezlana zuzendu zuen Fernando Bernuesekin, eta Eneko Olasagasti, Joseba Apaolaza, Tricicleko kide den Paco Mir aktoreekin.\n2004an, aktore gisa parte hartu zuen Mart\u00edn telesailean. 2005ean, Jorge Oteizaren unibertsoaren inguruko ikuskizuna zen \"Otehitzari biraka\" filmaren zuzendari eta gidoilaria izan zen,Tanttaka eta Kukai konpainiekin. Oteizaren bizitza eta pentsamenduan oinarritzen da.\n2006an, Fernando Bernuesekin batera, Kutsidazu bidea Ixabel filmeko kogidoilari eta aktorea izan zen. komediaren protagonista Donostiako gazte bat da, eta mendian galduta dagoen baserri batean uda pasatzea erabaki du bere euskara-maila hobetzeko.\n2007an, \"Emakumeak izarapean\" estreinatu zuen antzerkian Adin eta egoera sexual oso desberdinak dituzten bost emakumeren sexualitatea azaltzen da. Lurdes Ba\u00f1uelosekin batera idatzi zuen, eta Mireiak zuzendu zuen.\n2009an, \"Hnuy illa\" ikuskizuna zuzendu zuen. Joseba Sarrionandia idazlearen poemak uztartu zituen Jon Maiak eta I\u00f1aki Salvadorrek sortutako doinuekin eta euskal dantza tradizionaleko pasarteekin.\n2010ean, Mugaldekoak filmean kozuzendari eta aktore gisa parte hartzen du. Frantzia, Nafarroa eta Gipuzkoarekin muga egiten duen Pirinioetako herri batean, Bigarren Mundu Gerran gertatzen den drama belikoan, Irene Solaguren-ek elkarte klandestino batean parte hartzeko proposamena jasotzen du \"Com\u00e8te\" sarean. Helburua Alemaniak apailatutako hegazkinlari britainiarrak errekuperatzea da.\n2012an, zuzendari eta gidoilari gisa parte hartu zuen \"Barrura begiratzeko leihoak\" dokumentalean, Josu Mart\u00ednez, Eneko Olasagasti, Enara Goikoetxea eta Txaber Larreategirekin batera. Dokumental horretan, ETAko presoen bost istorio kontatzen dira, giza ikuspegiarekin, eta Euskal Telebistaren eskutik. Filmak 5 atal ditu, bakoitzak zuzendari batek idatzi eta egindakoa, euskal preso banari buruzkoa, ETArekin lotutakoak ala ez. Kartzelen barrualderantz eta pertsonen barnealderantz begiratzeko leihoak dira izenburuan aipatutakoak. \"Terroristen\" atzetik dauden gizakien ikuspuntuak plazaratzen dira. Gotzone L\u00f3pez de Luzuriagaren istorioa aukeratu zuen Mireia Gabilondok, eta haren amak zinta magnetofonikoetan grabatutako elkarrizketetatik kontatu zuen istorioa. Minbizia zuen eta gaixotasunari aurre egin behar izan zion kartzelan. 2015ean Euskal Telebistaren emanaldiak eztabaida sortu zuen. Alderdi politiko batzuen arabera, presoak biktima gisa erakusten zituen.\n2013an, Donostiako Zinemaldian, fikziozko bere lehen film luzea estreinatu zuen bakarka: Amaren eskuak. Gaixorik dagoen amak alabarekin duen harremana kontatzen du, Karmele Jaio-ren eleberrian oinarrituta dago.\n2014. urtean aktore gisa parte hartu zuen \"La calma m\u00e1gica\" lanean, Espainiako Zentro Dramatiko Nazionalak eta Tanttakak ekoitzia eta Alfredo Sanzol autoreak zuzendua.\n2015eko ekainean \"Muxua\" estreinatu zuen Tanttaka konpainiarekin, homofobiaren kontrako kontakizuna.\n2015eko irailean Donostiako 63. Zinemaldiko inaugurazio- eta itxiera-ekitaldietan parte hartu zuen Cayetana Guill\u00e9n-Cuervo-rekin.\n2019an Soinujolearen semea filmean aktore-lanak egin zituen. baita Tanttaka konpainiak ekoitzitako \"Utzi zure mezua seinalearen ondoren\" antzezlanean ere, beste hiru aktoreekin batera: Leire Ruiz, Miren Arrieta, eta Oihana Maritorena.\n2020an Kepa Errastik idatzitako Erlauntza filma zuzendu zuen. Gaztetako kuadrillako sei emakume bilduko dira haietako baten ezkontza aurreko agurra ospatzeko."}
{"id": "70418", "revid": "96586", "url": "https://eu.wikipedia.org/wiki?curid=70418", "title": "Itziar Aizpuru", "text": "Itziar Aizpuru Sustaeta (Getaria, Gipuzkoa, 1939ko abenduaren 19a) euskal aktorea da. Gaztetan Gure Txeru antzerki-taldea sortu zuen Getarian eta 1960ko hamarkadan lau antzezlanetan parte hartu zuen. 1999an telebistan hasi zen lanean, \"Goenkale\" telesailean, 60 urte zituela. Gerora beste zenbait telesail eta film laburretan agertu da, besteak beste \"Martin\" (2003-2009), \"Hospital Central\" (2002-2012), \"Eskamak kentzen\" (2016) eta \"La v\u00edctima n\u00famero 8\" (2018). 2010ean lehen papera izan zuen zineman, \"80 egunean\" filmean. Lan horrek ospea ekarri zion, eta Emakumezkoen Antzezpen Onenaren Saria eskuratu zuen Toulouseko Cinespa\u00f1a jaialdian. 2014ko \"Loreak\" filmeko protagonistetako bat izan zen, nazioartean ezagutza eman zion lana. Film horregatik hainbat sari irabazi zituen, tartean Aktore-zerrendako Emakumezko Aktore Onenaren Feroz Saria. Aizpururen beste lan ezagun batzuk \"Handia\" (2017), \"Cuando dejes de quererme\" (2018), \"Mientras dure la guerra\" (2019) eta \"Baztango trilogia\" (2017-2020) dira.\nBiografia.\nLehen urteak.\nGetariako Elkano kalean jaio zen. Agustin Aizpuru Lazkano getariarraren eta Justina Sustaeta Azkarraga mutrikuarraren alaba da. Bikoteak beste alaba bat (Benite) eta seme bat (Ibon) izan zituen aurretik. Familia \"Largonekoak\" ezizenaz ezagutzen zuten herrian. Gurasoak abertzaleak ziren eta Euzko Gudarostearekin kolaboratu zuten Espainiako Gerra Zibilean. Hori zela eta frankistek herritik kanporatu zuten Justina ama, 1937ko otsailaren 13an. Aita harakina zen, eta Getarian harategia zuen. Familiak denda bat ere izan zuen Getarian, eta Itziarrek bertan egin zuen lan zenbait urtetan, ahizparekin batera.\nAita Pepita Enbilen lehengusua zen, eta Itziarrek udak Pl\u00e1cido Domingorekin igaro ohi zituen. Sei urterekin hasi zen Getariako eskolan. Matematika zen gehien gustatzen zitzaion ikasgaia. 17 urterekin Baionara joan zen, frantses eskolak jaso eta garbiketa lanak egitera. Gaztetatik zuen zinema gustuko, eta \"Cine Mundo\" edota \"Fotogramas\" bezalako aldizkariak erosi ohi zituen.\nGaztaroa\u02d0 kulturgintza eta hastapenak antzerkian.\n1950eko hamarkadaren amaieran Aizpuru eta beste zenbait herrikide, Mikel Zuazabeitia apaizarekin, hainbat kultura ekimen antolatzen hasiak ziren, besteak beste kalez kale koroan abestuz edo dantza zein antzerki emanaldiak eginez. Frankismo garaian euskarak sufritzen zuen zapalkuntzaren erantzun gisa hasi ziren lan horiek egiten, euskal kultura aldarrikatzeko asmoz.\n1963an Gure Txeru antzerki-taldea sortu zuen, beste zenbait herrikiderekin batera, gobernadore zibilak jarritako hainbat zailtasun gainditu ondoren. Halaber, taldearen sorrerako aktetan ez zen Itziarren izenik azaldu (bai, ordea, Benite ahizparena) jende \"garbixeagoa\" behar zutelako. Hala ere hasieratik izan zen taldeko kidea, eta koroan, dantzan zein antzerkian ibili zen. Guardia Zibilaren mehatxupean entseatu ohi zuten. Kantatzen zituzten abestien artean diktadurak \"subertsibo\" gisa sailkatutakoak zeuden. Taldeko dantzariek ikurrinaren hiru koloreak eramaten zituzten gonetan; frankismo garaian hori egiten zuen elkarte bakarra izan zen Gure Txeru.\nLukas Dorronsoro apaiza izan zuten irakasle antzerkian, eta zazpi urtetan zehar lau antzezlan plazaratu zituzten. 1962an kaleratu zuten lehena, \"Itziartxo\", eta Aizpuruk Itziartxo protagonistaren papera egin zuen baserri giroko antzezlanean. Bigarren antzezlana, \"Lagun txar bat,\" arrantzale giroko obra zen eta Aizpuruk berak zuzendua izan zen. Beste bi obrak Dorronsoro apaizak egindako itzulpenak izan ziren, \"Udaberriko gau hartan lorik ez\" (jatorriz Enrique Jardiel Poncelarena) eta \"Zauriak argi\" (jatorriz Josep Maria de Sagarrarena). Antzezlanen emanaldiak Gipuzkoako hainbat herritan egin zituzten. Gaur egun Gure Txeruk kultur elkarte gisa jarraitzen du.\nAntzerkitik aldentzea.\n1969an ezkondu eta familia osatu zuen, eta antzerkia alde batera utzi zuen. Xagu taberna ireki zuen Getarian senarrarekin batera. 1970eko hamarkadan taberna utzi eta Zarautzera joan ziren bizitzera. Gerora Aizpuruk Tototx liburu- eta paper-denda ireki zuen Getarian.\nTelebistan hastea.\n1999an EITBra deitu zuen, \"Goenkale\" telesailean aritzeko. Casting bat egin ondoren hasi zen telesailean lanean. Dolores Aldairen papera egin zuen, gidoilariek bereziki berarentzat pentsatutako pertsonaia. Telesaileko lanetik zailena euskara batura egokitzea iruditu zitzaion. Hiru denboraldiz aritu zen telesailean, 2002an pertsonaia hil zen arte. Urte horietan ezagutza irabazi zuen Euskal Herrian eta zenbait herritarrek kargu hartu zioten kalean, haren pertsonaiaren maltzurkeriak zirela eta.\nHorren ondoren \"Hospital Central\" telesaileko atal batean agertu zen eta TF1 katearen \"Le Bleu de l'oc\u00e9an\" telesail laburreko atal batean parte hartu zuen. 2003an ETBren \"Martin\" telesailean hasteko eskaintza jaso zuen. Zazpi denboraldiz egin zuen Mari Koro amonaren papera, 2009rarte. Tarte horretan beste paper episodiko batzuk izan zituen \"Hospital Central\" (2006)\",\" \"Mi querido Klikowsky\" (2007) eta \"MIR\" (2008) telesailetan, eta 2005ean \"Eduard y el resto\" film laburrean agertu zen.\nZinema eta ospea.\n2010ean lehen papera eskuratu zuen zinean; \"80 egunean\" filmeko protagonista izan zen. Paper horregatik hainbat sari eta aipamen eskuratu zituen Aizpuruk nazioarteko zinema jaialdietan. \"El gran V\u00e1zquez\" (2010) eta \"Tres mentiras\" (2014) filmetan sekundario gisa parte hartu ondoren, 2014ko \"Loreak\" filmeko protagonistetako bat izan zen. Lan horregatik Aktore-zerrendako Emakumezko Aktore Onenaren Idazle Zinematografikoen Elkarteko Domina eta Feroz Saria irabazi zituen.\nZineman debutatu ondoren, 2010eko hamarkadan, hainbat paper episodiko izan zituen estatuko telesailetan (\"Hospital Central\", \"La que se avecina\", \"All\u00ed abajo\"), eta hamaika film laburretan parte hartu zuen. 2015ean antzerkira itzuli zen \"Ahantzitako oroitzapenak\" kontzertu antzeztuarekin. \"Loreak\" filmak ekarritako ezagutzaren ondorioz \"Los versos del olvido\" (2017) filma grabatu zuen Txilen, Alireza Khatami zuzendari irandarrarena.\n2016an ETBko \"Eskamak kentzen\" telesaileko protagonistetako bat izan zen. 2017an ETBren \"Euskalduna naiz, eta zu?\" saioan kolaboratu zuen. Urte berean paper txiki bat izan zuen \"Handia\" filmean, eta Dolores Redondo idazlearen Baztango trilogian oinarritutako \"El guardi\u00e1n invisible\" filmean parte hartu zuen izeba Engrasiren paperean. 2018an \"Cuando dejes de quererme\" eta \"Oh\u01c3 Mammy Blue\" filmetan agertu zen, eta kolaborazio berezi bat egin zuen \"La v\u00edctima n\u00famero 8\" telesaileko lau ataletan. \"Fabricando mujeres\" eta \"Basque selfie\" dokumentaletan ere agertu zen.\nAzken lanak.\n2019an Alejandro Amen\u00e1bar zuzendariaren \"Mientras dure la guerra\" pelikulan Aureliaren papera egin zuen (2017an zuzendariaren \"Danielle\" film labur komertzialean paper labur bat izan zuen). Urte berean Jose Mari Goenaga eta Aitor Arregiren \"Mateoren ama\" film laburrean parte hartu zuen, Mariasun Pagoaga (\"80 egunean\") eta Aitziber Garmendia (\"Martin\") lankide ohiekin batera. Film labur hau Moriarti Produkzioak eta Aizpururen arteko laugarren elkarlana izan zen.\nAizpururen azken lanen artean \"El silencio de la ciudada blanca\" eta \"Legado en los huesos\" daude, Baztango trilogiako bigarren zatia. 2020an \"Ofrenda a la tormenta\" estreinatu zen, Baztango trilogiaren amaiera. 2020ko urrian Jabi Elortegik zuzendutako \"Beti mugan\" ETBren komedia telesailera batu zen, 2021eko udan emititua. 2020ko azaroan \"Polvo somos\" film laburra estreinatu zuen Zinebi jaialdiaren 62. edizioko sail ofizialean. \n2022ko Zinemaldian \"El Vasco\" komedia (zuzendaria\u02d0 Jabi Elortegi) estreinatu zen, Argentinara doan euskaldun bati buruz. Bertan, Aizpuruk amuma Doloresen papera egiten du. Hurrengo proiektuen artean \"Las buenas compa\u00f1\u00edas\" filma du, 1970eko hamarkadan abortatzeko eskubidearen alde egindako borrokari buruzkoa.\nBizitza pertsonala.\nMikel Elizegirekin ezkondu zen 1969ko apirilaren 10ean. Bikoteak hiru seme-alaba izan zituen\u02d0 Jon, Itziar eta Ana. Senar-emazteek Xagu taberna ireki zuten Getarian, baina 1970eko hamarkadan Zarautzera joan ziren bizitzera. Gerora senar-emazteak banandu egin ziren, eta Aizpuruk Tototx liburu-dendaren ardura hartu zuen Getarian, haren familiarena zen lokalean. Haren semea, Jon Elizegi, EAJko zinegotzia da Getarian eta \"Loreak\" filmeko eszena batean zein \"Handia\" filmean agertu zen. Aizpuru amona ere bada.\nGaur egun Zarautzen bizi da. Bere zaletasunen artean kantua dago. Zarauzko Schola Cantorum Santa Maria La Real abesbatzan kantatzen du. 2018ra arte Getariako Salbatore Deuna parrokiako abesbatzan ere kantatzen zuen.\nSariak eta aitortzak.\nGuztira sei sari eskuratu ditu Aizpuruk, \"80 egunean\" eta \"Loreak\" filmetan egindako lanagatik. Bi lanengatik eskuratu ditu emakumezko aktore onenaren sariak nazioarteko jaialdietan, bi kasuetan \"ex aequo,\" haren lankideekin batera. 2011n Mariasun Pagoagarekin batera irabazi zuen Toulouseko Cinespa\u00f1a jaialdiko saria, eta 2014an berriz Itziar Itu\u00f1o eta Nagore Aranbururekin batera Tokioko Latin Beat jaialdikoa.\nZinema arloan irabazitako sariez gain txotx denboraldia ireki zuen \"Loreak\" filmeko lankideekin, eta Getariako herritarrek omenaldia egin zioten Emakumeen Nazioarteko Egunaren harira 2015ean."}
{"id": "70420", "revid": "6327", "url": "https://eu.wikipedia.org/wiki?curid=70420", "title": "Kanpezuko Kuadrilla", "text": ""}
{"id": "70422", "revid": "96586", "url": "https://eu.wikipedia.org/wiki?curid=70422", "title": "Amaia Lizarralde", "text": "Amaia Lizarralde (Donostia, 1966ko irailaren 26a) gipuzkoar aktorea da. Aktore gazteen trebatzaile lanean ere jardun du."}
{"id": "70423", "revid": "105290", "url": "https://eu.wikipedia.org/wiki?curid=70423", "title": "Jonas Brothers", "text": "Jonas Brothers pop-rock musika talde estatubatuarra da. Taldea, 2006an sortu zuen Nick Jonas deituriko 16 urteko mutil batek, eta, bere anaiekin egitea proposatu zuen, Joe Jonas deituriko18 urteko mutil bat eta Kevin Jonas deituriko 22 urteko mutil bat.\nLehen diska, \"It's About Time\" deitzen da eta disko horrekin, famatuak egin ziren. Diskoko abestitik famatuena Year 3000 izan zen. 2007an, beste diska bat atera zuten, \"Jonas Brothers\" deiturikoa. Disko honekin oso famatuak bilakatu ziren. 2007an Disney Channeleko film bat egin zuten: \"Camp Rock\" 2008 beste diska bat atera zuten\" a littel bit longer\" deiturikoa eta 2009ko urtarrilean \"Camp Rock 2\" hasiko dira egiten. Estatu Batuetan ekainaren 20an estreinatuko da. Disney Channelen Jonas Brotheren hainbat bideo ikusi daitezke, adibidez: \"SOS\", \"Hold on\", \"I wanna be like you\", \"When you look me in the eyes\" edo \"Kids of the future\".\n2008ko ekainaren 17an, haien bigarren diskoa, Jonas Brothers argitaratu zen Euskal Herrian, eta 2008ko abuztuan, haien hirugarren diskoa, \"A little bit longer\", atera zen Ameriketako Estatu Batuetan. 2008an Avril Lavignerekin kontzertu sorta eskaini zuten Europan zehar. Urte berean Disney Channel Gamesetan parte hartu zuten hiru anaiek: Nick Jonas (16), Joe Jonas (18) eta Kevin Jonas (20), bakoitza talde desberdin batean. Disney Channelek AEBtan, \"\" deituriko programa bat eskaintzen zuen, eta bertan, Jonas Brothersen kontzertuak eta bizitza ikus daiteke."}
{"id": "70424", "revid": "336", "url": "https://eu.wikipedia.org/wiki?curid=70424", "title": "Gladius", "text": "Gladiusa erromatar legioek erabili zuten ezpata mota da, gutxi gorabehera metro erdi inguruko luzera zuena, erabiltzailearen neurrira egin zitezkeen arren.\nJatorria.\nErromatarrak, ezpata hau egiteko, Hispaniako Hanibalen zeltiberiar mertzenarioek Gerra Punikoetan erabili zuten \"falkata\" izeneko ezpatan oinarritu ziren.\nEzaugarriak.\nEzpata honen orria, zuzena zen, aho bikoa eta mutur luzeduna.\nErabilera.\nBere mutur luzeagatik, batik bat, sastatzeko erabiltzen zuten erromatarrek. Baina, aho bikoa izanda, mozteko ere erabiltzen zen. Oso erabilia izan zen denbora luzez, Erromatar estatuan, bai Errepublika garaian, baita Inperioan ere. Gladiatoreek ere erabili zuten, euren arteko borroketan. Denbora pasa ahala, eta Erdi Inperio inguruan, III. mendeko krisialdia zeritzonean, \"spatha\" izeneko ezpatarekin ordeztu zen; azken hau luzeagoa (70-100 cm) zen, eta mutur laburragoa zuen."}
{"id": "70425", "revid": "113572", "url": "https://eu.wikipedia.org/wiki?curid=70425", "title": "Asier Hernandez", "text": "Asier Hernandez Landa (Donostia, 1971ko maiatzaren 14a) euskal aktorea da.\nBiografia.\nKazetaritza ikasketak burutzen zituen bitartean, Eusko Jaurlaritzako Antzerki Eskola Ofizialean, Antzertin, alegia ikasten zuen. Paco Pinoren interpretazio zinematografikoko kurtsoan parte hartu zuen eta REC enpresaren bikoizketa ikastaroko titulua ere lortu zuen. Irratian esatari gisa lan egin du eta bere ahotsa hainbat filmetarako utzi du. Zineman, telebistan eta antzerkian lan egiten du."}
{"id": "70427", "revid": "9192052", "url": "https://eu.wikipedia.org/wiki?curid=70427", "title": "Gorka Zubeldia", "text": "Gorka Zubeldia (Beasain, ) gipuzkoar aktorea da, zineman eta telebistan aritutakoa."}
{"id": "70428", "revid": "96586", "url": "https://eu.wikipedia.org/wiki?curid=70428", "title": "Ane Sanchez", "text": "Ane Sanchez (Donostia, Gipuzkoa, 1982 - ) euskal antzezlea da."}
{"id": "70429", "revid": "93330", "url": "https://eu.wikipedia.org/wiki?curid=70429", "title": "Iban Garate Garmendia", "text": "Iban Garate Garmendia (Azkoitia, Gipuzkoa, 1982ko maiatzaren 7a) euskal komunikatzailea da, aktore, aurkezle, gidoilari eta ekoizle lanak egindakoa. 1997an hasi zen aktore lanetan \"Goenkale\" telesailean, eta 2000-2004 bitartean ETB 1eko \"Betizu\" haur programazioa aurkeztu zuen. Ikus-entzunezko komunikazioan lizentziatua Nafarroako Unibertsitatean, hainbat entretenimendu saio aurkeztu ditu Euskal Telebistan, besteak beste \"Kalera\" (2004), \"Errazu\" (2009), \"Ai ama\" (2012) eta \"A ze banda\u01c3\" (2014). Egin dituen aktore lan nabarmenen artean \"Aupa Etxebeste\u01c3\" (2005), \"Mystikal\" (2010), \"Arriya\" (2011), \"Miel de naranjas\" (2012) eta \"Agur Etxebeste\u01c3\" (2019) filmak zein \"Martin\" (2005-2009) eta \"El Secreto de Puente Viejo\" (2012-2013) telesailak daude. 2015etik aurrera ETBko albiste-zerbitzuetan ari da lanean; \"Azpimarra\" (2015-2016) saioan hasi eta iluntzeko \"Gaur egun\" aurkeztu zuen bi denboraldiz (2016-2018). 2019ko urtarrilaz geroztik goizeko \"Egun on Euskadi\" albistegia aurkeztu zuen, 2022ra arte.\nBiografia.\nHastapenak.\nAzkoitiako Xabier Munibe ikastolan ikasi zuen 14 urte bete arte, eta ondoren batxilergoa Azpeitiako Karmelo Etxegarai ikastolan gauzatu zuen. 15 urte zituela ikastolako antzerki taldean zebilen, eta lagunekin batera \"Goenkale\" telesailerako proba egin zuen. Castinga gainditu eta 1997an hasi zen telesailean. Lau denboraldiz Aitor Zubeldiaren papera egin zuen, 2000. urtean unibertsitate ikasketak hasteko telesaila utzi zuen arte.\nIkasketak eta \"Betizu\" (2000-2004).\nDeustuko Unibertsitatean ekonomia ikasten hasi zen, eta bi urte egin zituen Enpresen Administrazioa eta Zuzendaritza graduan. Hala ere ez zuen komunikazioaren arloa utzi, ETBk \"Betizu\" haurrentzako saioa aurkezteko eskaintza egin baitzion. Ilaski Serranorekin batera gidatu zuen saioa, eta \"Betizu\" markapean haurrentzako saio ugari gidatu zituen 2004rarte, besteak beste \"Gain gaina\", \"Betizu Arena\", \"Betishow\", \"BT\" edo \"Betizuzenean,\" ETBko lehen zuzeneko lehiaketa. 2002an ekonomia ikasketak utzi zituen, eta Ikus-entzunezko Komunikazioa ikasten hasi zen Nafarroako Unibertsitatean. 2007an lizentziatu zen. \"Betizu\" saioan egindako lanagatik Telebista saileko Argia Saria irabazi zuen 2004ean, ikuslearekin komunikatzeko gaitasunari zein hizkera aberats eta propioa sarituz.\nAktore lanak eta ETBko entretenimendu saioak (2004-2014).\n2004an \"Kalera\" lehiaketa aurkeztu zuen ETB 1en. 2005ean zineman debutatu zuen \"Aupa Etxebeste\u01c3\" film arrakastatsuarekin, eta \"Martin\" (2003-2009) telesailean hasi zen lanean Manuren paperean. Hasieran pertsonaia errepikakor gisa hasi zen telesailaren 3. deboraldian, baina pertsonaia nagusia izatera igaro zen 6. denboraldian. \"Martin\" 2009an amaitu zen. 2006an Aizpea Goenagak zuzendutako \"Zeru horiek\" telefilmean agertu zen. 2007-2008 denboraldian \"Horrelakoa da bizitza\" magazinean kolaboratzaile eta gidoilari lanak egin zituen, eta 2009an \"Errazu\" saioa aurkeztu zuen, euskararen trataerari buruzkoa.\nTuntuxa ekoiztetxea sortu zuen hainbat kiderekin batera, eta bi dokumentaletan ekoizle lanak egin zituen\u02d0 \"Flysch, haitzen hitza\" (2009) eta \"Ttaup, ttaup! Arraun kolpeka\" (2010). 2010ean \"Mystikal\" filma protagonizatu zuen. Halaber, aktore ezagun bilakatu zen \"Arriya\" (2011) eta \"Miel de naranjas\" (2012) filmetan paper protagonistak antzeztu ondoren.\n2011n \"Ipupomamua\" (ETB 1, eta berremanaldiak ETB 3n) saioa aurkeztu zuen. 2012an \"Ai ama\" elkarrizketa saioa aurkeztu zuen ETB 1en. 2012-2013 denboraldian \"TOPera\u01c3\" saioa aurkeztu zuen eta Antena 3eko \"El Secreto de Puente Viejo\" telesailean agertu zen, Luis \u00c1valosen paperean. 2014an \"Lasa eta Zabala\" filmean parte hartu zuen, eta \"A ze banda\u01c3\" lehiaketa aurkeztu zuen Nerea Rodriguezekin batera. 2014ko udan esatari lanak egin zituen Euskadi Irratian estreinakoz, \"Faktoria\" magazinean.\nAlbistegiak (2015-egun).\n2015ean \"Azpimarra\" saioan hasi zen lanean, ETBko albiste-zerbitzuei lotua. 2016an amaitu zen saioa, eta Garate albistegiak aurkeztera igaro zen. Iluntzetako \"Gaur egun 2\" albistegia aurkeztu zuen bi denboraldiz, 2016tik 2018ra bitartean. Albistegietako lanean hasi ondoren aktore lanak alde batera utzi zituen arren, 2018an \"Agur Etxebeste\u01c3\" filma grabatu zuen, 2005eko \"Aupa Etxebeste\u01c3\"-ren jarraipena. 2019ko urtarrilean Estepan Aldamiz-Etxebarriaren lekukoa hartu zuen goizeko \"Egun on Euskadi\" albistegiko gidari gisa. Albistegietako lanean hauteskunde gauak zein hauteskunde elkarrizketak aurkeztea ere egokitu zaio. 2020ko uztailean uda denboraldiko \"Gaur egun 1\" albistegia aurkeztu zuen, Xabier Usabiaga ordezkatuz.\nLau denboraldiz aurkeztu zuen \"Egun on Euskadi\" albistegia, 2022ra arte. 2022ko udazkenean \"Necesito Ayuda\" dokuseriea aurkeztuko du ETB2n.\nBizitza pertsonala.\nGaur egun Gasteizen bizi da. Bi alaba eta seme bat ditu. Errealeko bazkidea da. Gure Esku erabakitzeko eskubidearen aldeko ekimena babestu du, zenbait ekitaldi gidatuz."}
{"id": "70430", "revid": "8618485", "url": "https://eu.wikipedia.org/wiki?curid=70430", "title": "Felipe Barandiaran", "text": "Felipe Barandiaran Mujika (Lazkao, - ) euskal antzezle eta bikoiztailea da.\nBiografia.\nFelipe Barandiaran EiTBn hasi zen lanean 1982. urtean, euskarazko bikoizte lanetan.\n1985. urtean, Anjel Lertxundiren \"Hamaseigarrenean aidanez\" filmean parte hartu zuen. Bertan, Domingoren paperean egin zuen lan. Antzezlan bikain horren ondorioz, Anjel Lertxundiren \"Kareletik\" filmean hartu zuen parte.\n1988. urtean, Ernesto Teller\u00edaren \"Eskorpion\" filmean lan egin zuen. Handik urtebeteea, Arantxa Lazkanoren \"Urte ilunak\" filmean ere parte hartu zuen.\nBikoizketa aktore moduan, euskarazko ahotsa jarri die telebista eta filmetako pertsonaia askori.\nEgun, EiTBko zenbait iragarkiri ahotsa jartzen die. Horrez gain, hainbat katetako telesail askotan ere parte hartu du, \"Goenkalen\" edota \"El Comisarion\" esaterako."}
{"id": "70432", "revid": "119347", "url": "https://eu.wikipedia.org/wiki?curid=70432", "title": "Euskadiko Filmategia", "text": "Euskadiko Filmategia euskal zinema ikertu eta gordetzen duen erakundea da. Bere helburua honakoa da: \"zinema oro har eta euskal zinema bereziki aztertzeko interesgarriak diren filmak edo ikus-entzunezkoak ikertu, berreskuratu, artxibatu, gorde eta erakustea, bai eta kulturaren edota historiaren ikuspuntutik gordetzea komeni den agiriak eta material teknikoa bildu eta zaintzea ere\".\nHistoria.\n1978ko maiatzaren 1ean kide batzuek eratua zen, bere egoitza Donostian izanik. Eusko Jaurlaritzak \"Herri Onurako Erakunde\" deklaratu zuen 1997ko maiatzaren 20an zinematografian \"lan eta jarduera aipagarriak\" egin zituelako.\n2004ko maiatzaren 27an, Fundazio bihurtu zen, Eusko Jaurlaritza eta Gipuzkoako Foru Aldundiaren laguntzari esker"}
{"id": "70435", "revid": "119347", "url": "https://eu.wikipedia.org/wiki?curid=70435", "title": "Immunitate-sistema", "text": "Immunitate-sistema organismo batek infekzioaren aurrean defendatzeko duen mekanismoen multzoa da . Mekanismo horien bitartez, organismoak mikrobio patogenoei aurre egiten die, eta bere barnean garatzen diren zelula gaiztoak (tartean direla tumoralak) suntsitzen ditu. Halaber, immunitate-sistemak zelula arrotzen sarrera galarazten du.\nBizidunekin batera immunitate-sistemak ere eboluzionatu egin du. Bizidun sinpleenek (bakterioek, adibidez) entzima bereziak dituzte birusen erasoak neutralizatzeko. Bizidun ornogabeek, molekula bereziak ez ezik, fagozitoak ere badituzte partikula arrotzak suntsitzeko. Dena den, zalantzarik gabe immunitate-sistema sofistikatuenak ornodun garatuenek dituzte: proteinez gain, zelula, ehun eta organo espezializatuak dauzkate, elkarlanean aritzen direnak, funtzio defentsibo konplexuak burutu ahal izateko.\nBabes mekanismoak.\nMikrobio bat gorputzean sartzen denean, organismoak infekzioen aurkako mekanismoa martxan jartzen du, immunitate egoera ezarriz. Mikrobioen aurkako bi mekanismo handi daude: ez-espezifikoak (berdin jarduten dutenak edozein mikrobioren aurka) eta espezifikoak (mikrobio espezifiko bati erantzuna emanez jarduten dutenak).\nEspezifikoak ez diren mekanismoek mikrobio patogenoei ez diete organismoan sartzen uzten:\nHauek guztiek, onddoak eta bakterio patogenoak inhibitzen dituzte, substantzia bakterizidak askatuz edo funtsezko elikagaien lehiaren eraginez. Batzuetan, flora mikrobiar natural berezi bat eduki ohi dugu, inhibitzaile bezala jokatzen duena (hesteetako flora mikrobiarrak, esaterako, mikrobio patogenoen hazkuntza hesteetan galarazten du).\nGoian aipatutakoak defentsa-mekanismo ez-espezifikoak edo ez-berariazkoak dira. Defentsarako mekanismo espezifikoek edo berariazkoek, aldiz, modu espezifikoan erantzuten diete erasotzaileei, erantzun humoral eta zelularreko erreakzio immunitarioen bidez.\nDefentsa mekanismo ez-espezifikoak: hantura eta sukarra.\nAipatu den bezala, immunitate-sistemaren mekanismo ez-espezifikoak (edo ez-berariazkoak) dira gure organismoak mikrobioen aurka erabiltzen duen lehenengo defentsa-lerroa. Mekanismo horiek berdin balio dute mikrobio guztien kontra, mota askotako mikrobioak neutralizatzen dituztelako.\nLarruazalaz, mukiaz eta zelula ziliodunez eta hainbat substantzia kimikoez gainera (lisozimaz, esaterako) hantura eta sukarra ere babes mekanismo ez-espezifikoak izaten dira, ostalariak mikrobio arrotzen aurrean sortzen dituen erreakzio orokor eta eraginkorrak.\nHantura.\nHantura da immunitate-sistemak infekzio bati ematen dion lehenengo erantzunetako bat. Tumefakzioa (kaltetutako tokiaren hantura) eta gorritasuna eragiten du, edema sortzeaz gain. Zauriek, traumatismoek eta infekzioek hantura prozesua abiatzen dute. Hanturari esker fagozitoak eta konplementu sistema aktibatzen dira, mikroorganismo arrotzak suntsitzen dituzten bi elementu oso garrantzitsu.\nKaltetutako ehunaren zelulek molekula bereziak askatzen dituzte, hanturaren bitartekoak. Molekula horiek dira hantura prozesua martxan jartzen dutenak, hau eraginez:\nBasodilatazioak, iragazkortasunak eta fagozitoen kimiotaxiak mikrobio patogenoen suntsiketa dakarte. Infekzioaren tokira iritsitako fagozitoek likido interstizialera heltzen dira, hanturaren bitartekoek erakarrita. Makrofagoak eta neutrofiloak dira batez ere hara heltzen diren fagozito nagusiak (biek mikrobio arrotzen fagozitosia egiteko ahalmena dute). Hanturaren bitarteko nagusiak honako molekula hauek dira: kininak eta leukotrienoak, histamina, prostaglandinak eta zitokina batzuk (interleukinak, batik bat). \nSukarra.\nSukarra gorputzeko tenperaturaren ezohiko igoera bat da, kasu gehienetan -baina ez beti- infekzioek sortutakoa. Immunitate-sistemaren erreakzioa eta defentsa mekanismo ez-espezifikoa da sukarra, infekzioari eta mikrobio patogenoei aurre egiteko babes mekanismo eraginkorra. Izan ere, tenperatura-igoerak efektu onuragarri batzuk dakartza: fagozitoak aktibatzen ditu, interferoiaren jarduera hobetzen du eta mikrobio inbaditzaile batzuk ahultzen ditu.\nSukarra pirogeno izeneko molekula batzuen ondorioa da. Pirogeno nagusiak mikrobio patogeno batzuen substantziak dira, eta baita gure immunitate-sistemaren zelula batzuek jariatzen dituzten zitokinak ere. Beraz, infekzio bat gertatzen denean horiek dira gorputzeko tenperaturaren igoeraren eragileak.\nImmunitatea.\nOrganismoak infekzioaren aurka azaltzen duen erresistentzia da immunitatea. Immunitate-sistema sistema konplexuena da (nerbio-sistemarekin batera). Organo eta jario baskular nahiz interstizial guztietan sakabanatuta dago (burmuinean izan ezik); organo espezializatuetan biltzen da: hezur muina, barea, timo guruina, gongoil linfatikoak, amigdalak, Peyer-en plakak...\nBehin eta berriro berritzen da eta immunitatea ematearen arduraduna da. Sistema honek osagai zelularrak ditu (linfozitoak), baita molekula disolbagarriak ere (antigorputz edo immunoglobinak), modu koordinatu eta osagarrian lan egiten dutenak. Zelula linfoide eta antigorputz hauek gorputzeko ehunetara odol jarioen bitartez iristen dira, sistema linfatikoetan ibili eta berriro odol sistemara itzuliz.\nSistema immunea martxan jartzen duten molekulak antigenoak dira. Erantzun immunea fenomeno multzoa da eta, horien bidez, antigeno batek linfozitoen aktibazioa edo antigorputzen sorrera eragiten du. Bi linfozito mota daudela frogatu da; horiek erantzun immunitario mota bietatik bakoitza kontrolatzen dute: zelulen bidezko immunitatean linfozito mota batek hartzen du parte, T linfozitoak. Immunitate humorala B linfozitoen jardueraren ondorioz gertatzen da (ikusi: linfozito).\nImmunitate espezifikoa animalia eboluzionatuetan agertzen da, eta ez-espezifikoa baino askoz eraginkorragoa da. Immunitate espezifikoaren ezaugarri nagusia oroimen immunologiko deritzona da. Oroimen immunologiko horrek esan nahi du immunitate-sistema gai dela mikrobioak ezagutzeko aurretik mikrobio horiek gorputza infektatu badute. Hortaz, lehenengo aldiz gorputzean sartzean mikrobio arrotza aztertu eta fitxatu egiten du immunitate-sistemak. Geroago berriz infektatzen badu, oroimen immunologikoaren bidez immunitate-sistemak eraso azkarragoak eta indartsuagoak burutuko ditu fitxatutako mikrobio horren aurka.\nDefentsa mekanismo espezifikoak. Erantzun immunitarioa.\nImmunitate-sistemaren lehenengo defentsa-lerroa azala eta gorputz-jariakin askotan (izerdia, txistua, mukia...) dauden substantzia kimikoak dira. Mikrobio inbaditzaileek lehenengo defentsa-lerroa gainditzen badute, topo egingo dute gure organismoak duen bigarren defentsa-lerroaren elementuekin: fagozitoekin. Fagozito horiek hantura eta sukarraren bidez aktibatzen dira, eta eraso egingo diete gure gorputzean sartu diren mikrobio arrotzei, haiek irentsiz fagozitosiaren bidez.\nMikrobio patogenoek eraso hori ere saihesten baldin badute, immunitate-sistemak hirugarren defentsa-lerroa abian jarriko du. Hirugarren defentsa-lerro hori erantzun immunitarioa da: defentsa sistema konplexuena eta espezializatuena, animalia ornodun eboluzionatuenetan besterik ez dagoena. Immunitate-sistemaren defentsa mekanismo espezifikoek osatzen dute defentsa-lerro hori, eta hauen bidez organismoak mikrobio patogenoa hobeto identifikatu eta erantzun egokiagoa ematen du haren aurka. Erantzun immunitarioak oroimen immunologikoa du, eta horrek bere eraginkortasuna nabarmen areagotzen du.\nErantzun immunitarioa sortzen duten substantziei antigeno deritze. Eta antigorputzak eta linfozitoak dira erantzun immunitarioaren funtsezko elementuak. Bi motatakoa izan daiteke erantzun immunitarioa: immunitate humorala, alde batetik, antigorputzen bidez gauzatzen dena; eta immunitate zelularra, T linfozitoen bidez bideratzen dena.\nAntigenoak.\n\u201cBere aurkakoa sortzen duena\u201d, definitu daiteke. Immunitate-sistema martxan jartzen duten molekulak eta antigorputz eta T linfozitoekin erreakzionatzen duten molekulak dira. Antigeno bakoitzak bere antigorputzaren sorrera eragiten du, eta biak batzen diren lekuari epitopo edo determinante antigeniko esaten zaio.\nAntigenoek eta antigorputzek osagarritasun espazialaren bidez elkarreragiten dute, eta lotura ahulen bitartez lotuta daude (hidrofobikoak edo hidrogenozkoak). Immunitate-sistemarentzat gehienetan ez dira arrotzak izaten organismoko molekula antigenikoak. Norberarena eta beste batena bereizteko propietate horri tolerantzia immunologikoa deritzo.\nAntigenoak aske ager daitezke gure organismoaren barruan (proteina moduan, toxina bakterianoak...) edo beste egitura edo partikula bati lotuak (kasu gehienetan bakterio edo birusen azaleko molekulak dira).\nErantzun immunitario humorala: antigorputzak.\nMolekula proteiko globular handiak dira. Euren antigenoak diren molekula espezifiko batzuk bakarrik ezagutzen dituzte eta horietara bakarrik lotu daitezke. Von Behringek eta S. Kitasatok aurkitu zituzten 1890ean.\nAntigorputzak erantzun immunitario humoralaren oinarrizko molekulak dira, antigeno bati erantzuna emateko sortuak. Antigeno arrotz bat gure organismoan sartzen denean (mikrobio bati lotua, eskuarki) gure immunitate-sistemak antigeno horren aurkako antigorputz espezifikoa fabrikatzen du, B linfozitoak erabiliz eginkizun horretarako .\nAntigorputzen funtzioa, beraz, birus eta bakterioak zuzenean detektatzea eta neutralizatzea da, estali eta bildu egiten dituzte euren antigenoekin konbinatzerakoan, gero makrofagoek fagozita ditzaten. Antigorputz bakoitzak bi antigeno elkar ditzake eta hauek determinante pila dutenez, beste antigorputzetara elkar daitezke. Honela, antigeno molekula eta elkarloturiko antigorputzen konpleju handiak sortzen dira. Hauen egitura geneetan kodifikatua dago.\nUgaztunok milioika antigorputz sortzen ditugu. Zelulek euren gene segmentuen konbinazioa aukeratzen dute, milioi bat baino gehiagoren artean. Antigeno arrotza organismoan sartzean, berari dagokion antigorputza sortzen da. B linfozitoak arduratzen dira antigorputzak sintetizatu eta zirkulaziora esportatzeaz. B linfozito batek antigorputz bat bakarrik sintetizatzen du.\nAntigorputzen egitura, lau polipeptidoz dago osaturik, disulfurozko bi zubiren bidez elkarturik daude. Bi handiak edo astunak dira (H kateak / \"heavy\") eta besteak arinak (L kateak / \"Light\"). L-H-H-L multzoak Y itxura dauka.\nGizakiok 5 antigorputz mota ditugu eta immunoglobinak deritzate :\nAntigorputzen ekoizpenaren dinamika.\nMikrobio batek infekzio bat sortzen duenean immunitate-sistemak mikrobio horren aurkako antigorputzak ekoizten ditu. Sortzen diren lehenengo antigorputzak Ig M dira, eta gero Ig A. G immunoglobulinak (Ig G), odolean eta linfan kopuru handiagoan dagoen immunoglobulina, geroago agertzen da. Infekzioa pasatu eta aste batzuk geroago Ig M eta Ig A desagertzen dira, baina Ig G odolean mantentzen da denbora luze batean .\nHorregatik, froga serologiko batean mikrobio baten aurkako Ig G odol-serumean antzematen denean ez dugu pentsatu behar pazienteak une horretan infekzio aktibo bat duela; antigorputz horiek iraganeko infekzio baten hondarrak izan daitezkeelako. Ig M-aren titulu altuak zantzu hobeak dira infekzio aktiboa diagnostikatzeko, Ig M infekzioa pasatu eta hilabete gutxira odoletik desagertzen delako.\nOhikoa da ere infekzio bat diagnostikatzeko antigorputzen igoera aztertzea. Infekzio aktibo batean, antigorputzen kontzentrazioa denborarekin igotzen da. Esaterako, odol-serum bat aztertzen da infekzioaren hasieran eta gero 3 edo 4 aste beranduago; antigorputzen titulua 4 aldiz edo gehiago igotzen bada gaixotasun infekziosoaren diagnostikoa baieztatzen da.\nBeraz, antigorputzen kontzentrazioaren neurketa bakar batek gaixoa inoiz infektatuta izan den adieraziko digu soilik . Infekzioa aktiboa den ala ez ikusteko neurketa desberdinak egin beharko dira, eta antigorputzen kontzentrazioa igo egiten dela ziurtatzea (odol-serumaren titulua aztertu beharko da)\nImmunitate humoralaren prozesua.\nIkus dezagun, laburtuta, nola sortzen den erantzun immunitario humorala eta nola sortzen diren antigorputzak:\nMikrobio bat gorputzean sartzen denean, makrofagoek edo zelula dendritikoek mikrobioa fagozitatzen dute, eta gero mikrobio horren antigenoak azalaratzen dituzte eta Th linfozitoei aurkezten dizkiete. Th linfozito horiek, era berean, B linfozitoak aktibatzen dituzte, askatzen dituzten zitokinen bitartez.\nGorputzean B linfozito mota asko daude, milioika, klonak deritzenak; klon bakoitzak antigorputz bat sortuko du. Antigeno arrotzarekin topo egin aurretik, B linfozitoen klon bakoitzak proteina batzuk ditu zelula mintzean. Proteina horiek antigorputzak sortuko dituzte gero.\nMakrofagoen eta Th zelulen bidez antigenoekin kontaktua egin eta gero, B linfozitoen klon bat aktibatuko da, antigeno horrekin hobekien akoplatzen diren proteinak dituena, hain zuzen ere. Klon hori aktibatzen denean linfozitoak azkar ugaltzen dira (ikus irudia), eta gero zelula plasmatikoak bihurtu, antigorputzak sortuko dituztenak B linfozitoen hasierako proteinetatik.\nLabur esateko, antigeno arrotz batek B linfozitoen klon zehatz bat aktibatuko du, antigeno horren aurka antigorputz espezifikoak sortuko dituen klona.\nPartikula arrotzen suntsiketa prozesua.\nZelula plasmatikoek antigorputzak sortzen dituzte, beraz, eta gero antigorputz horiek partikula arrotzaren (mikrobio, eskuarki) antigenoekin lotzen dira modu espezifikoan. Antigeno-antigorputz konplexuak fagozitoak erakartzen ditu, opsonizazio prozesuaren bidez, eta fagozito horiek partikula arrotzak irensten dituzte. Fagozitoak ez ezik, antigeno-antigorputz konplexuak konplementu sistema ere aktibatzen du, partikula arrotzaren lisia eragiten duena.\nErantzun immunitario zelularra: T linfozitoak.\nImmunitate zelularraren kasuan antigeno arrotzak neutralizatzen dituztenak ez dira antigorputzak, immunitate-sistemaren zelula berezi batzuk (T linfozitoak) baizik. Bi T linfozito mota daude: Tc linfozitoak (CD8+ ere deituak) eta Th linfozitoak (CD4+). Lehenengoek partikula arrotz eta inbaditzaileak zuzenean suntsitzen dituzte. Bigarrenak gai dira antigeno arrotz bat ezagutzeko eta berarekin konbinatzeko.\nImmunitate humoralarekin gertatzen denaren antzera, mikrobio inbaditzaile bat gure organismoan sartzen denean makrofagoek edo zelula dendritikoek mikrobio hori irentsi eta gero bere antigenoak aurkezteen dizkiete Th linfozitoei. Th linfozitoek proteina berezi batzuk dituzte euren azaletan (ez dira antigorputzak). Th linfozito ugari daude organismoan, milioika, bakoitzak bere berezko proteinak ditu azalean. Immmunitate humoralaren legez, antigeno arrotzak berarekin gehien konplementatzen den Th linfozito mota bat hautatuko du, azaleko proteinak hobekien akoplatzen diren antigeno horrekin dituena.\nAntigenoak aukeratutako Th linfozitoen klona aktibatu eta oso azkar ugalduko da. Ugaltzeaz gain, aktibatzen denean klon horrek zitokinak askatzen ditu. Zitokinek funtsezko zeregina burutzen dute partikula arrotzak suntsitzeko: Tc linfozitoak, B linfozitoak eta makrofagoak aktibatzen dituzte horiek haien lan suntsitzailea burutu dezaten.\nIkusten denez, Th linfozitoek ez dute zuzenean ahalmen litikorik, eta ez dute fagozitosia burutzen, baina beste zelula batzuk zuzentzen dituzte lan hori egin dezaten. Azpimarratu behar da Th linfozitoek antigeno arrotzak ezagutu ahal izateko makrofagoek edo zelula dendritikoek antigeno hori HLA sistemako proteinei lotuta eduki behar dutela. T linfozitoek zelula arrotzen aurka (mikrobioen aurka, transplantatutako organo baten zelulen aurka...) ez ezik, baita gorputzeko minbizidun zelulen aurka ere jarduten dute . Immunitatea eta minbiziaren arteko lotura gero aztertuko dugu.\nImmunitate-sistemaren zelulak: zelulen erantzuna.\nOrain arte aipatu ditugun immunitate-sistemaren zelula batzuk aztertuko ditugu zehatzago atal honetan. Zelula hauek ez dute ehunik osatzen eta ez daude finkaturik, banaka banatuta baizik. Zelula amek immunitate-sistemako zelulak sortzen dituzte:\nFagozitoak.\nFagozitoak immunitate-sistemaren zelula oso garrantzitsuak dira, partikula arrotzak suntsitzeko ahalmena dutenak. Odolean, linfan eta ehunetan daude. Horietako batzuk aktibatu eta gorputzeko toki espezifikoetara abiatzen dira zitokinen jardueraren bidez. Fagozitosia egiten dutenean, fagozitoek mikrobio edo partikula arrotzak irensten dituzte. Gero partikula horien liseriketa prozesua burutzen dute lisosometan dituzten entzima hidrolitikoen bitartez.\nLeukozito neutrofiloak eta makrofagoak dira fagozito aipagarrienak. Leukozito neutrofiloak dira leukozito ugarienak odolean. Hezur-muinean sortzen dira, abiadura handiz (milioi bat segunduko, gutxi gorabehera) eta infekzio bat dagoenean haien kopurua nabarmen igotzen da. Oso eraginkorrak dira bakterio eta onddoen aurka. Hanturaren ondorioz hanturaren bitartekariak askatzen dira, eta hauek neutrofiloak erakartzen dituzte \u2013kimiotaxiaren bidez\u2013 kaltetutako eremura.\nMakrofagoak ahalmen fagozitikoa duten zelula handiak dira eta ehun guztietan daude, baina gehienbat ehun konjuntiboan. Monozitoetatik sortzen dira: hauek zain eta kapilarrak zeharkatzen dituzten leukozitoak dira (hezur muinetan sortuak) eta gero, ehun konjuntiboetan sartu eta makrofago itxura hartzen dute. Fagozitosia egiteaz gain, zeregin oso garrantzitsua burutzen dute makrofagoek, fagozitatutako mikrobioaren antigenoak azalaratzen dituztelako eta Th linfozitoei aurkezten dizkietelako. Hots, zelula antigeno-aurkezleak dira . Aurkezpen hori erantzun immunitario humoralaren eta zelularraren lehen pausua da.\nGarbiketa lanak egiten dituzte: zelula hilak edo partikula bizigabeak fagozitatzen, eta zitokinak ekoizteko gai dira. Zelula dendritikoak beste fagozito mota bat dira. Makrofagoen antzera, antigeno arrotzak aurkezten dizkiete Th linfozitoei. Beren izenak zelula horiek neuronekin antza dutela agerian jartzen du, nahiz eta zelula dendritikoek zer ikusirik ez izan nerbio-sistemarekin.\nLinfozitoak.\nLinfozitoak dira erantzun immunitario espezifikoan parte hartzen duten immunitate-sistemaren zelulak. Gai dira antigeno espezifiko bat ezagutzeko eta beraren aurka erantzun egokia emateko. Gizaki batek 1012 linfozito ditu. Bi dira linfozito mota nagusiak: T linfozitoak (immunitate zelularraren eragileak) eta B linfozitoak (immunitate humoralarenak).\nLinfozitoen zelula aitzindariak hezur-muinean sortzen dira. Gero zelula aitzindari horietako batzuk timora joaten dira eta bertan T linfozito bihurtu. Besteak, aldiz, hezur-muinean geratzen dira eta bertan heldu ondoren B linfozito bihurtzen dira.\nTh linfozitoek B linfozitoen ugalketa sustatzen dute, zitokinak askatzean. Sintesi hori blokeatu ere egin dezakete, zitokin inhibitzaileak askatzen badituzte. NK linfozitoak edo zelula hiltzaileak beste linfozito mota bat dira, linfozito guztien % 2a osatzen dutenak. T eta B linfozitoen aldean, linfozito hauek ez dituzte antigenoak ezagutzen eta bereizi gabeko erasoak burutzen dituzte birusek infektatutako zelulak eta zelula gaiztoak (tumoralak) akabatzeko. Hori dela eta, minbiziaren prebentzioan funtsezko zeregina betetzen dute. Ez dute fagozitosia egiten: zelulak suntsitzen dituzte zelula-mintza zulatzerakoan.\nOroimen immunologikoa.\nErantzun immune espezifikoaren berezko ezaugarria oroimen immunologikoa da. Horrek esan nahi du immunitate-sistemaren zelula batzuk (linfozitoak) gai direla mikrobio edo zelula arrotz batek dituen \u00abmarkak\u00bb (antigenoak) ezagutzeko, eta beraz mikrobio edo zelula hori identifikatzeko. Gogoratzeko ahalmena garrantzi handikoa da, immunitate-sistemak horri esker mikrobio batek bigarren aldiz infektatzen duenean mikrobio horren aurkako erantzun oso indartsua ematen duelako.\nZelula edo mikrobio baten antigeno batekin topo egin ondoren, B linfozito klon bat aktibatzen da eta bizkor ugaltzen da. Klon horren linfozito batzuk zelula plasmatiko bihurtzen dira eta antigorputzak sortuko dituzte. Baina klon horren beste linfozito gutxi batzuek organismoan jarraitzen dute eta oroimen zelulak izango dira: zelula hauek oso bizitza luzea dute (hainbat hamarkadatan daude gorputzean) eta egunen batean topo egiten badute antigeno berarekin erantzun immunologiko oso azkarra eta handia emango dute (zelula plasmatiko azkar bihurtuko dira eta antigorputz asko sortuko dituzte).\nKontuan hartu behar da mikrobio inbaditzaile batek lehenengo aldiz infektatzen duenean immunitate-sistemak aste bat edo gehiago behar dituela antigorputz egokiak sortzeko. Baina oroimen immunologikoari esker, bigarren aldiz infektatzen baldin badu (hilabete edo urte batzuk geroago) oroimen zelulek erantzun oso azkarra emango dute eta antigorputzak denbora gutxian sortuak izango dira. Erantzun azkar horrek mikrobio patogenoak neutralizatzen ditu gaixotasun infekziosoa agertu aurretik. Horrenbestez, elgorria, barizela, errubeola, kukutxeztula edo baztanga bezalako gaixotasun infekziosoak behin bakarrik harrapatu daitezke.\nAntzeko zerbait ere gertatzen da immunitate zelularrarekin: antigeno arrotz batekin (mikrobio batena edo minbizidun zelula batena, esaterako) kontaktua egiterakoan Th linfozitoak aktibatu eta ugaltzen dira. Linfozito batzuek makrofagoak eta Tc linfozitoak piztuko dituzten zitokinak askatuko dituzte, eta beste linfozito batzuek oroimen zelulak bihurtuko dira, beti prest egongo direnak erantzun azkarra emateko antigeno berarekin topo eginez gero. Oroimen immunologikoari esker ostalariarekin aurretik kontaktua izan duen patogeno batek infekzioa berriro sortzea galarazten da, oroimen zelulek patogeno horren aurka erantzun azkarra eta indartsua ematen dutelako. Printzipio horretan datza txertoen erabilera.\nImmunitate pasiboa eta immunitate aktiboa.\nLehen aipatu dugu immunitatea organismo batek infekzioaren aurrean duen erresistentzia dela. Erresistentzia hori modu pasibo edo aktibo batean bereganatu daiteke.\nImmunitate pasiboa.\nGutxi irauten du immunitate mota honek: aste gutxi batzuk edo, asko jota, hilabete batzuk besterik ez. Immunitate mota honetan organismoak infekzioekiko erresistentzia lortuko du kanpotik hartutako antigorputzei esker.\nAdibidez, ume jaioberriek (immunitate-sistema oso ahula dutenak) amaren antigorputzak jasotzen dituzte jaio aurretik: amaren Ig G-k karena zeharkatzen du eta fetuarengana iristen da. Horretaz gain, antigorputz gehiago hartzen ditu umeak ama-esnetik, edoskitzealdian . Jasotako antigorputz horiek guztiek babesa handia emango diote jaioberriari bere lehenengo asteetan, bere immunitate-sistema garatzen den arte.\nImmunitate pasiboa medikuntzan ere erabiltzen da gaixotasun infekziosoak sendatzeko: gaixoak antiserum baten bidez lortzen ditu behar dituen antigorputzak infekzio bati aurre egiteko. Immunitate pasibo artifiziala deritzo prozesu honi.\nImmunitate aktiboa.\nAsko irauten du immunitate mota honek, batzuetan bizitza osoa, lehen aipatu dugun oroimen immunologikoari esker. Dakigunez, mikrobio batek infekzioa sortzen duenean immunitate-sistemak oroimen zelulak ekoizten ditu, mikrobio hori beti gogoratuko duten bizitza luzeko oroimen zelulak. Zelula horiek mikrobio beraren bigarren infekzio bat galaraziko dute, mikrobio horrek geroago infektatu nahi badu bere aurkako erantzun azkarra abian jarriko dutelako.\nImmunitate aktiboan, beraz, organismoak berak antigorputzak ekoizten ditu. Immunitate pasiboan, aitzitik, organismoak kanpotik hartzen ditu antigorputz babesle horiek. Immunitate aktiboa modu artifizial batean ere sor daiteke, txertoen bidez. Txertaketak mikrobio patogeno baten antigeno bat -inaktibatuta- sartzen du gorputzean, immunitate-sistemak aktibatzeko eta patogeno horren aurkako oroimen zelulak eta antigorputzak ekoizteko, bigarren infekzio bat prebenituko dutenak. Txertaketak gaixotasun infekziosoak prebenitzeko inoiz asmatu den prozedurarik eraginkorrena da, mundu osoan bizitza asko salbatu dituena.\nTxertoen erabileraren aitzindaria Edward Jenner sendagile ingelesa izan zen. Baztanga edo nafarreriaren aurkako immunizazioa artifizialaren metodoa argitaratu eta \"vaccination\" izena eman zion, gaixotasuna behiarena zelako. Jenner-ek behien nafarreriaren birusa inokulatu zien giza nafarreria zutenei, haien immunizazioa lortuz. Horrenbestez, lehenengo txertoa sortu zuen eta hasiera eman zion gaur egungo immunologiari.\nTxertaketa.\nAntigenoaren eta antigorputzaren artean egon daitekeen espezifikotasunean eta oroimen immunologikoan oinarritzen da.\nMotak:\nImmunitate-sistemaren asaldurak.\nImmunoeskasia.\nImmunitate-sistemaren elementu batzuek beren lana burutzeko gabeziak dituztenean agertzen da immunoeskasia. Immunitate-sistemaren jarduera gutxituta dago, eta horrek ondorio patologikoak ekartzen ditu: gaixotasun infekziosoak sarritan harrapatzen dira eta mikrobio oportunistek gaitz larriak sortzen dituzte. Minbizia pairatzeko aukerak ere areagotzen dira.\nT edo B linfozitoen funtzionamenduaren akatsak, fagozitoen jardueraren arazoak edo konplementu sistemaren funtzionamendu okerra egon ohi dira immunoeskasiaren atzean. Immunoeskasia sortzetikoa ala harrapatutakoa izan daiteke. Sortzetiko immunoeskasiaren atzean akats genetikoak daude. Harrapatutako immunoeskasiaren kausak anitzak dira: HIESa, minbizi batzuk, malnutrizioa, hainbat botika (immunosupresoreak), alkohola, zahartze prozesua...\nGaixotasun autoimmuneak.\nImmunoeskasiaren aldean beste muturreko asaldurak dira gaixotasun autoimmuneak: immunitate-sistema ez dago gutxitua, oso aktibatuta baizik, eta kanpoko antigeno arrotzei eraso egin beharrean gorputzeko berezko antigenoen aurka etengabe jotzen du. Horren ondorioz, gorputzeko organo batzuk kaltetuta suertatzen dira.\nGaixotasun autoimmunearen oinarria, beraz, berezko antigenoak eta kanpoko antigenoen arteko desberdintasuna ez ezagutzean datza. Oso hedatuta daude gaitz autoimmuneak, batez ere herrialde garatuetan: Europan eta Ipar Amerikan kalkulatzen da helduen % 5ak gaixotasun autoimmune bat daukala. Jatorri autoimmunea dute honako gaixotasun hauek: anemia hemolitikoa, miastenia gravis, gazteen diabetes mellitus, artritis erreumatoidea, lupus eritematoso sistemikoa eta esklerosi anizkoitza, besteak beste.\nHipersentiberatasuna. Alergiak.\nAlergia antigeno baten aurrean organismoak ematen duen ezohiko erantzuna da, immunitate-sistema gehiegi aktibatzen delako. Erreakzio alergikoa sortzen duen antigenoari alergeno deritzo. Alergeno horrek ez du pertsona normal batengan inongo erantzun immunerik eragiten, baina pertsona alergiko batean sintoma larriak sor ditzake.\nAlergeno ohikoenak polena, akaroak, intsektuen pozoiak eta hainbat janari dira.\nAlergiaren faseak hauek dira:\nAlergien sintomak.\nSentiberatasuna duen indibiduo batek gaixotasun alergikoaren sintomatologia agertzen du. Alergenoarekin egondako kontaktu motaren arabera sintomak desberdinak izango dira:\nPertsona askok alergia diote elikagaiei (esnea, arrautza...). Organismoan sartu eta berehala garatzen dituzte aho bidetiko kontaktuaren ondorioz sortutako sintomak.\nImmunitate-sistema eta HIESa.\nHIESaren birusak (GIBak) immunitate-sistema nabarmen ahultzen du, eta immunoeskasia larria eragiten du infektatutako gizabanakoetan. T linfozitoak (batez ere linfozito laguntzaileak, Th) suntsitzen ditu birus horrek, immunitate humoralean zein zelularrean funtsezko zeregina burutzen duten linfozitoak (gogoratu Th linfozitoak antigeno arrotzak identifikatzen eta erantzun immunea abiatzen lehenak direla).\nZelulak suntsitzeko mekanismoak.\nGIB-aren azaleko antigenoak T linfozitoen azaleko hartzaile proteikoekin akoplatzen dira. Atxikidura gauzatu ondoren, birusaren material genetikoa T linfozitoren barrualdera sartzen da, infekzioa osatuz. GIB-ak gehien erasotzen dituen zelulak Th linfozitoak dira (linfozito laguntzaileak). Dena den, makrofagoak eta timoren eta burmuinaren zelulak ere kaltetu ditzake. Gongoil linfatikoetan pilatzen dira birus patogenoak, eta bertatik immunitate-sistemaren hondamena antolatzen dute.\nBi dira GIBaren infekzioak jarraitu ditzakeen bideak: lehenengoan, birusak Th linfozitoak infektatu ondoren linfozito horien tresneria zelularra erabiltzen du partikula biriko berriak sortzeko (proteinak eta RNA birikoa). Linfozito barnean ugaltzen dira birusak eta zelularen lisia eragin gero.\nBaina kasu gehienetan linfozitoak infektatu ondoren birusaren material genetikoak ez ditu partikula biriko berriak sortzen, eta linfozitoen DNAn integratzen da, probirus moduan. Urteak igaro ditzake integratutako birusak sor egoeran, harik eta linfozitoen lisia eragin arte. Egoera horretan dauden pertsonak seropositiboak dira eta ez dituzte gaitzaren sintomak pairatzen, baina beste pertsona batzuk kutsa ditzakete. Tratamendurik gabe HIESa duten gaixoek infekzio oportunista ugari pairatzen dituzte eta horien ondorioz hiltzen dira.\nImmunitatea eta minbizia.\nImmunitate-sistemak funtsezko zeregina burutzen du minbiziaren prebentzioan, NK zelulen eta T linfozitoen bidez (zelula hauek minbizidun zelulak ezagutu eta suntsitzen baitituzte). Tumore baten zelulek zelula normaletan agertzen ez diren azaleko antigenoak dituzte. Immunitate-sistemak antigeno horiek arrotzatzat hartzen ditu eta antigeno horiek dituzten zelulei eraso egiten die. Erasotzeko erabiltzen dituen elementuak makrofagoak, NK zelulak eta T linfozitoak dira.\nZelula tumoraleko antigenoak jatorri ezberdinekoak izan daitezke: batzuek jatorri birikoa dute (birus onkogeniko batetik datoz: giza papilomaren birusak, esaterako, umetoki-lepoko minbizia eragiten du) eta beste batzuek organismo beraren proteinak dira zelula normaletan kopuru txikietan daudenak baina tumore baten zeluletan kontzentrazio handietan azaltzen direnak.\nNK zelulak, bereziki, oso aktiboak dira zelula gaiztoak suntsitzeko, T linfozito laguntzaileekin batera. Batzuetan zelula gaiztoen aurkako antigorputzak ere sortzen dira, konplementu sistema aktibatzen dutenak lisia eragiteko.\nTumore baten zelulek defentsa mekanismo batzuk garatu dituzte immunitate-sistemaren erasoa saihesteko eta tumorearen hazkuntza ahalbidetzeko: zelula batzuek makrofago eta T linfozitoen jarduera murrizten duten zitokinak askatzen dituzte eta beste batzuek immunotolerantzia eragiten dute, immunitate-sistemak zelula horiei eraso egin ez diezaien.\nImmunozaintzaren teoriak dioenez zelula gaiztoak eta tumoreak sarri sortzen dira gorputzean, baina immunitate-sistemaren elementuek zelula horiek deusestatzen dituzte tumorea sortu aurretik. Teoria horren aldeko argudio nagusia da pertsona immunogutxituek (HIESa dutenek, botika immunosupresoreak hartzen dituztenek, adineko jendeak -T linfozito gutxiago dutenek eta immunoseneszentziaren ondorioak gehien pairatzen dutenak-...) minbizia errazago pairatzen dutela immunitate-sistema normala dutenek baino.\nBestalde, minbiziaren tratamenduan immunitate-sistema aktibatu nahi duten prozedurak erabiltzen dira azken urteotan arlo terapeutikoan. Horretan datza immunoterapia.Laborategian aktibatutako immunitate-sistemaren zelulak gai dira kasu batzuetan tumore baten zelula gaiztoei aurre egiteko eta suntsitzeko (adibidez, T linfozitoen aktibazioaren bidez hainbat melanoma tratatu dira arrakasta handiz).\nHiru prozedura erabiltzen ditu immunoterapiak minbiziaren aurka:"}
{"id": "70437", "revid": "219", "url": "https://eu.wikipedia.org/wiki?curid=70437", "title": "Aitzol Aramaio", "text": "Aitzol Aramaio Bengoetxea (Ondarroa, 1971 - \"ib.\", 2011ko apirilaren 24a) zuzendari eta gidoilaria zen. Ikus-entzunezko komunikazioa ikasi zuen EHUn. \"Terminal\" film laburrarekin estreinatu zen 2002an.\nEgin zuen film luze bakarra (\"Un poco de chocolate\", 2008. urtekoa) Unai Elorriagaren \"SPrako tranbia\" eleberrian oinarritu zen.\n40 urterekin hil zen, bihotzekoak jota. Hurrengo urtean, 2012an Marabilli Sormen Festibala abiatu zuten herrian haren omenez, arte desberdinetan aritutako artistak sostengatuz. Bi urtetik behin antolatu dute ordutik. Izena, haren esaldi ezagun batetik hartu dute: \"Bixitxi marabilli re\", Piztiak taldeak abesti bihurtu zutena.\nFormakuntza.\nAndoaingo Zinema eta Bideo Eskolan ikasketak egin ostean, 1992tik aurrera Urnietako Zinema Eskolan formakuntza egin zuen. Bertan, Juanma Bajo Ulloak eta Jos\u00e9 Luis Guerinek klaseak ematen zituzten zuzendaritza lanak irakasteko. Halaber, gidoigintza ikastaroa egin zuen bertan Michel Gaztanbide eta Jos\u00e9 Antonio Vitoriarekin. ETBrako proiektu batzuetan parte hartu eta gero, 1999an joan zen Los Angelesera \"Jullia\" pelikulan zuzendari laguntzaile moduan lan egitera. 2000tik hainbat spot zuzendu zituen Iberdrola, Telef\u00f3nica, BBK edo Deia-rako.\nLanak.\nBeste batzuk.\nHorretaz gain, hainbat bideoklip grabatu zituen Kepa Junkera, Berri Txarrak, Pi L.T. edota Mikel Urdangarinekin."}
{"id": "70439", "revid": "105290", "url": "https://eu.wikipedia.org/wiki?curid=70439", "title": "Elduainalde", "text": "Elduainalde Berastegiko auzoa da, herriaren ipar-mendebaldean, Elduainekin mugan, Larre mendiaren mendebaldeko magalean."}
{"id": "70441", "revid": "105290", "url": "https://eu.wikipedia.org/wiki?curid=70441", "title": "Kinshasa (udalerria)", "text": "Kinshasa Kinshasako udalerria da. Hitz egiten den hizkuntza Lingala da. 2004ean 164.857 biztanle zituen guztira."}
{"id": "70442", "revid": "105290", "url": "https://eu.wikipedia.org/wiki?curid=70442", "title": "Urdinarrain", "text": "Urdinarrain Berastegiko auzoa da. Herriaren mendebaldean dago kokatua, Gaztelurekin mugan."}
{"id": "70443", "revid": "63518", "url": "https://eu.wikipedia.org/wiki?curid=70443", "title": "Ipuli\u00f1o", "text": "Ipuli\u00f1o Berastegiko auzoa da, izen bereko mendiaren magaletan."}
{"id": "70444", "revid": "105290", "url": "https://eu.wikipedia.org/wiki?curid=70444", "title": "Kintambo", "text": "Kintambo Kinshasako udalerri bat da. Hitz egiten den hizkuntza Lingala da. 2004ean 106.772 biztanle zituen guztira."}
{"id": "70445", "revid": "105290", "url": "https://eu.wikipedia.org/wiki?curid=70445", "title": "Elizalde (Berastegi)", "text": "Elizalde Berastegiko auzoa da. Izenak dioen bezala bertan dago herriko eliza."}
{"id": "70446", "revid": "105290", "url": "https://eu.wikipedia.org/wiki?curid=70446", "title": "Plazaola (Berastegi)", "text": "Elizalde Berastegiko lekua da. Bertatik igarotzen zen izen bereko trenbidea. Leitzaran ibaia hortik igarotzen da, eta herriaren ekialdean dago."}
{"id": "70447", "revid": "105290", "url": "https://eu.wikipedia.org/wiki?curid=70447", "title": "Kisenso", "text": "Kisenso edo Kinsenso Kinshasako udalerria da. Hitz egiten den hizkuntza Lingala da. 2004ean 386.151 biztanle zituen guztira."}
{"id": "70448", "revid": "1821", "url": "https://eu.wikipedia.org/wiki?curid=70448", "title": "Kinsenso", "text": ""}
{"id": "70449", "revid": "105290", "url": "https://eu.wikipedia.org/wiki?curid=70449", "title": "Lemba (Kinshasa)", "text": "Lemba Kinshasako udalerri bat da. Hitz egiten den hizkuntza Lingala da. 2004ean 349.838 biztanle zituen guztira."}
{"id": "70450", "revid": "9138254", "url": "https://eu.wikipedia.org/wiki?curid=70450", "title": "Leggin", "text": "Leggina hankak ia erabat estaltzen dituen jantzia da, normalean gerritik orkatiletaraino esaterako. Batzuek panti mota bat dela deritzote; beste batzuek aldiz galtzen multzoan sailkatzen dute. Gaur egun pieza bakarreko jantzia da nahiz eta aspaldian legginak hanka bakar batentzako jantziak ziren.\nLeggin modernoak, orokorrean, lycraz, nylonez eta kotoiz eginak daude. Dena dela, zeta, artile edo beste material sintetikoez eginikoak aurki daitezke merkatuan.\n2019az geroztik, Legginaren Nazioarteko Eguna ospatzen da urtero urriaren 18an."}
{"id": "70451", "revid": "105290", "url": "https://eu.wikipedia.org/wiki?curid=70451", "title": "Limete", "text": "Limete Kinshasako udalerria da. Hitz egiten den hizkuntza Lingala da. 2004ean 375.726 biztanle zituen guztira."}
{"id": "70452", "revid": "747818", "url": "https://eu.wikipedia.org/wiki?curid=70452", "title": "Legging", "text": ""}
{"id": "70454", "revid": "10891", "url": "https://eu.wikipedia.org/wiki?curid=70454", "title": "El Puerto de Santa Mar\u00eda", "text": "El Puerto de Santa Mar\u00eda Cadizko probintzian dagoen udalerri andaluziarra da. 6 metroko altueran eta Cadiztik 8 kilometrotara kokaturik, 2008ko datuen arabera 86.288 biztanle zituen 159,34 kilometro koadrotan banaturik."}
{"id": "70455", "revid": "105290", "url": "https://eu.wikipedia.org/wiki?curid=70455", "title": "Samnita", "text": "Samnitarrak gladiatore mota bat ziren. Euren izena, herri samnitatik dator. Herri honek, Italian bizi izan zen, erromatarrek esklabo gisa hartu zituzten arte."}
{"id": "70456", "revid": "105290", "url": "https://eu.wikipedia.org/wiki?curid=70456", "title": "Lingwala", "text": "Lingwala Kinshasako udalerria da. Hitz egiten den hizkuntza Lingala da. 2004ean 94.635 biztanle zituen guztira."}
{"id": "70457", "revid": "15795", "url": "https://eu.wikipedia.org/wiki?curid=70457", "title": "Kultura Ondasuna", "text": ""}
{"id": "70458", "revid": "56334", "url": "https://eu.wikipedia.org/wiki?curid=70458", "title": "Maria Elisa Diaz de Mendibil", "text": "Mar\u00eda Elisa Di\u00e1z de Mendibil G\u00f3mez de Segura Eusko Jaurlaritzak Buenos Aireseko (Argentina) Alicia Moreau kalean duen egoitzako ordezkaria da 2005etik.\nGasteizen jaioa, Gizarte lanean diplomatua da Euskal Herriko Unibertsitatean. Kultur eta gizarte sustatzaile eta gizarte langile bezala egin du lan. Halaber, Arabako Batzar Nagusietan prokuradore eta Gasteizko Udaleko zinegotzi izan da. 2003ko irailaren 12tik 2005eko irailaren 20ra arte Euskal Autonomia Erkidegoko Gobernuko Kontsumo Zuzendaria izan zen. Data horretan, Eusko Jaurlaritzak Argentinan egoteko duen ordezkari izendatu zuten."}
{"id": "70459", "revid": "336", "url": "https://eu.wikipedia.org/wiki?curid=70459", "title": "Mar\u00eda Elisa D\u00edaz de Mendibil", "text": ""}
{"id": "70466", "revid": "201", "url": "https://eu.wikipedia.org/wiki?curid=70466", "title": "Gladium", "text": ""}
{"id": "70467", "revid": "10891", "url": "https://eu.wikipedia.org/wiki?curid=70467", "title": "Arturo Cisneros", "text": "Arturo J. Cisneros Samper (Iru\u00f1ea, Nafarroa, 1969ko abuztuaren 1a - ) kontzertu-antolatzailea eta zinema-zuzendaria da. 1994an musikariei zerbitzu ematen dien \"Artsaia S.L\" enpresa sortu zuen beste lagun batekin. Harrez gero lokalak alokatzen die musikariei eta kontzertuak antolatzen ditu.\n2004an bere lehenengo dokumentala grabatu zuen, \"Bagdad Rap\" izenekoa. Estatu okupatzaileek Iraken aurkako gerra hasteko eman zituzten arrazoiak gogor kritikatu zituen eta irakiarrek jasaten ari ziren basakerien irudiak erakutsi zituen. Dokumental hori dela eta, New Yorkeko Nazioarteko Zinemaldi Independentean, Nazioarteko Dokumental Onenaren saria jaso zuen. Horrez gain, Buenos Airesko Gazteentzako Zinemaldian Urrezko Barriletea saria jaso zuen Dokumental Onenaren kategorian."}
{"id": "70472", "revid": "96586", "url": "https://eu.wikipedia.org/wiki?curid=70472", "title": "Ana Elordi", "text": "Ana Elordi Aristondo, (Ondarroa, Bizkaia, ) aktorea da."}
{"id": "70473", "revid": "56334", "url": "https://eu.wikipedia.org/wiki?curid=70473", "title": "Egoitz Lasa", "text": "Egoitz Lasa (Donostia, Gipuzkoa, 1976ko uztailaren 11 - ) euskal aktorea da.\nIbilbidea.\nIzen bereko liburuan oinarritutako \"Kutsidazu bidea, Ixabel\" antzezlanean parte hartu zuen (baserriko aita, taxista, eta Koldobika,mediku pedantea). 2003an estreinatu zuen antzezlana Gorringo Antzerki Taldeak Tafallan. Obra arrakastatsu hartako beste aktoreak Mikel Sarriegi (Juan Martin), Ainere Tolosa (Ixabel) Ixabel Agirresarobe (Baserriko amona), eta Egoitz Lasa baserriko semea) izan ziren. Zuzendaria Anartz Zuazua izan zen, gidoilariak Joxean Sagastizabal eta Nagore Aranburu.\nAntzezlan hori mugarri bat izan zen euskarazko antzerkigintzan, ia bi urtez iraun baitzuen, eta emanaldiak 180 izatera heldu zirelako.\nWazemank arrakastatsuan ere parte hartu zuen ETB 1eko umorezko telebista-saioa zen. Besteak beste, Anjel Alkain, Ainere Tolosa, Jon Iraola, Mikel Pagadizabal, I\u00f1ake Irastorza, Ana Elordi, Mikel Laskurain, Egoitz Lasa, Ixabel Agirresarobe, Asier Sota, Anartz Zuazua eta Aitor Gabilondo aktoreek parte hartzen zuten Wazemank-en."}
{"id": "70474", "revid": "109342", "url": "https://eu.wikipedia.org/wiki?curid=70474", "title": "Larrangoiti", "text": "Larrangoiti Arabako iparraldean dagoen mendia da, Urkilla mendilerroan kokatutakoa.\nIrispideak.\nGainlabur lepora, Barriatik edo Narbaixatik hel daiteke, Beltranen etxeetatik. Behin lepo honetan, eskuinetik hel daiteke tontorrera, malda leunean. Arantzazutik doan bidea, lehenik, izen bereko labarraren hondoraino jaisten da, ondoren, hormigoizko bidetik mendebalderantz jarraitzeko, baina denbora gutxiz, laster, ezkerretarantz hartu behar baita, Azpilloste lepora heltzeko. Azkenik, hegoalderantz jarraituz, Gainlabur leporaino heltzen da, eta hemendik mendiaren tontorrera\nBitxikeriak.\nMendi honen tontorreko postontzian, metalezko xaflan, Trango mendiaren altuera jartzen du, Larrangoitirenaren ordez. Gainera, xafla berean, Zurkur izena ageri da. Hau ere ez dator bat mendiaren izenarekin."}
{"id": "70475", "revid": "1491", "url": "https://eu.wikipedia.org/wiki?curid=70475", "title": "I\u00f1igo Larrinaga", "text": "I\u00f1igo Larrinaga Beristain (Bilbo, Bizkaia, 1968ko apirilaren 4a) aktorea da. \"Goenkalen\" Koldoren papera egin zuen."}
{"id": "70476", "revid": "7476", "url": "https://eu.wikipedia.org/wiki?curid=70476", "title": "Juani Mendiola", "text": "Juani Mendiola Barkaiztegi (Donostia, Gipuzkoa, 1924/1925 - \"ibidem\", 2006ko martxoaren 11) euskal antzezlea izan zen.\nAktore ibilbidea.\nAntzerkian, zineman eta telebistan lan ugari egin zuen Mendiolak. Haren gurasoak Ixabel Barkaiztegi eta Inaxio Mendiola izan ziren. Ixabel amak lotura estua izan zuen kultura munduarekin, nahiz eta antzerkian ibili ez. Juani Mendiolaren (eta Jose Luis Goenaga senarraren) ondorengoek ere interpretazioarekin edo artearekin lotutako ibilbidea egin dute, tartean Aizpea Goenaga eta Juan Luis Goenaga seme-alabek eta Barbara Goenaga zein Aia Kruse bilobek.\n\"Txoria txori\".\nAktorea izateaz gain, sukaldaria eta Donostiako Alde Zaharreko \"Aurrera\" jatetxeko nagusia zen. Poesia zalea zenez, jatetxeko musuzapietan euskarazko poesiak txertatzen zituen. Mikel Laboak musuzapi horietako batean Joxan Artzeren \"Txoria txori\" poesia irakurri zuen, eta norena zen galdetu ondoren poetarekin harremanetan jarri eta kantu ezaguna sortu zuen."}
{"id": "70477", "revid": "108057", "url": "https://eu.wikipedia.org/wiki?curid=70477", "title": "Mikel Losada", "text": "Mikel Losada Garcia (Ermua, Bizkaia, 1978) bizkaitar antzezlea da.\nIkus-entzunezko ehun ekoizpen baino gehiagotan lan egin du, horien artean Ane edo Intimidad (Netflix). Baita Espainia osoko ehun antzerki ekoizpen baino gehiagotan ere.\nHiru aldiz izendatu dute Euskal Aktore Onenaren Sarirako Euskal Aktoreen Batasunaren Sarietan, azken aldiz 2022an, Ane filmarengatik. 2001ean Euskal Aktoreen Batasunaren Sarietan Telebistako Aktore Onenaren Saria irabazi zuen, eta 2022an kategoria berean izendatu zuten Intimidad telesailagatik.\nBizitza.\nErmuan jaio zen 1978an. Hamasei urte zituela, antzerki- eta ikus-entzunezko proiektuetan lehen paperak lortu zituen. Hemezortzi urterekin Ramon Barearen antzerki konpainian sartu zen. Ordutik, ikus-entzunezko ehun ekoizpen baino gehiagotan lan egin du, baita ehundik gora antzerki-produkziotan ere.\n2020an Ane filmeko protagonista izan zen Patricia L\u00f3pez Arnaizekin batera. Filmak bost izendapen jaso zituen Goya Sarietan, tartean Film Onenaren Saria, eta hiru Goya irabazi zituen.\n2021ean, Ana Murugarrenek zuzendutako Garc\u00eda y Garc\u00eda filmeko protagonista izan zen, Jos\u00e9 Mota, Pepe Viyuela eta Jordi S\u00e1nchezekin batera.\nPabellon 6 proiektuaren sortzaileetako bat da.\nBizitza pribatua.\nGaur egun Bilbon bizi da. Olatz Ganboa aktorearekin bikote harremana dauka eta elkarrekin alaba bat dute. 2016an berak eta Losadak \"Los amantes del Casco Viejo\" antzeztu zuten. Etxekoak telesaila ere elkarrekin grabatu zuten, ETB1en, 2020an COVIDen pandemiak eragindako konfinamendu betean. Border collie bat du, Kea izenekoa.\nAna Murugarren zinemagilearekin harreman estua du, eta berak azaldu duenez, Losada bere film guztietan agertzen da. Ramon Barea aktorearekin ere harreman estua du, Losadak bere lagun eta mentore jotzen baitu."}
{"id": "70478", "revid": "6950", "url": "https://eu.wikipedia.org/wiki?curid=70478", "title": "Mikel Martinez", "text": "Mikel Martinez Etxarri (Lizarra, 1955) euskal antzezlea da. Antzerkian aritutakoa da, \"Maskarada\" talde aitzindariaren sortzaileetakoa izan zen 1980ko hamarkadan.\nPatrick S\u00fcskind idazle alemaniarraren Kontrabaxua bakarrizketarekin arrakasta itzela lortu zuen 1988an. Garai hartan Maskarada taldeko kidea zen eta 300 errepresentazio baino gehiago egin zituen. Obra oso maitagarri izanik harrera ona eman zion ikuslegoak, gazteekin institutuetan interpretazio asko egin zituen.\nHalaber, Patxo Telleriarekin batera Ez Dok Hiru Bikoteatroa antzerki taldean lan egiten du, baita Jokin Oregi eta beste profesionalekin TARTEAN teatroan ere.\n\"Cafe Bilbao\" kudeatzen du anaiarekin batera Bilboko Plaza Barrian. Hiriarekin duen lotura gaztetatik dauka.\nAntzerki eragilea.\nKulturazalea izanik aktiboki sustatzen du sorkuntza antzerkiaren munduan:"}
{"id": "70480", "revid": "105290", "url": "https://eu.wikipedia.org/wiki?curid=70480", "title": "Arma zuri", "text": "Arma zuriak, erabiltzeko, bolborarik behar ez dutenak dira, su armek ez bezala. Hurbileko borrokarako erabili izan ohi dira, aurrez aurreko borroketan, sastatzeko edo mozteko, armaren arabera.\nArma zurien kategoriak.\nArma zuriak, euren neurriaren arabera sailkatzen dira. Eta, neurriaren arabera, arma laburrak, ezpatak, sableak eta arma luzeak bezala sailkatzen dira.\nBeste erabilera batzuk.\nAurrez aurreko borroketaz aparte, arma jaurtigarri gisa ere erabiltzen dira arma zurietako batzuk, tamaina txikienekoak batez ere."}
{"id": "70481", "revid": "8206368", "url": "https://eu.wikipedia.org/wiki?curid=70481", "title": "Zeru Horiek (telefilma)", "text": "Zeru horiek 2005 urtean Aizpea Goenagak eginiko telefilma da. Pelikula Bernardo Atxagaren izen bereko eleberrian oinarrituta dago. TVE, S.A.ren laguntza izan zuten ekoizteko, honek lehendabizikoz euskaraz egindako film batean parte hartu zuen.\nSinopsia.\nFilmak ETAkide ohi baten istorioa azaltzen du kartzelatik irten ondoren autobusez Bartzelonatik Bilborako bidean."}
{"id": "70483", "revid": "2048", "url": "https://eu.wikipedia.org/wiki?curid=70483", "title": "Aitor Merino", "text": "Aitor Merino Unzueta, (Donostia, 1972ko abenduaren 17a - ) euskal aktorea da. 2007an, \"El pan nuestro\" film laburra zuzendu zuen, Goya Sarietarako hautagaia zena. Amaia Merino du arreba, aktorea ere bai.\n2013an zuzendari moduan estreinatu zuen arrebarekin batera \"Asier eta biok\" dokumentala, gatazka politikoa jorratzen duena adiskidetasunaren kontzeptutik abiatuta."}
{"id": "70484", "revid": "105290", "url": "https://eu.wikipedia.org/wiki?curid=70484", "title": "Katorga", "text": "Katorga (grezieratik, \"katergon\", galera edo tatareratik, \"katarga\", hiltzea) Errusia Inperialeko sistema penal bat zen. Presoak, Siberiara bidaliak izaten ziren, biztanle bakar bat ere ez zegoen zelai urrunetara, lan behartuak egitera. Sistema penal honek, XVII. mendean du bere jatorria, eta boltxebikeek hartu zuten berriz, Errusiar Iraultzaren ondoren, eta, noiz behinka, Gulagak ere praktikatu zuen.\nKontzentrazio zelaiak ez bezala, katorga, Errusia Inperialeko sistema judizialaren barnean zegoen, nahiz eta biek ezaugarri nagusi berberak dituzten: konfinamendua, instalazio oso sinpleak (presondegiek ez bezala) eta lan behartuak, trebezia askorik behar ez duten lan pisutsuak batipat.\nKatorgak, ia inor bizi ez zen Siberiako tokietan kokatuak izan ziren. Baita, Errusiako urrutiko ekialdean ere. Hala eta guztiz ere, presoren batzuk, arrakasta izan zuten euren ihes egiteko ekinean. Garai hauetatik, Siberiak bere ospe beldurgarria lortu zuen zigor honekin. Beranduago, Gulagak, hau indartu zuen.\nLanik ohikoenak eraikuntza eta mehatzaritza lanak ziren. Adibide aipagarri bat Amurreko bidea zen, lan penalaren antolakuntzan arrakasta bezala aldarrikatua izan zena.\nAnton Txekhov errusiar idazle ospetsuak, katorga baten instalazioak bisitatu zituen 1891. urtean, Errusiako, urruneko ekialdean dagoen Sakhalin uhartean, eta hemen aurkitu zituen baldintzei buruz idatzi zuen Sakhalin uhartea izeneko bere liburuan. Bertan, irizpide eskasa eta katorgaren kargu zeuden ofizialen gaitasun eza kritikatzen du. Honek, bizitza maila baxua sortu zien presoei. Baita gobernuaren funtsen zuztapiloa eta emankortasun negargarria ere. Alexander Solzhenitsynek, Gulag uhartedia izeneko bere liburuan, lan behartuen zelaiei buruz, sarritan aipatzen du Txekhov, sobietar garaian katorgetan preso zeudenen bizi baldintzen narriadura irudikatzeko, Txekhoven garaiko bizi baldintzekin alderatuz.\nPiotr Kropotkin, Transbaikaliako gobernatzailearen kanpo laguntza izan zen bitartean, lurralde honetako presondegien egoera aztertzeaz arduratu zen. Ondoren, bere aurkipenak, Presondegi errusiar eta frantziarretan izeneko liburuan deskribatu zituen.\nLan behartuak oso ohikoak izan dira historian zehar herrialde askotan. Antzekotasunak aurki daitezke katorga eta Australiako konbikto poblazioen artean. Hauek, hego hemisferioko herrialde honen garapenean zerikusi handia izan zuten. Zigor bezala erabiltzeaz gain, presoak mantentzearen kostua arintzeko ere erabiltzen ziren lan behartuak."}
{"id": "70485", "revid": "336", "url": "https://eu.wikipedia.org/wiki?curid=70485", "title": "Ameriketako Estatu Batuetako Ogasun Saila", "text": "Ameriketako Estatu Batuetako Ogasun Saila Ameriketako Estatu Batuetako ogasunari eta zergei lotutako departamentu federala da. Departamentu honen buruak \"Ogasun Idazkaria\" eta \"Ameriketako Estatu Batuetako Diruzaina\" dira.\nHistoria.\nAmeriketako Estatu Batuetako departamenturik zaharrenetarikoa da. 1775. urtean sortu zen Ogasun Bulegoa, zein 1789. urtean Ogasun Departamentu bihurtu zen."}
{"id": "70486", "revid": "46640", "url": "https://eu.wikipedia.org/wiki?curid=70486", "title": "Ameriketako Estatu Batuetako Fiskal Nagusia", "text": "Ameriketako Estatu Batuetako Fiskal Nagusia, herrialdeko fiskal gorena da. Honez gain, Segurtasun Indarren Buruzagi Nagusia da eta Presidentearen kabinetean egiten du lan.\nGaur egungo, Fiskal Nagusia, \"Merrick Garland\" jauna da.\nHautaketa.\nEstatu Batuetako Presidenteak hautatzen du, eta ondoren Estatu Batuetako Senatuak onesten du."}
{"id": "70488", "revid": "105290", "url": "https://eu.wikipedia.org/wiki?curid=70488", "title": "Malkorra", "text": "Malkorra Arabako mendia da, Urkilla mendilerroko bigarren mendirik garaiena (1.245 m).\nIrispideak.\nNarbaixatik, Beltran baserritik abiatu behar da, Urkitzako lepora irtetzeko. Lepo honek, Oburu eta Napar Basoko Punta mendiak banatzen ditu. Oburura igotzeko beharrik gabe, eskuinetik inguratu daiteke, mendi hau Malkorrarekin batzen duen leporantz irtetzeko. Hemendik, berehala hel daiteke tontorrera\nBeste bide bat, Arriolatik doa. Hemendik, mendilerrora doan bidea hartu eta Ezkarzarana lepora heldu behar da, altxatzeetako lehen lerroan, Narbaixako mendilerroa bezala ere ezaguna. Jeitsi, eta aurrera jarraitu behar da, harizti batean sartzen den bide batetatik. Lehen bidegurutzean, ezkerretara hartu behar da, ondoren, aurrera jarraitu eta, handik gutxira, ezkerretara hartzeko. Toki honetan, bideak bere goitiera igotzen du eta harbide bihurtzen da. Orduan, mendiaren hegoaldeko zatiaren pinudian sartzen da, haritzak ere badauden arren, eta askoz garbiago dagoen toki batetara irtetzen da, baina, goiko aldean, sastrakartez estalia. Bide hau, tontorretik gertu geratzen da, eta berehala heldu daiteke bertara.\nGordoatik joanez gero, Burdinkurutz lepora irten behar da lehenik, eta, hemendik, zuzenean tontorrera hel daiteke.\nAzkenik, Arantzazutik abiatuz gero, lehenik Urbiarantz abiatu behar da. Elorreta izeneko lepora heldu ondoren, Urbiako ermita bisita daiteke, xedea, Zabalaitz harkaitza behetik inguratzea den arren, eskuinetara, Bolaleku lepora iristeko. Handik gutxira, Petrinaitz eskuinetik inguratu behar da, Burdinkurutz lepoan kokatzeko. Hemendik, tontorra hegomendebaldean dago, pausoak, Oburu eta Malkorra banatzen dituen leporantz bideratu, eta, azkenik, azken honen tontorrera iristeko.\nBerezitasunak.\nBere tontorra, hareharriz josia dago."}
{"id": "70490", "revid": "201", "url": "https://eu.wikipedia.org/wiki?curid=70490", "title": "Balea", "text": "Baleak itsas ugaztunak dira, zetazeoen taldekoak. Talde parafiletikoa dira, bere barruan sailkatzen diren guztiak ez direlako familia berekoak.\nBiologia.\nGaur egungo animaliarik handiena da; guztietan handiena, balea urdina, 30 metro luze izatera iristen da, eta 190 tona pisatzera. Larrua leuna, ilerik gabea du, eta haren azpian 50 zentimetroko gantz-geruza du. Hori dela eta, balea urdinek -1\u00a0\u00b0C eta 30\u00a0\u00b0C arteko tenperaturak jasan ditzakete.\nBaleak, beste zetazeoek bezala, uraren azalera igo behar izaten du arnasa hartzera, ugaztuna izaki, oxigenoa airetik hartzen du eta. Aurreko gorputz-adarrak hegats bihurtuak ditu igeri egiteko, gorputzaren alde banatara. Isatsa etzana du eta ez zutik, arrainek ez bezala. Ahoan ez du hortzik; haien ordez, adarkizko xaflak eta bizarrak ditu, eta mihi luzea ere bai.\nBalea batzuek bizarrak dituzte ahoan; beste batzuek, hortzak.\nBizarrak dituzten baleen elikagaiak hauek dira: oskoldun txikiak, algak eta planktona. Horretarako, bizarretatik barrena ura xurgatu eta kanporatu egiten du atzera; hala, urarekin batera sartzen zaion janaria bereganatzen du. Bizarren eginkizuna janariari eustea da; horregatik dute sarearen tankera.\nArnasa hartzeko, baleak bi zulo ditu buru gainean. Ur azpitik azalera igotzen denean, indar handiz jaurtitzen du kanpora biriketako airea bi zulo horietatik. Jaurtitzen duen ur-zorrotadari esker jakiten zuten arrantzaleek balea non zegoen. Balea ur azpian luzaro egon daiteke, bihotzaren taupadak moteltzen dituelako eta giharretan mioglobina ugari duelako.\nBaleek entzumen fina dute, eta soinuak igortzeko ere gai dira \u2014batzuetan, ultrasoinuak ere\u2014, elkarren artean komunikatzeko.\nUgalketa.\nEmeak kume bakarra izaten du, balekumea, alegia, eta amak duen muskulu-mekanismo berezi batek bere ahora proiektatutako esneaz elikatzen da. Baleek bi urtean behin dituzte kumeak, eta haien prestakuntza sei hilabetekoa da. Normalki, kume bat ekartzen dute, baina kasu berezi batzuetan, bi. Jaiotzen denean, zenbait metro luze izaten da. Heldutzat hartzen da 4 edo 5 urte dituenean.\nBalearen ekonomia eta arrantza.\nBalearen parte guztiak aprobetxatzen dira. Hala, lumera, gihar eta hesteetatik xaboiak egiten dira; gibeletik, olioa; guruinetatik, intsulina, kortisona eta beste hormona batzuk lortzen dira; eta baleakia jateko oso estimatua da. Gaur egun, garai bateko eskuzko arpoiaren ordez, arpoi leherkaria jaurtitzen zaio kanoi berezi batez. Kanoi hori 1860an asmatu zen; ordurako, ordea, hainbat balea espezie galtzen hasiak ziren.\nNazioarteko hainbat hitzarmen izenpetu dira balea arrantza debekatzeko. Gaur egun, ia munduko herrialde guztiek akordio horiek sinatuta dauzkate; hala ere, balea harrapatzen segitzen da eta galtzeko arriskuan dago. Norvegia, Japonia eta Groenlandia herrialde arrantzari nagusiak dira.\nEuskal Herrian ere, balea arrantzak garrantzi handia izan zuen XIII\u2013XVI. mendeen bitartean (ikus \u00abEuskal Herriko baleazale\u00bb).\nLiteraturan eta zineman.\nHerman Melville idazle estatubatuarrak \"Moby Dick\" eleberri famatua idatzi zuen 1851n, balearen harrapaketaren inguruan. Urteen joan-etorrian, lan hori behin baino gehiagotan zinemaratu dute, eta istorioa mundu osoan famatua da.\n2002an \"The Whale Rider\" film zeelandaberritarra pantailaratu zuten: baleak maorien kulturan daukan garrantzi kulturala ondo islatzen du.\nEuskal Herrian.\nBizkaiko golkoan, gaur egun ere zetazeo mota batzuk bizi dira, Euskal Herriko kostatik ez oso urrun.\nBeste garai batzuetan, balea-espezie handiak arruntak ziren Euskal Herriko uretan. Herri arrantzaleek animalia haiekin lotura estua zuten: horren erakusgarri dira kostaldeko hainbat herritako armarriak, animalia hura ageri baita: adibidez, Bermeo, Lekeitio, Mutriku, Getaria (Gipuzkoa), Zarautz, Hondarribia, Hendaia, Getaria (Lapurdi) eta Biarritz.\nBalea Kantauri itsasoetatik urrundu zenean, euskal arrantzaleak atzetik joan ziren; halaxe iritsi ziren Ternua eta Kanadaraino."}
{"id": "70492", "revid": "119347", "url": "https://eu.wikipedia.org/wiki?curid=70492", "title": "Aby-Kem", "text": "Aby-Kem Bergaran 2003an sortutako musika talde bat da. Talde honek Heavy Metala jotzen du.\nTaldea.\n\"Aby-Kem\" izenak \"pantera beltza\" esan nahi du Egiptoko hieroglifikoetan idatzita. Debagoieneko Danbaka musika lehiaketaren irabazleak izan ziren 2006an eta 2007an beren diska atera zuen, \"Azken guda\"."}
{"id": "70494", "revid": "56334", "url": "https://eu.wikipedia.org/wiki?curid=70494", "title": "Sable", "text": "Sablea aho bakarreko ezpata makurra da. Mozketarako pentsatua dago eta ohi, zalditeriako soldaduek erabili izan zuten, baita XIX. mendeko ofizialek ere. Orriaren ezaugarri makur honek, tradizionalki, ezpatagandik bereizten du.\nArma zuri hau mozketarako da, eta borrokan abiada behar zelako sortu zen. Abiada hau, moztuz eta orria etsaiaren gorputzean utzi gabe lortzen da (esku bakarreko beste ezpatek ez bezala, sastakatzeko balio dutenak).\nSableak, bere muturretik erdialde ingururaino duen kurbadurak, mozketa sakon bat eragiten du.\nSablearen kurbadurak, teorian behintzat, zaldizko batek, bere besoa arma honekin mugitzerakoan, oinezko soldaduaren gainean zirkulu zabal bat marraztea du xede, mozketa puntuan, sablea beti tangentea izan dadin lortzeko. Arrazoi honegatik, ez da etsaiaren gorputzean sartzen. Aldiz, moztu egiten du, honela, zauri garrantzitsuago bat eraginez gorputzean sartuta geratu gabe. Honegatik, zalditeriarentzat pentsaturiko sableek, kurbadura handia dute, ia erabat biribilak izaki. Oinezko soldaduentzat pentsaturikoek, berriz, ez dute horrenbesteko kurbadura, erabilpen defentsiboari garrantzi gehiago ematen baitzaio kasu honetan, hau da, etsaia urrun mantendu eta honen kolpeak gelditzea.\nEsandako guzti honen arabera, katana japoniarra, adibidez, teknikoki, sablea izango litzateke, eta ez ezpata.\nSablea eskrima arma gisa.\nEgungo sablea, ezpata eta floretearekin batera, eskrimako hiru armetako bat da. Lehen zaldieriako soldaduek erabiltzen zuten sabletik dator. Esku babesle bat du, ontzi formakoa, eskuaren azpian kurbatzen dena, eta zeharkako sekzioan ikusitako T forma duen horri bat du. Bere neurria, 90 cm-koa da, eta bere gehienezko pisua 500 gramokoa. Ukitzeak muturrarekin ukituz edo orriaren ahoarekin moztuz lor daitezke. Ukitze puntu baliogarriak, gerritik gorako edozein tokitan daude. Sable borrokaldiak dira esgrimako azkarrenak, eta, beraz, egoera fisiko onean egotera behartzen du."}
{"id": "70496", "revid": "119347", "url": "https://eu.wikipedia.org/wiki?curid=70496", "title": "Coslada", "text": "Coslada Madrilgo Erkidegoko udalerria da, hiriburutik 8 kilometrora kokatuta dagoena. San Fernando de Henares eta Madril ditu mugakide.\nMugakideak.\nCosladak honako udalerri eta auzo mugakideak ditu: Madrilgo San Blas barrutia ipar-mendebalde eta iparraldean, San Fernando de Henares ipar-ekialde eta ekialdean, Madrilgo Vic\u00e1lvaro barrutia hegoalde eta hego-mendebaldean eta San Blas berriro ere mendebaldean.\nHistoria.\nXX. mendearen bigarren erdira arte, Coslada herri txikia izan zen, baina 1970eko hamarkadatik hasita milaka etxebizitza berri eraiki ziren, Madril inguruko hainbat herritan gertatu bezala eta biztanleria asko hazi zen."}
{"id": "70497", "revid": "58701", "url": "https://eu.wikipedia.org/wiki?curid=70497", "title": "Geirangerfjord", "text": "Geirangerfjord Norvegian kokatuta dagoen fiordo bat da, M\u00f8re og Romsdal konderriaren hegoaldeko muturrean, Sunnm\u00f8re lurraldean. Storfjord izeneko fiordoaren 15 kilometroko adar bat da. Fiordo honen buruan, Geiranger izeneko herrixka dago.\nFiordoak dira Norvegiako toki turistikoenetako eta bisitatuetako bat, eta UNESCOren Gizateriaren Ondarearen zerrendan dago, N\u00e6r\u00f8yfjordekin batera.\nFiordo hau, Akerneset mendiaren mehatxupean dago uneoro. Izan ere, mendi honek higadura jasaten du. Mendia fiordorantz amilduko balitz, gertu aurkitzen diren Geiranger eta Hellesylt herrixkak hamar minutuan erabat hondoratuko lituzkeen tsunami bat eratuko litzateke.\nFiordoan zehar, bertan behera utzitako hainbat landetxe dago. \"Storfjordens venner\" izeneko elkarteak eraman du toki hauen zaharberritzea. Ohi, gehien bisitatuak direnak, honako hauek dira: Skagefl\u00e5, Knivsfl\u00e5 eta Blomberg. Skagefl\u00e5ra, oinez hel daiteke Geirangerretik. Besteetara heltzeko, berriz, ontzian joan behar da. Gainera, fiordo honek, ur-jauzi harrigarri batzuk ere baditu.\nKotxe garraioa, turismo bidaia ere badena, Fjord1en bidez egiten da. Fiordoaren luzera osoan zehar doa, Geiranger eta Hellesylt herrixken artetik.\nUr-jauziak.\nFiordo honetan aurkitzen diren bi ur-jauzirik garrantzitsuenak \"Zazpi Ahizpak\" eta \"Suitor\" izenekoak dira, fiordoaren alde banatan."}
{"id": "70498", "revid": "23317", "url": "https://eu.wikipedia.org/wiki?curid=70498", "title": "Ponta Delgada", "text": "Ponta Delgada Portugalgo udalerria da, Azoreetako populatuena eta uhartediko hiriburu betearazle edo exekutiboa. S\u00e3o Miguel uhartearen mendebaldean dago.\nHistoria.\nP\u00earo de Teive-k 1450 inguruan arrantzale herrixka bat sortu zuen, gaur egungo Santa Clara fregesiaren inguruan, baina 1444-rako jadanik asentamendu bat bazen bertan. Uharteko hiriburua Vila Franca do Campo zen baina 1522an lurrikara batek eragindako lurjauziak hiria suntsitu eta 5.000 pertsona hil ziren. Honen ondoren Ponta Delgada bihurtu zen hiriburu berria. 1546an Ponta Delgadak hiri estatusa lortu zuen.\nXIX mendean zitrikoak Erresuma Batura exportatzearekin garapen ekonomiko handia izan zuen eta Europako merkatari asko etorri ziren, batez ere juduak. Kale eta errepide hobeak eraiki ziren, arrain, haragi eta fruita merkatu ederrak eta lorategi ikusgarriak ere ezarri ziren, bai eta jauregi eta etxe ederrak ere.\nXX mendean Azoreetako hiri garrantzitsuena bihurtu zen.\nGeografia eta klima.\nHiria Sao Miguel uhartearen hego-mendebaldean dago, Ozeano Atlantikoan. Udalerriak ordea uhartearen mendebalde guztia hartzen du, bi eremu nagusi; Picos eskualdea eta Sete Cidades mendizerra.\nBanaketa administratiboa.\nUdalerriak () 24 parrokiatan () banaturik dago:\nEkonomia.\nMerkataritzagune garrantzitsua da. Tropikoko produktuak esportatzen dira. Industria (azukre findegiak, janari industria, ontziola txikiak), arrantza eta turismoa dira ekonomia jarduera nagusiak. Unibertsitatea badu."}
{"id": "70499", "revid": "336", "url": "https://eu.wikipedia.org/wiki?curid=70499", "title": "Zirkoi", "text": "Zirkoia ZrSiO4 formula kimikoa duen nesosilikatoen taldeko minerala da. Ia beti hafnioa ere izaten du, %1etik %4ko kantitatean. Zirkoiaren kristal-egitura tetragonala da. Bere kolore naturala horia, gorria, marroia edo berdea da, baita gardena ere. Harribitxi-kalitatea duten ale gardenak diamantearen ordezko gisa erabiltzen dira.\nIzena arabierazko \"zarqun\" hitzetik (bermiloi) edo persierazko \"zargun\" hitzetik (urre-kolore) datorkio."}
{"id": "70502", "revid": "219", "url": "https://eu.wikipedia.org/wiki?curid=70502", "title": "Azore", "text": ""}
{"id": "70504", "revid": "336", "url": "https://eu.wikipedia.org/wiki?curid=70504", "title": "S\u00e3o Jorge uhartea", "text": "S\u00e3o Jorge Azoreetako (Portugal) erdialdeko uhartea da, 246 km2-ko azalera daukna eta 2002an 9.522 biztanle zituena.\nKontzejuak.\nBertan bi udalerri daude:"}
{"id": "70506", "revid": "105290", "url": "https://eu.wikipedia.org/wiki?curid=70506", "title": "Makala", "text": "Makala Kinshasako udalerria da. Hitz egiten den hizkuntza Lingala da. 2005ean 253.844 biztanle zituen guztira."}
{"id": "70507", "revid": "90204", "url": "https://eu.wikipedia.org/wiki?curid=70507", "title": "Terceira uhartea", "text": "Terceira uhartea Azoreetako (Portugal) erdialdeko uhartea da, 403\u00a0km\u00b2-ko azalera daukana eta 2011an 54.996 biztanle zituena. \u201cIlha Lil\u00e1s\u201d (Uharte moreak) ezizena ematen zaio eta uhartediko irla handienetako bat da.\nKontzejuak.\nBertan dauden bi udalerri edo kontzejuak Angra do Heroismo eta Praia da Vitoria dira. Angra do Hero\u00edsmo Gizateriaren Ondare izendatu zuen UNESCOk 1983an.\nGeografia.\nElkarrekin dauden lau sumendik osatzen dute uhartea, lauak ere Terceirako Rift egituraren inguruan kokatzen direnak. Honako hauek dira sumendiak:\nKostaldetik urrunduz gero Terceirako paisaia muinotsua basati mantendu da eta erreserba naturala izendatua dago.\nHistoria.\n2000 urte dituzten hilobiak aurkitu dira, beraz badirudi asentamenduak izan zirela XV mendean portugaldarrak iritsi aurretik. Angelino Dalorto-k Iralandatik mendebaldera zeuden \"Bracile\" uharteak marraztu zituen 1325an, hortik sortu zen mendebaldeko \"Brasil\" herri mitologikoaren kondaira, eta 1436ko mapa veneziar batean Brasil uhartea marrazturik dago. Aurkikuntza ofiziala, baina, Vicente de Lagos marinelak egin zuen 1445eko urtarrilaren 1ean eta \"Ilha de Jesus Cristo\" izena eman zion. Gerora \"Terceira\" izena nagusitu da, Azoreetan aurkitu zen hirugarren uhartea izan baitzen.\nHenrike Nabigatzailearen zerbitzuan zegoan J\u00e1come de Bruges flandriarrak Herbehereetako nekazari, arrantzale eta merkatariak ekarri zituen Azore uharteak kolonizatzera.\nXVI mendean Ekialdeko Indietarako geldiune garrantzitsua bihurtu zen eta kaia karabela eta galeoiez beteta egon ohi zen. Elizak, komentuak, jauregiak eta gotorleku militarrak eraiki ziren. Guimar\u00e3esko noblea zen Pero Anes do Canto (1480\u20131556) izan zen Terceira uharteko gotorlekuen agintaria eta Portugalgo koroak titulu heredagarria bihurtu zuen, Canto familia beraz hirurehun urtetan uharteko nagusia izan zen.\n1980ko urtarrilaren 1ean lurrikara izan zen eta Angra do Hero\u00edsmok kalte handiak jasan zituen. Lau urtetan berriztu zuten herria eta 1983an UNESCOk Gizateriaren Ondare izendatu zuen."}
{"id": "70508", "revid": "59723", "url": "https://eu.wikipedia.org/wiki?curid=70508", "title": "S\u00e3o Miguel uhartea", "text": "S\u00e3o Miguel uhartea Azoreetako (Portugal) ekialdeko uhartea da, uhartedi osoko handiena (759 km2) eta populatuena (137.830 biztanle 2011n); horregatik, Uharte handia ere esaten zaio. Beste ezizen bat \"Uharte berdea\" da. Hiri handiena Ponta Delgada da.\nGeografia.\nUharteak hainbat faila ageri ditu ipar-mendebaldetik hego-ekialdera. Hainbat sumendi daude uhartean: Nordeste, \u00c1gua de Pau, Sete Cidades, Furnas eta Povoa\u00e7\u00e3o. Hona hemen eskualdeak:\nBioma.\nJatorrizko laurisilva ereindako soroek eta kanpotik ekarritako zuhaitz eta landareek ordezkatu dute. Animaliei dagokienez, turismoak baleak ikusteko jarduerak bultzatu ditu. Haiekin batera, izurdeak eta itsas dortokak ere ikusten dira.\nHistoria.\nGon\u00e7alo Velho Cabral-ek aurkitu zuen 1427an, Azore uharteetan aurkituriko bigarrena izan zen. Lehen asentamendua Povoa\u00e7\u00e3o Velha izan zen, uharteko hego-ekialdean. 1444 inguruan lurrikara bat izan zen eta Vila Franca do Campo uharteko gune populatuena bihurtu zen. 1522ko beste lurrikara batek hiria suntsitu eta 5.000 pertsona hil zirenean, Ponta Delgada hiriburu berria bilakatu zen. Egun ere, uhartediko hiri garrantzitsuena da."}
{"id": "70510", "revid": "1545", "url": "https://eu.wikipedia.org/wiki?curid=70510", "title": "Santa Maria (Azoreak)", "text": "Santa Maria Azoreetako (Portugal) ekialdeko uhartea da, 97 km2-ko azalera daukana eta ) eta 2002an 5.490 biztanle zituena.\nVila do Porto kontzeju edo udalerri bakarra da."}
{"id": "70511", "revid": "96586", "url": "https://eu.wikipedia.org/wiki?curid=70511", "title": "Amaia Lasa (aktorea)", "text": "Amaia Lasa (Iru\u00f1ea, 1959) nafar antzezlea da.\nIrakasle-ikasketak egin zituen bitartean, Iru\u00f1eko Teatro Estable de Navarran aktore gisa lan egiten zuen. 1983.urtean, Eusko Jaurlaritzako Antzerki Eskolan, Antzertin alegia, ikasteko beka lortu zuen."}
{"id": "70512", "revid": "56334", "url": "https://eu.wikipedia.org/wiki?curid=70512", "title": "Patxi Barko", "text": "Francisco Javier \"Patxi\" Barko Alzaa (Donostia, 1959ko abuztuaren 29a), euskal antzezle eta zuzendaria da.\nBiografia.\nZineman, telebistan eta baita antzerkigintzan ere, gidoilari, zuzendari eta antzezle lanetan aritu da hainbat urtean Patxi Barco. Antzerkigintzari dagokionez, \"D\u00b4Artagnan\" antzerki lanean parte hartu zuen 1993an. 1986. urtean \"Cr\u00edmenes y locuras de Lope de Agirre\" obran lan egin zuen. 1997tik aurrera Ttantaka taldearen \"Shakespeare osoa\" antzerki lanean parte hartu du, besteak beste. Zineman, berriz, \"Albaniaren konkista\" (1983), \"La monja alf\u00e9rez\" (1986) eta \"El poliz\u00f3n del Ulises\" (1991) filmetan aritu da, beste batzuen artean.\nZinema zuzendari bezala \"Pase negro\" film laburra aurkeztu zuen 1999an Donostiako Zinemaldiko Zabaltegi sailean, eta lan horrek Europa saria eskuratu zuen urte bereko Bartzelonako Curt Fictions film laburren lehiaketan. Telebistan, antzezteaz eta gidoiak idazteaz gainera, errealizadore bezala ere ibilitakoa da. TVEko \"La Bola de Cristal\" (1990) programaren gidoilari izan zen eta \"Bertan Zoro\" ETBko programan zuzendari, gidoilari eta antzezle bezala aritu zen. ETBko \"Bi eta bat\" (1993) zein \"Jaun ta Jabe\" (1996) telesailetan antzezle lanetan aritutakoa da. Errealizadore bezala Igeldo Produkzioak ETBrako prestatu duen \"Teilatupean\" telesailaz arduratu da 2000. urtean."}
{"id": "70513", "revid": "20653", "url": "https://eu.wikipedia.org/wiki?curid=70513", "title": "Atomium", "text": "Atomiuma Bruselan dagoen eraikin bat da. Bere garaiera 103 metrokoa da, eta burdin kristal bat irudikatzen du, 165 mila milioi handiz handiagoa. Eraikin hau, Andr\u00e9 Waterkeyn arkitektoak diseinatu zuen, 1958an, Bruselan bertan ospatu zen Erakusketa Unibertsalerako. Altzairu eta aluminiozko 9 esferaz osaturik dago. Horietako bakoitzak, 18 metroko diametroa du. Hasiera batean, sei hilabetez irauteko eraikia izan zen, baina berehala Bruselako oso toki turistiko bihurtu zen. Manneken Pis estatuatxoarekin batera, Bruselako ikur ezagunenetako bat da.\nAtomiumak 102 metroko altuera du, eta Belgikako egiturarik altuenetako bat da. Bere 18 metroko diametroko (59 oin) altzairu herdoilgaitzezko estalitako bederatzi esferak 165.000 milioi aldiz handitutako burdinazko kristal bat irudika dezakeen zelula unitario baten forman daude lotuta. Esferak lotzen dituzten altzairuzko hodiek eskailerak, eskailera mekanikoak eta igogailu bat (erdiko hodi bertikalean) barne hartzen dituzte, bisitagarri diren sei esferaetara sartzeko, erakusketa aretoak eta bestelako espazio publikoak dituztenak. Goiko esferan Bruselako ikuspegi panoramikoa duen jatetxe bat dago. Eraikina 2004 eta 2006 artean guztiz berritu zuten Jacques Delens eta BESIX enpresek.\nEraikina Square de l'Atomium/Atomiumsquare-n dago, Boulevard du Centenaire/Eeuwfeestlaan eta Avenue de l'Atomium/Atomiumlaan eta Avenue de Bouchout/Boechoutlaan etorbideen elkargunean, eta Bruselako Erakusketaren Mendeurrenaren Jauregiaren parean. Zentroa (Bruselako Expo). Heysel/Heizel metro geltokiak zerbitzatzen du Bruselako Metroaren 6. linean.\nIzena.\nAtomium izena (/\u0259\u02c8to\u028ami\u02d0\u0259m/\u0259-TOH-mee-\u0259m ahoskatua) atomo eta aluminio (esferak hasieran estaltzeko erabili zen metala) hitzak konbinatzen dituen akronimoa da. Brusela-Hiriburua Eskualdea elebiduna da; horregatik, monumentuaren frantses zein holandar izenak \u2014l'Atomium eta het Atomium\u2014 ofizialak dira. Frantsesez, l'Atomium ([at\u0254mj\u0254m] ahoskatua) maskulinoan zein femeninoan erabiltzen da, nahiz eta monumentuko talde ofizialak emakumezkoa nahiago izan. Nederlanderaz, galdera ez da sortzen het Atomium ([a\u02d0\u02c8to\u02d0mij\u0259m] ahoskatua) neutroa denez. Ingelesez, normalean, \"the\" artikulu mugatuarekin aipatzen da aurrean: the Atomium.\nHistoria.\nSorrera eta eraikuntza.\nAtomium 1958ko Bruselako Mundu Azokaren (Expo 58) pabilioi eta ikono nagusi gisa eraiki zen. 1950eko hamarkadan, aurrerapen zientifikoarekiko fedea handia zen, eta atomoak irudikatzen zituen egitura bat aukeratu zen gizateriaren zientzian izandako aurrerapena nabarmentzeko, fisika nuklearra barne, Belgika bera praktikatzaile amorratua izan baitzen Belgikako Kongoko uranioa fisio nuklearrerako (munduko lehen arma nuklearetarako erabilitakoa barne) material iturri nagusi bihurtu zenetik. Atomiumarekin, Belgikak gerraosteko ideala nabarmendu eta sustatu nahi zuen ikerketa atomikoa eta teknologiaren beste aurrerapen batzuk modu baketsuan aplikatzeko, bizitzak hobetzeko eta gizateriaren hobekuntzaren zerbitzura. Atomiumaren 18 metroko diametroko altzairu herdoilgaitzezko estalitako bederatzi esferek gorputzean zentratutako unitate kubikoko zelula forma irudikatzen dituzte, adibidez, \u03b1-burdina (ferrita) kristala, 165.000 milioi aldiz handitua.\nAtomiumaren eraikuntza balentria teknikoa izan zen. 1955eko urtarrilean, Fabrim\u00e9taleko ekonomia saileko zuzendari Andr\u00e9 Waterkeyn ingeniariak lehen proiektu bat aurkeztu zuen; Fabrim\u00e9tal Metalgintzako Industriako Enpresen Federazioa da (gaur egun Agoria izenez ezagutzen dena). Andr\u00e9 eta Jean Polak arkitektoak arduratu ziren kontzeptuaren transposizio arkitektonikoaz, horretarako zirriborro ugari egin zituzten. Konpainiak Art\u00e9my S. Joukoff eta Andr\u00e9 Beckers ingeniari aholkularien laguntza jaso zuen, V. Daniel diseinu bulegoak lagunduta. Zimenduak 1956ko martxoan jarri ziren martxan eta Jambes-Namurren Eraikuntza Tailerrek eraikitako eraikina Expo 58 inauguratu baino hilabete eskas lehenago amaitu zen, 1958ko apirilaren 17an.\nBerrikuntza.\n2004an, berritze prozesu bat hasi zen. Atomiuma, berritze prozesu horrek iraun zuen bitartean, itxita egon zen. 2006ko otsailaren 18an zabaldu zen berriz. Bere barnean, igogailu bat jarri zen, eraikinaren tontorreraino daroana segundoko 5 metroko abiaduran."}
{"id": "70517", "revid": "105290", "url": "https://eu.wikipedia.org/wiki?curid=70517", "title": "Napar Basoko Punta", "text": "Napar Basoko Punta Araban dagoen mendia da.\nIrispideak.\nArriolatik edo Narbaixatik, Beltranen baserritik eta Malabrasako zelaitik, Urkitzako lepoa izeneko lepo bikoitzera heldu daiteke. Lepo hontatik, berehala heldu daiteke mendiaren tontorrera. Zabalanegi lepora ere heldu daiteke, mendebaldeko magaletik leunki tontorrera heltzeko.\nGipuzkoatik, Arantzazu da mendi honetara heltzeko tokirik egokiena. Urkuluko labarraren bidea hartu behar da, Gazteluaitz eskuinetara utziz. Hainbat futbol zelairen ondotik igaroz, Iturri beltza eta Iturri gorria izeneko iturrietara heltzen da. Honen amaieran, pagadi batetik doan malda gogor bat igo behar da, Zurkuntzeko pasabidera heldu arte. Gailurrak jarraituz, lehenik Zurkuntz mendira heltzen da, eta, Zabalanegi leporanzko jeitsiera txiki baten ondoren, Napar Basoko Puntaren tontorrera hel daiteke. Iturri gorriatik, Urkitzako lepora ere hel daiteke, mendiaren tontorrera honen eskuinetik heltzeko"}
{"id": "70518", "revid": "119347", "url": "https://eu.wikipedia.org/wiki?curid=70518", "title": "Rantanplan", "text": "Rantanplan Lucky Lukeren komikietan agertzen den ohiko pertsonaietako bat da. Munduko zakurrik inozoena bezala deskribatuta dago. Bere eginbeharra, komiki guztietan, Dalton Anaiak preso egoten den espetxeko zakur zaintzailea izatea da, baina anaia hauek, Lucky Lukeren etsairik ohikoenak direnek, beti lortzen dute espetxetik ihes egitea. Rantanplanek, abentura guztietan, beti joaten da Lucky Lukeren atzetik.\nIzena.\nIzenaren jatorria, Rin Tin Tin zakurrean dago. Zakur honen izenaren frantsesezko aldaketa bat da Rantanplan.\nLehen agerpena.\nLucky Lukeren komikietan egin zuen lehen agerpena, 1960ko otsailaren 4an izan zen, \"Daltondarren arrastoaren atzetik\" izeneko abenturan.\nTelesailak.\n1987. urtean, Rantanplani buruzko telesail bat egiten hasi zen. Morrisek, telesail honentzako, Jean L\u00e9turgie, Bob de Groot eta Vittorio Leonardorekin lanean hasi zen. Hiru hauek gidoilariak ziren.\nJolly Jumperrekin duen harremana.\nJolly Jumperrek, Rantanplan \"naturaren akats\" bat izan dela dio behin eta berriz.\nIzena beste toki batzuetan.\nIngeleserako itzulpenean, Rin Tin Can edo Bushwack. Eskandinavia aldeko hizkuntzetan, Ratata bezala ezagutzen da, suedieraz eta danimarkeraz, \"Rat tat tat\" eta norvegieraz, \"ipurdi\" eufemismoarekin ezagutzen den bitartean."}
{"id": "70521", "revid": "512", "url": "https://eu.wikipedia.org/wiki?curid=70521", "title": "Bolbora", "text": "Bolbora nahasketa lehergarri bat da, batez ere su-armetako proiektiletarako eta su artifizialen helburu akustiko eta bisualetarako propultsatzaile bezala erabiltzen dena. Bolbora hitzak berariaz hauts beltza deritzonari egiten dio erreferentzia. Karbono, sufre eta potasio nitrato zenbait proportzioz osatuta dago, baina nitrozelulosa modernoen propultsatzaileen agerpenarekin, izendapen hau hauetara hedatu zen, kimikoki produktu desberdinak izan arren.\nBolbora ezagunena % 75 potasio nitratoa dauka, % 15 karbonoa eta % 10 sufrea (ehunekoetan masa). Gaur egun, piroteknian eta antzinako armen proiektiletarako propultsatzaile bezala erabiltzen da. Ke gabeko hauts modernoak material energetikoetan oinarritzen dira, batez ere nitrozelulosa (monobasikoa) eta nitrozelulosa gehi nitroglizerina (bibasikoa). Hauts modernoen abantailak ke-maila baxua, arman errekuntza-produktuen gordailu-maila baxua eta haien homogeneotasuna dira. Emaitza koherentea bermatzen duena da, eta horrela tiroen zehaztasuna areagotzen du.\nHistoria.\nAzterketa-korronte ezberdinen arteko adostasuna bolbora Txinan asmatu zela da, Ekialde Hurbilean banatu zen eta Ekialde Hurbileak Europan sartu zuen; hala ere, ez dago adostasunik Txinako asmakizun militar honek Ekialde Hurbilean eta Europan bolboraren aurrerapen teknologikoetan nola eragin zuen. Txinatik Asian zehar bolboraren banaketa hein handi batean mongoliarrei egozten zaie. Europako armadek kanotekin borrokatzen zuten lehen adibideetako bat 1241eko Mohiko gudua izan zen. Gudu honetan mongoliarrek bolbora erabili zuten bai su-armetan, bai granadetan.\nTxina.\nBolbora Txinan asmatu zen taoistak hilezkortasunerako edabe bat sortzen saiatzen ari zirenean. Txinako indar militarrek bolbora bidezko armak (suziriak, mosketeak, kanoiak) eta lehergaiak (granadak eta bonba mota desberdinak) erabili zituzten mongoliarren aurka, iparraldeko mugan euren lurretan sartzen saiatzen zirenean. Mongolek Txina konkistatu eta Yuan dinastia sortu ondoren, Txinako teknologia militarra erabili zuten Japonia inbaditzeko saiakeran, non bolbora ere erabili zuten beren suziriak bultzatzeko.\nJatorri sendagarria.\nSalpetroa txinatarrek I. mendea baino lehen ezagutzen zuten.\u00a0to.\u00a0C. eta medikuntza -konbinazio askotan salitrea eta sufrea erabiltzearen froga argia dago. Txinako testu alkimikoa, 492. urtekoa\u00a0d.\u00a0C.-k, salitroa sugar morearekin erretzea aipatzen du, beste gatz ez-organikoetatik bereizteko modu praktiko eta fidagarri gisa erakutsiz, horrela alkimistei arazketa-teknikak ebaluatu eta alderatzeko aukera emanez. Salpetroen arazketari buruzko agiri zaharrenak 1200. urtea baino lehenagokoak dira\u00a0d.\u00a0c. \nNahasketa horien su propietateei buruzko lehen aipamena \"Zhenyuan miaodao yaol\u00fce\"-en pasartea da, IX. mendearen k. a testu taoista.\n \"Algunos han calentado juntos sulfuro, rejalgar, y salitre con miel; se obtienen humo y llamas, quemando sus manos y sus caras, e incluso la casa entera en donde estaban trabajando se quem\u00f3.\"\n\"Bolbora\" hitza en , literalki \"suzko sendagaia\" esan nahi du. Hala ere, izen hau nahasketa aurkitu zenetik mende gutxira baino ez zen erabili. IX. mendean zehar\u00a0d.\u00a0C. Monje taoistek edo alkimista txinatar hilezkortasunaren elixirra bilatzen zuten ustekabean bolbora aurkitu zuten. \nErabilera militarra.\nTxinatarrek denbora gutxi behar izan zuten bolbora gerran erabiltzeko eta hurrengo mendeetan su-arma ugari ekoitzi zituzten, besteak beste, jaurtugau metaliko bat erabiltzen duen su- arma modernoa asmatu aurretik jaurtagai lanzallamak, suziriak, bonbak eta lehorreko minak. Mendearen amaieran datatutako esku-kanoi baten froga arkeologikoak aurkitu ziren Mantxurian eta Japoniako kostaldean hondamendi batean bonba lehergailuak aurkitu dira, 1281eko datak, Japoniako mongolen inbasioetan .\nTseng Kung-Liang-ek 1040-1044 bitartean idatzitako \" Wu Ching Tsung Yao \" ( \"Milizia Klasikoaren Funtsezkoak\" ) Txinako lana.\u00a0d.\u00a0C., petrokimikoak barne hartzen zituzten nahasketa ezberdinen erreferentzia entziklopedikoak eskaintzen ditu, baita eztia eta baratxuria ere. Suzirietarako eta su artifizialetarako sifoi printzipioa erabiltzen duten suzirietarako mekanismo moteleko eragingarri bat ere aipatzen da. Hala ere, liburu honetako nahasteen errezetek ez dute lehergailu bat sortzeko adina salitrerik, 50era mugatuta baitaude. % salpetroak efektu su-sari bat besterik ez du sortzen. Lan hau Song dinastiako gorteko burokrata batek idatzi zuen, eta uste da lan honek gatazka armatuan izan duen berehalako eraginaren froga gutxi dagoela. XI.mendean Tanguten aurkako gerren kroniketan ez da bolbora erabiltzeari buruz.\u00a0d.\u00a0C., garai honetan Txina bake egoeran zegoela gainera. \"Suzko lantzak\" erabiltzearen lehen kronika De'an-en setioan dago 1132. \nEkialde Hurbila.\nMusulmanek 1240-1280 artean lortu zuten bolboraren ezagutza, Hasan al-Rammah siriarrak arabieraz, bolbora-errezetak, salpetroa arazteko argibideak eta su-armeen deskribapenak idatzi zituenean. Bolbora Ekialde Hurbilera iritsi zen seguru asko Indiatik eta hau Txinatik. Al-Rammah-k bolbora deitzen zuen modutik dator, non salitroari \"Txinako elurra\" deitzen zion ( ' ), su artifizialak \"Txinako loreak\" gisa eta suziriak \"Txinako geziak\". Persiarrek salitroari \"Txinako gatza\" edo \"Txinako gatzetako gatza\" deitzen zioten ( ' ). \nAl-Hassanek 1260ko Ain Jaluteko guduan esan zuen mamelukoek \"historiako lehen kanoietan\" erabili zutela mongoliarren aurka bolbora-nahasketa bat, bolbora lehergarriaren osaera ia berdina zuena. Esku-kanoiaren erabilerari buruz ezagutzen diren lehen froga dokumentalak, su-arma-motarik zaharrentzat jotzen direnak, XIV. Al-Hassanek dio hauek jatorrizko zaharretan oinarrituta daudela eta mamelukoek 1260ko Ain Jaluteko guduan esku-kanoiak erabili zituztela jakinarazi dute . Hasan al-Rammah-ek bolborarako 107 errezeta sartu zituen \"al-Furusiyyah wa al-Manasib al-Harbiyya lanean\" ( \"Zalduntza militarraren liburua eta gerrarako gailu\" asmagarriak) eta koheteentzako 22 errezeta, non errezeta horiek konposizioaren ia berdinak ziren. bolboraren konposizio modernoa. \nEuropa.\nTxinan bolbora su artifizialak eta armak egiteko asmatu zen K.o IX. mendearen inguruan, nahiz eta guk ezagutzen ditugun su-armak ez zituzten asmatu. Bizantziarrek eta arabiarrek 1200 inguruan sartu zuten Europan. Bolbora Europan Ekialde Hurbiletik sartu zen ziurrenik. Europan bere fabrikazioari buruzko lehen erreferentzia Roger Baconen dokumentu batean aurkitzen da, \"Epistola de secretis operibus Artis et Naturae, et de nullitate Magiae\" (ca. 1250). Testu honetan irakurtzen dugu:\nBerthold Schwarz monje alemaniarra zen, XIV. mendearen hasieran, jaurtigai bat bultzatzeko bolbora erabiltzen lehena, nahiz eta, dirudienez, garai hartan bertan erabili zuten arabiarrek Iberiar Penintsulan, Gaztelako Alfontso XI.a erregearen kroniketatik ondorioztatzen denez. Hurrengo paragrafoa, gaztelera modernora transkribatua eta egokitua, Alfontso XI.a erregeak Algecirasko setioari buruz egindako kronikari dagokio (1343), eta bolbora helburu militarrekin erabiltzearen idatzizko lehen erreferentzia da, nahiz eta zenbaitek dioten substantzia hori bera, arabiarrek ere, Niebla hiriaren (Huelva) defentsan erabilia zela Alfontso X.a Jakitunak setiatu zuenean, ia mende bat lehenago\n \n \"..tiraban [los \u00e1rabes] muchas pellas [bolas] de hierro que las lanzaban con truenos, de los que los cristianos sent\u00edan un gran espanto, ya que cualquier miembro del hombre que fuese alcanzado, era cercenado como si lo cortasen con un cuchillo; y como quisiera que el hombre cayera herido mor\u00eda despu\u00e9s, pues no hab\u00eda cirug\u00eda alguna que lo pudiera curar, por un lado porque ven\u00edan [las pellas] ardiendo como fuego, y por otro, porque los polvos con que las lanzaban eran de tal naturaleza que cualquier llaga que hicieran supon\u00eda la muerte del hombre.\"\n\"..et dieronle con una pella del trueno en el brazo, et cortarongelo, et muri\u00f3 luego otro d\u00eda: et eso mismo acesci\u00f3 a los que del trueno eran feridos.\" \"Et aun la estoria va contando de los fechos de la hueste.\" \nDatu zehatzak eta aurkitzaileen eta lehen erabiltzaileen identitateak edozein izanda ere, egia da bolbora Italian fabrikatu zela 1326an, Ingalaterran 1334an eta 1340an, gaur egun Alemaniari dagozkion lurraldeetan, bazeudela ekoizteko instalazioak. hura. Gotorlekuetako harresiak ahultzeko bolbora erabiltzeko lehen saiakera Pisako ( Italia ) setioan egin zen 1403an. mendearen bigarren erdian, bolboragintza estatuaren monopolioa zen herrialde gehienetan. Ezagutzen den lehergai bakarra izan zen urre fulminantea deritzonaren aurkikuntzara arte, 1628an lehen aldiz erabilitako lehergailu indartsua Europako kontinentean gertatutako gerretan.\nIndia.\nBolbora eta su-armak Indiara ekarri zituzten mongolen inbasioen bidez. Seydi Ali Reis almirante otomandarrak metchlock su armen lehen bertsioak aurkeztu zituen, otomandarrek portugaldarren aurka Diuko setioan (1531) erabili zituztenak. Horren ostean, su-arma mota asko sartu ziren Tanjore, Dhaka, Bijaour eta Murshidabad -en. \nMughal Inperioak masan ekoitzi zituen bere armadarako metchlock suzko armak. Mughal Inperioa banbuko suziriak garatu zituen lehena izan zen, batez ere zaporeek seinaleztatzeko eta erabiltzeko. Mughal enperadoreak britainiarrekin eta beste europarrekin talka egin zuen Gujarat probintzian, non europarrek salpetroa ateratzen zuten beren bolbora lortzeko XVII. \n1780. urtean britainiarrak Mysoreko sultanatoaren lurraldeak anexionatzen hasi ziren, Bigarren Anglo-Mysore Gerran . Britainiar batailoia garaitu zuten Gunturko guduan, Hyder Aliren indarrek, Mysoreko suziriak eta suziri artilleria modu eraginkorrean erabili baitzituzten britainiar tropen aurka. Teknologia hau napoleoniko gerran Europan kopiatu eta erabili zen. \nIndonesia.\nFroga dokumentalek eta arkeologikoek adierazten dute arabiar edo indiar merkatariek bolbora, mosketoiak eta kanoiak sartu zituztela Indonesian XIV. Inbaditzaile portugaldarrek eta espainiarrek talka egin zuten su-arma horiekin eta, oro har, gainditu egin zuten. Singhasari inperioak pistolak eta kanoiak zituen. Javako jendeak brontzezko kanoiak zituen, Majapahit armadak zein piratek oso erabiliak.\nAmerika.\nBolbora Ameriketan sartu zuten espainiar eta portugaldar konkistatzaileek azteken, maien, inken eta abarren aurka erabili zutenak. Mexikoko hainbat eskualdetan salitre eta sufre gordailuak erraz aurki zitezkeen, beraz, indar konkistatzaileek euren armek erabiltzen zuten bolbora berritu ahal izan zuten.\nSuzko armak tokiko zibilizazioen porrota erabakitzeko faktore bat izan zirela uste da, hala ere, froga arkeologikoek eta dokumentazioek erakusten dute europarrek zeramatzaten su-armak ez zirela oraindik bezain eraginkorrak eta abantaila taktiko txikia zutela, ezta bertako biztanleengan izurik eragin ere. ustea da, bertako indarrak azkar ohitu baitziren erabilerara. Mosketeek eta kanoiek nola funtzionatzen zuten ere ikasi zuten, haiek kolpatuak izan ez daitezen.\nBolboran oinarritutako su-armak bertako biztanleek edo Europako espedizioek erabili zituzten, XV. mendetik XX. mende hasierara arteko talka eginez, bolbora eta su-armak Amerikako natiboei saltzen zitzaizkien batez ere frantsesek eta portugesek, eragina ahuldu nahian. Europako arerioen artean (ingelesa eta gaztelania). mendearen amaieran Amerikako indar natiboen arteko liskarretan AEBetako indarren aurka . AEBentzat, su armek ez zuten onura estrategiko handirik ekarri, bertakoek Little Big Horn bezalako guduak irabazteko aukera eman zieten, non Lakotak, Cheyennes eta Arapahoek 7 garaitu zituzten. \u00ba Zalditeria Erregimentua . Bere porrota, neurri batean, Gatling pistolak erabiltzeari uko egiteari dagokio. \nBolboran oinarritutako su-armek abantaila militar nabarmena izaten hasi ziren suzko arma errepikakorrak sartu ziren arte, XIX. mendearen amaieran garatu zirenak, amerikar natiboen aurkako gerra luzeen amaieran erabakigarri izan zirenak. Arma hau populazio horien aurka erabili zen batez ere AEBetan.\u00a0UU., Mexiko eta Argentina besteak beste.\nHerrialde bakoitzak bere bolbora garatu zuen nahastearen proportzioak aldatuz, hurrengo taulan nazio ezberdinek hartutako proportzio batzuk adierazten dira. 1. taula\n1. taula Bolboraren osagaien proportzioen taula, hura ekoitzi duten nazionalitatearen arabera. \nDatu zientifikoak.\nKimikoki, ikatza eta sufrea erretzen dira oxidatzailea den potasio nitratoari esker, errekuntzarako oxigenoa ematen baitu. Sodio nitratoa erabil daiteke, baina higroskopikoa da (ingurunearen hezetasuna bere baitan kondentsatzen du). Iraganean erabili ohi den beste bolbora bat ere badago, potasio nitratoaren ordez potasio kloratoa (KClO 3 ) duena, piroteknian ohikoa zena, baina erabilera pixkanaka alde batera utzi zen tenperatura, marruskadura eta kolpeekiko sentikortasun handia zuelako. oxidatzaile egonkorragoa den potasio perkloratoaren alde. Sodio nitratoa erabiliz (Nitro de Chile), potasio nitratoa baino higroskopikoagoa izanik, kantitatea murriztea beharrezkoa da, sufre-dosia handitu behar den bitartean.\nDosi esperimental on bat, masaren ehunekotan, hau da:\n- % 70 potasio nitratoa;\n- ikatza %17;\n- sufrea %13.\nOndoren, erreakzio hau jasoko duzu:\n10 KNO 3 + 5 S + 2 C 7 H 3 O =&gt; 5 Na 2 O + 3 H 2 O + 5 SO 2 + 14 CO + 5 N 2\nErrekuntza azkarra egiteko, 500 \u00b0C-tan egurraren pirolisiaren bidez sortutako ikatza erabiltzen da. Emaitza onenak Rhamnus Frangula, Solanum Mauritianum, etxeko aran, Salix Caprea edo Fraxinus americanako ikatzekin lortzen dira. Sufrea eta karbonoa 80 mikra baino txikiagoak diren partikulak hauts batera murriztu behar dira bola-errota batekin nahastu aurretik. Jarraian, sodio nitrato eta alkohol nahasketa bat gehitzen da eta gero irabiagailuan, edo nahasgailu batean, dena nahasten da, oso nahasketa homogeneoa lortzeko. Azkenik, nahasketa tenperatura baxuan lehortzen da eta astiro-astiro hautsera murrizten da izurria erabiliz. Beraz, flash baten moduan erretzen den hauts beltz bat lortzen duzu.\nPotasio kloratoa ez da higroskopikoa eta potasio nitratoa baino hobeto funtzionatzen du, baina karbonoarekin eta sufrearekin batera errekuntza askoz azkarragoa da, ia lehergarria da; horregatik erabiltzen da piroteknian. Osagai bakoitzaren kantitateak hauek dira: % 50 KClO 3, % 35 karbonoa eta % 15 sufrea. Sufreak errekuntzan laguntzen du, izan ere, erretzean, sufre dioxidoa eta trioxidoa, SO 2 eta SO 3, sortzen baititu, eta errekuntzatik ez, hezetasunetik datozen ur-molekularekin elkartzean, azido sulfurikoa sortzen dute ( H 2 SO 4 ) . ) eta sulfurosoak (H 2 SO 3 ), potasio kloratoarekin bortizki erreakzionatzen dutenak, oso azkar deskonposatzea eraginez.\nGoian azaldutako helburuetarako oraindik ere bolbora mota hau aurki daitekeen arren, nitrozelulosa edo kerik gabeko bolborak lekuz aldatu zuen XIX.mendeko azken hamarkadan, guztiz ordezkatuz, bestearekiko zituen abantaila nabarmenengatik.\nBolbora deflagrazioa.\nFenomeno hau berehala gertatzen dela badirudi ere, frogatuta dago modu progresiboan eta denbora gutxi-asko luzea erabiliz egiaztatzen dela, beharrezkoa dena, ez bakarrik piztea bolbora-masa osora zabaltzeko. karga bat osatzen du, baina baita ale bakoitzaren errekuntza osoarena ere. Denbora jakin batean erretako bolbora-kopurua kalkulatzeko, hortik sortutako gasak kenduta, kontuan hartu behar da abiadura handiagoa edo txikiagoa, hau da, deflagrazioa osatzen duten bi fenomenoetako bakoitzaren abiadura, kontuan izan behar da. hauexek dira: hantura eta errekuntza, hanturaz ulertuz beroaren hedapena karga osoan zehar, gasen hedapen-indarren eraginez, lehen momentutik sortzen diren tenperatura altuan, eta errekuntzaz duten konbinazioak. ale bakoitzaren edo zama osatzen duten guztien elementuen artean lekua. \nBurdina burdinaren, burdina letoiaren eta letoiaren gainean egindako kolpearen ondorioz hantura sor daiteke, ez da hain erraza kobrearen gainean burdina eta kobrearen gainean kolpatuz; Brontzea kobrearen gainean, burdina marmolaren gainean, kuartzoa kuartzoaren gainean, beruna beruna, beruna egurraren gainean ekoizten da, oso gutxitan kobrearen bidez egurraren gainean eta inoiz ez egurraren bidez, talkaren artean paper orri bat tartekatzea dela kontuan hartuta. gorputzak, hanturaren alde egiten du. Bolboraren piztea ere tenperatura igoeraren ondorioz sortzen da. Horsley-k egiaztatutako Pioberten esperientzien arabera, horretarako beharrezkoa da tenperatura 300\u00b0-tik 315\u00b0-ra iristea eta Leygue eta Champion-en arabera, 283\u00b0 nahikoa da bolbora ehizatzeko eta 293\u00b0 gerrarako. Tenperatura pixkanaka igotzen denean, sufrea urtu egiten da 300\u00b0-ra iritsi baino lehen, aleak elkartuz ore bat osatuz: tenperaturak gora egiten jarraitzen badu, sufrea lurrundu eta karbonoa partzialki arrastaka dezake, bolbora lehertu gabe deskonposatzea eraginez, betiere. lehenengoaren irakite-tenperatura ez dela iristen. Bolboraren pizte-tenperatura zehazteko, Leygue-k eta Champion-ek bere muturretan berotzen zuten kobre-barra erabili zuten, bero-iturria pantaila baten bidez isolatuz, erradiazioa saihesteko: bakoitzetik urrun zeuden barrako puntu ezberdinetan ikusi zuten tenperatura. beste batzuk magnitude finkoa, horretarako barrunbe irekietan jarritako eta olioz betetako termometroak erabiltzen zituzten. Termometroetan markatutako tenperatura konstante mantentzen zenean, esperimentua jasandako bolbora barraren mutur hotzenean jartzen zuten, beste muturrera hurbilduz hantura edo deskonposizioa gertatu arte. \nAdierazitako zifrak ez dira zehatztzat hartu behar, hala ere bolboraren pizte-tenperatura adierazten dutela beti; hainbat bolbora motak kulunkatzen duten puntu bat markatzeko baino ez dute balio. Horietan nabaritzen den dibergentzia osagaien birrintze-egoerari egotzi behar zaio batez ere, hanturarako beharrezkoa den tenperatura zenbat eta perfektuagoa den handiagoa izanik. \nHanturatutako gorputzen kontaktua ere bolbora pizteko arrazoia da, kasu honetan beharrezkoa da tenperatura oso altua izatea, ikusita su batek segundo batzuk eman ditzakeela bolbora ukitzen halako fenomenorik gertatu gabe. \nBolbora pizteko modurik onena eta seguruena sututako gorputzen kontaktua da. \nHainbat arrazoi daude hantura faboratu edo atzeratu dezaketenak. Bolbora bustita dagoenean, moteldu egiten da, hau da, ura lurruntzeko bero galeraren ondorioz, eta gerta daiteke hezetasuna handia bada, eztanda egitea eta errekuntza motela baino ez izatea: bolbora angeluarrak gehiago dira. borobilak baino erraz sukoiak eta gehiago urdinduak ez direnak direnak baino. \nBolboraren deflagrazioaren adibide argiago bat su-armatik bala baten tiroa da.\nTiratzailearen eskuetan bolbora identifikatzeko metodoak.\nJaurtitzailearen eskuetan bolbora-hondarra zehazteko hainbat metodo daude, difenilamina baino eraginkorragoak diren erreaktiboak erabiltzen dituztenak, baina negatibo faltsuen arazoak konpondu ezin dituztenak, tiroak jaurtitzailearen eskuetan hauts hondakinik uzten duen edo ez dutenaren araberakoak baitira beti. Egiten dena da bolboraren beste osagai batzuk erabiltzea positiboa lortzeko, ingurunean hain hedatuta dauden elementuak ez diren elementuak, zeinek ziurtasun osoz erabaki dezaketen tiroa benetan gertatu dela, hori positibo faltsu bat izango litzatekeelako. Bolbora, oro har, eta ez bere osagai batzuk, edozein metodo kimiko edo fisikotan bezala, zein den zehaztu dezakeen metodoa oraindik ez da ezagutzen. \nMaloney metodoa bolbora, brusina, hau da, dimetoxistrichnina osagaiak zehazteko erabiltzen da difenilamina baino eraginkorragoa den medio sulfuriko batean. \nEra berean, beste elementu batzuetan bolbora-hondakinen existentzia zehazteko balio duten metodoak erabiltzen dira, hala nola arropa, azala sarrera zuloetan (tatuajak edo/eta erretzea), edo su-arma-proyectil baten eragina dagoen beste elementu batzuetan. Distantzia laburrean sua. \nEkorketa-mikroskopio elektronikoarekin egiten dena oso metodo modernoa da, aztertu beharreko euskarrian dauden elementu kimikoak aztertzen dituena, kantitatea eta kalitatea aldi berean emanez, hau da, zein elementu kimiko dituen eta nola. asko. Metodo komenigarria da, zeinarekin ateratako hondarrak adierazitako elementuekin azter daitezke, edo aztertu nahi den eremuko azal zatia. Argitu behar dugu aurreko metodoak baino askoz zehatzagoa den arren, bolboraren osagai batzuk ere aztertzen dituela, baina ez bolbora bere osotasunean. Gaiaren interesgarriena da jakin badakigu zein diren aztertu nahi dugun bolboraren osagaiak, zehatzago jakin dezakegula bolbora den eta zein marka den. \nSu-arma batekin kontaktu soilak hondarrak uzten ditu eskuetan, laborategiko analisi metodoekin detekta daitezkeenak. Emaitza positiboek ez dute baldintzarik gabe adierazten pertsona batek su-arma bat tiro egin duenik. \nLaborategietan erabilitako materialen hondakin metalikoen kutsadura-kontrolak hainbat entsegu bidez prozesatu dira, eta material jakin batzuetan, hala nola, ura, azido nitrikoa, plastikozko ontzia, beira eta abar, lagungarri izan daitezkeela egiaztatuz. positibo faltsu bat eman, laborategietakoa ez den kutsadura sustatzen duten iturrien etengabeko kontrola ere mantendu behar da). \nBolboraren arrastoen identifikazioa hiru ikerketa motaren bidez egin daiteke:\nKimika, Elektronika eta Mikroskopia"}
{"id": "70522", "revid": "115491", "url": "https://eu.wikipedia.org/wiki?curid=70522", "title": "Manneken Pis", "text": "Manneken Pis 50 cm inguruko brontzezko estatutxoa da, Bruselako erdigunean dagoena. Iturriaren barnera txiza egiten ari den mutiko biluzi bat irudikatzen du. Bruselako hizkeran (nederlandera oinarrikoa) \"Menneke Pis\" esapideak \"mutikoa txiza egiten\" esan nahi du.\n\"Atomiuma\" eta Enparantza Nagusiarekin batera, hiriko ikurretako bat da, baita bertako toki turistikoenetako bat ere, bertako biztanleen izpiritu independentearen ikur ere badela.\nHistoria.\nAntzeko estatua bat bazegoen XV. mendearen erdialdera, beharbada, baita 1388 aldera (lehen aldiz, Santa Gudula katedraleko agiritegietan egiten den aipamenaren data). Hainbat aldiz lapurtua izan zen. 1619an, Jer\u00f4me Duquesnoy eskultore frantziar-flandriarrak eginiko brontzeko estatuatxo batengatik ordezkatua izan zen. Estatuatxo hau, bruselatarrek, frantziarrek hiri hau 1695ean setiatu zutenean babestu zuten.\nOraingoa, erreplika bat da, jatorrizkoa 1960ko hamarkadan desagertu baitzen.\nElezaharrak.\nEstatua honen atzean, hainbat elezahar daude, baina, ospetsuena Brabanteko Godofredo II.a dukearena da. 1142an, bi urteko adina baino ez zuen jaun honen tropak, Ransbeken, oraingo Neder-over-Heembeek Berthouttarren, Grimbergeneko jaunen aurka borrokan ari ziren. Tropek jaun umea saski batean sartu eta zuhaitz baten adarretik zintzilikatu zuten, animatzeko. Handik, Godofredok, Berthouttarren tropen gainean txiza egiten zuen, hauek, azkenik, gerra galduz.\nBeste elezahar batek, XIV. mendean, Bruselak herrialde atzerritar baten aldetik denbora asko setiaturik zeramala kontatzen du. Erasotzaileek, plan bat asmatu zuten hiriko harresietan karga eztandagarriak jartzeko. Baina, Juliaanske izeneko ume txiki bat, erasotzaileei begira ari zen, hauek karga eztandagarriak jartzen ari ziren bitartean. Piztutako metxaren gainean txisa egin zuen eta, honela, hiria salbatu zuen.\nMozorroak.\nEstatua hau, askotan, mozorro batekin jantzia izaten da, Manneken Pisaren lagunak izeneko diru nahirik gabeko elkarteak kudeatutako egitarau baten arabera, askotan musika banda batek lagundutako zeremonietan. Jantzi ondoren, estatuaren txorrota berriz konektatu ondoren, gainpresioaren ondorioz, zorrotadak ikusleak zipriztindu ditzake.\nBere jantzitegia, Hiriko Museoan erakusten diren ehunka mozorro ezberdinez osatua dago.\nBeste likido batzuk.\nAntzina, Manneken Pisaren ur txorrota, gardentasun gutxiagoko likidoz ordezkatua izaten zen, jaien ondorioz. Ardoa edo ezti-uragatik. 1890ean, bi egunez Bruselan ospatu ziren jai handietan, Mannekenak azken aldiz txiza egin zituen ardoa eta lambica.\nAntzerako estatuak eta erreprodukzioak.\nGeraardsbergen, Broksele eta Hasselt hiri belgiarretan antzerako estatuak existitzen dira. Oraindik erabaki ez den norgehiagoka bat dago Brusela eta Geraardsbergenen artean, bietako nongoa den Manneken Pis zaharragoa. 1990eko hamarkadaren erdialde ingurutik, Mannekenak badu bere neskazko baliokidea: \"Jeanneke Pis\" delakoa.\nHerrialde batzuetan, oso ohikoa da igerilekuak eta iturriak, Manneken Pisaren beira zuntz edo brontzezko erreplikekin apaintzea. Bruselako oroigarri ezagunenetako bat, estatuaren metalezko edo txokolatezko miniaturak dira, baita aldagarri arriskutsuagoren bat ere, kortxokentzekoak adibidez."}
{"id": "70523", "revid": "748563", "url": "https://eu.wikipedia.org/wiki?curid=70523", "title": "Jose Cruz Gurrutxaga", "text": ""}
{"id": "70524", "revid": "90204", "url": "https://eu.wikipedia.org/wiki?curid=70524", "title": "Indiana Jones", "text": "Dr. Henry Walton Jones, Jr., Indiana Jones edo Indy, fikziozko abenturazalea, historiako irakaslea eta arkeologoa da, eta protagonista nagusia Indiana Jonesen frankizia. George Lucasek 1973an sortutako pertsonaia, 1930eko hamarkadan serialetan agertzen ziren heroien omenaldia da. Indiana Jones 1981n sortu zen, \"Raiders of the Lost Ark\" (Arka galduaren bila) filmean. Hurrengo filmak \"Indiana Jones and the Temple of Doom\" (Indiana Jones eta tenplu madarikatua) 1984an, \"Indiana Jones and the Last Crusade\" (Indiana Jones eta Azken Gurutzada) 1989n, \"The Young Indiana Jones Chronicles\" (Indiana Jones gaztearen istorioak) 1992tik 1996ra, eta \"Indiana Jones and the Kingdom of the Crystal Skull\" (Indiana Jones eta Kristalezko Garezurraren Erreinua) 2008an izan dira. Filmetan eta telebistako saioan ez ezik, Indiana eleberrietan, komikietan eta bideo-jokoetan ere agertu da.\nHarrison Ford izan da filmetan Indiana Jonesen rola jokatu duen aktorea, nagusiki. Tom Selleck zen hasieran rol horretarako aukeratua; baina, azkenean, Magnum PI egin behar zuenez, Sellecken ordez Ford izan zen Indiana Jones. River Phoenix izan zen Indiana Jones gaztea Indiana Jones eta Azken Gurutzadan, eta telebistako saioan Corey Carrier, Sean Patrick Flanery, eta George Hall izan dira aktoreak. Doug Leek ahotsa eman zion LucasArts konpainiaren bideo-jokoetan: \"Indiana Jones and the Fate\" eta \"Atlantis and Indiana Jones and the Infernal Machine\" eta \"David Esch Indiana Jones and the Emperor's Tomb\". Pertsonaiaren ezaugarriak Jim Sterankok asmatuak dira. Jonesen ezaugarrien artean, fedora kapela, larruzko jaka eta zarta aipatu behar dira.\nZinema adituen arabera Indiana Jonesen pertsonaia 1954ko \"Secret of the Incas\" filman Charlton Heston aktoreak antzeztutako Harry Steele abenturazalearen pertsonaian (janzkeraz nahiz izaeraz) eta Hiram Bingham estatubatuar arkeologo eta esploratzailean oinarritua legoke."}
{"id": "70527", "revid": "98220", "url": "https://eu.wikipedia.org/wiki?curid=70527", "title": "Raiders of the Lost Ark", "text": "Raiders of the Lost Ark (euskaraz \"Arka Galduaren Bila\") 1981n egindako pelikula da, Steven Spielbergek zuzenduta, George Lucasek produzituta eta Harrison Fordekin protagonista bezala. Indiana Jonesen lehen pelikula da.\nLucasek 1930 eta 1940ko hamarkadan sortu ziren serialen bertsio modernoa sortzeko nahia zuen. Spielbergek hasieran Fordek Jonesen papera egitea nahi zuen, baina Lucas ez zegoen ados, Han Solo izateagatik \"Star Wars\" trilogian, eta ez zuen nahi filmak lotzea. Lucasek konbentzitu zuen Spielberg besta aktore bat bilatzeko, eta Tom Selleck hautatu zuten, baina azkenean ezin zuen filma egin \"Magnum, P.I.\" telebistako saioa egin behar zuelako. Produkzioa Elstree Studiosen izan zen, Ingalaterran, eta filma La Rochellen, Tunisian, Hawaiin eta Estatu batuetan rodatu zuten ekainatik irailera 1980ean.\n1981ko ekainaren 12an estrenatu eta gero, 20 millioi dolar kostatu zuen filma arrakata handia izan zen, eta errez izan zen 1981an etekin gehiago lortu zuena, munduan zehar 384 millioi dolar irabaziz, eta une hartan, etekin handiko zerrendan sartuz. Zortzi Oscars irabasteko nominatuta egon zen, besteak beste, Film Onena, eta 1982an lau irabazi zuen (doinu onena, film edizioa onena, efektu bisualak onenak, dekorazio onena). Filma arrakasta handia izan zen jendearen artean eta kritikoen artean, handik aurrera egindako filmak, \"Indiana Jones and the Temple of Doom\", \"Indiana Jones and the Last Crusade\", \"Indiana Jones and the Kingdom of the Crystal Skull\", eta \"The Young Indiana Jones Chronicles\" telebistako saioa baino askoz handiagoa.\nArgumentua.\n1936. urtea. Indiana Jones (Harrison Ford) estatubatuar unibertsitate bateko arkeologia irakaslea da, maiz irakasle lanak laga eta arkeologia pieza garrantzitsuak lortzeko asmoz munduan barna abentura eta egoera arriskutsuetan ibili ohi delarik. Filma honen hasieran Hego Amerikako oihanan topatzen da.\nNaziak arma garainezina lortzeko asmoz Itun-kutxaren bila daude. Estatu Batuetako Gobernuak Indiana Jonesi Itun-kutxa bilatzeko arduraren misioa ematen dio."}
{"id": "70528", "revid": "1545", "url": "https://eu.wikipedia.org/wiki?curid=70528", "title": "Arimen putzua", "text": "Arimen putzua () Sakhrah azpian dagoen koba da, Jerusalemgo Tenpluaren Mendian, Arrokaren Kupula hain zuzen ere.\nBatzuetan pentsatu da itun-kutxa Arimen putzuan ezkutatuta dagoela. Kondairaren arabera itun-kutxa Tenpluaren Mendian ezkutatu zen, baina handik atera zuten neo-babiloniarrek tenplu suntsitu zutenean. Testuinguru honetan agertzen da \"Raiders of the Lost Ark\" filmean, nahiz eta Tanisen kokatuta, Egipton."}
{"id": "70533", "revid": "105290", "url": "https://eu.wikipedia.org/wiki?curid=70533", "title": "Sator (espioitza)", "text": "Satorra espioitzan, erakunde batetarako lan eginez, beste batean sartzen den pertsona bat da. Satorrek, legez kontrako eginkizunak egin ditzakete (espioitza, zirikatzea) edo legezkoak, polizien kasuan bezala, talde kriminalen ikerketan.\nBigarren kasu honetan, epailearen baimenarekin dihardu poliziak. Honela, \"estalitako agenteak, krimena, talde kriminalaren barnetik ikertzen du, oinarrizko berme konstituzionalen gainetik pasa gabe eta delitua egitera aurreprestatua dagoen horrek ematen dizkion erraztasunak probestuz\" (M. Bohermer). Aurreprestakuntza horrek, aurretik dolua existitzeak, alegia, ezberdintzen du bere funtzioa agente zirikatzaile batenarengandik.\nDelitu batzuk, prebentzioko organoak, talde kriminalen intimitatean onartuak izanda bakarrik deskubritu eta froga daitezkeenez, sistema judizial batzuetan, epaileari, segurtasun indarren agenteak izendatzea uzten zaio, modu estalian talde kriminaletan sar daitezen, talde hauetako kideei buruzko informazioa lortzeko asmoz. Araua, estalitako agentearen betebeharraren erabateko sekretua mantentzea da, eta salbuespena lekukotasunaren ekarpenaren ezinbesteko izaera da. Agentearen benetako nortasuna deskubritzen bada, bere arrisku pertsonalaren egoera, legeak bere baitan hartzen du, eta bere babesera behartzen du, behin jakindakoan, aginduriko neurri egokien bidez, deklarazioaren aurkezpena gertatu aurretik.\nEspioiei buruzko lehen testu historikoa \"Gerratearen Artea\" da Sun Tzuk idatzitakoa, K. a. 500an. Eta espioitzaren aurrekariak, Japonia feudaleko ninjak izan ziren"}
{"id": "70537", "revid": "1491", "url": "https://eu.wikipedia.org/wiki?curid=70537", "title": "Sator", "text": "Satorra (\"Talpidae\" familia) animalia ugaztuna da, intsektujaleen ordenakoa. Lurrazpian bizi da, zuloak eginez. Espezie batzuk uretakoak edo erdiuretakoak dira. Satorrak Ipar Amerikan, Europan eta Asian aurki daitezke.\nDeskribapena.\nEuren gorputza zilindrikoa da eta ez da leporik ageri. Larruz estalita dago eta belarriak ez dituzte ikusgai. Begiak oso txikiak izaten dira eta ikumen kaskarra dute. Hori konpentsatzeko muturrean eta buztanean ileak dituzte. Ile hauek, organo sentikorrak edo ukimenekoak dira.\nBere hankek, atzazal handi eta indartsuak dituzte, 150 metroko luzera har dezaketen zuloak egiteko prestatuak. Bere hankak laburrak eta indartuak dira. Bere gorputzak, 17 zentimetroko luzera har dezake, emeak harrak baino handiagoak diren arren. Euren buztanak 4 zentimetroko luzera du. Emeek sei edo zortzi titiburu dituzte, espeziearen arabera. Satorren buruhezurra luzea eta estua da, eta nahiko laua, zuloetan aurrera egin ahal izateko.\nJokaera.\nEspezie batzuk gauzaleak diren arren gehienak egunez zein gauez egoten dira aktibo. Lurrazpian zuloak egiten dituzte alde batetik harraparei ihes egiteko, eta bestetik zuloetan erortzen diren animaliak ehizatzeko. Zuloak egiten aurrera joaterakoan sudurzuloak eta belarrizuloak itxi egiten dituzte eta arrek zakila atzerantz botatzen dute.\nHaien metabolismo azkarra dela eta, asko jaten dute. Haragijaleak dira oro har, eta batez ere intsektuak jaten dituzten arren, zizareak, larbak, barraskiloak eta abar ere jaten dituzte. Zuloak dira satorren bizileku eta ehiza eremua, baina zenbait espeziek, desmanek adibidez, zulotik kanpo ehizatzen dute.\nLanda lurretan, larreetan edo lorategietan aurki daitezke. Baita basoetan ere, hau hain ohikoa ez den arren. Euren habiak, hostoz bigunduak, 5 metroko sakoneran daude. Bertan biltzen dituzte zizare eta beste ornogabe batzuk, gero jateko.\nSatorrak oso lurraldekoiak dira eta beren eremua defendatzeko borroka latz azkarrak izatera iristen dira.\nNahiz eta askotan kaltegarritzat jo, satorrak ez du laborarien ekoizpenak jateko ohiturarik, eta haren presentzia lurraldearen aniztasun biologiko onaren adierazgarri da. Hala ere, zuloak egitean landareen sustraiak kalte ditzake, eta sarreretan egiten dituen lur metek abelburuei jateko belarra gutxitzen die, estetika apaltzeaz batera.\nUgalketa.\nUrtean bi umealdi izan ditzakete. Horietako bakoitzean, 5 kume izatera hel daitezke. Sator gazteek jaio eta urte betera heldutasun sexuala lortzen dute...\nSailkapena.\nFamilia 3 azpifamilia, 7 tribu eta 17 generotan banatuta dago:"}
{"id": "70540", "revid": "105290", "url": "https://eu.wikipedia.org/wiki?curid=70540", "title": "Hirumugarrieta", "text": "Hirumugarrieta izeneko tokia, Makatzgain menditik gertu dago. Hirumugarrieta bezala ezagutzen dena, Eskoriatzak, Gatzagak, eta Barrundiak bat egiten duten tokia da. Toki natural gisa, Elgea mendilerroko Urkitza mendia izango litzateke Hirumugarrieta adieraziko lukeena, mendi hau berau, aipaturiko hiru herrien arteko erpinean baitago. Bertara heltzeko, Urkitza mendiaren tontorrera heltzeko hartzen den bide berbera jarraitu behar da."}
{"id": "70541", "revid": "119347", "url": "https://eu.wikipedia.org/wiki?curid=70541", "title": "Immigrazio eta Aduanen Taldea", "text": "ICE agentzia, edo ingeleraz \"Immigration and Customs Enforcement\", Ameriketako Estatu Batuetako polizia agentzia federal bat da. Segurtasun Nazionalerako Departamentuko handiena, alegia.\nArdurak.\nIdentifikatze, ikerketa, eta estatuaten ekonomiaren, garraiobideen, azpiegituren segurtasunen zaurkortasunak desegitea eta mugak zaintzea."}
{"id": "70543", "revid": "2048", "url": "https://eu.wikipedia.org/wiki?curid=70543", "title": "Espioitza", "text": "Espioitza deitzen zaio informazio konfidentziala lortzeari lotutako teknika multzo eta praktikari. Espioitzaren ohiko teknikak infiltrazioa, eroskeria eta xantaia izan dira. Euskaraz \"espioi\" esaten zaio jarduera horretan dabilen pertsonari; Asisko Urmenetak \"barrunt\" izena aipatzen du XVII. mende hasierako sorgin ehizaren testuinguruan (2020).\nEdonola ere, teknika hauek, \"informatzaile\" erabilpenean oinarritzen dira, eta, beraz, espiatu behar ziren pertsonen aldetik erabiliak izan zitezkeen, eta, hortaz, informazioa ez zen, derrigorrez, beti benetakoa izaten.\nTeknologia berrien garapenarekin, giza partehartzerik behar ez duten informazio objektiboa lortzeko teknikak agertu dira. Argazkiak eta elkarrizketak lortzeko, adibidez. Honela, egun, gora eta gora doan punta-puntako baliabide teknologikoak ematen dituen espioitzarako industria bat dago. Baita informazioaren babeserako ere. Mikrokamerak eta satelite espioiak izango litzateke horietako batzuk.\n\"Espioitza industriala\" ikerketa, garapen eta prototipoen fabrikazioari buruzko informazioaren legez kontrako lorpena da. Hauen bidez, enpresak, euren lehiakideei aurrea har diezaiekete produktu berritzaile bat merkaturatzerako garaian. Geroz eta gorago doan ideia berritzailearen eta produktuaren merkaturatzearen arteko epeen murrizketak, baita teknologia berrien geroz eta zaharketa handiagoaren ondorioz, sektore industrial hauek, halako legez kanpoko ekintzen haztegi oso egokiak dira.\nBerdin gertatzen da informazioaren igorpenaren baliabide berrien agerpenarekin. Internet da guzti hauen buru, eta bertan, gorantz doaz informazioa kodifikatzeko teknikak. Eta ez bakarrik informazio teknikoa, baita pribatua ere. Teknika hauen bidez, mezua hartzen duen beste bat, informazioa itzultzeko gai izatea eragozten da."}
{"id": "70545", "revid": "512", "url": "https://eu.wikipedia.org/wiki?curid=70545", "title": "Ezti-ur", "text": "Ezti-ura hartzitutako alkoholdun edari bat da, ur eta eztiz egina.\nAntzinatetik hartua, edari hau, lehen aldiz, Rig Vedaren hitzneurtuetan aipatzen da, (K.a 1700 eta 1100. urteen artean idatzia) Vedismoaren liburu sakratuetako bat.\nGrezia klasikoan, \"melikraton\" izenez ezagutzen zen, eta, erromatarrek, \"agua mulsum\" deitu zioten, bertsio hau, gozotutako ohiko ardoa baino ez zen arren.\nPliniok ezti-uraren lehen formula asmatu zuena Aristeo izan zela kontatzen du.\nEdari hau hartzen zuten antzinako beste kultura batzuk saxoiak, zeltak eta bikingoak izan ziren. Erdialdeko Amerikako maiek ere antzeko edariren bat ere hartzen zutela aurkitu da.\nBazegoen ohitura bat, ezkondutako bikoteek, Ilargiaren ziklo oso batean ezkontzaren ondoren, edari hau hartzekoa, euren lehen umea mutila izan zedin. Eta hortik dator Eztei-bidaiaren egungo ohitura (XVI. mendetik aurrera)."}
{"id": "70550", "revid": "98220", "url": "https://eu.wikipedia.org/wiki?curid=70550", "title": "Indiana Jones and the Kingdom of the Crystal Skull", "text": "Indiana Jones and the Kingdom of the Crystal Skull (euskaraz \"Indiana Jones eta Kristalezko Garezurraren Erresuma\") 2008ko Steven Spielbergek abenturazko filma da. Istorioa George Lucasek Kristalezko burezurraren istorioan oinarritua idatzita dago.\nArgumentua.\n1957. urtea, Gerra Hotza puri-purian dago. Indiana Jonesen laugarren filma da, eta Indiana Jones (Harrison Ford), nahiz eta pixka bat zahartuta egon, Irina Spalkok (Cate Blanchett) zuzentzen zituen Sobietar Batasuneko agenteen kontra borrokatzen zuen, Kristalezko Garezurra lortzeko asmotan. Indyarekin bere amorante Marion Ravenwood (Karen Allen), \"Mutt\" Williams (Shia LaBeouf), eta bere laguna Mac (Ray Winstone) ziren. John Hurt eta Jim Broadbent bere lankideak ziren filmean."}
{"id": "70551", "revid": "336", "url": "https://eu.wikipedia.org/wiki?curid=70551", "title": "Sator (animalia)", "text": ""}
{"id": "70554", "revid": "105290", "url": "https://eu.wikipedia.org/wiki?curid=70554", "title": "Eztei-bidaia", "text": "Eztei-bidaia ezkonberriek ezkondu ondoren elkarrekin egin ohi duten bidaia da, gehienetan resort edo toki turistiko batera egiten dena."}
{"id": "70555", "revid": "336", "url": "https://eu.wikipedia.org/wiki?curid=70555", "title": "Ezti-ura", "text": ""}
{"id": "70556", "revid": "6327", "url": "https://eu.wikipedia.org/wiki?curid=70556", "title": "Indiana Jones 2", "text": ""}
{"id": "70557", "revid": "2415", "url": "https://eu.wikipedia.org/wiki?curid=70557", "title": "Indiana Jones 3", "text": ""}
{"id": "70558", "revid": "512", "url": "https://eu.wikipedia.org/wiki?curid=70558", "title": "Santa Cruz, el cura guerrillero", "text": "Santa Cruz, el cura guerrillero 1990 urtean eginiko euskal filma da. Jose Maria Tudurik egin zuen \"Karlistadaren kronika 1872-1876\" egin eta bi urte geroago.\nSinopsia.\nFilmak Manuel Ignazio Santa Kruz Loidiren \u2014hau da, \"Santa Kruz apaizaren\"\u2014 istorioa kontatzen du. Apaiz hura gudari karlista bihurtu zen Hirugarren Gerra Karlistan."}
{"id": "70559", "revid": "2415", "url": "https://eu.wikipedia.org/wiki?curid=70559", "title": "Indiana Jones 4", "text": ""}
{"id": "70560", "revid": "2415", "url": "https://eu.wikipedia.org/wiki?curid=70560", "title": "Indiana Jones 1", "text": ""}
{"id": "70562", "revid": "512", "url": "https://eu.wikipedia.org/wiki?curid=70562", "title": "Kongoko Errepublika Demokratikoaren banaketa administratiboa", "text": "Kongoko Errepublika Demokratikoaren banaketa administratiboa 2005ean onartutako konstituzioak ezarri zuen. Autonomia handiko 26 probintziatan banatu zuen herrialdea, Kinshasakoa barne. Banaketa administratibo hori 2009ko otsailean sartu zen indarrean."}
{"id": "70564", "revid": "6327", "url": "https://eu.wikipedia.org/wiki?curid=70564", "title": "Arabako Kuadrillak", "text": ""}
{"id": "70566", "revid": "448", "url": "https://eu.wikipedia.org/wiki?curid=70566", "title": "Bidania", "text": "Bidania Gipuzkoako erdialdeko herri bat da, Bidania-Goiatz udalerria osatzen duten bi herrietako bat. 1964ko abenduaren 21ean udalerri izateari utzi zion, ondoan zegoen Goiatz auzoarekin batu baitzen. Bi herrietako elizak 750 metroko distantziara baino ez daude, eta inguruan ez dute beste herririk, Oria eta Urola haranen arteko mendietan baitaude.\nBidaniak 9,66 kilometro koadroko azalera zuen, eta batzerakoan 600 bat biztanle zituen. Bidegoian udalerria sortzean, udaletxe berria Bidaniako lurretan jarri zuten.\nGaur egun ez da udalerria, baina hala ere erraza da Goiaztik ezberdintzea, bien herriguneen artean ez baitago bat-egiterik."}
{"id": "70568", "revid": "448", "url": "https://eu.wikipedia.org/wiki?curid=70568", "title": "Goiatz", "text": "Goiatz Gipuzkoako erdialdeko herri bat da, Bidania-Goiatz udalerria osatzen duten bi herrietako bat, Tolosaldeko eskualdekoa. 1964ko abenduaren 21ean udalerri izateari utzi zion, ondoan zegoen Bidania auzoarekin batu baitzen. Bi herrietako elizak 750 metroko distantziara baino ez daude, eta inguruan ez dute beste herririk, Oria eta Urola haranen arteko mendietan baitaude.\nGoiatzek 3,71 kilometro koadroko azalera zuen, eta batzerakoan 200 bat biztanle zituen. Bidania-Goiatz udalerria sortzean, udaletxe berria Bidanian jarri zuten, lurraldez eta biztanleriaz handiagoa baitzen.\nGaur egun ez da udalerria, baina hala ere erraza da Bidanitik ezberdintzea, bien herriguneen artean ez baitago bat-egiterik."}
{"id": "70570", "revid": "219", "url": "https://eu.wikipedia.org/wiki?curid=70570", "title": "Urizar (auzoa)", "text": ""}
{"id": "70571", "revid": "105290", "url": "https://eu.wikipedia.org/wiki?curid=70571", "title": "Andraka (auzoa)", "text": "Andraka Lemoizko auzoa da. Muino baten dago, Mungiatik Plentziarako errepideko bidegurutze alboan. Hainbat baserri dago, bata bestetik aparte. Lemoizko auzoetatik, hau da hegoalderen dagoena.\n2007ko urtarrilaren 1eko erroldaren arabera, auzoak 110 biztanle ditu."}
{"id": "70572", "revid": "2241", "url": "https://eu.wikipedia.org/wiki?curid=70572", "title": "Egia (argipena)", "text": "Egia izenarekin artikulu ezberdinak izendatzen dira:"}
{"id": "70574", "revid": "1519", "url": "https://eu.wikipedia.org/wiki?curid=70574", "title": "Arriola", "text": "Arriola izenarekin leku ezberdinak daude:\nPertsona izenak:"}
{"id": "70576", "revid": "2048", "url": "https://eu.wikipedia.org/wiki?curid=70576", "title": "Madariaga", "text": "Madariaga leku-izen eta abizena da, hala nola:"}
{"id": "70577", "revid": "448", "url": "https://eu.wikipedia.org/wiki?curid=70577", "title": "Endoia (argipena)", "text": "Endoia izenarekin honako lekuak izendatzen dira:"}
{"id": "70579", "revid": "336", "url": "https://eu.wikipedia.org/wiki?curid=70579", "title": "Q dokumentua", "text": "Q dokumentua edo Q iturria (alemanierazko \"Quelle\" -iturria- hitzetik eratorria) Mateoren eta Lukasen ebanjelioen ustezko iturri galdua da.\nIzan ere, hiru ebanjelio sinoptikoei dagokionez, (Markorena, Mateorena eta Lukasena), hitz-hautaketan eta gertakarien kokalekuetan haien arteko harremana sumatu da. Arazoa da harreman horren nondik norakoa zehaztea. Oro har onartzen da Markorena idazten lehena izan zela, eta beste biren iturria izan zela. Baina horretaz gain, XIX. mendeko Itun Berriko adituak ohartu ziren Mateo eta Lukasen ebanjelioek Markoren Ebanjelioan agertzen ez zen material andana partekatzen zutela. Hori dela eta, beste bigarren iturri komun bat proposatu zen, Q iturria hain zuzen ere. Balizko testu galdu hori, Jesusen esanen bilduma izango litzateke."}
{"id": "70580", "revid": "6327", "url": "https://eu.wikipedia.org/wiki?curid=70580", "title": "Europako hegoalde", "text": ""}
{"id": "70582", "revid": "6327", "url": "https://eu.wikipedia.org/wiki?curid=70582", "title": "Europako iparralde", "text": ""}
{"id": "70583", "revid": "1150", "url": "https://eu.wikipedia.org/wiki?curid=70583", "title": "Europako ekialde", "text": ""}
{"id": "70584", "revid": "119347", "url": "https://eu.wikipedia.org/wiki?curid=70584", "title": "Castrapo", "text": "Castrapo Galizian galizieraren eragina duen gaztelaniaren aldaera bati ematen zaion izena da. \"Castrapo\"aren ezaugarri da gaztelaniazko egiturako esaldietan galizierazko hitz nahiz esamoldeak sartzea. Arruntkeriatzat hartzen da eta hirietan, hots, galizierak egoera ahulena duen esparruetan, hedatuagoa da, bestelako inguruetan baino.\nHona \"castrapo\"aren adibide bat: \"Pecha la ventana\": esaldi horretan, gaztelaniazko \"Cierra la ventana\" eta galizierazko \"Pecha a fiestra\" nahasten dira.\nHorretaz gain, erreintegrazionista deitutako sektoreek (galizieraren eta portugesaren arteko harremana azpimarratzen dutenek), egungo galizieraren araudia gutxiesteko, \"castrapo\" esaten diote galizieraren araudi ofizialari."}
{"id": "70585", "revid": "880", "url": "https://eu.wikipedia.org/wiki?curid=70585", "title": "Castrapoa", "text": ""}
{"id": "70586", "revid": "336", "url": "https://eu.wikipedia.org/wiki?curid=70586", "title": "Itziar (Deba)", "text": ""}
{"id": "70588", "revid": "119347", "url": "https://eu.wikipedia.org/wiki?curid=70588", "title": "Michel Etxeberri", "text": "Michel Etxeberri (Donibane Lohitzune, 1919ko abenduaren 16a - Paris, 1999ko martxoaren 30a), frantsesezko antzezlea zen."}
{"id": "70589", "revid": "1491", "url": "https://eu.wikipedia.org/wiki?curid=70589", "title": "Bernard Blancan", "text": "Bernard Blancan (Baiona, 1958ko irailaren 9a -), euskal antzezle eta argazkilaria da. Baionakoa bada ere, Bordelen bihurtu zen aktore. 2006an, \"Indig\u00e8nes\" filman burututako antzezpenarengatik Canneseko Zinemaldiaren aktore onenaren saria lortu zuen."}
{"id": "70590", "revid": "336", "url": "https://eu.wikipedia.org/wiki?curid=70590", "title": "Pierre Richard-Willm", "text": "Pierre Richard-Willm (Baiona, 1895eko azaroaren 3a - Paris, 1983ko apirilaren 12a), euskal antzezlea zen.\n1924an Olinpiar Jokoetan hartu zuen parte, arte lehiaketan hain zuzen ere"}
{"id": "70591", "revid": "119347", "url": "https://eu.wikipedia.org/wiki?curid=70591", "title": "Henry Roussel", "text": "Henry Roussel (Baiona, 1875eko azaroaren 17a - Paris, 1946ko otsailaren 13a), euskal zinema zuzendari eta antzezlea zen."}
{"id": "70592", "revid": "96586", "url": "https://eu.wikipedia.org/wiki?curid=70592", "title": "Loleh Bellon", "text": "Loleh Bellon (Baiona, 1925eko maiatzaren 14a - Kremlin-Bic\u00eatre, Frantziako Uhartea, 1999ko maiatzaren 22a), euskal antzezlea zen. Antzerki idazlea ere bazen. Bere ahizpa Yannick Bellon zinema zuzendaria da eta ama Denise Bellon argazkilaria."}
{"id": "70593", "revid": "137486", "url": "https://eu.wikipedia.org/wiki?curid=70593", "title": "Yannick Bellon", "text": "Marie-Annick Bellon, ezagunagoa Yannick Bellon, (Miarritze, 1924ko apirilaren 6a - 2019ko ekainaren 2a), euskal zinema zuzendari eta gidoigilea izan zen. Estilo pertsonal, ausart eta konprometituko zinemagile feminista izan zen. Talentu handiko zazpi hamarkada osatu zituen zinemagintzan, nahiz eta bere lana oso ezaguna ez den Frantziatik kanpo.\nBizitza.\nBellon Miarritzen jaio zen bere familia, aitaren osasun arazoengatik, Paristik etorri zelako. Bertan 10 urte izan arte bizi izan zen eta gurasoen dibortzioa eta gero, ama Lyon aldeko kazetari judutar batekin ezkondu zenean, bertara joan zen.16 urte zituela hasi zen Bigarren Mundu Gerra eta ahizparekin batera Miarritzera iztuli zen, bertan aitona-amonek zaindu zituztelarik. Gazte gaztetatik inguru artistikoan bizi izan zen. Bere ama, Denise Bellon, XX. mendean Frantziako argazkilaririk famatuenetakoa izan zen eta Jacques Brunius zinemagilea, bere osaba. Bere ahizpa Loleh Bellon aktore eta antzerkigilea izan zen. Jacques Bellon magistratua, bere aita. 1954ean Henry Magnan poeta eta kazetariarekin ezkondu zen eta 1963an dibortziatu.\nIbilbide profesionala.\n24 urte zituela zuzendu zuen Bretainiako uharte batean bere lehendabiziko film laburra, \"Go\u00e9mons\" eta Sari Nagusia jaso zuen Veneziako Biurtekoan. Telebistarako ere lanean ibili zen errealizadore gisa eta 1972an zuzendu zuen bere fikziozko lehen film luzea: \"Quelque part quelqu'un bere buruz beste egin zuen\" Henry Magnan senar ohiari omenaldia eginez. 1974an, Donostiako Zinemaldian Zilarrezko Maskorra irabazi zuen \"La Femme de Jean\" filmarekin, emakumeen askatasunaren eta emantzipazioaren aldeko lana.\nBellon feminista agertuko da bera arduratzen zuten gaien inguruko hausnarketak erakusten zituzten filmak egitearei ekinez: denbora eta oroimena \"Jamais plus toujours\"-en, bortxaketa \"L\u2019Amour viol\u00e9-\"n, bularreko minbizia \"L\u2019Amour nu\" filmean, artea bazterkeria gainditzeko baliabide gisa \"Les Enfants du d\u00e9sordre\" filmean, bisexualitatea \"La Triche\"-en eta ekologia \"L\u2019Aff\u00fbt\" filmean. 2001ean, Chris Markerrekin batera, ama omendu nahi izan zuen \"Le Souvenir d\u2019un avenir\" filmarekin. 2018an zuzendu zuen bere azken lana (\"D\u2019o\u00f9 vient cet air lointain?\")."}
{"id": "70594", "revid": "56334", "url": "https://eu.wikipedia.org/wiki?curid=70594", "title": "B\u00e9n\u00e9dicte Delmas", "text": "B\u00e9n\u00e9dicte Delmas (Baiona, 1972ko uztailaren 7a - ) lapurtar antzezlea da, batez ere telebistan aritutakoa."}
{"id": "70595", "revid": "119347", "url": "https://eu.wikipedia.org/wiki?curid=70595", "title": "Jacques Bergerac", "text": "Jacques Bergerac (Biarritz, 1927ko maiatzaren 26a - Angelu, ) lapurtar antzezlea izan zen.\nBiografia.\n1950eko hamarkadan, Ipar Euskal Herria utzi zuen hamar franko poltsikoan zituela eta Hollywoodera joan zen. Hantxe karrera txikia egin zuen 1969an \"The Doris Day Show\" sailean agertu arte. Gero \"Revlon\" enpresarako lan egin zuen Parisen. Hala ere, Dorothy Malone eta Ginger Rogers ezkontzeko eta 1957an Golden Globe Saria lortzeko denbora bazuen.\nTelebistan (\"Batman\", \"77 Sunset Strip\", \"Alfred Hitchcock Presents\", \"The Lucy Show\", \"Get Smart\" eta \"The Dick Van Dyke Show\" saioetan) ere lan egin zuen. Azken lana 1969an egin zuen, \"The Doris Day Show\" saioan hain zuzen ere. Gero, zinemagintza utzi eta Revlon enpresan hasi zen lanean, Parisko bulegoa zuzenduz."}
{"id": "70596", "revid": "96586", "url": "https://eu.wikipedia.org/wiki?curid=70596", "title": "Pauline Carton", "text": "Pauline Aim\u00e9e Biarez, ezagunagoa Pauline Carton, (Miarritze, 1884ko uztailaren 4a - Paris, 1974ko ekainaren 17a), euskal antzezlea zen. Bere karreran 250 film baino gehiago egin ditu, gehienak zerrendako aktore gisa."}
{"id": "70597", "revid": "336", "url": "https://eu.wikipedia.org/wiki?curid=70597", "title": "Cl\u00e9ment Duhour", "text": "Cl\u00e9ment Duhour (Angelu, 1912ko abenduaren 11 - Neuilly-sur-Seine, 1983ko urtarrilaren 3a), lapurtar antzezle eta abeslaria zen.\nBiografia.\nCl\u00e9ment Duhour okinaren semea zen. \u00c9douard Duhour aktorearen anaia gaztea ere bazen. Bere garaian oso handia zen (1,86 m. eta 96 kg.). Hamasei urterekin, lehendabizikoz Frantziako txapelketa nazionala irabazi zuen. Baionako institutu publikotik bota zuten \"diziplinarik eza\"gatik. Ondoren, aitak Parisa bidali zuen F\u00e9lix Potinen janari-dendan saltzaile-mutil izateko. Hiru egun baino ez zuen iraun, denda utzi eta, Guy Lormont izenpean, Au Lapin Agile klub ospetsuan hasi zen lanean. 1932an, Los Angeleseko Udako Olinpiar Jokoetan parte hartu zuen, non, entrenamendu handirik egin gabe, 45 metroko marka gainditu zuen. Hurrengo urtean, Cl\u00e9ment berriro Frantziako txapeldun koroatu zuten.\nAlemaniar okupazio garaian, Duhourrek, Parisko 8. barrutiko Ponthieu kalean, bere kabaret, \"Le Cavalier\" izenekoa, ireki zuen. Zinema-ibilbidea garai haietan ere hasi zen: Jean de Limurek zuzendutako \"L'\u00c2ge d'or\" filmean \"Boris Ivanovitch\"en pertsonaia antzezten. Hans von Luck alemaniar ofizialaren arabera, Duhourren kabareta bere Erresistentziako jardueren estalki bat besterik ez zen, alemaniarrekin azaleko errespetuzko irudia mantenduz baina erresistenteak ezkutatuz. 1942an, Duhourrek Viviane Romance ezagutu eta hurrengo urtean ezkondu ziren. Elkarrekin Izarra Films ekoiztetxea sortu zuten.\nBigarren Mundu Gerra amaitu ondoren, Cl\u00e9ment Duhour, Sacha Guitry ekoizlearen ohiko kolaboratzaile bihurtu zen. Horretarako CLM (Courts et Long M\u00e9trages) ekoiztetxea sortu zuten, izena Cl\u00e9ment (\"Clem\") bere lehen izenaren quasi-akronimoa delarik. Elkarte hau emankorra izan zen eta 1950eko hamarkadan zenbait kultuzko film ekoiztu zituzten: \"Si Versailles m'\u00e9tait cont\u00e9...\" (1954), \"Si Paris nous \u00e9tait cont\u00e9\" (1956), \"Assassins et Voleurs\" (1957) eta \"Les trois font la paire\" (1957). 1958an Cl\u00e9ment Duhunek Sacha Guitry omendu zuen, \"La Vie \u00e0 deux\" hilondoko filma zuzenduz eta ekoiztuz.\n\"Si Versailles m'\u00e9tait cont\u00e9\" hain arrakastatsua izan zen ezen Versaillesko jauregia zaharberritzeko dohaintza handi bat ere egin zuen.. 1983ko urtarrilaren 3an hil zen, Neuillyn. 71 urte zituen."}
{"id": "70600", "revid": "10891", "url": "https://eu.wikipedia.org/wiki?curid=70600", "title": "UEFA Euro 2008ko A multzoa", "text": "UEFA Euro 2008ko A multzoariri zegozkion partiduak ekainaren 7an hasi ziren, eta ekainaren 15ean amaitu. Multzoa Suitzak, Portugalek, Txekiar Errepublikak eta Turkiak osatu zuten.\nPortugal sailkatu zen taldeko lehen postuan, final laurdenetan Alemaniaren aurka jokatuz, eta Turkia bigarren postuan, final laurdenetan Kroazia aurkari izan zuelarik."}
{"id": "70603", "revid": "237", "url": "https://eu.wikipedia.org/wiki?curid=70603", "title": "2008ko Eurokopa", "text": ""}
{"id": "70604", "revid": "237", "url": "https://eu.wikipedia.org/wiki?curid=70604", "title": "2008ko Europako Futbol Kopa", "text": ""}
{"id": "70605", "revid": "105290", "url": "https://eu.wikipedia.org/wiki?curid=70605", "title": "Ki\u00f1arraga-Otaola", "text": "Otaola-Kinarraga (Eibarko euskaran \"Otola-Ki\u00f1arra\") Eibarko auzoa da, herriaren hegoaldean. Lur eremu zabala hartzen du eta Bergara eta Elgetarekin muga egiten du.\nKanpo estekak.\nEgo Ibarra - Otaola-Ki\u00f1arraga auzoa"}
{"id": "70606", "revid": "77706", "url": "https://eu.wikipedia.org/wiki?curid=70606", "title": "Gorosta", "text": "Gorosta Eibarko auzoa da, herriaren iparraldean. Gorosta errekaren urak biltzen diren bailaran zehar luzatzen da, eta hango urak Ego ibarrean isurtzen dira.\nToponimia.\n\"Gorosta\" leku-izenaren euskera batuko baliokidea Gorostieta dugu. Gorostieta = Gorosti + eta (lekua). Beraz \"Gorosta\" izenaren esanahia \"gorostiak dauden lekua\" da.\nKanpo estekak.\nEgo Ibarra - Gorosta Auzoa"}
{"id": "70607", "revid": "105290", "url": "https://eu.wikipedia.org/wiki?curid=70607", "title": "Mandiola", "text": "Mandiola Eibarko auzoa da, herriaren iparraldean eta Ermuako mugararte.\nToponimia.\n\"Mandiola\", euskara batuko Mendiolaren aldaera da. \"Mandiola\" izena \"Mendi\" eta \"ola\" hitzen baturatik dator.\nKanpo Loturak.\nEgo Ibarra - Mandiola Auzoa"}
{"id": "70608", "revid": "536", "url": "https://eu.wikipedia.org/wiki?curid=70608", "title": "Aginaga (Eibar)", "text": "Aginaga Eibarko iparraldeko auzo bat da, Markina-Xemeinerako bidean kokatua. 2007ko erroldan, 51 biztanle ditu.\nIzena.\nIzenak erakusten duenez, antzina hagin asko hazten zen hor (\"hagin\" + \"-aga\" = \"Aginaga\"). Hala ere, gaur egun ez da han halako zuhaitzik. Eibarko euskaran, \"Agi\u00f1aga\" edo \"Agi\u00f1a\" ahoskatzen da auzoaren izena.\nJaiak.\nAginagatarrek San Migelak ospatzen dituzte irailaren 29an.\nEuskara.\nAginagan Eibarko euskara erabiltzen da, mendebaleko euskalkiaren barruan."}
{"id": "70609", "revid": "119347", "url": "https://eu.wikipedia.org/wiki?curid=70609", "title": "Smilax", "text": "Smilax generoa 300 eta 350 arteko espeziez osatuta dago. Landare monokotiledoneoen Smilacaceae familiako landare loredun igokariak dira, asko egurretsu eta/edo arantzatsuak; jatorria munduko gune tropikal eta epeletan dute. Euskal Herrian ezagunena den \"S. aspera\" espeziearen izen arrunta \"endalarra\" da. Noizbehinka, \"S. herbacea\"ren moduko egurbako espezieak \"Nemexia\" generoan jartzen dira.\n\"Smilax\" izena Krokus eta Smilax ninfaren mito grekoan du sorburua. Mito honek aldaera asko baditu ere, beti dauka zerikusirik lorea bihurtzen den gizaseme hilkor baten eta ahien arantzatsua bihurtzen den basoko ninfa baten arteko betetzen ez den maitasun tragikoarekin.\nDeskribapena.\nEurak bakarrik, \"Smilax\" generoko landareak zuhaixkak lez hazten dira, sastraka zeharkaezin itxiak eratuz. Zuhaitzen eta beste landare batzuen gora ere igo daitezke, 10 m-ko garaieraraino, horretarako enbor eta adarretatik igo eta eskegitzeko gako moduzko haien arantzak erabiliz. Generoaren barruan landare bizikor eta ez-bizikorrak daude. Hostoak bihotz itxurakoak dira eta, espezieen arabera, 4 eta 30 cm arteko luzerakoak.\n\"Smilax\" generoko landareak dioikoak ba dira ere, kolonia asko errizomaz sortutako klonez osatuta daudenez, baliteke bi sexuetako landareak ez agertzea toki berberean; horren ondorioz haien kolonietako hirutik batean bakarrik izaten dira bi sexuetako landareak.\nLandareak orrilan eta bagilan izaten dira loretan, taldetan batutako lore zuri/orlegirekin. Lorautseztapenik badago, landareek 5-10 mm-ko diametroa duten eta udagoienean umotzen diren baia esferiko gorri edo urdin-beltz argiak ematen dituzte.\nBaiek hazi esferiko handitxoa izaten dute erdian. Fruituak ez dira zapuzten neguan eta txoriek eta beste basabere batzuek jaten dituzte bizirik irauteko. Haziak animalien gorotzetan barreiatzen dira, kalterik jasan barik.\nEspeziak.\nSekzio batzuetan dago banatuta generoa:\nEspezie guztien zerrenda ikusteko begira Smilax generoaren espezien zerrenda; espezie ezagunenak hurrengoak dira:\nEkologia.\n\"Smilax\" generoko landare batzuek kalteei aurre egiteko ahalmen handia dute eta ebakiak edo sute batek erreak izan ostean bere errizomatik berriro irteteko gai dira. Honegatik eta txoriek eta beste animalia txiki batzuek bere haziak barreiatzeagatik zaila da landarea sail batetik kentzea. Gustukoenak basoetako 5 eta 6 arteko pHdun lur hezeak ditu. Haziak izozte handien ondoren dute ernetzeko aukera handiagoa.\nNeguan animalientzat (gehien bat txorientzat)janaria eskainiz gain, endalarrak babesa ere eskaintzen die animalia txiki batzuei, abere handiagoak sartu ezin daitezkeelako harek osatutako sastraka arantzatsuen artetik. Oreinek jan ditzakete haren hostoak.\nErabilerak.\n\"Smilax\" landare generoko espezie batzuen zuztarretatik ateratako erauzkin bat Sarsaparrila deitutako edaria egiteko erabiltzen da. Zuztarrak saldatan eta lapikokotan erabil daitezke, kimu gazteak ere gordinik edo prestatuta jan daitezke eta zainzurien antzeko zaporea dute.\nHezueria osatzeko Latinoamerikan erabiltzen den \"Rad.Sarzae.Jam.\"a, Jamaikako endalarraren zuztarrez egindako hautsak dira. Izen bitxi hori \"Jamaikako endalarraren zuztarra.\" Esan nahi zuen eta farmazietan lehen erabiltzen zen Latineko laburpen batetik ei dator.\n\"Smilax glabra\" Herbologia txinatarrean erabiltzen da.\nJamaikako endalarrak gutxienez progesteronaren klaseko lau fitosterolak ditu eta, horren ondorioz, menopausia aurreko sindromea gainditzeko bera erabiltzea aholkatzen dute.\nMenopausia hurbiltzen ari zaien 35 urte baino gehiagoko emakumeei menopausiaren sintomak arintzeko egokiena bide da."}
{"id": "70611", "revid": "336", "url": "https://eu.wikipedia.org/wiki?curid=70611", "title": "Smilax landare generoa", "text": ""}
{"id": "70612", "revid": "512", "url": "https://eu.wikipedia.org/wiki?curid=70612", "title": "Angra do Hero\u00edsmo", "text": "Angra do Hero\u00edsmo( ahoskatua), eskuarki Angra deitua, Portugalgo udalerria da, Azoreetako hiru hiriburuetako bat, Terceira uhartean kokatutakoa.\n1983an UNESCOk bere herrigune historikoa Gizateriaren Ondare izendatu zuen.\nHistoria.\n1450an fundatu zen Angra. Batzuek diote \u00c1lvaro Martins izan zela sortzailea, Bartolomeu Dias nabigatzailearekin Esperantza oneko lurmuturrera zihoala, beste batzuek aldiz Henrike Nabigatzailearen zerbitzuan zihoan J\u00e1come de Bruges flandiarrak fundatu zuela. Edozelan ere badirudi honek Herbehereetako nekazari, arrantzale eta merkatariak ekarri zituen Azore uharteak kolonizatzera. Lehenengo populatzaileek bi badia txikiren arteko muinoa aukeratu zuten, Brasil mendiaren oinean. Kala horietako bat () hain sakona zen itsasontzi handiek ere bertan babesa har zezaketela.\n1474an \u00c1lvaro Martinsek kalara zihoan ibaia desbideratu egin zuen errota baten gurpila mugitu zezan eta orduan hasi zen herriaren garapen ekonomikoa. Aldi berean herriaren oinarri kuadrangeluarra diseinatu zen ibaiak utzitako lekuan. Berehala kalaren inguruan etxeak eraiki ziren eta muinoaren gainean Moinhos gaztelua (erroten gaztelua). 1534ean hiri estatusa lortu zuen, bai eta apezpikutza ere.\nXVI mendean Ekialdeko Indietarako geldiune garrantzitsua bihurtu zen eta kaia karabela eta galeoiez beteta egon ohi zen. Elizak, komentuak, jauregiak eta gotorleku militarrak eraiki ziren. Guimar\u00e3esko noblea zen Pero Anes do Canto (1480\u20131556) izan zen Terceira uharteko gotorlekuen agintaria eta Portugalgo koroak titulu heredagarria bihurtu zuen, Canto familia beraz hirurehun urtetan uharteko nagusia izan zen.\nPortugalgo Gerra Zibilean (1828\u20131834) Azoreak liberalen alde agertu ziren eta esker onez Maria II.a Portugalgoak \"Hero\u00edsmo\" izena gehitu zion Angrari. 1836an Charles Darwin naturalista handia bertan izan zen munduari bira eman zion bidaia ezagunean.\n1980ko urtarrilaren 1ean lurrikara izan zen eta Angrak kalte handiak jasan zituen. Lau urtetan berriztu zuten herria eta 1983an UNESCOk Gizateriaren Ondare izendatu zuen.\nGeografia.\nTerceira uhartearen hegoaldeko kostaldean kokaturik dago. Mendebaldean Brasil mendia dauka, itzalita dagoen sumendi bat.\nBanaketa administratiboa.\nUdalerriak () 19 parrokiatan () banaturik dago:"}
{"id": "70614", "revid": "46380", "url": "https://eu.wikipedia.org/wiki?curid=70614", "title": "Horta", "text": "Horta Portugalgo udalerria da, Azoreetako hiru hiriburuetako bat, Faial uhartean kokatutakoa. 2011ko erroldaren arabera, herriak 14.994 biztanle zituen.\nHiria badia baten gainean dago eraikita eta oso kai garrantzitsua du Atlantikoa gurutzatzen dituzten ontziei begira. Bertatik ikusten da Pico uharteko Pico mendia (Ponta do Pico). Hegoaldean \"Porto Pim\" badia dago (Tabucciren liburu bati izena ematen diona), \"Monte da Guia\" (145 metro) eta \"Monte Queimado\" (89 metro) babesarekin.\nFerry zerbitzua du Picorekin (Madalena eta S\u00e3o Roque do Pico) eta Azoreetako beste zenbait uharterekin.\nHistoria.\nIsabel infantaren konfesorea zen Frai Pedrok Josse van Huerter noble flandriarrari kontatu zion zilar ugari zegoela uhartean eta honek 15 gizon hartu eta 1465ean iritsi zen Faialera. Janaria agortu eta zilarrik ez zuten aurkitu, ondorioz lagunak haserretu eta Van Huerterrek berriz Flandriara egin zuen ihes. Bi urte beranduago itzuli zen, baina uhartea kriminalak gordetzeko gartzela bihurtu zuten eta bera kapitain nagusi izendatu zuten. Asentamendu hark \"Vila de Horta\" izena hartu zuen, kapitainaren izena hartuz.\nFlandriarren bigarren jende multzo bat iritsi zen Willem van der Haegen (gerora \"Guilherme da Silveira\") buru zela eta honek administrariak eta merkatariak ekarri zituen berarekin. Azkenik 1498an \"Vila\" estatusa hartu zuen eta hau kontsideratzen da hiriaren fundazio data.\n1583an espainiarrek Azoreak okupatu zituzten eta hurrengo urteetan uharteak pirata frantses eta ingelesen erasoak jasan zituen, 1589 eta 1597 artean bereziki. 1672an Cabe\u00e7o Gordo sumendiaren erupzioak biztanle ugari Brasilera joatea eragin zuen.\nXVIII eta XIX mendeetan Horta kostaldean zegoen herri txikia baino ez zen. Elza eta komentu ugari zituen baina industriarik eta merkataritzarik ere ez. 1804an Azoreetako kontsul estatubatuarra zen John Bass Dabney Hortara joan zen bizitzera eta hainbat hobekuntza ekarri zizkion. 1833an Horta hiri bihurtu zen. 1876an Hortako kaia babesteko moila eraiki zen eta honi esker Atlantikoa zeharkatzen zuten ontzi handiak beratar iritsi eta uharteko ekonomiak gorakada ezagutu zuen. 1893an kable trasatlantikoak bertan instalatu ziren.\nGeografia eta klima.\nGeografia Faial uharteari dagokiona da, izan ere Horta baita uharteko udalerri bakarra.\nBanaketa administratiboa.\nUdalerriak () 13 parrokiatan () banaturik dago. Erdigunea Ang\u00fastias, Concei\u00e7\u00e3o eta Matriz auzoek osatzen dute. Hona hemen fregesien zerrenda:"}
{"id": "70616", "revid": "336", "url": "https://eu.wikipedia.org/wiki?curid=70616", "title": "Ned Ludd", "text": "Ned Ludd Leicestershire-ko (Britainia Handia) langile ospetsua izan zen. XVIII edo XIX. mendean kokatu ohi da eta egia eta legenda nahasten dira bere biografian.\nMugimendu luditarako hartu zen bere izena, makinen erabileraren aurka zegoela adierazteko galtzerdiak egiteko ehungailuaren euskarria apurtu baitzuen lehen aldiz. Harrezkero, Erresuma Batuan, fabriketan makinak apurtzen zituzten langile taldeak antolatu ziren. Taldekideak luditak ziren eta horien nagusiei \"Ludd-errege\" esaten zien."}
{"id": "70617", "revid": "46380", "url": "https://eu.wikipedia.org/wiki?curid=70617", "title": "Ribeira Grande", "text": "Ribeira Grande Portugalgo udalerria da, Azoreetako hirugarren populatuena eta Sao Miguel uhartean kokatutakoa."}
{"id": "70618", "revid": "105290", "url": "https://eu.wikipedia.org/wiki?curid=70618", "title": "Artzalluz", "text": "Artzalluz Errezilgo auzoa da, herriaren mendebaldean. Baserri ugari ditu eta ez dago gune garrantzitsurik. Azkoitiarekin muga egiten du. 2007ko urtarrilaren 1eko erroldaren arabera, auzoak 168 biztanle ditu."}
{"id": "70619", "revid": "105290", "url": "https://eu.wikipedia.org/wiki?curid=70619", "title": "Erdoizta", "text": "Erdoizta Errezilgo auzoa da, herriaren iparraldean. Mendi magal batean dago, Asteasu eta Aiako Etxetaballa eta Altzola auzoekin mugan.\n2007ko urtarrilaren 1eko erroldaren arabera, auzoak 23 biztanle ditu."}
{"id": "70620", "revid": "46380", "url": "https://eu.wikipedia.org/wiki?curid=70620", "title": "Praia da Vitoria", "text": "Praia da Vit\u00f3ria Portugalgo udalerria da, Azoreetako laugarren populatuena eta Terceira uhartean kokatutakoa."}
{"id": "70621", "revid": "28455", "url": "https://eu.wikipedia.org/wiki?curid=70621", "title": "Ponta do Pico", "text": "Ponta do Pico edo \"Montanha do Pico\" Portugalgo mendirik altuena da, Pico uhartean (Azoreak) kokatutakoa.\n2.351 metroko altuera dauka, eta sumendia da jatorriz, XVIII. mendean azkeneko aldiz erupzioa eduki zuena.\nZailtasun gehiegirik gabe igo daiteke (jaitsieran kontuz ibili behar da) baina sarbidean dagoen \"Casa da Montanha\"-n izena emanda, eta ordainduta. \nLau bat ordu behar dira igotzeko. Sumendi nagusiaren gailurrera iritsi eta gero aldapa piko bat dago tontorreraino falta diren 80 bat metroak gainditzeko eta \"Piquinho\" deitutako konoaren gainean amaitzeko. \nUNESCOK izendatu du Gizateriaren Ondaretzat."}
{"id": "70622", "revid": "105290", "url": "https://eu.wikipedia.org/wiki?curid=70622", "title": "Ezama", "text": "Ezama Errezilgo auzoa da, herriaren hegoaldean. Baserri ugari ditu eta ez dago gune garrantzitsurik. Bidegoianekin egiten du muga. 2007ko urtarrilaren 1eko erroldaren arabera, auzoak 99 biztanle ditu."}
{"id": "70626", "revid": "10891", "url": "https://eu.wikipedia.org/wiki?curid=70626", "title": "UEFA Euro 2008ko B multzoa", "text": "UEFA Euro 2008ko B multzoari zegozkion partiduak ekainaren 8an hasi ziren, eta ekainaren 16an amaitu. Multzoa Austriak, Kroaziak, Alemaniak eta Poloniak osatu zuten.\nKroazia sailkatu zen taldeko lehen postuan, final laurdenetan Turkiaren aurka jokatuz, eta Alemania bigarren postuan, final laurdenetan Portugal aurkari izan zuelarik."}
{"id": "70627", "revid": "98220", "url": "https://eu.wikipedia.org/wiki?curid=70627", "title": "Indiana Jones and the Last Crusade", "text": "Indiana Jones and the Last Crusade (euskaraz \"Indiana Jones eta Azken Gurutzada\") 1989an Steven Spielbergek zuzendutako filma da. George Lucasek idatzi zuen istoria eta Harrison Ford protagonista nagusia da. Sean Connery, Denholm Elliott, Julian Glover, Alison Doody, River Phoenix, eta John Rhys-Davies filmean agertzen dira.\nAmaierako eszenak Petran filmatu ziren, \"Khazneh\" delakoan. Mundua zehar, film honek 1989an diru gehiago lortu zuena izan zen.\n2008an \"Indiana Jones and the Kingdom of the Crystal Skull\" izeneko jarraipena izan zuen.\nArgumentua.\n1938. urtea. Henry Jones Sr. profesorea (Sean Connery) Graal Santua bilatzen ari zela ustekabean desagertu egin da. Indiana Jones (Harrison Ford) bere aitaren bilaketa berrekin eta hura nola edo hala topatzen saiatuko da. Bere helburua lortzeko beste behin ere naziei aurre egin beharko die."}
{"id": "70628", "revid": "646", "url": "https://eu.wikipedia.org/wiki?curid=70628", "title": "Panspermia", "text": "Panspermia (grezieratik: \u03c0\u03ac\u03bd, \"pan\", \"dena\" + \u03c3\u03c0\u03ad\u03c1\u03bc\u03b1, \"sperma\", \"hazi\") biziaren haziak Unibertsoan zehar bidaiatzen dutela defendatzen duen hipotesia da, Lurreko biziaren jatorria kanpotik etorritako hazi edo bizi zatiki horiei egotziz. Hermann von Helmholtzek plazaratu zuen 1878an hipotesi hau, eta Lord Kelvin fisikariak eta Svante Arrhenius kimikariak ere bultzatu zuten. Kometak eta meteoritoak izan ziren -Helmholtz eta Kelvinen ustez- Lur planetara bizia ekarri zutenak. Harkaitz handi horietan bakterio eta beste mikrobio batzuk egongo ziren, Lurra \"kutsatuko\" zutenak, bizia sortuz.\nArestian panspermiaren hipotesiak Fred Hoyle astronomo ospetsuaren oniritzia jaso zuen, bere sinesgarritasuna areagotu zuena.\nPanspermiaren aldeko argudioak.\nLurrean eroritako zenbait meteoritotan aminoazidoak eta beste molekula organiko batzuk aurkitu dira. Molekula horiek izaki bizidunen funtsezko osagaiak dira. Murchison meteoritoan, esaterako, zientzialariek Lurretik kanpoko aminoazidoak aurkitu zituzten ikerketa sakon eta zehatzak egin ostean.\nMolekula organikoak aurkitzeak, hala ere, ez du esan nahi izaki bizidunik dagoenik. Orain arte aztertutako meteoritotan ez da bizidunen arrastorik antzeman (Antartikan 1984an aurkitutako ALH84001 meteoritoak ez du Lurretik kanpoko mikrobiorik, azken ikerketek frogatu dutenez).\nPanspermiaren aldeko arrazoiak beste motakoak dira: frogatuta dago bakterio batzuk gai direla Lurretik kanpoko espazioan bizirik irauteko, espora moduan. \"Streptococcus mitis\" bakterioa 1967an nahigabe eraman zuten Ilargira zientzialariek Surveyor izeneko espazio-ontzian, eta hiru urte geroago -Lurrera itzultzerakoan- bakterio hori berpizteko gai izan zen. Beste esperimentu batzuetan bakterioak eta likenak kanpoko espazioan mantendu dira bizirik zenbait astetan. Zalantzarik gabe, mikrobio askok izugarrizko erresistentzia dute bizirik irauteko inguruko baldintzarik latzenetan ere.\nPanspermiaren aldaerak.\nFrancis Crick Nobel saridunak (James Watsonekin lankidetzan DNAren egitura molekularra argitu zuenak) 1973an \"panspermia gidatuaren\" hipotesia plazaratu zuen. Cricken iritziz, posible litzateke zibilizazio estralurtar batek gure planetan biziaren hazia nahita ipini izana. Lurreko bizia zibilizazio aurreratu horren esperimentua besterik ez litzateke izango \nPanspermiaren hipotesi klasikoak ahultasun ugari zuen Cricken ustez: erradiazio kosmikoak, esaterako, meteoritotan egon zitezkeen mikrobioak hilko zituen, eta Lurrera bizirik heltzea oso zaila zatekeen. Panspermia gidatuak, berriz, ongi burututako prozesua zenez, biziaren finkapena eta hedapena eragin zezakeen gure planetan."}
{"id": "70629", "revid": "880", "url": "https://eu.wikipedia.org/wiki?curid=70629", "title": "Kontxa (Karrantza)", "text": ""}
{"id": "70631", "revid": "880", "url": "https://eu.wikipedia.org/wiki?curid=70631", "title": "Bia\u00f1ez", "text": ""}
{"id": "70636", "revid": "2241", "url": "https://eu.wikipedia.org/wiki?curid=70636", "title": "ICE", "text": "ICE honakoa izan daiteke:"}
{"id": "70637", "revid": "201", "url": "https://eu.wikipedia.org/wiki?curid=70637", "title": "Espioi", "text": ""}
{"id": "70639", "revid": "105290", "url": "https://eu.wikipedia.org/wiki?curid=70639", "title": "Ibarbia", "text": "Ibarbia Errezilgo auzoa da, herriaren hego-mendebladean. Baserri ugari ditu eta ez dago gune garrantzitsurik. Azpeitia, Bidegoian eta Beizamarekin egiten du muga. 2007ko urtarrilaren 1eko erroldaren arabera, auzoak 89 biztanle ditu."}
{"id": "70640", "revid": "105290", "url": "https://eu.wikipedia.org/wiki?curid=70640", "title": "Letea", "text": "Letea Errezilgo auzoa da, herriaren ekialdean. Baserri ugari ditu eta ez dago gune garrantzitsurik. Albiztur, Alkiza, Larraul eta Bidegoianekin egiten du muga. 2007ko urtarrilaren 1eko erroldaren arabera, auzoak 133 biztanle ditu."}
{"id": "70641", "revid": "105290", "url": "https://eu.wikipedia.org/wiki?curid=70641", "title": "Argisain", "text": "Argisain edo Santa Marina Errezilgo auzoa da, exklabe moduan Beizama, Albiztur, Legorreta eta Bidegoianek bat egiten duten lekuan. Lau herri hauen arteko mugaren zati batean karratu txiki bat dago eta bertan Santa Marina izeneko lekua dago. Albiztur eta Bidegoianen ere izen bereko etxagunea daude."}
{"id": "70642", "revid": "71145", "url": "https://eu.wikipedia.org/wiki?curid=70642", "title": "Bolibar", "text": "Bolibar Euskal Herrian behin baino gehiagotan agertzen den toponimoa da. Beronek, Ziortza-Bolibarko Bolibar herriak, izena eman zion Sim\u00f3n Bol\u00edvarri, Ameriketako libertadoreari. Haren omenez, leku izen asko ageri dira munduan.\nSim\u00f3n Bol\u00edvarren omenezkoak.\nGainera, Bolibar abizena izan zuen Sim\u00f3n Bol\u00edvaren omenez ere hainbat leku-izen badira:\nEta horietaz gain, beste hauek ere bai :\nPlazak, parkeak eta monumentuak.\nKolonbian legez herri eta hiri guztietan plaza, parke edo monumentu bat egon behar da Sim\u00f3n Bol\u00edvarri eskainia, eta, beraz, oso izen hedatua da leku askotan."}
{"id": "70648", "revid": "336", "url": "https://eu.wikipedia.org/wiki?curid=70648", "title": "Aristeo", "text": "Aristeo greziar mitologiako jainko txikietako bat izan zen, Apolo eta Zirene ehiztariaren semea izan zen. Azken honek, emakumeei zegozkien eginbeharrei uko egin zien, bere denbora ehizan emateko.\nPindaroren arabera, Apolok, Libiara joatera eta hango kostalde emankorrean Cireneko herria sortzera animatu zuen. Aristeo jaio zenean, Hermes arduratu zen beraz, anbrosia hartu eta Geak hilezkor bihur zezan. Mirtuko maitederrek arte erabilgarriak eta misterioak erakutsi zizkioten: Nola gatzatu esnea gazta lortzeko, nola etxekotu jainkosaren erleak eta euren erlauntzetan mantendu eta nola etxekotu olibondo basatiak eta olibak ematea eragin. Honela, ganaduaren, fruta-arbolen, ehizaren, nekazaritzaren eta erlazkuntzaren jainko bihurtu zen. Heroi kultural bat ere izan zen eta gizateriari ohiko eginkizunak eta ehizan tranpak eta sareak erabiltzen erakutsi zizkion.\nNagusiago egin zenean, Libiatik Beoziara joan zen. Hemen Kiron zentauroak, misterio sakonagoak erakutsi zizkion. Beozian Autonoerekin ezkondu zen eta ospe txarreko Akteonen aita izan zen. Akteonek, zoritxarrez, ehizari buruzko pasioa izan zuen, bere familia ohikoa zen bezala. Makrisen aita ere izan zen. Azken hau, Dioniso umearen haurtzaina izan zen.\nDelfosko iragarpen batek, Aristeori, Ceosera nabigatzeko aholkatu zion, bertan ohore handiak jasoko zituela eta. Halaxe egin zuen, eta, heldu zenean, uhartean bizi zirenak, Sirius zakur-izarraren eraginpean erabat zurruntzen zituen gaixotasun bat jasaten ari zirela ikusi zuen. Aristeok, biztanleen arazoak, lainoan ezkutatzen ziren hiltzaileengandik zetozela deskubritu zuen. Hauek, Ikaroren hiltzaileak ziren. Lotsagabe hauek aurkituak eta hilak izan zirenean, eta Zeusen omenezko santutegi bat eraiki zenean, jainko handiari eskaingaiak egin zizkioten, eta, ordutik aurrera, Etesiar Haizeak jo beharko zuela eta Egeo Itsasoa freskatu beharko zuela, berrogei egunez, Sirio zeruan altxatzen zenetik aurrera, erabaki zen. Baina Ceoseko biztanleek, Siriori bakea eskatzen jarraitu zuten, altxatu aurretik, erabat ziur egoteko bakarrik. (Higinio (\"Astronomia Poetikoa\")\nOrduan, Aristeok, bere lan zibilizatzailean, Arkadia bisitatu zuen eta, denboraldi batez, Tempeko haranean bizitzen jarri zen. Han Aristeo Euridizeren atzetik zihoan bitartean, azken honi suge batek heldu zion, eta bertan hilda geratu zen. Laster, Aristeoren erleak, gaixotzen eta hiltzen hasi ziren. Aristeo Aretusa iturrira joan zen eta aldareak jartzea, ganadua sakrifikatzea eta gorpuak bertan uztea aholkatu zioten. Gorpuetatik, erle talde berriak sortu ziren.\nAristeo, gurtza objektu izan zen toki askotan: Beozian, Arkadian, Keosen, Sizilian, Sardinian, Tesalian eta Mazedonian."}
{"id": "70650", "revid": "336", "url": "https://eu.wikipedia.org/wiki?curid=70650", "title": "Venezuelako Errepublika Bolibartarra", "text": ""}
{"id": "70659", "revid": "201", "url": "https://eu.wikipedia.org/wiki?curid=70659", "title": "Narros jauregia", "text": "Narros Jauregia edo Zarauztarron Jauregia Zarauzko (Gipuzkoa) mendebaldeko itsasertzean dagoen jauregia da, Santa Maria Erreginaren parrokiaren aurrean. Hondartzaren mendebaldeko muturrean dago kokatuta, Alde Zaharreko auzoan eta Getariarako bidearen hasieran.\nGabonetan, azken urteotan ohitura dago publikoari lorategiiak zabaltzeko eta bertan Jesusen jaiotza eta inguruko pertsonaiak eta animaliak mugitzen diren irudien bidez erakusteko.\nHistoria.\nXVI. mendean eraikia izan zen. 1536an Juan Ortiz Zarauzkoa eta Ganboakoa Ahaide Nagusiak eraikuntza agindu zuen, pizkundetar estiloan. 1865 eta 1866 urteetan, Elisabet II.a Espainiakoa erreginak jauregi honetan igaro zuen uda. Horren ostean, aristokraziako pertsonaia ugari joan ziren Zarautzera udaldian, hala nola, Narrosko Markesa, Pascual Madoz, Maria Kristina Habsburgo-Lorenakoa erregina, Alfontso XIII.a erregea, Albako dukesa, Balduin eta Fabiola Belgikakoak eta abar.\nEraikinean egindako indusketa arkeologikoetan ikusi da lehenago bertan ontziola bat eta beste hainbat eraikin zeudela, \"Txiliku\" izeneko auzoa eratuz.\nArkitektura.\nParke hesitu batek inguruatzen du, eta bi lorategi eta mendian barrena sartzen diren lursailak ditu. Eraikin nagusia oin laukizuzena duen eraikuntza batek osatzen du, maldan dagoena; sotoa, beheko solairua eta bi maila ditu. Kanpoko horma guztiak hareharrizko harlanduz eginak dira eta angeluetan masa kubiko batzuk ditu, gune berean gela eta pinakulua osatzen dutenak; antzinako dorretxeetan osagai horiek zuten babes helburua gogorarazten dute. Fatxada nagusia da adierazkorrena. Hegoalderako orientazioa du eta sarrera hutsarte bat du, puntu erdiko arkuarekin eta dobela luzeekin. Dobela horiek koska oso irtena eta nabarmena dute. Bi aldeetara bi hutsune ditu puntu erdiko arkuekin, eta burdin landuko sare batekin ixten dira. Sarbidearen gainean Zarauzko armarria dago, arraba batez apaindua. Hiriaren sorrera baino lehen, bertan leinuren bat bazegoela egiaztatzen du eta \"Zarauz antes que Zarauz\" (Zarautz, Zarautz baino lehen) irakur daiteke.\nAldeetara lau hutsarte daude platabandez eta burdin landuko balkoiez ingurutuak. Bigarren solairuan, arku eskartzano koskadunak dituzten hutsarteak daude. Fatxadaren goikaldean koskak ditu eta baita almenak ere apaingarri gisa.\nIngeles estiloko lorategi handia du aurrealdean. XIX. mendean, ezkerreko eta eskubiko aldeetan, pabiloi bana erantsi zioten jauregiari.\nBarnealdea.\nBarne antolaketa erdialdeko patio baten bidez egiten da. Ate nagusiaren ondoren ezkaratz bat dago; bertatik hainbat geletara sartzen da eta baita patioa inguratzen duen zur eta beirazko galeria batera ere.\nBeheko solairuko erdi-puntuko baoak administrazio-gelak eta sukaldea dira. Solairu nagusiko burdin forjatuzko lau balkoiak jaun-andereen gelei dagozkie, eta goiko solairuko baoak zerbitzarien gelekin lotuta daude.\nBehinala, Velazquez margolariaren lau margolan zeuden bertan, Antonia Ipe\u00f1arrietak eskatutako luzera osoko potretak:\nKondairak.\nUrtero kondairak, abuztuaren 24an, 1572an gertatutako San Bartolomeko sarraskiaren urteurrenean, gela urdina delakoan egun hartan zegoen ingeles noble bat agertzen dela kontatzen du."}
{"id": "70660", "revid": "237", "url": "https://eu.wikipedia.org/wiki?curid=70660", "title": "Euskalduna Jauregia", "text": ""}
{"id": "70661", "revid": "6327", "url": "https://eu.wikipedia.org/wiki?curid=70661", "title": "Narrosko Jauregia", "text": ""}
{"id": "70662", "revid": "6327", "url": "https://eu.wikipedia.org/wiki?curid=70662", "title": "Zarauztarron Jauregia", "text": ""}
{"id": "70663", "revid": "237", "url": "https://eu.wikipedia.org/wiki?curid=70663", "title": "Lazarragatarren Jauregia", "text": ""}
{"id": "70664", "revid": "237", "url": "https://eu.wikipedia.org/wiki?curid=70664", "title": "Andoin-Luzuriaga Jauregia", "text": ""}
{"id": "70665", "revid": "237", "url": "https://eu.wikipedia.org/wiki?curid=70665", "title": "Brigiden Komentua (Lasarte-Oria)", "text": ""}
{"id": "70666", "revid": "237", "url": "https://eu.wikipedia.org/wiki?curid=70666", "title": "Satrustegi Dorrea", "text": ""}
{"id": "70668", "revid": "336", "url": "https://eu.wikipedia.org/wiki?curid=70668", "title": "Zinabrio", "text": "Zinabrioa merkurio (II) sulfuro gorriari ematen zaion izena da. Merkurioaren mea arruntena da.\nHitzaren jatorria.\nHitzaren jatorria grezieratik dator, \u03ba\u03b9\u03bd\u03bd\u03b1\u03b2\u03b1\u03c1\u03b9 (\"kinnabari\"), Theophrastusek hainbat substantziari emandako izena. Beste iturri batzuen arabera persieratik dator \u0634\u0646\u06af\u0631\u0641 \"shangarf\" (\u0632\u06cc\u0646\u062c\u06cc\u0641\u0631\u062d \"zinjifrah\") era berean sanskritoko \"sugara\" hitzatik etor daitekena."}
{"id": "70674", "revid": "336", "url": "https://eu.wikipedia.org/wiki?curid=70674", "title": "Ameriketako Estatu Batuetako Osasun eta Giza Zerbitzu Saila", "text": "Ameriketako Estatu Batuetako Osasun eta Giza-Zerbitzu Saila herrialdeko biztanleriaren osasunaz eta bizi-kalitateaz arduratzen den gobernu departamentu federala da."}
{"id": "70675", "revid": "448", "url": "https://eu.wikipedia.org/wiki?curid=70675", "title": "Zazpi Urteko Gerra", "text": "Zazpi Urteko Gerra 1756 eta 1763 artean gertatutako gerra izan zen. Bertan, garai hartako Europako botere handi guztiek hartu zuten parte, bai kontinentean, bai kolonietako gudu-zelaietan borrokatuz, eta 900.000-1.400.000 lagun bitartean hil ziren. Guda honek bat egin zuen Pomeraniako gudarekin eta Frantziar eta indioen aurkako gudarekin (1754-1763).\nPrusia, Brunswick-L\u00fcneburgeko hautesle-lurraldea eta Britainia Handiko Erresumak (Ipar Ameriketako britainiar lurraldeak, Britainiar Ekialdeko Indietako Konpainia eta Irlanda barne) bat egin zuten Austriaren, Frantziaren (Frantzia Berria, Ipar Ameriketako kolonia eta Frantziar Ekialdeko Indietako Konpainia barne), Errusiar Inperioaren, Suediaren eta Saxoniaren aurka. Portugal eta Espainia geroago sartu ziren borrokan, lehenengoa Britainia Handiaren alde, eta bigarrena Frantziaren alde. Horrez gain, Herbehereetako indar neutral bati eraso zioten Indian.\nGudan, Frantziak Ameriketan izan zuen botere kolonial osoa galdu zuen. Izan ere, kolonia guztiak galdu zituen, Frantziar Guyana, Guadalupe, Martinika, Saint-Domingue eta Saint-Pierre eta Mikelune izan ezik; eta baita Europan izan zuen botere nagusiaren maila ere, frantziar iraultzaren garaiak arte. Britainia Handia, beste alde batetik, munduko kolonia-botere nagusia bilakatu zen. Frantziar itsas-armada hondatu zuten eta asmo handiko zaharberritze programa batez eta Espainiako itsas-armadarekin batera besterik ez zion aurre egingo berriro Britainia Handikoari. Munduaz beste aldean, Britainiar Ekialdeko Indietako Konpainia gailendu zen Indian. Hau, aurrerantzean, \u201cInperioaren koroako bitxia\u201d bilakatu zen. Munduan zehar borrokatu zenez, Winston Churchillek \u201cLehen Mundu Gerra\u201d izan zela esan zuen, hala ere, borrokalari gehienak europarrak ziren edo itsasoz bestaldeko kolonietakoak. Guda Prusiako Frederiko II.a Handia Saxonian sartu zenean hasi zen.\nIzenak.\nKanadan eta Britainia Handian Europako, Asiako eta baita Ipar Ameriketako borrokei ere \u201cZazpi Urteko Gerra\u201d izena ematen diete. Frantziar Kanadan, alabaina, normalean \u201ckonkistako guda\u201d erabiltzen da. Indian \u201cHirugarren Guda Karnatikoa\u201d esaten zaio eta Prusia eta Austriaren artekoari \u201cHirugarren Guda Silesiarra\u201d. AEBetan Ingalaterratik independizatu arren, Zazpi Urteko Gerra esaten jarraitzen dute eta Ipar Ameriketako borrokaldiari Frantsesen eta Indiarren Gerra esaten diote, baina ez Britainia Handian, Kanadan, edo Frantzian; hauetan guzietan, guda handiago baten zati bat besterik ez dela uste baitute.\nGerraren zergatiak.\nAskotan borroka hau Austriako Ondorengotza gerraren (1740-1748) jarraipena izan zela esan da. Guda hartan Federiko II.a Prusiako erregeak Silesia probintzia aberatsa irabazi zuen. Austriako Maria Teresa artxidukesak Aix-la-Chapelleko ituna sinatu zuen, aliantza berriak egitearren eta haren armada berregiteko, eta ondo egin zuen ere. Europako mapa politikoa urte gutxitan erabat aldatu zuten. 1756ko Iraultza diplomatikoa gertatu zenean, Frantziak, Austriak eta Errusiak, ehun urteko etsaiek, bat egin zuten aliantza batean Prusiaren aurka. Prusiak babes bakarra Britainia Handitik jaso zuen, hango dinastiak Hannoverko haren lurraldeak Frantziak mehatxatzen zituela uste baitzuen. Aliantza hartan herrialde biek ezin hobeto laguntzen zioten. Britainiarrek Europako itsas armadarik handiena zeukaten , eta Prusiarrek lurreko armadarik indartsuena, hala, Britainia Handiak haren soldaduak kolonietan erabil zitzakeen. Austriar armadan Prusiar erarako zaharberritze bat egin zuten. Izan ere, militar aferei buruz askotan jeneralek baino gehiago jakiten zuen Maria Teresak behin eta berriz egin zuen erreforma horren alde. Agertu zuen soldaduen ongizatearen gaineko interesak guzien begirunea ekarri zion.\nBigarren kausa Britainiar Handiaren eta Frantziaren arteko kolonietako borroketan zetzan, elkarren aurka jotzen baitzuten bi kontinentetan hazten ari ziren bitartean.\nEstrategia nagusiak.\nIa XVIII. mende osoan Frantziak berdin jokatu zuen borrokatu zen guda guzietan: koloniok haren kabuz defendatzen utzi zituen, armada txikiak haietara bidaliz -edo agian eskarmenturik gabeko soldaduak-, edonola ere, kolonietako borrokak galduko zituela uste baitzuen. Armada nagusia Europan gordeko zuen, etxetik gertu halako indar batek arrakastatsua izango zelakoan. Asmoa gudaren amaiera arte borroka egitea zen eta orduan, itunaren negoziazioetan Europan irabazitako lurraldeak itsasoz bestaldeko galdutakoen truke emango zituen; alabaina, guda horretan, Europan etekin oso txikiak atera zituzten eta asmoak porrot egin zuen.\nBritainiarrek, beste alde batetik, kolonietako gudak bultzatzen zituzten. Horretarako, itsasoan zeukaten indarra erabiltzen zuten: itsas blokeoa ezarri eta etsaien portuen bonbardaketak ez ezik, uretatik mugi zitzaketen tropak ere baliatu zituzten. Itsasontzi etsaiei eta koloniei etengabe erasotzen zieten, normalean, alboko kolonietako britainiar kolonoak erabiliz. Europan berez zeukaten ahultasunari aurre egiteko aliantzak egiten zituzten, batez ere, haren etsaien etsaiekin. Zazpi Urteko Gerran garai haietako estrategarik handienarekin egin zuten aliantza, alegia, Federiko Handiarekin. Haren erresumaren, Prusiaren, indarra Europa erdian hazten ari zen eta britainiarrek diru-laguntza handiak eman zizkioten bere kanpainak bultzatzeko.\nGudaren hasiera.\nEuropako borrokak hasi aurretik, Ipar Amerikan zegoeneko britainiar kolonien mendebalderanzko hedapenak eta 1740ko eta 1750ko hamarkadako Mississippi ibarraren gaineko frantziarren erreklamazioek talka egin zuten. Frantziarrek Virginiaren eta Pennsylvaniaren hedapena oztopatzeko, batez ere, oraingo mendebaldeko Pennsylvanian gotorleku kate bat eraiki zuten. Haiek gotorlekuotatik egozteko britainiar ahaleginek Frantsesen eta Indiarren Gerra sortu zuten (Ipar Amerikan Zazpi Urteko Gerra).\nEuropan, Federikok Saxoniako muga zeharkatu zuenean guda hasi zen. Estatu hori Alemaniako txikienetako bat zen eta Austriarekin aliatuta zegoen. Horrek ustekabean harrapatu zituen Saxoniako eta Austriako armadak eta prusiarrek Lobositzeko batailan Browne kondeak gidatutako Austriar armadari eragotzi zioten inguratutako Saxoniar armadari laguntzea. Galdu arren, Saxoniar armada arrakastatsua izan zen, Prusiar kanpaina luzatu baitzuen.\nMediterraneoan frantziarrek borroka hasi zuten Menorcaren aurkako eraso batez. Britainiar laguntza kontraeraso batek huts egin zuen Menorcako batailan eta frantsesek uhartea konkistatu zuten (porrot horregatik Byng almirantea epaitu eta hil egin zuten).\n1757ko udaberrian, Federikok Pragarantz abiatuz aurrea hartu zuen. Pragako bataila odoltsuaren ostean, prusiarrak hiria setiatzen hasi ziren, baina setioa altxatu behar izan zuten Kolingo batailan Federikok lehenengo aldiz galdu eta gero. Udan, errusiarrak Ekialdeko Prusian sartu ziren eta prusiar indar txikia garaitu zuten Gross-J\u00e4gersdorf borroka latzetan.\nEgoera ilun-ilun zegoen Prusiarentzat une hartan; austriarrak armada mobilizatzen ari ziren Prusiak kontrolatzen zituen lurraldeetan sartzeko eta Soubisek gidatzen zuen frantziar armada bat mendebaletik gerturatzen ari zen. Napoleonek deituko zuen \u201ckemen eta mugimenduko maisu-lan\u201d batekin Federikok hilabete epe batean, lehendabizi frantziarrak garaitu zituen Rossbach batailan eta segidan austriarrak Leuthengo borrokan. Garaipen handi horiekin, Federiko berriro bilakatu zen Europako jeneralik onena eta haren gizonak Europako soldadurik onenak. Petri III.a (Federiko miresten zuen) Errusiako tronora igo zenean, Federikok Lehen Mundu Gerrara arte iraungo zuen aliantza egin ahal izan zuen.\nBritainiar \u201cjaitsiera\u201d anfibioak.\nBritainia Handiak Rocheforten \"jaitsiera\" anfibio bat (ur-lehorreko eraso bat) egiteko planak egin zituen. Hiria itsasoko eta lehorreko armadek elkar hartuta indarrez hartzeko eta Charenteko departamentuko itsasontziak erretzeko ekintza bat, hain zuzen ere. Espedizioa 1757ko irailaren 8an abiatu zen; Sir John Mordauntek lehorreko armada eta Sir Edward Hawkek itsasokoak agintzen zituztelarik. Irailaren 23an \u00cele-d\u00b4Aix hartu zuten, baina militarren ezbaien zirela eta, Rochefort gotortu zuten, beraz, espedizioak urriaren 1ean \u00cele-d\u00b4Aixetik Britainia Handira itzuli behar izan zuen.\nEspedizioren huts egiteak eta estrategia horren arrakastaren gaineko eztabaidak gorabehera, Pittek horrelako operazioak egiten jarraitu nahi zuen. Charles Spencer, Malboroughko 3. dukearen agintepeko beste armada bat prestatzen hasi ziren. Itsas-armadaren eskoltaren agintariak Anson, Hawke eta Howe izango ziren eta dukearen laguntzaile Lord George Sackville joango zen.\nArmada 1758ko ekainaren 5ean lehorreratu zen Cancalle badian; Saint-Malora abiatu zen eta portuko itsasontziak erre zituzten. Britainiarrek ezin zuten setioa ezarri, frantziarrek laguntza armada bat bidali baitzuten eta berriro ontziratu ziren. Havre de Gracerako eraso bat ere bertan behera utzi behar izan zuten eta itsas-armada Cherbourgera abiatu zen. Han ere, eguraldi eskasa eta hornidurak gutxi zirela eta ez zuten erasorik egin eta espedizioa itzuli zen. Operazioak frantziar itsaslapurretari kalte handia egin zion eta, aldi berean, erakustaldi militar arrakastatsua egin zuen frantses itsasoaren hegian.\nPitt, orduan, Alemaniara tropak bidaltzeko prestatu zen; Malborough eta Sackville atsekabetu ziren \u201cjaitsierek\u201d huts egin zutela pentsatu baitzuten, beraz, Alemaniarako armadan karguak hartu zituzten. Hortaz, Bligh jeneral zaharrari eman zioten itsas armadaren ardura eta Howeri eskoltarena. Operazioa ezin hobeto hasi zen: itsas armadaren Cherbourgheko bonbardaketaz eta babesaz lehorreratzean, haren aurka bidali zuten frantziar indarra sakabanatu zuten; Cherbourgh hartu; hango gotorlekuak eta kaiak eraitsi eta itsasontziak erre zituzten. Tropak berriro ontziratu ziren eta itsas armada Saint Lunairera mugitu zen, Britainian. Han lehorreratu ziren, irailaren 3an, Saint-Malon eraso egiteko; hala ere, ezin izan zuten ekintza egin. Eguraldia txarrera egiten zuenez, armada biak banandu ziren: itsasontziak Saint Casten babestu ziren eta armada lehorreratu zen. Bligh atzeratu zenean 10.000 soldaduko frantziar tropa batek hauek harrapatu zituen itsasoratzen ari zirela. Dury jeneralak gidatutako 1.400 soldaduk aurre egin zion frantziar armada horri gainerakoak ontziratzen ziren bitartean. Hauetan, 750 hil egin zituzten, Dury barne, eta gainerakoak atxilotu.\nKontinenteko borroka.\nFederikok Austria inbaditu zuen 1758ko udaberrian, baina ezin izan zuen garaipen erabakigarri bat lortu. Mendebaldean, Fernando, Brunswickeko printzeak frantziarrak garaitu zituen Riechenbergeko eta Krefeldeko batailan. Ekialdean, Federikoren 35.000 soldaduko armada eta Fermor kondearen 43.000koak borrokatu ziren, baina berdinketa batera heldu ziren. Errusiarrek atzera egin zuten gudu zelaitik. Erabakirik gabeko Tornoweko batailan, irailaren 25ean, suediar armada batek seitan egin zion prusiar bati atzera egin gabe. Urriaren 14an Daun mariskalaren austriarrek ustekabez harrapatu zuen prusiar armada nagusia Hochkircheko batailan. Federikok ia artilleria osoa galdu zuen, baina ordenan erretiratu zen baso trinkoak lagunduta.\n1759ko urtean prusiarrek porrot itzelak izan zituzten. Kayko edo Paltzigeko batailan, Saltykov kondeak agindutako 47.000 errusiarrek Von Wedel jeneralak agindutako 26.000 prusiarrak garaitu zituzten. Hannovertarrek 60.000 frantziar Mindenen garaitu arren, Daun austriar jeneralak Maxengo batailan 13.000 soldaduko prusiar armada oso bat garaitu zuen. Federikok berak, Kunersdorfeko batailan armada erdia galdu zuen, haren karrerako porrotik handiena. Hori zela eta, erregetza uzteko eta bere buruaz beste egiteko zorian egon zen. Porrotaren arrazoi nagusia haren errusiarrei buruzko kalkulu okerrean zetzan. Haiek beren indarra zegoeneko erakutsi zuten Zorndorf eta Gross-Jagersdorfen.\n1759an frantziarrek Britainia Handia inbaditzeko planak egin zituzten, Loireko ahoan tropak eta Brest eta Touloneko itsas armadak batuz. Hala ere, bi porrotek hau ekidin zuten. Abuztuan, Lagoseko batailan Edward Boscawenek gidatzen zuen itsas armada handiago batek Jean Fran\u00e7ois de La Clue-Sabranek gidatutakoa sakabanatu zuen. Azaroaren 20an, Quiberon badiako borrokan Edward Hawke britainiar almirantearen 23 ontziek Bresteko itsas armadako Conflans mariskalaren 21 ontziak harrapatu zituzten eta ia guztiak hondoratu, atzeman edo lehorrarazi zituzten. Horrela, britainiarrek frantziarren planak desegin zituzten.\n1760. urteak porrot gehiago ekarri zien prusiarrei. Fouqu\u00e9 jeneral prusiarra garaitu zuten Landshuteko batailan. Frantziarrek Marburg atzeman zuten, eta suediarrek Pomeraniako zati bat. Hannoverkoek frantziarrak garaitu zituzten Warburgeko batailan, baina Charles Flynn jeneralak gidatutako austriarrek Silesiako Glatzen sartu ziren. Liegnitzeko batailan etsaien armada berarena halako hiru izan arren, Federikok garaipen handia lortu zuen.Saltykov jeneralaren errusiarrek eta Lacy jeneralaren austriarrek, urrian, denbora labur batez Berlin okupatu zuten. Hala ere, urtearen amaieran Federikok garaipen batzuk lortu zituen; Daun trebea menderatu zuen Torgauko batailan , baina hildako asko izan zuen eta austriarrek orden onean egin zuten atzera.\n1761n beste herrialde bat sartu zen gerran. Espainiak gerra deklaratu zion Britainia Handiari, urtarrilaren 4an. Villinghausen batailan Brunswickeko Fernando printzeak 92.000 soldaduko frantziar armada bat garaitu zuen. Zahkhar Chernyshev eta Pyotr Rumyantseven errusiar armadak Pomeraniako Kolberg hiria hartu zuten eta austriarrak, beste alde batetik, Schweidnitzen sartu ziren.\nBritainia Handiak diru laguntzak erretiratzeko mehatxua egin zuen eta prusiar armada 60.000 soldadutara gutxitu zenean, Federikoren biziraupena kolokan geratu zen. Orduan, 1762ko urtarrilaren 5ean, Elizabeth Errusiako tsarina hil egin zen. Petri III.a, haren ondorengoa, Prusia zalea izan zen eta, berehala, deitu zituen atzera Berlinen zeuden errusiar armadak (ikus ezazu 1762ko San Petersburgoko ituna) eta Suediarekiko itunean bitartekaritza lanak egin zituen. Azkenean, Federikok Austriarrak Silesiatik egotzi zituen Freibergeko batailan (1762ko urriaren 29an) eta Brunswickeko aliatuak G\u00f6ttingen hiri garrantzitsuan sartu ziren.\nGerra kolonietan.\n\"Ipar Amerikako gertaerei buruz gehiago jakiteko: Frantsesen eta Indiarren Gerra\"\nBorrokak Indian, Ipar Amerikan, Europan, Karibeko uharteetan, Filipinetan eta Afrikako itsasertzean gertatu ziren. 1750eko hamarkadatik 1763ra Britainia Handiak lurralde eskergak irabazi zituen frantziarren lepotik. Robert Clivek franziarrak Indiatik egotzi zituen eta Wolfe jeneralak Montcalm jeneral frantziarraren armadak garaitu zituen Abraham lautadetako batailan; bertan, britainiarrek Quebec hiria eskuratu zuten.\nBritainia Handiak Menorca uhartea galdu zuen 1756. urtean frantziarrek hartu zutenean, baina, azken hauen Afrikako Senegalgo koloniak inbaditu zituen 1758an. Britainiar itsas armadak Guadeloupeko,1759an, eta Martinikako kolonia azukre ekoizleak 1762an hartu zituen, eta horiekin batera, Kubako Habana eta Filipinetako Manila espainiar hiri garrantzitsuak.\n1757an britainiarrek Frantzia Berriari eraso zioten itsaso zein lurretik. Frantziar indarrek britainiar erasoei aurre egin zieten Hudson bailaran, eta Frantziako itsaso armadak Louisbourgeko hiria eta Quebeceko inguruak defendatu ahal izan zituen. Hala ere, 1758an, britainiarrek beste eraso batean Louisbourgeko eta Cape Bretongo gotorlekuak hartu zituzten, eta 1759ko irailaren 13an, James Wolfe jeneralak Quebeceko frantziar indarrak garaitu zituen. 1760ko udazkenerako, Ameriketako frantziar kolonia guztiak britainiar eskuetan zeuden.\n1762an, gudaren amaieran, frantziar indarrek Ternuako St. Johngo koloniari eraso zioten. Arrakasta izatekotan, negoziatzeko orduan Frantzia indartsuagoa izango zen. St. John hartu eta inguruetako herrixkak arpilatu arren, britainiarrek frantziar indarrak guziz garaitu zituzten Signal Hilleko batailan. Horixe izan zen Ipar Ameriketako azken bataila eta frantsesak errenditu behar izan zitzaizkion William Amherst teniente-koronelari. Britainiarrek garaipen osoa lortu zuten kolonietan, baina bakea galduko zuten gerraren ostean Ipar Ameriketako haren koloniek iraultza egin zutenean.\nBakea.\n1763an britainiarren eta frantziarren arteko borrokak amaitu ziren Parisko Itunarekin. Itun horretan lurralde aldaketa konplexu batzuk ezarri ziren, garrantzitsuena izan zen Frantziak Espainiari Louisianako ematea eta Britainia Handiari Frantzia Berriaren ematea, Saint Pierre eta Mikelune izan ezik. Frantziari Karibeko Guadalupe uhartea ala Frantzia Berria gordetzeko aukera eman zioten, eta Frantziak Karibeko irla hautatu zuen, Frantzia Berriari basamortu izoztua iritzi baitzion. Aukera hori britainiarren gustukoa ere izan zen, Karibeko haien uharteek behar besteko azukre ematen baitzioten, eta, bide batez, Frantzia Berria eskuratuta Mississippi ibaiaren ekialdeko lurralde guztiak izango zituzten menpe, New Orleans salbu. Hala ere, Frantzia Berriaren mehatxua bukatu zenean Ameriketako britainiar koloniak berrantolatu ziren eta hori izango zen iraultzaren eragileetako bat. Espainiak Florida eman behar izan zion Britainia Handiari, baina frantziarrek New Orleans eta Louisianako lurraldea eman zizkioten truke. Frantziak britainiarrei Menorca uhartea ere itzuli behar izan zien."}
{"id": "70692", "revid": "499", "url": "https://eu.wikipedia.org/wiki?curid=70692", "title": "Estatu Batuetako Osasun eta Giza-Zerbitzu Departamentuak", "text": ""}
{"id": "70694", "revid": "71145", "url": "https://eu.wikipedia.org/wiki?curid=70694", "title": "Manuel Santa Kruz", "text": "Manuel Ignazio Santa Kruz Loidi (Elduain, Gipuzkoa, 1842ko maiatzaren 23a \u2013 Pasto, Kolonbia, 1926ko abuztuaren 10a), Santa Kruz apaiza izenez ezagunagoa (edo \"Don Manuel\"), apaiz eta gerrillaria zen.\nBizitza.\nJatorri xumekoa zen eta haurtzaroan umezurtz geratu zen. Amaren aldeko osaba baten laguntzari esker Gasteizko apaiztegian ikasi eta apaiztu zen. Apaizgai garaian bere izaera asaldatuak, indarrak, malgutasunak eta abenturazaletasunak nabarmendu zuten eta ez ikasteko zaletasunak. 1866an Hernialdera bidali zuten apaiz-lanetara.\n1868ko iraultzak Elisabet II.a Espainiakoa tronutik kendu eta gutxira, Santa Kruz karlismoaren aldeko propaganda aktiboa egiten hasi zen. 1870eko urriaren hasieran arrazoi horrengatik atxilotu zuten, baina urriaren 6an Ipar Euskal Herrira ihes egin zuen. 1872ko apirilean Bigarren Karlistaldia hasi zenean, muga igaro eta talde batean kapilau sartu zen. Ahalegina porrotean bukatu zen eta Ipar Euskal Herrira itzuli zen. Ez zuen Zornotzako ituna onartu eta abuztuan muga zeharkatu zuen, oraingoan taldeburu gisa. Aramaion berriro atxilotu eta berriz ere ihes egitea lortu zuen, era harrigarrian. Ordu askoz ibai batean urperatuta eta kanabera baten bidez arnasa hartzen zuela. Ipar Euskal Herrian babesa lortu. 1872ko abenduan muga berriro igaro zuen, eta 50 laguneko taldetxoa bildu zuen.\nGarai horretan bere aldarrikapen ospetsua egin zuen, zeinean bere konfiantzazko gizonak aipatu eta bere goiburua azaldu zuen:\nBere taldea Gipuzkoa eta Nafarroa arteko mugan aritu zen borrokan eta Santa Kruz berehala karlismoaren buruzagi agerikoenetako bat bihurtu zen. Mikeleteak etengabe segika zituelarik, zutabe liberalen aurkako segada batzuk burutu zituen. Ospetsu egin zen batez ere bere ausardia eta balentriengatik, baina baita bere ankerkeriagatik ere. Bere izenak lilura baino gehiago izua sorrarazten zuen. \"Zentzagarri\" gisa gizon zein emakumeak makilatu ohi zituen eta eraikin batzuk erre zituen (kasurik ospetsuena Beasaingo tren geltokiaren erreketa izan zen). \nBere jokaera askea zela-eta gatazkak izan zituen karlismoaren buruzagi militarrekin eta hauek haren aurkako neurriak hartzea erabaki zuten. Begitan hartu zuen Antonio Lizarraga jeneralaren aginduz gerra-kontseilua egin zioten eta heriotza zigorra jaso zuen, nahiz eta handik lasterrera indultua eman zioten.Hori baino lehen, 1873 urtarrilean Aian jazo zen guduan, Lizarragak ez zion laguntzarik bidali.\n1873ko apirilean Juan Egozkue bere taldeko komandantea fusilarazi zuen. Bere ekintzen zigorgabetasunak harrotuta, bando bat diktatu eta ezagutzera eman zuen, zeinaren arabera berak emandako ibiltzeko baimenik izan ezean, Gipuzkoatik zehar mugitzea galarazten zen. 1873ko ekainean \"Endarlatsako gertaerak\" edo \"Endarlatsako fusilamenduak\" izenez ospetsu diren gertakariak jazo ziren. Iturri batzuen arabera (Joaquin Vicianak, zehazki), Santa Kruzek bizirik uztearen truke errenditu ziren 28 karabinero fusilatzeko agindua eman zuen. \nHala ere, ez da falta izan hori guztiz gezurtatu duenik, hala nola Eladio Espartzak zein Orixek, azken hori Jaime Orben oinarrituz. Horien arabera, errenditzeko bandera atera ondoren, karabineroak tiroka hasi zitzaizkion Santa Kruzen miliziari. Gertakarion inguruko polemikak hurrengo hamarkadetan jarraitu zuen, eta Santa Kruzen alde irten ziren autore batzuk. Egun, karabinero horien omenezko oroitarri bat dago, 42 hildakoren kopurua zehaztuz.\nOn Karlosek kargugabetu zuen, eta armada liberalaren zein karlistaren jazarpena zela eta, borroka utzi eta 1873ko uztailean muga berriz zeharkatu zuen. Irailean berriro Gipuzkoara itzuli zen, Lizarragak bere gizon batzuk fusilatu zituela jakin ostean. Talde berri bat osatu zuen, eta artilleria pieza batzuk ere lortu zituen. Aritxulegin zuen gotorlekua baina ez zen luzaro izan, abenduan behin betiko atzerriratu zen, lehenengo Frantziara (Nantes eta Lillen) eta gero Ingalaterrara. Santa Kruz Jesusen Konpainian sartu eta misiolari aritu zen Jamaikan eta Kolonbian, azken herrialde horretan hil zen arte.\nBalorazioa.\nSanta Kruz apaizaren ospea ia berehalakoa izan zen eta azken karlistaldiko pertsonaia ezagunenetakoa da. Harrez geroztik hari buruzko dozenaka artikulu eta liburu idatzi dira. Gehienek Santa Kruzen balorazio negatiboa egiten dute, bere ankerkeria nabarmenduz. Bakan batzuk, aurrekoa ukatu gabe, irakurketa orekatuagoa egiten dute. Hona hemen aipatu bi ildoen adibide bana:\nEspasa-Calpe entziklopedian egin zuten biografian Santa Kruz apaizaren izaera eta jokabideak horrela baloratu zituzten:\nPio Barojak \"Zalakain abenturazalea\" eleberrian (1908) Santa Kruz apaizaren taldearen anekdota batzuk kontatzeaz gain, haren deskribapen fisikoa eta balorazio negatiboa ere eman zuen:\nTaldea.\nPio Barojak 1924ko \"Divagaciones Apasionadas\" liburuan taldeko kideen zoria azaltzen du:\nAu\u00f1amendi Eusko Entziklopediak beste kideen zoriaz honako hau dio:"}
{"id": "70695", "revid": "448", "url": "https://eu.wikipedia.org/wiki?curid=70695", "title": "Manuel Ignacio Santa Cruz", "text": ""}
{"id": "70697", "revid": "448", "url": "https://eu.wikipedia.org/wiki?curid=70697", "title": "Santa Cruz apaiza", "text": ""}
{"id": "70700", "revid": "119347", "url": "https://eu.wikipedia.org/wiki?curid=70700", "title": "Trigger Travis", "text": "Trigger Travis Oreretako (Gipuzkoa) hardcore musika taldea da. 2006an sortu zen eta 2007an beraien lehen lana kaleratu zuten: \"The Zoo\".\n2008ko ekainean, Donostiako Piratek antolatutako bigarren musika lehiaketa irabazi zuten. Era berean, urte bereko Bilbo Hiria musika lehiaketan hirugarren gelditu ziren pop-rock kategorian, eta abeslariak Ahots Onenaren Saria jaso zuen."}
{"id": "70704", "revid": "237", "url": "https://eu.wikipedia.org/wiki?curid=70704", "title": "Sibiliako probintzia", "text": ""}
{"id": "70705", "revid": "336", "url": "https://eu.wikipedia.org/wiki?curid=70705", "title": "Opioaren Nazioarteko Konbentzioa", "text": "Opioaren Nazioarteko Konbentzioa drogak kontrolatzeko lehen nazioarteko tratatua izan zen. 1912ko urtarrilaren 23an sinatu zen Hagan (Herbehereak).\n1909an, opioaren merkatuaren gorakada handia zela eta, Ameriketako Estatu Batuek hamahiru estatu gonbidatu zituzten Shangain (Txina) burututako Opioaren Nazioarteko Konbentziora. Akordioa hiru urte geroago sinatu zuten Alemaniak, Ameriketako Estatu Batuek, Txinak, Frantziak, Erresuma Batuak, Italiak, Japoniak, Herbehereek, Persiak, Portugalek, Errusiak eta Siamek.\nKonbentzio ondokoa adostu zuten aipatu herrialdeek:"}
{"id": "70715", "revid": "105290", "url": "https://eu.wikipedia.org/wiki?curid=70715", "title": "Oburu", "text": "Mendi hau, Urkilla mendilerroan dagoen hirugarren mendirik garaiena da. Malkorra mendiaren bikia da. Bi hauek, 1.190 metrora dagoen lepo batek bereizten ditu. Oburu, tontorreraino, pagadiz estalita dago.\nIrispideak.\nArriolatik edo Gordoatik abiatzen da, ohiko bideetako bat. Arriolatik abiatuta, Narbaixako zerra osatzen duten lehen muinoak igaro behar dira, Ezkarzarana lepotik, eta Malkorraren magalera igo Urkitzako lepo bikoitzaren bila, mendebaldean dagoen Napar Basoko Punta eta Obururen artean. Gordoatik, Arriolatik doan bidera joan daiteke, baina Malkorrako labarra ere har daiteke, Burdinkurutz lepora heltzeko\nBeste bide bat, Arantzazutik doa. Hemendik, lehenik, Urbiarantz abiatu behar da. Urbiako jatetxetik, Lazkaolatzara abiatu behar da. Mendebaldetik Petrinaitz inguratuz, eta Lengokoaitzen azpitik igaroz, Burdinkurutz lepora heltzen da. Hemendik heltzen da tontorrera, bidearen ezkerrean dagoena.\nArantzazutik joanda, badago aurrekoa baino bide hobe bat, mendilerroko basorik zabalenetako bat eta hoberen kontserbaturikoetako bat ezagutzea ahalbidetzen duena. Arantzazutik, Urbiaranzko bidea hartu behar da, baina, goraxeago dagoen aparkalekuan, Urkullu errekarantz jaitsi behar da. Haizpitarte bat zeharkatu behar da, Gazteluaitzen magalean, eta Iturrigorrin sartu behar da. Bidea jarraitu behar da, Zurkuntz lepora doan desbideraketa eskuinetara utziz. Handik gutxira, Arbelgaizto urtegira heltzen da. Handik gutxira hasten da Oburuko bidea, pagadia igarotzen duena, Burdinkurutz lepora eta Urkitza leporako bidean."}
{"id": "70716", "revid": "105290", "url": "https://eu.wikipedia.org/wiki?curid=70716", "title": "Petrinaitz", "text": "Petrinaitz Aizkorriko mendilerroan dagoen mendia da, hiru leporen artean dagoena: Hegomendebaldean, \"Burdinkurutz\" lepoa dugu, Oburu eta Malkorratik banatzen duena, hegoekialdean, \"Pagarrate\", Milpiribiletik banatzen duena, eta, azkenik, iparraldean, \"Bolaleku\" mendatea dago, Aizkorriko mendilerroan dagoen Zabalaitz mendiagandik banatzen duena.\nBerezitasunak.\nPagarrateko mendatean, trikuharri bat dago.\nBeste izen batzuk.\nMendi honek jasotzen dituen beste izen batzuk, Artzanegi eta Artzanasi dira."}
{"id": "70720", "revid": "105290", "url": "https://eu.wikipedia.org/wiki?curid=70720", "title": "Peru-Aitz", "text": "Peru-Aitz Aizkorriko mendilerroan dagoen 1.202 metroko Gipuzkoako mendia da.\nKokapena.\nMendi hau, Urbia eta Oltzako zelaien artean dago.\nIzenaren jatorria.\nItxuraz, mendi honen izenaren jatorria, Peru pertsona izenean dago.\nBerezitasunak.\nMendi honen oinean, Zorrotzarri zutarria dago. Jose Migel Barandiaranen arabera, zutarri hau, harrizko erremintak zorrozteko erabilia izan zen, harkaitzean bertan utzitako marka batzuek diotenez."}
{"id": "70721", "revid": "105290", "url": "https://eu.wikipedia.org/wiki?curid=70721", "title": "Zorrotzarri zutarria", "text": "Zorrotzarri zutarria Peru-Aitz mendiaren oinean dagoen zutarri txiki bat da, Aizkorri mendimultzoan, Urbia aldean. Metro bete baino gutxiagoko garaiera duena.\nZutarriaren historia.\nItxuraz, Zorrotzarri bitan zatitua izan zen, gertu dagoen Peru Saroi babeslekua eraikitzeko, 1948 eta 1950 urteen artean. Baina, Pedro Etxezarreta izeneko artzain bat, honegatik kexatu zen, harri horri Zorrotzarri deitzen ziotela eta belaunaldiz belaunaldi toki hartan errespetatua izan zela argudiatuz. Honela, zatietako bat, jatorrizko tokian kokatua izan zen, bestea, aipaturiko babeslekuaren leihoetako baten zati den bitartean."}
{"id": "70722", "revid": "219", "url": "https://eu.wikipedia.org/wiki?curid=70722", "title": "Urkitza II", "text": ""}
{"id": "70723", "revid": "105290", "url": "https://eu.wikipedia.org/wiki?curid=70723", "title": "Peru-Saroi babeslekua", "text": "Peru-Saroi babeslekua Urkilla mendilerroan dagoen saroi edo artzain babesleku bat da, Peru-Aitz izeneko mendiaren oinean kokatua.\nIzenaren jatorria.\nIzenaren jatorria, Pedro Etxezarreta izeneko artzain batean dago. Izan ere, babesleku honetatik gertu, Zorrotzarri izeneko zutarria dago. Aipaturiko artzainak, Zorrotzarri zutarria babeslekua egiteko erabiltzearen protesta bezala, harriak, Zorrotzarri izena zuela eta belaunaldi askotan zehar errespetatu izan zela argudiatu zuen, babeslekua eraiki zen garaian, 1948 eta 1950 urteen artean. Zorrotzarriren zatietako bat, berriz jatorrizko tokian jarri zuten. Bestea, babeslekuaren leiho baten zati da. Ordutik, mendiari zein babeslekuari, artzain honen izena jarri zitzaien."}
{"id": "70724", "revid": "58701", "url": "https://eu.wikipedia.org/wiki?curid=70724", "title": "Jeanneke Pis", "text": "Jeanneke Pis estatua eta iturri moderno bat da, Bruselako \"Grande Place\"n kokatua, Manneken Pis estatuaren neska bertsioa da, hiriaren ikur dena, Enparantza Nagusitik Mannekenaren distantzia berera egonik, baina beste aldean.\nEstatua hau, Denis-Adrien Debouvriek (\u2020 2008) eraiki zuen 1985. urtean, eta 1987an inauguratua izan zen. Berehala sortu zuen bere elezahar propioa, bertatik zebilen jendea oraindik gehiago dibertitzeko. Metro erdi inguruko garaierarekin eta urdin-grisaxka koloreko kareharrian zizelkatua, ilea mototxetan bilduta duen neskato bat irudikatzen du, makurtuta txiza egiten, itxuraz, nahiko lasai. \"Leialtasunaren Kalezuloa\"ren ekialdean kokatuta dago, \"Harakinen Kalea\" dagoen tokitik gertu."}
{"id": "70725", "revid": "10891", "url": "https://eu.wikipedia.org/wiki?curid=70725", "title": "UEFA Euro 2008ko C multzoa", "text": "UEFA Euro 2008ko C multzoari zegozkion partiduak ekainaren 9an hasi ziren, eta ekainaren 17an amaitu. Multzoa Italiak, Frantziak, Herbehereek eta Errumaniak osatu zuten.\nHerbehereak sailkatu ziren taldeko lehen postuan, final laurdenetan Errusiaren aurka jokatuz, eta Italia bigarren postuan, final laurdenetan Espainia aurkari izan zuelarik."}
{"id": "70726", "revid": "105290", "url": "https://eu.wikipedia.org/wiki?curid=70726", "title": "Trango", "text": "Trango Gainlabur eta Zurkuntz lepoen artean dagoen den Urkillako mendia da. Gainlabur, Larrangoiti eta Atxuintxarekin lauko taldetxo bat osatzen dute mendilerro honetan.\nIrispideak.\nBarriatik, Gainlabur lepora, Baltiako baserrietan abiatuta joan daiteke. Ondoren, Los Segundosen, hesi bat dago. Zuzen jarraituz gero, Gabo\u00f1ora helduko litzateke. Horregatik, eskuinetik jeitsi behar da, bidegurutze batetara heldu arte. Eskuinera hartu eta igotzen hasi behar da. Hurrengo bidegurutzean, zuzen jarraitu behar da, eta, Narbaixa ibaitik, Zulokoetxe bordara heltzen da. Bidea jarraituz, Eskorta errekaztoa igaro behar da, lauza bakarra duen zubi batetatik. Berehala, aipaturiko pasabiderantz jarraitu behar da. Eskuinetik, Gainlabur, Larrangoiti, Atxuintxa eta Trangora heltzen da.\nArantzazutik, Arantzazuko labarraren hondora jaitsi behar da, bidezidor batetatik. Bidezidor hau, aparkalekuaren mendebaldean dago. Bidetik mendebalderantz jarraitu behar da, eta, berehala, bide hau alde batera utzi behar da, Azpilloste lepora daroan beste bide bat hartzeko. Hegoalderantz jarraitu behar da Gallerdi tumulutik igaroz, baita Artasoko trikuharritik ere. Pixkat gorago dago Trango mendiaren tontorra."}
{"id": "70727", "revid": "105290", "url": "https://eu.wikipedia.org/wiki?curid=70727", "title": "Beleku (Aralar)", "text": "Beleku I Aralar mendikatean dagoen Ga\u00f1etako zirkuko mendia da. Bere iparraldeko gailurra, Kilixketa izena duena, malda handikoa eta belartsua Errekonta lepora erortzen da, honela, Auza-Gaztelu mendiarekin bat eginez.\nTontor honekin ixten da Alotzako hondorapena, larrez josirik dagoena."}
{"id": "70729", "revid": "105290", "url": "https://eu.wikipedia.org/wiki?curid=70729", "title": "Larraitz", "text": "Larraitz Gipuzkoako Tolosaldea eskualdean dagoen Abaltzisketa udalerriko auzoetako bat da. Herrigunetik kanpo dago, Txindoki mendiaren itzalpean. Izan ere, mendi honetara iristeko abiapuntuetako bat Larraitzeko aparkalekua da, ziurrenik mendi honetara igotzeko abiapuntu denetan ohiko eta ezagunena dena.\nBertan Larraitzeko Ama Birjinaren baseliza kokatzen da. Bestela, emakumezko izena ere bada.\nOhiturak.\nOso ohikoa da inguru honetan, bertsotan aritzea. Bertsolari ospetsu asko joaten da urtean zehar bertara. Horietako bat, bere garaian, Lazkao Txiki izan zen.\nIrispideak.\nN-1 autobidea alde batera utzi ondoren, Alegia aldean, GI-2133 eskualde errepidea hartzen da, Orendain igaro ondoren, Abaltzisketara heltzen dena.\nN-1 autobide beretik, Ordizia igaro ondoren, lehengo eskualde errepide bera hartu behar da, Zaldibiarantz, ondoren, Larraitzerantz eta Abaltzisketako herrigunerantz jarraitzeko."}
{"id": "70731", "revid": "9052873", "url": "https://eu.wikipedia.org/wiki?curid=70731", "title": "Mondeju", "text": "Mondejua odolkiaren antzeko hestebete bat da. Jatorria Goierrin dago, Zaldibian zehazki. Urtero, 1994tik, Idiazabalgo gazta eta mondeju lehiaketa egiten da Goierri ekialdeko herri horretan. \u201cArdiki eguna\u201d izenez ezagutzen da ospakizun hau.\nOsagaiak.\nMondeju zuria egiteko honako osagai hauek behar dira: Ardi-gantza, arrautzak, porruak, pipermina, tipula eta gatza, besteak beste\nMotak.\nBi mondeju mota daude: bata, zuria, arrautzaz eginikoa; bestea, beltza, ardi odolez eginikoa.\nPrestaketa.\nMondeju zuriaren prestaketa.\nHasteko, porruak garbitu eta porruaren zati zuria txiki-txiki egin behar da. Ondoren, tipula moztu edo xehatu eta ardi-gantza gehitu behar zaio. Porrua, tipula eta ardi-gantza moztu ostean, guztia erregosi gatz pixka bat botata.\nHau guztia, hozten denean arrautzekin nahastu behar da eta, nahi izanez gero, pipermina erantsi daiteke.\nAzkenik, aurreko osagaiekin ardi hesteak beteko ditugu. Horretarako, inbutu bat erabili daiteke; eta mondejuaren punta soka batez lotuko da.\nJan baino lehen, uretan sartu, honek ez du irakin behar, bestela lehertu egin daitezke. Mondejua, uretan egosten ari denean, labana batekin zulo txiki bat egitea komeni da. \nMondeju beltzaren prestaketa.\nArrautza eta barazkirik gabe egiten da: aurrena, ardiaren odola gatzitu eta gero, ardiaren hestean bertan sartzen da. Ondoren, zuriaren prozedura berbera jarraitu behar da. Etxarri Aranatzen, mota horretako odolkiari \"tripekia\" deitzen zaio.\nBestelakoak.\nGipuzkoako baserri askotan, negu garaian, ardia hiltzen zuten txerriaren antzera. Ardia guztiz aprobetxatzeko edo, alde batetik haragia, erraiak, hesteak\u2026 banatzen ziren; bestetik, ardi larrua.\nArdiaren hesteak aprobetxatuz eta baratzetan landutako porru eta tipulak erabiliz, mondejuak egiten zituzten."}
{"id": "70734", "revid": "23317", "url": "https://eu.wikipedia.org/wiki?curid=70734", "title": "Inn", "text": "Inn Europako ibaia da, Engadin/Engiadinako ibarrean (Grischun, Suitza) sortzen dena eta Danubiorekin bat egiten duena Passau udalerrian (Alemania).\n\"Engiadina\" erromantxerazko izenak \"Inn ibaiaren lorategia\" esan nahi du.\nIbilbidea.\nSuitzako Alpeetan jaiotzen da eta iturburutik gertu Sils eta Silvaplana aintzirak zeharkatzen ditu. Ipar-ekialderantz jotzen du ondoren eta Austriako Tirol eskualdean barneratzen da. Ibaiaren izena hartzen du Tiroleko hiriburuak, Innsbruck hain zuzen ere. Ondoren Alemaniako Bavaria eskualdean sartzen da eta Passau hiria bat egiten du Danubio ibaiarekin.\nHaren ibilbidean, udalerri hauek zeharkatzen ditu: Saint-Moritz (Grischun, Suitza), Landeck, Innsbruck eta Kufstein (Tirol, Austria), Rosenheim, Muhldorf, Braunau eta Passau (Bavaria, Alemania)."}
{"id": "70735", "revid": "119347", "url": "https://eu.wikipedia.org/wiki?curid=70735", "title": "Radio Televisiun Rumantscha", "text": "Radio Televisiun Rumantscha (RTR) Suitzako irrati eta telebista kate publikoa da, erromantxeraz emititzen duena.\nHistoria.\nErromantxerazko lehenenego irratsaioa 1925eko urtarrilaren 17an egin zuen Felix Huonder-ek, eta maiztasunez 1943an hasi ziren lanean. Bestela, \"Las Cristallas\" izeneko saioa (irratiaren bidezko eskola edo \"radioscola\") 1955eko urtarrilaren 27an estreinatu zen.\nAzkenik, \"Il Balcun Tort\" lehendabiziko telebista saioa izan zen, 1963ko otsailaren 17an emandakoa eta hizkuntza nazionaltzat hartzearen 25. urteurrena ospatuz."}
{"id": "70749", "revid": "105290", "url": "https://eu.wikipedia.org/wiki?curid=70749", "title": "Lia Rumantscha", "text": "Lia Rumantscha (LR) Suitzako erakundea da, lurralde osoan baina bereziki Grisons Kantoian erromantxera sustatzeko sortutakoa.\n1919an abiatu zuten Chur udalerrian, tartean Men Rauch eta Peider Lansel idazleek.\nElkarteak.\nElkarte hauek erakundearen barruan daude:"}
{"id": "70750", "revid": "750467", "url": "https://eu.wikipedia.org/wiki?curid=70750", "title": "Irailak 11ko Atentatua", "text": ""}
{"id": "70753", "revid": "6327", "url": "https://eu.wikipedia.org/wiki?curid=70753", "title": "Piarres Axular", "text": ""}
{"id": "70754", "revid": "750479", "url": "https://eu.wikipedia.org/wiki?curid=70754", "title": "Polikarpo Iraizozkoa", "text": ""}
{"id": "70755", "revid": "1545", "url": "https://eu.wikipedia.org/wiki?curid=70755", "title": "Offeko maitasuna", "text": "Offeko maitasuna 1992 urtean Koldo Izagirrek eginiko euskal filma da. Eusko Jaurlaritza eta Espainiako Gobernuaren laguntza izan zuen.\nEuskarazko elkarrizketak dituen inoizko pelikularik ospetsuenetariko bat izan da: 26.961 ikusle izan zituen, 60.705,19 \u20ac-ko kopurua bilduz\nSinopsia.\nAna topografoa da. Bere lanak bidaiatzera derrigortzen du. Edonon dagoela ere marrazki larrigarri batzuk jarraitzen dute. Tomasek bidalitako mezuak dira, kartzelatutako bere bikotearenak. Tomasek ez du nahi Ana bere hutsunearen zerbitzari fidel eta leiala izatea. Atsegin du, baina bisitatzera ez joateko eskatuko dio. Anak Tomasekiko duen desioa geroz eta melankolikoagoa bilakatuko da. Luis, Tomasen lagunak, badaki Anarekiko duen edozein gerturatzeak errefusatze eta zigorrak eragingo dizkiola. Erruduntasun konplexu baten kontra borrokatuko du. Azken finean, Anak kezka berdina izango du."}
{"id": "70756", "revid": "56334", "url": "https://eu.wikipedia.org/wiki?curid=70756", "title": "Amoxizilina", "text": "Amoxizilina penizilina erdi-sintetikoa da, antibiotiko betalaktamikoen taldean sailkatzen dena. Bere egitura kimikoak eta jarduerak antza handia du anpizilinarekin.\nAntibiotiko naturalei hainbat aldaketa kimikoak eginez lortzen dira antibiotiko erdi-sintetikoak. Amoxizilina penizilinatik lortzen da, eraztun betalaktamikoari amino taldea gehituz (amino-penizilina da).\nAmoxizilina izen komertzial desberdinekin saltzen da: Clamoxyl, Polymox, Amoxidal, Augmentine...\nErasobidea.\nAntibiotiko betalaktamikoa denez, amoxizilinaren jarduerak bakterioaren zelula hormari eragiten dio. Zehazki, zelula horma osatzen duten peptidoglikano molekulen lotura galarazten du, eta ondorioz horma bakteriarra ez da osatzen. Hormarik gabe bakterioen lisia eta heriotza ezinbestez gertatzen dira.\nAplikazioak.\nAmoxizilinak eta, orokorrean, penizilina erdi-sintetikoek penizilina bera baino espektro zabalagoa dute: bakterio Gram positiboen aurka ez ezik, Gram negatibo askoren aurka eraginkorra da ere. \"Streptococcus pneumoniae\" (pneumonia), \"Listeria\", \"Clostridium perfringens\", \"Staphylococcus aureus\", \"Neisseria gonorrhoeae\" (gonorrea), \"Neisseria meningitidis\" (meningitis), \"Helicobacter pylori\" (ultzera gastrikoa), \"Treponema\", Leptospira eta Campylobacter dira amoxizilinarekiko sentikorrak diren mikroorganismoetako batzuk.\nEz da eraginkorra eraztun betalaktamiko apurtzen duten bakterioen aurka.\nAmoxizilina gehienetan aho bidetik hartzen da, eta batzuetan zain barneko bidetik ere. Penizilina guztien antzera amoxizilinak alergia eragin dezake."}
{"id": "70757", "revid": "119347", "url": "https://eu.wikipedia.org/wiki?curid=70757", "title": "Luis Goya", "text": "Luis Goya Urrutia (Lezo, 1951 - Donostia, 2006ko irailaren 27a) euskal zinema ekoizle eta zuzendaria zen..\nBiografia.\nAnimaziozko zinemaren aintzandari zen, Jaizkibel ekoiztetxearen eskutik hasi zen zinema munduan lanean, Juanba Berasategik zuzendutako \"Fernando Amezketarra\" film laburrarekin hain zuzen ere. Une hartatik aurrera, zenbait produkziotan elkarrekin egin zuten lan. 1990eko hamarkadatik aurrera, fikziozko filmak ekoizten hasi zen Pablo Malo zuzendariarekin kolaboratuz behin baino gehiagotan.\n\"Euskaldunon Egunkaria\" bultzatu eta sortu zuen. Luis Del Olmo Espainiako Auzitegi Nazionaleko epailearen aginduz, 2003. urteko otsailaren 20an Guardia Zibilak Lezoko bere etxean atxilotu zuen, beste zortzi lagunekin batera. Bost egun inkomunikatuta eman zuen, eta komisaldegian igarotako bost egunen testigantza latza eskaini zuen: \u00abNi ez naute jo, baina torturaren lekuko zuzena izan naiz. Zelda barruan, paretaren kontra jartzeko agintzen ziguten, eta ateko leihotxotik begiratzen ziguten ea agindutakoa betetzen genuen\u00bb.\u00ab\u2018Hil nazazue behingoz\u2019, entzun nion aldietako batean Pello Zubiriari\u00bb.\nFilmografia.\nEkoizlea.\n= Erreferentziak ="}
{"id": "70758", "revid": "56334", "url": "https://eu.wikipedia.org/wiki?curid=70758", "title": "Itziar Okariz", "text": "Itziar Okariz (Donostia, 1965eko apirilaren 21a) artista Gipuzkoarra da eta 1997. urtetik New York hirian bizi da. Eskultore gisa definitzen du bere burua, nahiz eta bere lana batik bat performancetan eta ekintzetan oinarritzen den. Bestalde, testua irudia eta ahotsa erabiliz, gorputza irudikatzeko politikei eta espazioaren ekoizpenari loturiko alderdiak lantzen ditu, arkitekturaren nahiz hirigintzaren formei beste esanahi bat emanez.\nBiografia.\nJaiotza eta ikasketak.\nItziar Okariz Donostian jaio zen apirilaren 21an. 1985an, 20 urte zituela, Arte Ederretako ikasketei ekin zien Euskal Herriko Unibertsitatean. Bost urte ikasten eman ondoren 1990.urtean, eskultura eta pintura espezialitatean lizentziatu zen.\nBekak eta sariak.\nIkasketak amaitu eta urtebetera, Gipuzkoako Foru Aldundiaren Arte Plastikoen Sorkuntzarako laguntza eskuratu zuen. Urtebetera 1992an beka bera eskuratzeaz gain, Gipuzkoako Artista Berrien Lehiaketa-n (Donostia) hirugarren saria ere eskuratu zuen.\nIbilbide artistiko laburra.\nArtista Gipuzkoarra 1997. urtetik New York hirian bizi da.\nBere lana batik bat performanceetan eta ekintzetan oinarritzen bada ere, eskulturarekin identifikatzen den artista da. Bestalde testua, irudia eta ahotsa erabiliz lantzen ditu gorputza irudikatzeko politikei eta espazioaren ekoizpenari (irudikapen horren agertoki gisa) loturiko alderdiak, arkitekturaren nahiz hirigintzaren formei beste esanahi bat emanez.\nAspalditik da Okariz nazioarteko performance eszenaren ahots garrantzitsuenetako bat, izan ere, bide berri bat ireki du Okarizek estatuko performance artistentzat bi hamarkada baina gehiagoz, bere lanaren oinarria beraren identitatearen aurkikuntza eta eraikuntza izanik.\nErakusketak eta agerpenak.\nHau hala izanik, proiekzio handia izan du Itziar Okarizen lanak nazioartean; baita hainbat eta hainbat erakusketa eta performance programetan parte hartu ere. Horien artean daude, Ars Parcours, Art Basel (Basel); Palais des Beux-Arts, Bozas (Brusela); Luisa Strina Galeria (S\u00e3o Paulo) edo Museo do Chiado (Lisboa); CA2M (Madril); Carreras Mugica Galeria; etHall (Bartzelona); Le 102 (Grenoble); eta MNCARS, Sofia Erregina Museoa (Madril).\nLanak eta bilakaera artistikoa.\nItziar Okarizen lanetan gehienbat ikus dezakeguna perspektiba sozial eta politiko bat da.\nBere lanak 1990eko hamarkadako generoaren eztabaida oinarri badu ere, ez du balio hasierako lanen deskribapenetan soilik zentratzea; izan ere baditu eta paisaiaren eta arkitekturaren, ikurraren eta erritualaren edota sexualitateren eta lurraldearen arteko erlazioak aztertzen dituen gaiak ere.\nBere lana azaldurik, argi ikusten da hizkuntzaren lanketaren nolakotasuna eta hizkuntzaren bidez esanahia aldatzeko aukera bereziki ezinbestekoak direla bere lanerako.\nBesteak beste Itziar Okarizen aztergaiak, maiz, mendebaldeko pentsamenduaren berezko kategoriek hausnarketaren bigarren mailara baztertu dituzten gaiak izaten dira; abstraktua eta gorpuzgabea dena azpimarratzen baitu.\nBestalde, beraren Niaren bilaketan egin du lan artistak, eta honek sekulako bira eman zuen gorputzaren hizkuntza espazial eta pribilegiatua ahoz lantzera bultzatuz, eta horregatik da funtsezkoa nortasunaren eraikuntza bere praktikan.\nLanketa horretan, konexio semantiko berriak sortzeko aukera probatuta, hitzak eta esaldiak erronka zuzenak izan ohi dira; batez ere errepikapenak, zatiak, elisioak eta konbinazio berriak erabiliz. Horregatik dira hizkuntza eta gorputzaren lotura zein hizkuntza komunikatzeko espazioa funtsezkoak.\nItziar Okarizen jardueraren ein handi bat, errepikapenak zentzua ematen dieten unitate eta zeinu linguistiko ezberdinetan oinarritzen da. Adibide gisa \u201cAmetsen egunerokoa \u00b7 Iraila\u201d erakusketa genuke, bere etapa prelinguistiko horretako ametsetara mugatzen dena.\nErakusketa hau tarte erregularretan zintzilik dauden orri zuriek osatzen dute, ametsen egutegi bat islatuz: Orri bakoitzean koherentzi zalantzati bat duten hitz multzoak ikus ditzazkegu soilik, baina, hauen errepikapenak, zentzua ematen dieten paragrafoak osatzen dituzte. Hala ere, orri batzuk zurian ageri dira; gau horretan Okarizek amets egin ez zuela irudikatuz.\nProiektuak eta Instalazioak.\nRambo eta ni (1990).\nZeharo muskulaturik zegoen Ramboren irudi batekin egin zuen. Ramboren aurpegia berearengandik aldatu zuen eta gero karrozeriko pinturarekin pintatu zuen.\u00a0 Bigarren irudi-collageak Orkaizen irudi bat zen, bigote faltsu bat jarri eta Stalloneren posea imitatzen zuelarik. Egun, oraindik, interesa pizten diote lan hauek, modu batera edo bestera, geroago generoaren eta sexuaren performancearekiko interesa modu zabalagoan burutu zituela erakusten duelako.\nVariations sur le m\u00eame t\u2019aime (1991).\nIlea zerora moztu zuen mapamundi bat marraztuz bere buruan. Okarizen nahia, bere gorputza alteratzeari esker sor zezakeen irudi bat sortzea zen.\nBody Building (1992).\nBizar faltsu bat egin zuen, belarriaren atzekaldetik barail-hezurreraino zihoan protesi batek eusten zuena.\u00a0 Inungo momentuan ez nuen bilatzen errealista izatea; bizar objektu bat izatea baizik, faraoien tankeran, botere ikur gisa. Giza hile eta poliuretanoz eginko objektu \u201chezurdun\u201d bat zen, sortzen zuen beldurrarekin harremana zuena. Baita fragmentatutako gorputzarekin, zein mutilazioarekin; bestetik birjabekidetasunarekin, iraungikorra bait zen. Honez gain, bularreko ilea simulatzen zuen beste protesi bat egin zuen, berriz ere plastikoa eta giza ilea erabiliz.\n9cmtik 4,50cmra bitarteko giza ile josketa azalaren gainean (1993).\nBi giza ile lerro josi zituen esku baten azalera. Okarizek, superfizialki bada ere, ebakuntza orratz baten laguntzaz hatz erakusletik lodirainoko bi ile lerro josi zituen, esku ilaje gisa; Okarizek adierazi zuenez prozesu minezkorra izateaz gain jolas gisa hartu zuen, ume jokoetatik ateratako jolas bat baizen. Azalaren ezaugarri morbosoak erakartzen ziola azaltzen du; gorpuak. Gorputza manipulatu edo min emateaz gain, objeto hilezkor gisa ikusteak erakartzen zuen, doilora den hori sormenezko espazio gisa ikusteak.\n\"Red Light\" eta \"Martaren estudioan saltoka\" (1994-1995).\nArtelekun egin zituen, bere adiskide Martaren estudioan, iada Okarizen estudioa izatera pasa zen unean. Martak oraindik bertan zituen bere piezak, eta Okarizek ez zituen kendu nahi izan. Biziki gogoko zuen bertan utzitako objektu bat: Bi makilek pankarta gisa eutsiz, Popovaren irudia zuen kamiseta bat. Obra berberak modu eta une berdinean presentatuak izatea interesatzen zitzaion Itziar Okarizi; ikur erreferente eta akzio-espazio objetiboen elementu erreal gisa. Artelanak salto egin eta argazkiak ateratzean zetzan, beti ere saltoa femeninoaren alderantzizkotzat joanik eta gesto korporal mekaniko gisa erabiliz; humorerik falta ez zitzaion gesturen bat.\nAldi berean, Res Light grabatu zuen. Bideoan, gorputz batek jantzita duen loredun alkandora baten enkuadrearen zati bat azaltzen da, bideoari izena ematen dion \u201cSiouxie and the Banshees\u201d abestia dantzatzen duelarik. Pantailan alkandoraren lorak ikusten dira, mugimendua zukeen pintura bat balitz bezala; momenturen batean buru bat sartzen da, zigarrotxo bat... ia narraziorik gabeko irudi abstrakto bat litzateke. Bideoa narrazioaren ertzetan koka daiteke. Ondoren gorputz eta azal guztia hartzen zuen replika baten moldea eraiki zuen. Akzio batean pentsatu zuen, gesto sinmple batean, kamera fotografikoaren etengailua zapaltzen zuen bitartean azal hura jantzi eta erantziko balu bezala, uneoro dena bideoan grabatzen ari zen bitartean. Halaxe lortu zituen, azala jarri eta kendu ahalko zen jantzi baten tankera hartzea lortu zuten argazkiak.\nOkarizek dioenez, jantzi hori jantzita zuen edonork, titiak, eskuak eta sexu femeninoa izango lituzke. Lan honek gorpua fragmentazio korporalaren produktu gisa ikustea erreflejatuko luke. Azala behin gorputzetik banaduta dagoenean, bere edukia entitate animatu bat izatetik hondakin manipulatu bat izatera pasako litzateke. 1995.urtean garatutako lan honen emaitza, monitore batez beste ikus zitekeen material bideografikoaren parte izatea iritsi zen, ezagutzen ditugun memoria fiktizioen eta argazkilaritzak kontatzeko duen ahalmena dela eta.\nThe Art of Falling Apart es de (1996).\nInstalazio honetarako bere azalaren replika bat sortu zuen eta honi untxi belarriak zituen kareta bat gehitu. Ostean, oihuka eta hilzoriaren zegoenaren plantak egiten ari zen bitartean, lurrean narrastaka zebilen pertsonaia asmatu zuen. Instalazio honek zehazki eszena honen hainbat bideo erakustean datza. Itziar Okarizen arabera bideoa sensuala da, pertsonaia lurreko odoletik narrastaka doan einean adiakatuz bati doa. Hiltzen den unea ezabatu zuen, honela pertsonaia sekula lortzen ez duen zerbait egiten saiatzen ikusten duzu, batzuetan komikoa izatera iritsiz. Akzioa monitore ezberdinetan zatikatuta ageri da. Bideoaren estruktura ere zatikatuta dago, akzio momentuak baztertu eta narrazioa abstrakzio artifizial bat bihurtuz. Itziarrek Okarizek dioenez,\u00a0 sexuaren perbersioaren eta animalizazioaren arteko erlazioa errepresentatzea interesatzen zitzaion. Heriotzaren gaia ere mahai gainean uzten du, infinitoki hiltzea maskaradaren komikotasunaren kontraposizioan, pantomimaz alegia. Narrazio ez lineal eta zatituan zuen jarrita interesa, zatiak berreraikitzeak sortuko zituen erantzun guztietan, eta ez estruktura lineal bat jarraituta lortuko lukeen bakar horretan. Laburtuz, akumulazioa eta desestrukturazioa.\nEuliekin ekintzak (1997).\nEuliekin ekintzak, 1997ko argazki eta bideo pilaketa bat da. Obra honek euli bat hartu, lepoan ile bat lotu eta egan egiten uztean datza, honela maskota hegalari moduko bat lortuz. Lanak umeen jolaseengan duen harridura erreproduzitzen du, akzioa, melankolia, ankerkeria eta maltzurkeria nahastuz, umeen ipuin eta fabuletan egiten den bezala. \u201cThe hunter\u201den bideoan, Scannerren musikarekin batera, prozesuaren parafernalia eta akzio ia kirurgikoa erakusten du.\nUlermen prozesua.\nOso-oso garrantzitsua da, ulermen prozesua Itziar Okarizen kasuan. Argi ikusten da, adibidez, soinuaren kasuan. Bere ustetan, elkarrizketa bat mantendu dautekeen gune isil batean ez dago ahotsaz gain soinu askorik, baina elkarrizketa mantentzen ari direnen arteko ulermena posible izan dadin inguruko hots guztiak diskriminatu beharko lirateke: kafetegian dauden hotsak jendearen hotsak, argazki kameren\u00a0 kliskatzea... hori guztia entzutea saihesten da, diskriminatu egiten da, gertatzen denaren zati bat ulertu ahal izateko, gertatzen ari denetik interesatzen denarekin geratzeko.\nOkarizek dio ulermena etengabeko diskriminazio prozesu bat dela, eta bere ustetan begiradarekin ere berdin gertatzen da. Elkar ulertzeko prozesuan zentzu guztiekin gertatzen dela berdintsu\nHizkuntza eta hizkuntzaren materialtasuna.\nGogoko du materialtasunaren ideia, eta oso garrantzitsua dela deritzo, gainera. Bere ustetan askotan ahaztu da gauzen materialtasuna. Eta materialtasun hori benetan adierazlea litzatekela. Baina zertaz ari da materialtasuna esaten dudanean?\nAdibide gisa jartzen du, hizketan dabilenean esandako hitzak, bere ahots tonuarekin lotuta daudela, eta bere ahots tonuak, esaten ariko litzatekeen horrekin zuzenean loturarik ez luken informazio ugari eskainiko lukela. Zeharkakoa dela lotura hori. Nolabait irudi batean \u201ceremuz kanpo\u201d geratuko litzatekena izango zen. Ikusten ez litzaken arren, irudiak esango luken hori guztia, alegia.\nBeraz, bere ahotsaren tonua, katarroa izango luken ala ez, emakumea den ala ez\u2026 hori guztia nire tonuaren baitan egongo litzateke, modu inplizituan. Eta hori hizkuntzaren materialtasunaren zati bat dela dio.\nBeste zati bat litzateke, aurrean esku bat edukiko balu, mugitzen ariko litzatekena, ondoren bost behatzak zabalik edukiko lituzkeena, lurrarekiko paraleloan egongo litzatekeena, ia lerro horizontal bat marraztuz. Baina ia. Forma hori ere adierazlea litzatreke. Eta zu, aurrean egongo zinateken horrek, hori guztia ulertuko bazenu gertatuko litzatekenaren izaeraren baitan, eta gertatzen ariko litzateken materialtasunaren baitan.\nElementu horiekin guztiekin lan egitea interesatzen zaio, komunikazio eta ulermen prozesuan gertatzen denaren konplexutasuna azaleratzeko.\nFeminismoa bere artearen barruan.\nBehin baina gehiagotan azaldu duenez, izaki bezala, ideologia batean hezi izan da, feminismoan, hain zuzen. Feminismoak elikatu du eta mundua leku zehatz batetik ulertu dezan ahalbidetu du. Hori guztia modu sakonean dago txertatua bere lanean, lan guztian, lan guztietan, modu inplizituan hor dago, izan \u201ceremuz kanpo\u201d edo \u201ceremu barruan\u201d.\nBeraz, feministatza du bere burua, herritar feminista gisa, baina ez du gogoko artista feminista gisa definitzea, bere lana oso espezifikora joko luken margen estu batean kokatuko lukeelako. Itziar Okarizen arabera lanari feminista etiketa jartzen zaionean, lan horrek soilik feminismoataz hitz egingo zukeen bezala, emakumea zaren ezkero zure lanak soilik emetasunaz hitz egin beharko lukeela esango luke, eta horrek lana ikusezinaren eremuan zokoratuko luke.\nEdozein kasutan, nahiago luke feminismoaren barneko espazio politikoa, emakume artearen edozein espazio espezifiko baino, espezifiidade horren barnean uzten duen kategoriaz reflexionatzeko eta kuestionatzeko tartea utziko bait lioke.\nLan pedagogikoak.\nZinez garrantzitsua da pedagogia Orkarizentzat. Asko lan egin izan du pedagogiatik eta espazio pedagogikotan trebatu da neurri batean: unibertsitatean, Artelekun, Whitney Programme ere egin zuen New Yorken\u2026 Orain, ordea, pedagogiak guztia harrapatzen du. Etengabeko trebakuntza batean gaudela dio, etengabe informatzen, sekula heldu izatera iritsi ezingo bagenu bezala.\nOkarizek dio gai konplexua dela, politikoki konplexua. Lotura duela, ezagutza immaterialarekin, eremu honetan mugitzen diren pertsonen prekarietatearekin. Eta, aldi berean, beraientzat, eremu horretan mugitzen direnentzat, pisu afektibo handia ere badu. Eta erakundeak horretaz baliatzen dira; eta haiek ere, era berean, onura ateratzen dute hortik. Konplexua omen da, oso erraza omen baita pedagogiari gainbalio bat ezartzea, baina baita kentzea ere. Arduratu egiten du pedagogiaren gainbalioak."}
{"id": "70760", "revid": "56334", "url": "https://eu.wikipedia.org/wiki?curid=70760", "title": "\u00c1ngel Amigo", "text": "\u00c1ngel Amigo Quincoces (Errenteria, - ) euskal zinema ekoizle eta gidoigilea da.\nBiografia.\nFrankismoaren garaian, ETAko kidea izateagatik atxilotu eta espetxeratua izan zen. Segovia ihesean hartu zuen parte eta \"Segoviako ihesa\" filmerako gidoia idatzi zuen gertakari haietan zuzenean parte hartu ondoren.\nKazetaritza eta soziologia ikasi zituen. 1979an argitaratu ziren bi libururen idazlea da: \"Operacion Poncho\" eta \"Pertur\". 1981. urtetik, hainbat ekoizpen-etxeetako proiektuetan kolaboratu du: Frontera Films, Irati Filmak, Igeldo Komunikazioa eta Compa\u00f1\u00eda vasca de Audiovisuales. 1982 eta 1983 urte bitartean \"Euskal Ekoizle Independenteko\" mahaiburu izan zen. 1983-1984 urteetan, Donostiako Zinemaldiko Batzordeko zuzendari izan zen. 1993 eta 1996 urte bitartean , Euskadiko Ikus-entzunezko Enpresen Elkarteko buru izan zen."}
{"id": "70763", "revid": "119347", "url": "https://eu.wikipedia.org/wiki?curid=70763", "title": "Borja Crespo", "text": "Borja Crespo (Bilbo, 1971 - ) euskal zinema zuzendaria eta komikigilea da."}
{"id": "70764", "revid": "119347", "url": "https://eu.wikipedia.org/wiki?curid=70764", "title": "Tinieblas Gonz\u00e1lez", "text": "Tinieblas Gonz\u00e1lez, jaiotzako izenez Valent\u00edn Gonz\u00e1lez (Ourense, Galizia, 1972ko urriaren 19a- ) Euskal Herriko zinema zuzendari, gidoigile eta ekoizlea da.\nBiografia.\nLau urte zituenetik Laudio Ibarreko Aretan bizi izan da eta egun Gasteizen bizi da. Familia giro gogorrean hazi zen eta horrek bere ibilbide artistiko osoa markatu du. Valent\u00edn jaiotza izenez, txikitan Tini edo Tin\u00edn deitzen zioten lagun batek Tinieblas deitu zion arte.\nLiteraturzalea.\nTxikitatik Poe, Lovecraft, Tolkien edota Sadeko markesa bezalako idazleak zituen gogoko, baita komikiaren mundua ere. Gaztetandik idatzi ere egin du: 12 urterekin \"Oscuro\" izeneko olerkia izan zen idatzitako lehena eta zenbait elelabur ere (tartean \"Sue\u00f1os inocentes\") idatzi zituen.\nNerabezaroan gehiago idazteari ekin zion eta \"Yo Salvador\", \"Observada\", \"La mujer que mat\u00f3 al Diablo\", \"El cuarto oscuro\" eta \"La verdadera historia\" idatzi zituen, azken hau munduaren sorrerari buruzko aurre-saiakera fantastikoa.\nIkus-entzunezkoak.\n17 urterekin Laudio aldean bere itxura punk oso deigarriagatik ezaguna zen eta \"'Tinieblasek\" berak banatutako maketa bat atera zuen \"The Kaos\" izeneko punk taldea sortu zuen.\nAdin horrekin hasi zen ikus-entzunezkoen munduan sartzen; \"Tripas\" izeneko bi orduko iraupena zuen bideoa egin zuen beldurrezko filmetatik ateratako zatiekin. Laudioko bideo-klubetan eta Gasteizko \"El Pasaje del Terror\" aretoan eman zuten. 21 urterekin arlo horretako ikasketak hasi zituen Bilboko Karrera Berrietako Euskal Institutuan. Hor Galiziako txerribodei buruzko ikuspegi tragikoa duen \"A Matanza do Porco\" dokumentala egin zuen eta ikasturtearen amaieran bere lehen gidoia idazten hasi zen, 1996an zuri-beltzez grabatuko zuen \"Por un Infante Difunto\" laburmetraiarena.\nLanak.\nLan guztietako gidoigilea eta \"Ecosistema\", \"The Raven... Nevermore\" eta \"Por un infante difunto\" lanen ekoizlea ere izan da."}
{"id": "70765", "revid": "58701", "url": "https://eu.wikipedia.org/wiki?curid=70765", "title": "Los Berrones", "text": "Los Berrones Tolivia herriko agro-rock musika talde asturiarra da. Asturieraz abesten du eta bere umore ironiko eta naturalagatik ezaguna da.\nTaldekideak.\nGaur egungo taldea Ram\u00f3n Blanco abeslariak eta gitarrajoleak eta Olegario M\u00e9ndez baxujoleak osatzen dute. Beste bi musikarik taldearekin jotzen dute kontzertuetan: Julio Gilsanz gitarrajoleak eta Chema Fombona bateriajoleak.\nChacho.\nLos Berronesen \"Chacho\" abestia oso ezaguna egin zen Euskal Herrian Zarama taldeak euskarazko bertsioa egin zuenean, \"Txatxo\".\nDiskografia.\nCD 1\nCD 2"}
{"id": "70768", "revid": "105290", "url": "https://eu.wikipedia.org/wiki?curid=70768", "title": "Arnapi", "text": "Arnapi Bigorran (Gaskonia) sortutako punk musika taldea da. Okzitanieraz kantatzen dute eta punk-rock, reggae eta ska musika ere jorratzen dute."}
{"id": "70770", "revid": "512", "url": "https://eu.wikipedia.org/wiki?curid=70770", "title": "Peider Lansel", "text": "Peider Lansel (Pisa, 1863ko abuztuaren 15a \u2013 Geneva, 1943ko abenduaren 9a) poeta eta politikari suitzarra izan zen, erromantxeraren sustapenean jardun izan zuena. \"Lia Rumantscha\" erakundearen sortzaileetakoa izan zen. Lan handi honengatik Zuricheko unibertsitatean \"doctor honoris causa\" izendatu zuten.\nHalaber, literaturaren arloan Schiller Fundazioak emandako sari garrantzitsua jaso zuen.\nItalian jaio arren, familia Grischun Kantoikoa zuen, eta horrek markatu zuen bere ibilbidea."}
{"id": "70772", "revid": "1982", "url": "https://eu.wikipedia.org/wiki?curid=70772", "title": "UEFA Euro 2008/A taldea", "text": ""}
{"id": "70774", "revid": "1982", "url": "https://eu.wikipedia.org/wiki?curid=70774", "title": "UEFA Euro 2008/B taldea", "text": ""}
{"id": "70775", "revid": "1982", "url": "https://eu.wikipedia.org/wiki?curid=70775", "title": "UEFA Euro 2008/C taldea", "text": ""}
{"id": "70776", "revid": "371", "url": "https://eu.wikipedia.org/wiki?curid=70776", "title": "UEFA Euro 2008/A multzoa", "text": ""}
{"id": "70778", "revid": "371", "url": "https://eu.wikipedia.org/wiki?curid=70778", "title": "UEFA Euro 2008/B multzoa", "text": ""}
{"id": "70779", "revid": "371", "url": "https://eu.wikipedia.org/wiki?curid=70779", "title": "UEFA Euro 2008/C multzoa", "text": ""}
{"id": "70782", "revid": "336", "url": "https://eu.wikipedia.org/wiki?curid=70782", "title": "Janice Dickinson", "text": "Janice Doreen Dickinson (Brooklyn, New York, 1955eko otsailaren 15a - ) modelo, moda-argazkilari eta aktore estatubatuarra da.\n\"The Janice Dickinson Modeling Agency\" realitya aurkeztu zuen."}
{"id": "70783", "revid": "10891", "url": "https://eu.wikipedia.org/wiki?curid=70783", "title": "UEFA Euro 2008ko D multzoa", "text": "UEFA Euro 2008ko D multzoari zegozkion partiduak ekainaren 10ean hasi ziren, eta ekainaren 18an amaitu. Multzoa Greziak, Suediak, Espainiak eta Errusiak osatu zuten.\nEspainia sailkatu zen taldeko lehen postuan, final laurdenetan Italiaren aurka jokatuz, eta Errusia bigarren postuan, final laurdenetan Herbehereak aurkari izan zuelarik."}
{"id": "70784", "revid": "2341", "url": "https://eu.wikipedia.org/wiki?curid=70784", "title": "Estatu Batuetako Garraiobide Departamentua", "text": ""}
{"id": "70786", "revid": "96586", "url": "https://eu.wikipedia.org/wiki?curid=70786", "title": "Alexandra Neldel", "text": "Alexandra Neldel (Berlin, Alemania, 1976ko otsailaren 11 - ) aktore alemaniarra da.\nNeldelek dentista-laguntzaile bezala lan egiten zuen casting agentzia bateko jabe batek hura ezagutu zuen arte. Antzezteko esperientziarik gabe, baina jabearen laguntzarekin, \"Gute Zeiten, schlechte Zeiten\" telesailean Katja Wettstein pertsonaiaren papera lortu zuen. Hortaz geroztik antzezten dihardu."}
{"id": "70787", "revid": "119347", "url": "https://eu.wikipedia.org/wiki?curid=70787", "title": "David Heinemeier Hansson", "text": "David Heinemeier Hansson (Kopenhage, 1979ko urriaren 15a) programatzaile daniar bat da, Ruby on Rails frameworka eta Instiki wikien sortzailea. 37signals enpresaren bazkide fundatzaile da."}
{"id": "70788", "revid": "2415", "url": "https://eu.wikipedia.org/wiki?curid=70788", "title": "DHH", "text": ""}
{"id": "70789", "revid": "119347", "url": "https://eu.wikipedia.org/wiki?curid=70789", "title": "Peter Lorre", "text": "Peter Lorre (Rosenberg, Austria-Hungariako Inperioa, egun Eslovakia; 1904ko ekainaren 26a - Hollywood, AEB; 1964ko martxoaren 23a), jatorri judutar eta hungariarreko aktorea izan zen. Bere benetako izena L\u00e1szl\u00f3 L\u00f6wenstein zen.\nBiografia.\nAlemaneraz hezi zuten eta txikia zela familiak Vienara jo zuen. Aitak aginduta-edo bankari izateko ikasi zuen, eta horretan jardun sasoi batean, lanetik bota zuten arte. Antzerkiari ekingo dio, inprobisazioaren bidetiko eskola batean izena emanaz; psikoanalisiaren gaineko interesa ere garai horretan ernatu zitzaion, bizitza osoan kezka izango duen diziplina. Zuzendu zuen film bakarra horren adierazgarri da: \"Der Verlorene\".\nBizpahiru urtean hainbat antzokitan ibiliko da aktore, Breslau, Zurich edo Vienan; 1929an Bertold Brechtek \"Mann ist Mann\" lanerako Berlinera ekarri zuen. Georg B\u00fcchner eta Frank Wedekind idazleen lanak ere taularatu zituen edota Brecht eta Kurt Weill musikagileak elkar batera sortutako \"Happy End\" lana. Fritz Lang zinema zuzendariak antzokian ikusi zuen eta \"M\" (1931) filmerako hautatu.\nNaziek 1933an Alemanian boterea eskuratutakoan, erbestera bidea egin zuen Lorrek, aurrena Parisera eta hurrena Londresera. Han Alfred Hitchcockek aukera eman zion gaiztoarena egiteko \"The Man Who Knew Too Much\", 1934ko filmean.\nAldi baterako Hollywoodera jo zuen eta eskainitako pertsonaiak molde jakinekoak ziren, atzerritar zein bilau gaiztoak. Horra 1935ean filmatutako \"Mad Love\", edota pertsonaia baten gainean eginiko seriea, \"Mr. Moto\", John P. Marquand idazleak sorturiko detektibe japoniarraren gainekoa. Arrakasta nahikoa izan zuen ekoizpen honek, eta Lorre ezagun bihurtu zuen. Gaixotasunak jota ezin ekin izan zion 1939an \"Son of Frankenstein\" filmari eta bete behar zuen lana Basil Rathbonek osatu zuen. Hurrengo urtean, Bela Lugosi eta Boris Karloff aktoreekin batera \"You'll Find Out\" pelikulan hartu zuen parte. Arian-arian Lorre, Warner Bros. produkzio-etxeko lanetan agertzeari esker, gero eta famatuagoa zen. Jarraiko bi urteetan oso film ezagunetan ikusiko dugu: \"The Maltese Falcon\" (\"Maltar Belatza\", 1941) eta \"Casablanca\" (1942) dira lan horiek. 1941ean Amerikako Estatu Batuetako hiritartasuna bere egin zuen.\nBigarren Mundu Gerra amaituta, Lorreren agerpenak bakanagoak dira eta irratian jarduten du gehienbat. 1951an Alemanian da film bat idatzi, zuzendu eta antzezteko: \"Der Verlorene\". Kritikak lan bikaintzat jo zuen. 1954an Jules Verneren eleberrian oinarritutako Walt Disneyren \"20,000 leagues under the sea\" ekoizpenean hartu zuen parte, Kirk Douglas eta James Mason aktoreen ondoan. 1960ko hamarkadaren hasieran Roger Corman zinemagilearen aurrekontu txikiko baina harrera ona izan zuten hainbat lanetan aritu zen, tartean \"The Raven\" filma dagoelarik.\n59 urte zituenean istripu zerebrobaskularra jasan zuen eta horren ondorioz hil."}
{"id": "70790", "revid": "336", "url": "https://eu.wikipedia.org/wiki?curid=70790", "title": "Michelle Trachtenberg", "text": "Michelle Christine Trachtenberg (New York, Ameriketako Estatu Batuak, 1985eko urriaren 11 - ) aktore estatubatuarra da. New Yorkeko familia judutar batean jaio zen. Bere aita estatubatuarra da eta ingeniari bezala egiten du lan. Ama, aldiz, errusiarra da. Ondorioz, Michelle Trachtenbergek errusiera aise hitz egiten du. Familiarekin Gabonak eta Hanukkah ospatzen du, bere aiton-amonak Israelen bizi dira eta.\nMichelle Wisk markako garbigarriaren iragarki batean egin zuen bere telebistako lehen agerraldia hiru urte baino ez zituenean. Ondoren, beste 100 iragarki baino gehiagotan atera zen.\n1996an zinean debutatu zuen \"Harriet the Spy\" filman. 2000ko udaberrian \"Buffy the Vampire Slayer\" telesaileko Dawn Summersen papera eman zioten eta 2003ra arte iraun zuen. Hortaz geroztik ezaguna da.\nGaur egun \"Gossip Girl\" telesaila arrakastatsuan egiten du lan Georgina Sparks bezala."}
{"id": "70791", "revid": "71145", "url": "https://eu.wikipedia.org/wiki?curid=70791", "title": "Ezkio", "text": "Ezkio Gipuzkoako erdi-hegoaldeko udalerri bat izan zen. 2007an, 451 biztanle zituen. 1965etik 2017ra bitartean, Itsasorekin batera Ezkio-Itsaso udalerria osatzen zuten auzoetariko bat da. 2020ko abenduaren 22ko akordio bidez, Gipuzkoako Foru Aldundiak desegin egin zuen Ezkio eta Itsarorekin berriz elkartuz Ezkio-Itsaso berriz sortu Espainiako Auzitegi Gorenaren uztailaren 16ko 1025/2020 epaiari men eginez.\nIzena.\n\"Ezkio\" leku-izena ezki zuhaitzari bide dagokio. Antzina, herriaren izena \"Ezkioga\" zen, \"-aga\" atzizkia leku-adierazlea izanik. Osaera bera du \"Ezkiaga\" izenak, gaur egun euskal abizena dena. \"Ezkioga\", izan ere, \"Ezkiaga\"ren aldaera hutsa da. Horrenbestez, \"Ezkioga\"k \u00abezkiak dauden lekua\u00bb esan nahiko luke. \"Ezkioga\", gizaldien igaroaz, \"Ezkio\" bilakatu zen, jatorrizko izenaren molde sinkopatua. \"Ezkio\" izena, jatorriz molde herrikoi eta lagunartekoa, ofizial egin zuten 1981ean.\nHistoria.\nEzkiori buruzko lehenengo datuak 1385eko urriaren 29koak dira. Egun hartan Urretxuri batu zitzaion. Horren ondorioz, Segurarekin hainbat iskanbila izan zituen Urretxuk. Azkenean 1441. urtean Ezkio Segurari batu zitzaion.\n1661eko martxoaren 13an Ezkio Areriako alkatetzatik banandu zen.\nEzkioko agerkundeak.\nEzkioko Ama Birjinaren ustezko agerkundeak bere sasoian entzute handia eduki zutela ere, geroago isilean gorde izan nahi zituzten. 1931ko ekainaren 30ean, Antonia eta Andres Bereziartua neba-arrebek lehen aldiz Ama Birjina ikusi ei zuten bertan. Albistea arin zabaldu zen eta milaka pertsona Birjina agertu zen larrera erromesaldian joaten hasi ziren. Agerkundeak biderkatu egin ziren, histerismo, espasmoak eta konorte galtzeak gertatu ziren jaiera grinatsuko giroan. Hala ere, lehen uneetatik, sasoiko elizkidegoaren zati handi batek zein gizarteko alderdi laizistak eszeptiko azaldu ziren Ezkioko agerkundeen aurrean.\n \nWalter Starkie hispanista katoliko irlandarra Ezkion egon zen, agerkundeak euren goreneko aldian zeudela, eta Ezkioko gertakariei bere \"Spanish Raggle-Taggle\" liburuan atalburu oso bat eman zien. Hari kontatutako pasarteak aztertu eta bertan jazotzen ziren gertaerak ikusi ostean, talde eskuindar eta ohiturazaleek jazoerak agerkundeen egun bi aurretik aldarrikatutako Espainiako Bigarren Errepublika laikoaren aurka egiteko erabiltzen ibili zirela ondorioztatu zuen. Ama Birjinak iragarleei emandako mezuetako batzuk gertuko guda bat iragartzen bide zuten.\nEliza katolikoa agerkundeen aurka arrazoi birengatik azaldu zen: alde batetik, agerkundeetan naturaz gaindiko gertakarien frogarik ez egoteagatik, eta bestetik, bere burua azpijoko politikoen baitan nahastuta ikustearen beldurragatik. 1933an Elizak Ezkion basilika baten eraikuntza galarazi zuen eta, azkenik, lehen agerkundetatik urte bi baino gehiago igaro zirela, gezurrezkoak izan zirela adierazi zuen. 1934tik aurrera, Elizaren ukatzea zela eta, Ezkioren inguruan sortutako mugimendua makaldu zen. Elizak zein Errepublikako agintariek mugimendua eten nahi zuten eta Ezkio eskas bisitatutako eta baztertu samartutako leku bihurtu zen. Edozelan ere, sinestun talde txikiek agerkundeen fedeari eutsi diote gaur egunera arte.\n1932 P\u00edo Barojak \"Los Visionarios\" (euskaraz, \"Begitaziodunak\") eleberria idatzi zuen, Ezkioko agerkundeei buruz jardunez. 2001ean Manuel Guti\u00e9rrez Arag\u00f3nek Ezkioko gertaeretan ere oinarritutako \"Visionarios\" filma arteztu zuen.\nPolitika.\nAlkateak.\nHauek izan dira Ezkioko azken alkateak:\na 2017an Ezkio-Itsaso udalerria bitan banatu zen eta Ezkio eta Itsaso udalerriak sortu ziren.\nb 2020an Ezkio-Itsaso berriro ere udalerria bihurtu zen."}
{"id": "70792", "revid": "71145", "url": "https://eu.wikipedia.org/wiki?curid=70792", "title": "Itsaso (Gipuzkoa)", "text": "Itsaso Gipuzkoako erdi-hegoaldeko udalerri bat izan zen. 2014an, 158 biztanle zituen. 1965tik 2017ra bitartean, Ezkiorekin batera Ezkio-Itsaso udalerria osatzen zuten auzoetariko bat da. 2020ko abenduaren 22ko akordio bidez, Gipuzkoako Foru Aldundiak desegin egin zuen Ezkio eta Itsarorekin berriz elkartuz Ezkio-Itsaso berriz sortu Espainiako Auzitegi Gorenaren uztailaren 16ko 1025/2020 epaiari men eginez.\nIzena.\nItsaso hitz polisemikoa da: \u00abur gaziko eremu zabala\u00bb izateaz gain, \u00abihitza\u00bb eta \u00abisasti\u00bb esan nahi izan bide zuen. Udalerria itsasaldetik dozenaka kilometrora egonda ere, askok itsasoaren eta herriaren izenaren arteko lotura ezarri nahi izan dute. Izan ere, Itsasoko Kizkitzako baselizaren Ama Birjinaren deiturari jaiera handia dioten itsasgizon eta arrantzaleek opagaiak uzteko ohitura luzea dago. Litekeena da Itsaso, Ezkio bezala, fitonimo edo landare-izena izatea, ihitza eta isastiekin lotuta, eta itsas ohitura geroago sortu izana izenaren polisemia zela kausa.\nHistoria.\nItsaso izena 1399an Henrike III.ari bidalitako agiri batean ageri da lehen aldiz. 1461ean Henrike IV.ak Itsaso izendatu zuen. Arriaranekin batera, Areriako alkatetzaren parte zen. 1692an Itsasok eta Arriaranek udalerri bakarra osatu zuten.\nPolitika.\nAlkateak.\nHauek izan dira Itsasoko azken alkateak:\na 2017an Ezkio-Itsaso udalerria bitan banatu zen eta Ezkio eta Itsaso udalerriak sortu ziren.\nb 2020an Ezkio-Itsaso berriro ere udalerria bihurtu zen."}
{"id": "70793", "revid": "105290", "url": "https://eu.wikipedia.org/wiki?curid=70793", "title": "Itsaso-Alegia", "text": "Itsaso-Alegia Itsasoko auzoetariko bat da. 2007ko urtarrilaren 1eko erroldaren arabera, auzoak 57 biztanle ditu."}
{"id": "70795", "revid": "105290", "url": "https://eu.wikipedia.org/wiki?curid=70795", "title": "Mandubia", "text": "Mandubia Itsasoko auzoetariko bat da, Beasaingo Astigarreta auzoarekin mugakide dena. Han dago Mandubiko mendatearen gaina, ondoan Mandubiko benta duela. 2007ko urtarrilaren 1eko erroldan, auzoak 6 biztanle ditu."}
{"id": "70796", "revid": "794", "url": "https://eu.wikipedia.org/wiki?curid=70796", "title": "Matximenta (Ezkio)", "text": "Matximenta edo Matxinbenta Ezkio-Itsasoko auzoetariko bat da, Beasaingo Matxinbentaren ondo-ondoan. 2007ko urtarrilaren 1eko erroldaren arabera, auzoak 8 biztanle ditu."}
{"id": "70797", "revid": "1982", "url": "https://eu.wikipedia.org/wiki?curid=70797", "title": "Matxinbenta (Itsaso)", "text": ""}
{"id": "70798", "revid": "105290", "url": "https://eu.wikipedia.org/wiki?curid=70798", "title": "Santa Lutzi-Anduaga", "text": "Santa Lutzi-Anduaga Ezkioko auzoetariko bat da. 2007ko urtarrilaren 1eko erroldaren arabera, auzoak 249 biztanle ditu."}
{"id": "70799", "revid": "105290", "url": "https://eu.wikipedia.org/wiki?curid=70799", "title": "Askizu", "text": "Askizu Getariako (Gipuzkoa) auzoa da. Getariako mendebaldean dago, Zumaiarekiko mugan. Eliza zaharra eta dozena bat eraikin dituen etxaguneak eta hainbat baserri sakabanatuk osatzen dute. 2007ko urtarrilaren 1eko erroldan, Askizuk 95 biztanle zituen."}
{"id": "70800", "revid": "336", "url": "https://eu.wikipedia.org/wiki?curid=70800", "title": "Azkizu", "text": ""}
{"id": "70801", "revid": "105290", "url": "https://eu.wikipedia.org/wiki?curid=70801", "title": "Meaga", "text": "Meaga \u2014\"Meagas\" erdal izenaz eta \"Mia\" lagunarteko izenaz ere ezaguna\u2014 Getariako auzoa da. Getariako hegoaldean dago, A-8 autobidearen tunel baten gainean, Garate mendiaren magalean, 195 metroko garaieran. Getariako auzoa bada ere, Zarautz du hurbilago.\nZarautz-Zestoa errepideak zeharkatzen du Meaga. Zarauztik Meagara errepidez joanda, malda garrantzitsurik ez izan arren, txirrindulari lasterketetan 3. mailako mendatetzat sailkatzen dute.\n2007ko urtarrilaren 1eko erroldan, Meagak 118 biztanle zituen."}
{"id": "70802", "revid": "105290", "url": "https://eu.wikipedia.org/wiki?curid=70802", "title": "San Prudentzio (Getaria)", "text": "San Prudentzio Getariako (Gipuzkoa) auzoa da. Getariako ekialdean dago, izen bereko baselizaren inguruan. Historikoki baseliza Askizuko parrokiaren dependentzia izan da. 2007ko urtarrilaren 1eko erroldan, San Prudentziok 81 biztanle zituen."}
{"id": "70803", "revid": "336", "url": "https://eu.wikipedia.org/wiki?curid=70803", "title": "Meagas", "text": ""}
{"id": "70804", "revid": "336", "url": "https://eu.wikipedia.org/wiki?curid=70804", "title": "Eitzaga (Getaria)", "text": "Eitzaga Getariako (Gipuzkoa) auzoa da. Getariako mendebaldean dago, Zarauzko bidean. Baserri sakabanatuz osatua dago. 2007ko urtarrilaren 1eko erroldan, Eitzagak 50 biztanle zituen."}
{"id": "70811", "revid": "105290", "url": "https://eu.wikipedia.org/wiki?curid=70811", "title": "Kargaleku II", "text": "Kargaleku II Errenagako babeslekuetatik gertu dagoen mendia da. Akaitz, Uazkuru eta Errenagarekin batera, gailur talde luze bat osatzen du.\nMendi hau, Otsoarrateko pasabideak mendebaldean eta Saltamu\u00f1oko atakak ekialdean mugatzen dute. Lehenengotik, Lizarrustitik Errenagarako bidea dator, eta, bigarrenetik, Guardetxekoa. Hauek dira, beraz, mendi honen tontorrera iristeko abiapunturik egokienak.\nMendi honen hegoaldean, Nafarroan, Ormazarretako korta geratzen da.\nInguruko tokiak.\nOrmazarretako kortatik gertu, Ormazarreta II izeneko leizezuloa dago, Aralar mendilerro osoko sakonena, 576 metrorekin. Baita luzeena ere, 6 kilometroko galeriekin. Sarrera, Mandarrateko pasabidea dagoen tokitik 300 metrora dago\nIzenaren jatorria.\nItxuraz, inguru hau, harrobi edo mehatze lanetarako erabilia izan zen, eta hortik datorkio mendi honi bere izena."}
{"id": "70812", "revid": "512", "url": "https://eu.wikipedia.org/wiki?curid=70812", "title": "Ttutturre", "text": "Ttutturre edo Ttutturru Nafarroako ipar-mendebaldean dagoen mendia da, Aralarko Malloetako hego-ekialdeko tontorretan garaiena. Gertutik, kareharrizko piramide baten itxura dauka.\nMendi honen izen osoa, Urdenasko edo Urdanetako Ttutturre da. 1950eko hamarkadan, mendizale sutsu talde batek, mendiari, honen itxura ikusita, Aitzorrotxeta izena jarri zion, baina izen honek, itxuraz, ez zuen arrakastarik izan. Beste izen batzuk Txintxaleku eta Estenarrigibel dira.\nIrispideak.\nLekunberritik Aralarko San Migel baselizara daroan bideak, Araitzetik Ttutturrera doan ohiko bidea aldatu du. Errepide horren 10. kilometroan, bidexka batek Atakaxar lepora daroa, Etzantzako ordokietan. Hemendik, Ttutturre eta Alborta mendien arteko lepora joan behar da. Lepo honi, Abateko lepoa edo Abatega\u00f1a deritzo. Malda handiko igoera baten ondoren, tontorrera iristen da. Ordu bat eta erdiko txangoa da.\nBaraibartik mendebalderantz hartu behar da. Bide honek, hurbil uzten du Dolboako errepikagailua, eta Izarrite izeneko tokira heltzen da. Toki honetan hasten da agertzen Malloetako izaera harritsua. Laster, Belutako langara heltzen da. Pagadian zehar jarraitzen du bideak gorantz Etzantzako ordokietara irteteko. Hemendik, Abateko leporantz jarraitu, eta berehala heltzen da tontorrera.\nBestela, Intza herritik (313 m) doan bidea ohiko mendi ibilbidea da. Lehenik, Abateko lepora iritsi behar da, eta hortik tontorrera. 2 ordu eta erdiko ibilaldia da.\nAzkenik, Errazkin herritik (410 m), Soroaundiko zelaietara iristen da porlanezko bide batetik, hortik Azkarateko Malkorratik eta azkenik bat egiten du bideak Intzatik datorrenarekin. 2 ordu 15 minutu hartzen du joateak.\nBeste toki batzuk.\nMendi honetatik gertu, Atakaxar lepoan, izen bereko trikuharria edo Intzako Malloa dago."}
{"id": "70816", "revid": "512", "url": "https://eu.wikipedia.org/wiki?curid=70816", "title": "Kaltzio karbonato", "text": "Kaltzio karbonato konposatu kimiko bat da, CaCO3 formuladuna. Oso substantzia ugaria da naturan, harkaitzak eratzen, osagai nagusi bezala, mundu osoan, eta hainbat animalien hezurduraren eta oskolen osagai nagusia da (soinberak, koralak...), baita arrautza oskolarena ere. Ur gogorraren jatorri nagusia da. Medikuntzan, kaltzio gehigarri, azido kontrako eta agente xurgatzaile gisa erabiltzen da. Beira eta zementuaren ekoizpenean ezinbestekoa da.\nHonako mineral eta harkaitz hauen osagai nagusia da"}
{"id": "70817", "revid": "201", "url": "https://eu.wikipedia.org/wiki?curid=70817", "title": "Karbonato kaltziko", "text": ""}
{"id": "70818", "revid": "23317", "url": "https://eu.wikipedia.org/wiki?curid=70818", "title": "Werder Bremen", "text": "SV Werder Bremen (izen osoa \"Sportverein Werder Bremen von 1899 e. V.\") Alemaniako futbol talde oso ezaguna da, Bremen hirikoa. Emaitza onak izan ditu, lau liga eta sei kopa irabazteaz gain 1992an Europako Errekopa ere irabazi baitzuen.\nHistoria.\n1899ko otsailaren 4ean kirol jantziak sari gisa irabazi zituzten hamasei ikaslek sortu zuten \"Fu\u00dfballverein Werder\" taldea. \"Werder\" aintzinako alemanierazko hitza da, zeinak \"ibaiko penintsula\" esan nahi duen, hor baitzegoen ikasleek futbolean jokatzen zuten zelaia. 1920an beste kirol batzuetan ere parte hartzen hasi zen eta izena aldatu zuen, \"Sportverein Werder Bremen\", gaur egun daukana hain zuzen ere. Futbola zen beren aurreneko kirola eta Alemania osoan lehen entrenatzaile profesionala hartu zuten 1922an. Ez zuen emaitza handirik izan hala ere.\n30. hamarkadan sarritan irabazi zuen eskualdeko txapelketa, ez ordea Alemaniakoa. Bigarren Mundu Gerraren ondoren aldaketa handiak ezagutu zituen. Bundesliga sortu aurreko urteetan Alemaniako iparraldeko bi talde indartsuenetako bat zen, bestea Hamburger SV izanik.\nBundesliga 1964ean jokatzen hasi zen eta Werder Bremen izan zen bigarren ekitaldiko txapelduna. 1967-68 denboraldian bigarren egin ondoren taldearen emaitzak kaxkartu egin ziren, 1981ean bigarren mailara jeitsi zen arte. Urte bete ondoren berriz Bundesligara itzuli eta garai onenari hasiera eman zioten 1983, 1985 eta 1986an bigarren eta 1988an berriz ere txapeldun gelditu zirelarik. 90. hamarkada oraindik eta bikainagoa izan zen, liga bat (1993), hiru kopa (1991, 1994, 1999) eta 1992ko Europako Errekopa irabaziz.\n2004ean liga eta kopa irabazi zituen Alemanian. 2009an Alemaniako Kopa irabazi eta UEFA Europa Leagueko finala jokatu zuen Ukrainako FC Shakhtar Donetsk taldearekin 2-1 galdu zuelarik.\n2021. urtean maila galdu zuen.\nUniformea.\nKolore berdea eta zuria konbinatzen ditu Werder Bremen taldeak bere ekipamenduan.\nEuskal taldeen aurkako partidak.\nWerder Bremenek kanporaketa bakarra jokatu du euskal taldeen aurka:\nAurtengo denboraldiko jokalariak.\nAtezainak: 1 Tim Wiese, 33 Christian Vande, 40 Nico-St\u00e9ph\u00e0no Pellatz\nAtzelariak: 2 Sebastian Boenisch, 3 Petri Pasanen, 4 Naldo, 5 Pierre Wom\u00e9, 8 Clemens Fritz, 13 Du\u0161ko To\u0161i\u0107, 15 Patrick Owomoyela, 29 Per Mertesacker\nErdilariak: 6 Frank Baumann, 7 Jurica Vranje\u0161, 10 Diego, 11 Mesut \u00d6zil, 20 Daniel Jensen, 22 Torsten Frings, 24 Tim Borowski, 25 Peter Niemeyer, 31 Kevin Artmann, 36 Max Kruse, 38 Amaury Bischoff\nAurrelariak: 9 Markus Rosenberg, 14 Aaron Hunt, 17 Ivan Klasni\u0107, 18 Boubacar Sanogo, 23 Hugo Almeida, 28 Kevin Schindler, 34 Martin Harnik"}
{"id": "70819", "revid": "119247", "url": "https://eu.wikipedia.org/wiki?curid=70819", "title": "Aquamarina", "text": "Aquamarina (latinez \"aqua marin\u0101\", \"itsasoko ura\") harribitxien kalitatea duen beriloaren aldaera da. Esmeraldaren ahaide hurbila da.\nKolore urdin edo turkesa fina dauka, itsasoaren tindua gogorarazten duena. Hala ere, beste kolore batzuk ere eduki ditzake, hala nola horia (heliodoroa), arrosa (morganita) edo zuria (gostenita)."}
{"id": "70820", "revid": "880", "url": "https://eu.wikipedia.org/wiki?curid=70820", "title": "Extreme\u00f1ozko Wikipedia", "text": ""}
{"id": "70821", "revid": "1545", "url": "https://eu.wikipedia.org/wiki?curid=70821", "title": "Kate Ford", "text": "Kate Ford (Salford, Ingalaterra, Erresuma Batua, 1976ko abenduaren 29a - ) aktore ingelesa da. Ezaguna da \"Coronation Street\" telesailean \"Tracy Barlow\"ren papera antzezteagatik.\nKirkby Londsdaleko (Cumbria) Queen Elizabeth eskolan ikasi zuen eta ikasketak amaitu ondoren Londresko Webber Douglas Antzezpen Ikastetxean sartu zen.\nHainbat British Soap Award sari irabazi ditu."}
{"id": "70824", "revid": "105290", "url": "https://eu.wikipedia.org/wiki?curid=70824", "title": "Urbaran", "text": "Urbaran Aralarko mendilerroaren hegoaldeko muturrean dagoen mendia da, oso toki bakartian, Uharte Arakil herritik iparraldera, Madalenaitz menditik jaisten den gailur taldean. Olazabalgo pasabideak banatzen du mendi hau Madalenaitzetik.\nIrispideak.\nHiriberritik Olazabalgo pasabidera, mendiaren behealdetik ibiliz hel daiteke. Bidezidor galdua, estutu egiten da, eskuinetara, harrizko monolito bat utziz. Hau, Urbaranen zati da. Pasabidetik, ekialderantz, magala igotzen da, tontorrera heldu arte. Hemendik, Sakana nafar eskualdearen bista ederra dago. Aukeretako bat, Uharte-Arakilen, Aralarko San Migelerantz hartzea da, ondoren, Madalenaitz mendipean dagoen Urrunzure labarrean sartzeko. Honek \"Frontoia\" izenez ezaguna den horma bat du. Agiriko Sakona eta Armendiagako trikuharritik jarraitu behar da, Olazabalgo lepora iritsi arte. Hona, eskuinaldetik heltzen da, Urrunzure labarrera doan bidea alde batera utziz."}
{"id": "70825", "revid": "10891", "url": "https://eu.wikipedia.org/wiki?curid=70825", "title": "Michelle Ryan", "text": "Michelle Claire Ryan (Enfield, Ingalaterra, Erresuma Batua, 1984ko apirilaren 22a - ) aktore ingelesa da. Ezaguna da \"EastEnders\" BBCko telesailean \"Zoe Slater\"ren papera antzezteagatik.\nBiografia.\nEnfielden (Londres Handia) jaio zen. 10 urte zituenetik antzerki-talde lokaleko kide izan zen. 15 urte zituenean \"EastEnders\" telesailean paper bat lortu zuen. 2005ean telesaila utziko zuela iragarri zuen zinean eta antzerkian lan egiteko."}
{"id": "70826", "revid": "23317", "url": "https://eu.wikipedia.org/wiki?curid=70826", "title": "Billie Piper", "text": "Billie Paul Piper (jaiotzez Leian Paul Piper, Swindon, Ingalaterra, Erresuma Batua, 1982ko irailaren 22a - ) Ingalaterrako abeslaria eta zinema, telebista eta antzerkiko aktorea da. \n15 urte zituela \"Because We Want To\" abestiarekin Erresuma Batuko zerrendetan lehen postura iritsi zen, hori lortzen zuen lehen emakumezkoa izan zen. Aktore lanetan \"Doctor Who\" telesailean Rose Tylerren papera antzezteagatik ezaguna da, doktorearen bidaia-laguna. \nBiografia.\nHaurtzaroa.\nLeian Paul Piper izenarekin jaio zen 1982an Swindonen, baina urtebete bete aurretik gurasoek izena aldatu zioten eta Billie bihurtu zen. Bost urterekin dantza klaseak hartzen hasi zen eta zazpirekin Estatu Batuetako edarien iragarkietan azaldu zen. Hamabi urte zituela Londresko Sylvia Young Theatre Schoolerako beka bat lortu zuen eta han egin zituen ikasketak. Hamalau urterekin \"Evita\" filmean azaldu zen.\nMusika ibilbidea.\nHaurrentzako larunbat goizetako \"Scratchy &amp; Co.\" telesaiorako aukeratu zuten, eta \"Smash Hits\" pop aldizkariko iragarkia ere egin zuen. \n1998an, 15 urte zituela, Erresuma Batuko zerrendetako lehen postura iritsi zen, hori lortzen emakumezko gazteena izan zen gainera. Hurrengo singlea \"Girlfriend\" ere iritsi zen lehen postura. Abesti hauek jasoz eta berriekin \"Honey to the B\" diskoa atera zuen eta 300.000 kopia saldu zituen Erresuma Batuan, platino diskoa bihurtuz. Zeelanda Berrian platino-bikoitza izan zen. 1999an BRIT Awards sarietarako bi izendapen jaso zituen eta Smash Hits Poll Winners' partyren bi sari jaso zituen. Ondoren Asiako tourrari ekin zion eta Japoniara iristerakoan \"\"rako abesti bat grabatu zuen, \"Makin' My Way (Any Way That I Can)\".\n2000. urtean \"Walk of Life\" atera zuen, bigarren diskoa. Aurrez bi single atera zituen, \"Day &amp; Night\" eta \"Something Deep Inside\". Arrakasta izan bazuen ere ez zen lehenengo diskoaren hainakoa izan. 2001ean Juliet Peters izeneko emakumezko baten aurka deklaratu behar izan zuen epaitegian, Billie Piperri eta haren familiari heriotza mehatxuak egiteagatik. \n2003an iragarri zuen musika alde batera utzi eta aktore ibilbidean zentratuko zela.\nAktore ibilbidea.\n\"The Calcium Kid\" eta \"Things to Do Before You're 30\" filmetan agertu zen eta berehala \"Doctor Who\" telesailerako aukeratua izan zen. 16 urte ziren telesaila amaitu zenetik eta aro berriko lehen protagonista bikotea osatu zuen Christopher Ecclestonekin. Denboraldi bakarra egin zuen Christopher Ecclestonek eta ondoren David Tennantek hartu zuen haren lekua. Billie Piperrek Rose Tyler bidaia-lagunaren papera bete zuen eta egindako lanarengatik hainbat sari jaso zituen, National Television Awards (2005 eta 2006), The South Bank Show Awards (2006), best new TV talent (2006) eta TV Quick and TV Choice Awards (2006) besteak beste. 2006an utzi zuen telesaila, \"Doomsday\" atalean. Gerora agerpen puntual batzuk egin zituen \"Doctor Who\" telesailean, 2008an 3 atal eta 2010an beste bat. 2013an ere itzuliko zen atal baterako, baina pertsonai desbedin bat izan zen, \"The Moment\".\n2007 eta 2012 artean \"Secret Diary of a Call Girl\" telesailean Hannah Baxter izan zen. 2014an beldurrezko \"Penny Dreadful\" telesailean Brona Croft izan zen, irlandar inmigrante pobre bat lehenaldi ilun batetik ihesi doana. Bigarren denboraldian Victor Frankensteinek berpiztu eta \"Lily\" izena eman zion.\n2019an zuzendari eta gidoilari rolean debuta egin zuen \"Rare Beasts\" filmearekin. Billie Piper bera izan zen protagonista. 2020an \"I Hate Suzie\" telesailean protagonista eta sortzaileetako bat izan zen eta telesail arrakastatsua izan zen.\nAntzerki lana.\n2007an \"Treats\" antzeztu zuen eta ordutik aurrera ia urtero egin du lan antzerkian. Besteak beste 2016 eta 2018 artean Federico Garc\u00eda Lorcaren \"Yerma\" lana egin zuen Young Vic (Londres) eta Park Avenue Armory (New York) antzokietan. Lan honengatik 2017an emakumezko protagonista onenaren Laurence Olivier Award saria irabazi zuen."}
{"id": "70831", "revid": "1310", "url": "https://eu.wikipedia.org/wiki?curid=70831", "title": "O\u00f1aztar", "text": ""}
{"id": "70832", "revid": "6327", "url": "https://eu.wikipedia.org/wiki?curid=70832", "title": "Beltsy", "text": ""}
{"id": "70836", "revid": "105290", "url": "https://eu.wikipedia.org/wiki?curid=70836", "title": "Piz Bernina", "text": "Piz Bernina Suitzako mendia da, Grisonia kantonamenduan dagoena eta ekialdeko Alpeetan gailurrik garaiena dena.\nTontorra 4.049 metrotan dago."}
{"id": "70838", "revid": "98220", "url": "https://eu.wikipedia.org/wiki?curid=70838", "title": "Engadin", "text": "Engadin edo Engiadina (, , , ; eusk: \"Inn herriaren harana\")) Grisonia kantonamenduan (Suitza) dagoen ibarra da, Inneko barrutian kokatutakoa.\nIzenak \"Inn ibaiaren lorategia\" esan nahi du, harana Inn ibaiak zeharkatzen baitu.\nSt. Moritz/San Murezzan udalerri ezaguna barne hartzen du.\nHalaber, Piz Bernina mendia ingurune honetan dago.\nUdalerriak.\nMaloja \u2022 Sils/Segl \u2022 Silvaplana \u2022 Champf\u00e8r \u2022 Saint-Moritz \u2022 Celerina/Schlarigna \u2022 Pontresina \u2022 Samedan \u2022 Bever \u2022 La Punt \u2022 Chamues-ch \u2022 Madulain \u2022 Zuoz \u2022 S-chanf \u2022 Zernez \u2022 Susch \u2022 Lavin \u2022 Guarda \u2022 Ardez \u2022 Tarasp-Vulpera \u2022 Ftan \u2022 Scuol \u2022 Sent \u2022 Ramosch \u2022 Tschlin \u2022 Martina.\nEngiadina Garaia.\n\"Oberengadin\" edo Engiadina Garaia Malojatik Zernezera hedatzen da.\nLaku hauek hartzen ditu barne: Lej da Segl (Sils), Lej da Silvaplauna eta Lej da San Murezzan (St. Moritz).\nHizkuntzari dagokionez, alemaniera eta erretorromanierazko hiztunen arteko proportzioa nahikoa orekatuta dago, St. Moritz udalerri turistikoen modukoetan lehenengoak nagusi badira ere. Erromantxerazko jatorrizko dialektoa Puter izenekoa da.\nEngiadina Beherea.\n\"Unterengadin\" edo Engiadina Beherea Zernezetik Tirolera (Austria) zabaltzen da.\nErromantxera hizkuntza nagusia da eskualde honetan gaur egun ere, Vallader izenekoa bertako dialektoa izanda."}
{"id": "70840", "revid": "751396", "url": "https://eu.wikipedia.org/wiki?curid=70840", "title": "Engiadina", "text": ""}
{"id": "70845", "revid": "512", "url": "https://eu.wikipedia.org/wiki?curid=70845", "title": "Yuliana Peniche", "text": "Yuliana Peniche (Mexiko Hiria, Mexiko, 1981eko abuztuaren 29a - ) aktore mexikarra da."}
{"id": "70846", "revid": "512", "url": "https://eu.wikipedia.org/wiki?curid=70846", "title": "Imanol Landeta", "text": "Imanol Landeta edo Imanol Goenaga Mart\u00ed benetako izenez, (Mexiko Hiria, Mexiko, 1987ko uztailaren 23a - ) aktore eta abeslari mexikarra da. Jos\u00e9 Manuel Goenaga Jassan \"Manuel Landeta\" aktorearen eta Angelina Mart\u00ed de Goenagaren semea da. Bere anaia Jordi aktorea da ere.\n1989an \"Qu\u00e9 plant\u00f3n\" antzezlanean parte hartu zuen bere aitarekin."}
{"id": "70847", "revid": "751344", "url": "https://eu.wikipedia.org/wiki?curid=70847", "title": "Imanol Goenaga", "text": ""}
{"id": "70849", "revid": "512", "url": "https://eu.wikipedia.org/wiki?curid=70849", "title": "Susana Zabaleta", "text": "Susana Zabaleta Ramos (Monclova, Coahuila, Mexiko, 1964ko irailaren 30a - ) aktore eta soprano mexikarra da. Florentzian Opera ikasketak egin zituen eta ondoren kontzertista ikasketak amaitu zituen Mexiko Hiriko Musikako Goi-Eskolan."}
{"id": "70850", "revid": "237", "url": "https://eu.wikipedia.org/wiki?curid=70850", "title": "Engadin/Engiadina", "text": ""}
{"id": "70851", "revid": "90204", "url": "https://eu.wikipedia.org/wiki?curid=70851", "title": "Txokolate apur bat", "text": "Txokolate apur bat 2008. urtean eginiko film dramatikoa da. Aitzol Aramaiok grabatu zuen Algortako Portu Zaharrean, Bilbon eta Gorlizen. Filma Unai Elorriagaren \"SPrako tranbia\" eleberrian oinarrituta dago.\n2,6 milioi \u20ac-ko aurrekontua izan zuen eta 2008ko apirilaren 23an, Getxo Antzokian, estreinatu zuten.\nSinopsia.\nEuskal Herriko herri txiki batean Lucas (Hector Alterio) eta Maria (Julieta Serrano) anai-arreba zaharrek Marcos (Daniel Br\u00fchl) eta Roma (Barbara Goenaga) bikote gaztea ezagutzen dute. Zaharren bizimoduak gazteengan izango du eragina."}
{"id": "70852", "revid": "336", "url": "https://eu.wikipedia.org/wiki?curid=70852", "title": "Elgea mendilerroa", "text": ""}
{"id": "70854", "revid": "8991633", "url": "https://eu.wikipedia.org/wiki?curid=70854", "title": "Mikel Albisu Cuerno", "text": "Mikel Albisu Cuerno (Bilbo, 1939ko apirilaren 1a - 2020ko urtarrilaren 10a) euskal antzezlea zen.\nBiografia.\n1966. urtean hasi zen aktore lanetan, Bilboko Akelarre Taldeko zuzendari zen Luis Mar\u00eda Iturriren eskutik. Jes\u00fas Mar\u00eda Jimeno eta Rafael \u00c1lvarez \"El Brujo\"rekin ere kurtsoak egin ditu. Hainbat antzerti-obretan parte hartu du eta Euskal Telebistako zein kate nazionaleetako hainbat telebista saioetan ere lanean aritu da."}
{"id": "70860", "revid": "7476", "url": "https://eu.wikipedia.org/wiki?curid=70860", "title": "Koala", "text": "Koala (\"Phascolarctos cinereus\") Australia hegoaldean bizi den martsupial belarjale eta zuhaiztarra da, \"Phascolarctidae\" familiakoa. Kanguruarekin batera, Australiako animalia ezagunenetakoa da.\nEukalipto-hostoz elikatzen da gehienbat. Bizitzaren denbora gehiena zuhaitzen goialdean pasatzen du, eta beste zuhaitz batera pasatzeko bakarrik jaisten da.\nBizilekua.\nKoala Australia hego eta ekialdeko kostaldean bizi da, Adelaide ingurutik Cape York penintsulako hegoalderaino. Erdialderago ere koala taldeak badira, nahiko hezetasuna badago eta elikatzeko zuhaitzak hazten badira. Hegoaldeko Australian koalak sarraskituak izan ziren XX. mende hasieran, baina harez geroztik birpopulatze kanpainak izan dira.\nEz dago koalarik Tasmanian eta Mendebaldeko Australian.\nEzaugarriak.\nBuru handia, belarri iletsuak, sudur handia, ile grisa edo arre-grisaxka ditu eta lehenengo bi behatzak elkarren aurka jar ditzake. Ez du buztanik.\nArrek 12 kg inguruko pisua izaten dute; emeek, berriz, 8 kg batez bestekoan eta 76 cm inguru luze dira.\nHatzen banaketa desberdina da, gizakiarenarekin erkatuz gero: hatz lodi baten ordez, bi ditu eta eskuaren alde batean daude; beste hiru hatzak, berriz, haien aurkako aldean daude, eta atzapar luze eta zorrotzak dituzte. Moldaketa hori zuhaitzetara hobeki igotzeko eta eusteko bide da. Hanketako behatz luzeak ez du atzaparrik, ordea, eta bigarren eta hirugarren behatzak elkarrekin fusionaturik edo loturik daude, arkakusoak, zorriak-eta kentzeko.\nArrak emeak baino mugituagoak dira eta egun guztia jaten ematen dute. Emeek eguna lotan pasatzen dute eta gauean, janari bila irteten dira.\nHortzak eukalipto-hostoak jateko egokituta dauzkate eta aurrean bi letagin luze dituzte:\nIkusteko zailtasun nabarmena dutenez, usaimena oso oso garaturik dute.\nEnergia aurrezteko, egunean 20 ordu egiten dute lo, nagiek baino bi ordu gehiago.\nUgalketa.\nKoala emeek urtean kume bakarra izaten dute, batez beste 5,5 g ingurukoa. Jaio eta berehala joaten da amak aurreko aldean duen poltsa martsupialera. Bertan sei hilabetez ugatzetatik ateratzen den esne antzeko likido batez elikatzen da. Modu horretan, koala kumea hiltzea eragozten da, bitaminak behar baititu eta eukaliptoaren pozoiari aurre egiteko substantziak dauzkalako.\nElikadura.\nKoalek batez ere eukalipto zuhaitzen hostoak jaten dituzte; baina zuhaitz haren bostehun bat mota baldin badaude ere, koalek hogeita hamabost bat mota besterik ez dute jaten.\nJatorrizko hizkuntzan, koala hitzak \"edaten ez duena\" adierazten omen du. Izan ere, bertako biztanleek ez zituzten inoiz ikusten zuhaitzetatik jaisten edatera joateko, hostoetan topatzen duten ura nahikoa dutelako, nonbait."}
{"id": "70864", "revid": "119347", "url": "https://eu.wikipedia.org/wiki?curid=70864", "title": "Cast\u00fao", "text": "Cast\u00fao Extremadurako (Espainia) hainbat mintzaira izendatzeko erabiltzen den terminoa da. Izendapen horrek, beraz, nahasketa sor dezake, Caceresko probintziaren ipar-mendebaldean hitz egiten den extremadurera edo goi-extremadurera izendatzeko erabiltzen baita maiz, autonomia erkidego horretan mintzatzen diren gaztelaniaren aldaerak ere horrela izendatzen baitira.\nEra zehatzagoan, \"cast\u00faoa\" Extremadurako gaztelaniaren aldaerak dira; extremadurera, ordea, asturleonera eta gaztelaniaren arteko trantsiziozko hizkuntza da. Gaztelaniaren aldaera extremadurar horien artean, horrela, erdi-extremadurera (\"medioextreme\u00f1o\") eta behe-extremadurera (\"bajoextreme\u00f1o\") deitutakoak nabari dira: bi-biek leoneraren eta portugesaren eragin txikia erakusten dute.\nHiztegi nahiz idaztarauak sortzeko saiakerak egon dira, normalean herri bakar bateko formak jasota.\nIzenaren jatorria.\n\"Cast\u00fao\" izena Luis Chamizo Trigueros poeta extremadurarrak sortu zuen, Badajozen jaioa zenak: 1921eko bere \"El Miaj\u00f3n de los Cast\u00faos\" liburuan, Extremadurako nekazaritza eremuetako hizkera jasotzen saiatu zen. Idazleak bere liburuetan gaztelaniaren aldaerak jaso zituen, nahiz eta, esan bezala, izen horrekin gaur egun extremadurerari ere erreferentzia egiten zaion.\nCast\u00faoz idatzitako literatura.\nCast\u00faoa literaturara bi egileen eskutik heldu zen: Jos\u00e9 Mar\u00eda Gabriel y Gal\u00e1n eta Luis Chamizo. Gaur egun zenbait egilek dialekto hori erabili izan du. Liburu berrien artean hauek aipa daitezke:"}
{"id": "70865", "revid": "26894", "url": "https://eu.wikipedia.org/wiki?curid=70865", "title": "Castuoa", "text": ""}
{"id": "70870", "revid": "512", "url": "https://eu.wikipedia.org/wiki?curid=70870", "title": "Breinigerberg", "text": "Breinigerberg Alemaniako herri bat da. 971 biztanle ditu 3\u00a0km\u00b2-tan banatuta, 320 biz/km\u00b2-ko dentsitate batekin.\nBreinigerberg Ipar Renania-Westfalia estatuan kokatua."}
{"id": "70871", "revid": "71145", "url": "https://eu.wikipedia.org/wiki?curid=70871", "title": "Iruerrieta", "text": "Iruerrieta 1967 eta 1988 urteen artean Gipuzkoako udalerria izan zen. Tolosaldean zegoen, Oria ibaiaren ertzetan.\nGaur egungo Ikaztegieta, Orendain eta Baliarrain udalerriek osatzen zuten. Hiriburua Ikaztegietan zegoen eta 1970ean 795 biztanle ziten. 1981ean 705 biztanle zituen. Disolbatzu zenean 640 biztanle inguru zeuden. Bere azalera 13,7 kilometro koadrokoa zen.\nPolitika.\n1979 eta 1983ko udal hauteskundeak.\nUdalerriak iraun zuen denbora eskasean hainbat hauteskunde egon ziren. 1979ko udal hauteskundetan Herri Batasunako Jose Larrea aukeratu zuten alkate. 1983tan alderdi berdinak irabazi zituen, baina Alfredo Alkiza izan zen alkate.\nAlkateak.\nHauek izan ziren Iruerrietako azken alkateak:\na 1988. urtean Baliarrain, Ikaztegieta eta Orendain udalerri bihurtu ziren, aurreko Iruerrieta udalerriaren desegitearen ondorioz."}
{"id": "70877", "revid": "8477938", "url": "https://eu.wikipedia.org/wiki?curid=70877", "title": "Matxinbenta", "text": "Matxinbenta Beasain, Azpeitia eta Itsasoko mugan dagoen etxagunea da. Auzoaren alde bat Beasainen dago eta errekaren bestaldean dauden etxeak Azpeitia dira, Eizagirre auzoa. Bi hauen hegoaldean dauden etxeak Ezkioko Matxinbenta auzoaren parte dira, Zaraia errekaren beste aldean.\nBertatik igarotzen den erreka Ibaieder da, Urolaren emaileetako bat eta Zaraia errekarekin hiru herriak elkartzen diren puntuan bat egiten du."}
{"id": "70882", "revid": "98220", "url": "https://eu.wikipedia.org/wiki?curid=70882", "title": "Opalo", "text": "Opaloa tenperatura nahiko baxuetan metatzen den eta edozein motatako arroken pitzaduretan ager daitekeen den gel mineraloidea da. Gehienetan limonitan, hareharrietan, erriolitan eta basaltoan ageri da.\nOpalo hitza latinezko \"opalus\" hitzetik dator, eta hau grezierazko \"opallios\" (\"harria\") hitzetik.\nOpaloaren ur-edukia ehuneko 2 eta 3 artekoa da normalean, baina %20 izatera irits daiteke. Kolore askotakoa izan daiteke, baina arruntenak zuri-beltzak dira eta arraroenak gorriaren eta beltzaren arteko nahasteak.\nOpaloa fosilak era ditzakeen mineraloideetako bat da. Hala ere, opalodun fosilak ez dute interes zientifiko berezirik, bildumagileentzat ez bada."}
{"id": "70884", "revid": "336", "url": "https://eu.wikipedia.org/wiki?curid=70884", "title": "Zirene (mitologia)", "text": "Greziar mitologian, Zirene (grezieraz \u039a\u03c5\u03c1\u03b7\u03bd\u03b7, \"erregina gobernaria\") Hipseo, Lapitarren erregearen alaba izan zen. Lehoi batek bere aitaren artaldea eraso zuenean, Zirene lehoiaren atzetik joan zen, ehizatzeko asmoz. Apolo bertan zegoen, eta berehala maitemindu zen Zirenetaz. Jainkoak, Afrika iparraldera eraman zuen, eta Zirene herria sortu, Zirene beraren omenez. Erromatar Inperioaren garaian, Inperioko probintzietako bat izan zen Zirenaikak ere, orain Libiako lurraldeetako bat dena, pertsonai honen omenezkoa du bere izena. Apolok eta berak, seme bat izan zuten: Aristeo.\nZirene, Kalimakoren bigarren eta hirugarren ereserkietan aipatua ere agertzen da.\nAresekin, Diomedes Traziakoaren ama izan zen."}
{"id": "70885", "revid": "2135", "url": "https://eu.wikipedia.org/wiki?curid=70885", "title": "Cirene (mitologia)", "text": ""}
{"id": "70887", "revid": "105290", "url": "https://eu.wikipedia.org/wiki?curid=70887", "title": "Zumalerdi", "text": "Zumalerdi Aralarko mendilerroko mendi bat da. 1.215 metroko garaiera du.\nIrispideak.\nLarraitzetik, Txindokirako ohiko bidea hartu behar da lehenik, Zirigarate pasabidera iritsi arte. Eskuinetik, eta hegoekialderanzko norantzan, Alotzako larreetara doan bidezidorra abiatzen da. Hemendik, Saltarri zutarrirantz heldu arte jarraitu behar da. Handik, iparralderanzko norantzan, bere magal belartsuetatik igotzea baino ez da geratzen, azkenik, tontorrera iristeko."}
{"id": "70891", "revid": "134721", "url": "https://eu.wikipedia.org/wiki?curid=70891", "title": "Koral", "text": "Koralak Cnidaria banaketa eta Anthozoa klasean sailkatutako animalia txikiak dira.\nKoral bezala ezagutzen den animalia ez da milimetro gutxi batzuetako diametroa duen polipo bat besterik. Itsasoan disolbatutako kaltzioa bere ehunetan finkatzeko abilidadea du, eta, era horretan, hain bereizgarri egiten dituzten egiturak osatzen dituzte.\nKorala eta bere kaltziozko egitura, zuriak dira. Hartzen dituzten kolore ezberdinak, polipoekin sinbiosian bizi diren mikroalga batzuen eraginagatik da. Alga hauek, zooxantela izena hartzen dute. Arrazoi honegatik, koralak oso ur gardenak behar ditu garatzeko, zooxantela izeneko algek fotosintesia egin dezaten.\nKoralak, animalia haragijaleak dira. Euren oinarrizko janaria zooplanktona izaten da. Ugalketari dagokionez, ugalketa sexuala dute koraletako batzuk, eta besteek, asexuala. Gainera, espezie batzuetan, bi motak ematen dira. Zelula sexualak itsasora bidaliak izaten dira, guztiak batera, ilargiaren faseak edo itsasaldiak jarraituz. Ernalkuntza, kanpoan gertatzen da, eta hain ugaria da, ze urak tindatzen ditu. Arrautza asko, arrainen janari izaten dira, baina, hainbeste jartzen dituztenez, gehienek bizirik jarraitzen dute.\nEzaugarriak.\nKoralek planktona eta arrain txikiak harrapa ditzakete garroetako zelula urtikatzaileek lagunduta, baina koral gehienek alga zelulabakar fotosintetikoetatik lortzen dituzte mantenugai gehienak, zooxantela izenekoetatik, zeinak koralaren ehunaren barruan bizi baitira eta horri kolorea ematen baitiote. Koral horiek eguzki-argia behar dute, eta ur argi eta ez oso sakonean hazten dira, normalean 60 metro baino gutxiagoko sakoneran. Koralak ur tropikal eta subtropikaletan sortu ziren koralezko uharri egitura fisikoaren eragile nagusiak izan daitezke, hala nola Australiako Koralezko Hesi Handia eta Erdialdeko Amerikako Arrezifea Karibe itsasoan. Beste koral batzuk, algekin erlazio sinbiotikorik ez dutenak, ur askoz sakonagoetan eta tenperatura baxuagoetan bizi daitezke, hala nola \"Lophelia\" generoko espezieak, 3.000 metroko sakoneran biziraun dezaketenak.\nKoral terminoak ez du inolako esanahi taxonomikorik, eta ez da oso zehatza; oro har, anthozooak izendatzeko erabiltzen da, bai eskeleto karetsu gogorra sortzen dutenak, bereziki kolonia adarkatuak eraikitzen dituztenak, bai akroporeak; baina ohikoa da koral deitzea ere kolonia trinkoak dituzten espezieei (\u00abkoral garuna\u00bb\", \"Lobophyllia\" kasu), baita korneo eskeleto malgua dutenak ere, hala nola gorgoniak. Halaber, koral bigunak esaten zaie \"Alcyonacea\" ordenako espezieei, eskeletorik sortzen ez dutenei eta, zurruntasun eta trinkotasun handiagoa emateko, kaltzioa ehun haragitsuan banatutako espikula moduan erabiltzen dutenei.\nUrpekaritzaren munduan zein akuariofilian, koralak bigunetan eta gogorretan banatzen dira, eskeletoa duten ala ez kontuan hartuta. Eta gogorrak, berriz, polipo laburreko gogorrak eta polipo luzeko gogorrak, \"small polyp stony\" (SPS) eta \"large polyp stony\" (LPS) ingelesez. Sailkapen horrek polipoaren tamainari egiten dio erreferentzia. SPStan, Montiporan kasu, 1 edo 2 mm-koa izan ohi da, eta LPStan, \"Heliofungia actiniformis\" bezala, 20 cm-koa. Baina banaketa hori ez da oso zientifikoa, eta salbuespen asko sortzen ditu espezie ezberdinen azterketa zorrotz baten ondorioz. Komunitate zientifikoak mikropolipoei egiten die erreferentzia polipo koralinoek 1 eta 2 mm arteko diametroa dutenean, eta, 10 eta 40 mm arteko diametroa duten polipo horietarako, makropolipoei egiten die erreferentzia. Hala ere, munduko arrezife guztietako koral gehienek 2 eta 10 mm arteko diametroa duten polipoak dituzte, kategoria horien artean.\nAnatomia.\nForma koloniala.\nPolipoak zenenkima izeneko ehun kolonial komun baten bidez lotzen dira. Kanal gastrobaskular izeneko sistema konplexu eta garatua dute; gainera, elikagaiak eta sinbionteak modu adierazgarrian banatzeko erabiltzen da kanal gastrobaskular hori. Koral bigunetan, kanalek 50-500 mikrometro bitarteko diametroa dute, eta metabolitoak eta zelula-osagaiak garraiatzeko aukera ematen dute.\nPolipoak.\nOrganismo zelulanitzak eta genetikoki berdinak diren indibiduo multzoa dira polipoak; hala ere, organismo bakar bat bezala hartzen dira. Polipoek milimetro gutxiko diametroa izan ohi dute, eta erradialki simetrikoak dira. Gainera, mesoglea izenez ezagutzen den epiteliozko kanpoko geruzaz eta barneko ehun gelatinosoz osatuta daude. Erdiko ahoaren inguruan garroak dituzte eta urdailerako edo zelenterorako irekidura bakarra da. Zirrikitu hori elikagaiak irensteko\u00a0 eta hondakinak kanporatzeko erabiltzen dute.\nExoeskeletoa.\nUrdaila polipoaren oinarrian ixten da; bertan epitelioak kalikulo izeneko exoeskeletoa sortzen du. Kalikuloa karezko eraztun lodi batek osatzen du eta ertz erradialak eusten ditu. Ertz horiek bertikalki hazten dira eta polipoaren oinarrian agertzen dira. Polipo bat fisikoki estresatuta dagoenean, bere garroak kalizan uzkurtzen dira, organismoa harraparietatik babesteko.\nPolipoa kaliza bertikalen hedaduraz hazten da. Noizean behin kalizak trenkadak sortzen ditu, horrela goiko plaka basal berri bat eratzeko. Belaunaldi askoren ondoren, plakaren hedapen\u00a0 koralen kare-egitura handiak osatzen dituzte koral-arrezifeak eratzeko.\nExoeskeleto karetsuaren eraketak polipoek aragonito minerala jalkitzea dakar, itsasoko uretatik eskuratzen dituzten kaltzio eta karbonato ioien arabera. Deposizio-tasa, espeziearen eta ingurumen-baldintzen arabera asko aldatzen da. Polipo bakoitzaren exoeskeleto indibidualari koralita esaten zaio.\nGarroak.\nPozoia daramaten zelula ziztatzaileak garroen muturretako nematozistoak dira, eta beste organismo batekin kontaktuaren aurrean azkar askatzen dira. Garroek faringe izeneko epitelio-zerrenda uzkurtu bat ere badute.\u00a0 Koralez gain, marmokek eta itsas anemonek ere badituzte nematozistoak.\nElikadura.\nPolipoak hainbat organismo txikiz elikatzen dira, plankton mikroskopikoez zein arrain txikiez. Polipoaren garroek harrapakinak ibilgetu edo hiltzen dituzte beren nematozistoen bitartez. Behin harrapatuta, polipoak uzkurtu egiten dira harrapakinak urdailera zuzentzeko. Jana digerituta, urdaila berriro irekitzen da, hondakinak kanporatzeko eta hurrengo ehiza-zikloari hasiera emateko. Gainera, polipoek molekula organikoak eta disolbatutako molekula organikoak ere biltzen dituzte.\nUgalketa.\nUgalketari dagokionez, ugalketa sexualaren eta asexualaren bidez ugaltzen diren espezieak daude, askotan bi formak batera agertzen dira. Kanpo-ernalketa egiten da oro har. Hala ere, espezie batzuek barne-ernalketa egiten dute.\nUgalketa sexuala.\nKoralak sexu bidez ugaltzen dira batez ere. Koral hermatipikoen %25 inguruk (koral harritsuak) sexu bereko polipoz osatutako koloniak osatzen dituzte; gainerakoak hermafroditak dira. Koral hermatipiko guztien % 75 inguru hedapen bidez ugaltzen dira; gametoak uretara askatzen dituzte ernalketan fusionatzeko planula izeneko larba mikroskopiko bat sortzeko. Larba substratuari edo haitzei itsatsi eta metamorfosia egiten da polipo eta koral berri bihurtu arte. Koral-kolonia batek urtean milaka larba sortzen ditu kolonia berri bat sortzea zailtzen duten oztopoak gainditzeko.Ugalketa sinkronikoa oso tipikoa da koral arrezifeetan, ezinbestekoa izanik\u00a0 gameto maskulinoak eta emeak elkartzeko. Horretarako ingurune-seinaleetan oinarritzen dira, espezie batetik bestera aldatzen direnak, gametoak zabaltzeko denbora egokia zehazteko. Esaterako, tenperatura aldaketak, ilargi-zikloa, egunaren iraupena\u2026\nUgalketa asexuala.\nKoral-kolonian genetikoki berdin-berdinak diren polipoak modu asexualean ugaltzen dira, bai gemazio bai luzetarako edo zeharkako zatiketaren bidez. Ondoren azalanduko ditugu modu bi horiek.\nGemazioa.\nPolipo txiki bat heldu batengandik bereiztea gemazioa da. Polipo berria hazten den heinean, gorputz-atalak sortzen dira. Polipo berriaren eta helduaren arteko distantzia hazten da. Kimuak intratentakularra edo estratentakularra izan daiteke.\nDibisioa.\nDibisioaren ondorioz bi polipo sortzen dira, jatorrizkoak bezain handiak. Zatiketa longitudinala polipo bat handitzen denean hasten da eta zelenterona zatitu egiten da. Ondoren, bi polipo berriek beste gorputz-atalak eta exoeskeletoa sortzen dituzte. Zeharkako zatiketan aldiz, polipoak eta exoeskeletoak zeharka bi zatitan banatzen direnean gertatzen da. Horrek esan nahi du ondorengo batek disko basala (beheko aldea) izango duela eta besteak ahoko diskoa (goiko aldea). Polipo berriek banan-banan sortu behar dituzte falta diren piezak.\nKontserbazio egoera.\nMehatxua.\nZenbait ikerketaren arabera, koralezko arrezifeen kopurua beherantz doa mundu osoan. Koral-ekosistemen mehatxuen artean\u00a0 hurrengo hauek aurkitzen dira: korala erauztea, nekazaritzako eta hiriko isurketak, materia organikoaren eta ez-organikoaren kutsadura, gehiegizko arrantza, lehergailuekin arrantzatzea, koral-gaixotasunak\u2026 Hala ere, mehatxurik handienak hauek dira: itsasoaren tenperatura igotzea, itsasoaren maila igotzea eta ozeanoen azidotzearen ondorioz pH-a aldatzea. Orain aipatutakoak berotegi-efektuko gasen emisioekin lotuta. 1998an, koralezko arrezife guztien % 16 hil ziren itsasoaren tenperatura igotzearen ondorioz. \nUraren tenperatura 1-2 gradu baino gehiago aldatzeak edo gazitasuna aldatzeak koralak kaltetu ditzake. Ingurune egoera horietan, koralek beren zooxantelak kanporatzen dituzte, eta koralaren ehunek beren eskeletoen zuria erakusten dute, koral-zuriketa deritzo.\nEstimazioek adierazten dute koralezko arrezife guztien % 10 inguru arriskuan daudela giza jardueren ondorioz. Kalkulatzen da 2030ean koralezko arrezifeen %\u00a0 50 suntsi daitezkeela. Horri aurre egiteko, nazio gehienek ingurumen-legeak ezarri zituzten itsas ekosistema garrantzitsu hori babesteko.\nBabesa.\nKoralezko arrezifeak kalte antropogenikoetatik babestu daitezke, eremu babestu deklaratzen badira, adibidez, itsas eremu babestua, biosferaren erreserba, itsas parkea, monumentu nazionala, gizateriaren ondarea, arrantzaren kudeaketa eta habitataren babesa.\nGaur egun, gobernu askok\u00a0 arrezifeetatik korala ateratzea debekatu dute. Aldi berean,\u00a0 kostaldeko bizilagunei haien babesaren eta ekologiaren berri ematen diete. Zenbait neurrik egoera hobetu dezakete, esaterako, itsas belarjaleen habitata babestea eta leheneratzea. Hala ere, tokiko kalteak, mehatxu globalak eta epe luzeagoko kalteak (azidotzea, tenperatura-aldaketa eta itsas mailaren igoera, besteak beste) murriztea erronka handia izaten jarraitzen du. Hain zuzen, duela gutxi egindako ikerketen arabera, 2016. urtean koralen % 35 inguru hil zen.\nKoralezko uharriak.\nDenborarekin, polipoak hil egiten dira, baina kaltziozko egiturak mantendu egiten dira eta beste koral polipo batzuek har ditzakete, belaunaldiz belaunaldi kaltziozko egiturak sortzen jarraituko dutenak.\nMilioika urtetan zehar, kaltziozko egitura handiak eratzen dira, koralezko uharriak bezala ezagutzen direnak.\nBatzuetan, uharriak, hain handiak dira ze ur azaleraino hel daitezke. Honela, korala, gero hondoratzen den sumendi uharte baten inguruan hazten denean, eraztun forma hartzen duen koral egitura bat sortzen da, erdian aintzira bat duelarik. Egitura honi atoloi deritzo.\nLuzera handiena duen uharria, Koral Hesi Handia da. Australian dago, Queensland estatuaren kostaldean: 2000 kilometro karratuko azalera du eta eraikin naturalik handienetako bat da.\nKoralezko uharriak hainbat itsas izakiren bizitoki dira, bertan, harraparien aurkako babesa eta janaria aurkitzen baitute.\nKoral espezie batzuk honako hauek dira:"}
{"id": "70892", "revid": "105290", "url": "https://eu.wikipedia.org/wiki?curid=70892", "title": "Ganboa (mendia)", "text": "Ganboa Aralarko mendilerroko mendirik garaienetan hirugarrena da (Intzako dorrea eta Aldaon gailurren atzetik), eta mendilerro horren Gipuzkoa aldeko garaiena.\nIrispideak.\nGuardetxetik abiatzen da ohiko bideetako bat. Bide hori, Errenaga eta Igaratzako babeslekuetatik igarotzen da. Hortik, bidezidor bat Alotzarantz doa, Pardarri mendia bere mendebaldetik inguratuz, Irazustako lepora iritsi arte. Hortik gertu dago mendiaren tontorra, ekialderantz.\nLarraitzetik abiatuz gero, Txindokira doan bidea hartu behar da, baina bide hori utzi eta Alotzako larrerantz jo beharko dugu, Irazustako lepora iritsi arte.\nLarraitzetik edo Amezketatik abiatuta, Muitze labarretik igo daiteke, Txindokiren ekialdean, Ganboa iparraldean dauden larreetara irteteko.\nAzken ohiko bide bat Amezketatik abiatzen da, Aritzaga labarretik Pardelutseko bordara iritsi arte."}
{"id": "70895", "revid": "6327", "url": "https://eu.wikipedia.org/wiki?curid=70895", "title": "Aralar mendilerro", "text": ""}
{"id": "70896", "revid": "336", "url": "https://eu.wikipedia.org/wiki?curid=70896", "title": "Anthozoa", "text": "Anthozoa (grezierazko \u03b1\u03bd\u03b8\u03bf\u03c2 \"anthos\", \"lorea\", eta \u03b6\u03c9\u03bf\u03bd \"zoon\", \"animalia\") Cnidaria filumaren barruan dagoen animalia taldea da, polipo itxura garatzen dutenak. Anemonak, koralak eta antzeko animaliak daude talde honetan. Bakartiak edo kolonialak izan daitezke, eskeleto edo eskeletorik gabe. 6.000 espezie baino gehiago katalogatu dira."}
{"id": "70897", "revid": "2241", "url": "https://eu.wikipedia.org/wiki?curid=70897", "title": "Ares (argipena)", "text": "Ares hitzak honako esanahi hauek ditu:"}
{"id": "70901", "revid": "105290", "url": "https://eu.wikipedia.org/wiki?curid=70901", "title": "Agaotz", "text": "Irispideak.\nUrkillagatik, Aia (Ataun) auzo gainean, bide bat, Leitzadi, Agaotz eta Sarastarri mendipean igarotzen da, Lareoko urtegia dagoen tokira heltzeko. Zaldarrate lepo txikian, inguru honetako gailurretaranzko igoera hasten da. Agaotz edo Leitzadira joan nahi izanez gero, zuzenean Agaotz lepora iritsi behar da, bi tontorren artean dagoena. Biak argi ikusten dira ekialderantz, eta, beraz, ikuspegi ona eskaintzen dute norantza hortan. Mendebaldeko zatia, berriz, basoz josia dago.\nUrkillagatik, babesik gabeko hegoaldeko magaletatik tontorrera zuzen hel daiteke. Lehenik, Lareoko urtegirantz doan bidea hartu behar da, eta, metro batzuk ibili ondoren, Leitzadira eta Agaotz lepora doan bidezidorra hartu behar da Aizkerriko txabolatik. Tontorra, lepoaren beste aldean dago.\nAzkenik, San Martin auzotik, Arrateta haizpitartetik sartuz, Bedamako zelaia izeneko lepora iritsi behar da, eta, Beama Buru hegoaldeatik inguratuz Erremedioak izeneko antzinako bainuetxetik jarraitu behar da, Botsbideta izeneko lepora helduz. Hemendik, ez dago bide argirik Agaotz lepora iristeko. Aralegi lepotik ere, errez hel daitek Botsbidetara."}
{"id": "70902", "revid": "512", "url": "https://eu.wikipedia.org/wiki?curid=70902", "title": "Turkesa", "text": "Turkesa aluminiodun eta kobredun mineral fosfato opaku berde-urdina da, kolore bati izena emate diona. Turkesaren formula kimikoa CuAl6(PO4)4(OH)8\u00b74H2O da. Sistema triklinikoan kristaltzen da; gogortasuna, 6koa du Mohs eskalan, eta aski hauskorra da.\nHarribitxi gisa oso erabilia izan den substantzia arraroa da. Oso balioetsia izan da milaka urtez, baina egun, beste bitxi opaku batzuek bezala, balioa galdu du imitazioen eta bitxi sintetikoen sarreraren ondorioz. Turkesa kolorekoa preziatuena da, nahiz berde-urdina edo berde-horia ere izan daitekeen.\nK.a. 4000-3000 urteen bitartean jadanik Sinai penintsulako hobiak ustiatzen ziren. Turkia, Iran eta India izan dira Europaren hornitzaileak historian zehar; Ipar Afrika eta Siberia ere turkesa ekoizleak dira. Bestalde, Ipar Amerikako indiarrek mendez mende ustiatu zituzten egungo Estatu Batuetako hego-mendebaldeko meategiak.\nKolorea.\n\"Turkesa\" kolore berde-urdin baten izena da, harriak berak duenaren \u00f1abardurakoa. Izena harritik datorkio, noski, eta hau frantsesezko \"Turquoise\" hitzetik, \"turkiarra\" alegia, gurutzaldien garaian ezaguna egin baitzen.\nNahiz eta RGB kolore-ereduko sistema hamaseitarrean 40E0D0 kodea izan, hainbat \u00f1abardura ere izan dezake, ilunagoak edo argiagoak:"}
{"id": "70904", "revid": "105290", "url": "https://eu.wikipedia.org/wiki?curid=70904", "title": "Sarastarri", "text": "Sarastarri (edo Saastarri, Sagastarri eta Sastarri) Aralarko mendilerroko mendia da, 996 metrokoa.\nIrispideak.\nUrkillagatik abiatzen den bide batetik, Zaldarretako lepora iritsi behar da. Hemendik, pagaditik igotzen da mendira, adierazitako bidexka batetik. Urkillagatik bertatik, posible da gailur taldea igotzea Agaotz eta Leitzadiko tontorretatik.\nAralegiko lepotik, Botsbidetara joan behar da, eta, hemendik, lur zikinetik, Agaotz lepora igo. Eta, ondoren, Agaotzera doan bide beretik jarraitu, Arratetako haizpitartea, Bedamako lepoa, Beamaburu eta Erremedios bainuetxea igaroz."}
{"id": "70905", "revid": "26081", "url": "https://eu.wikipedia.org/wiki?curid=70905", "title": "Sastarriko leizea", "text": "Sastarriko leizea, Sarastarri menditik hegomendebaldera dagoen leize bat da, 905 metroko garaieran. Barruan, barne aintzira bat dago, sarreratik 23 metro jeitsi ondoren. Leize honen sarrera estua da. Sarrera ondoan, belar mordo bat ikus daiteke. Sarreraren formak, erdialdea baino zertxobait goraxeago, estutze bat du, ondoren, berriz, hiruki eran zabaltzeko.\nArtzainak.\nInguruko artzainek, Sastarriko kobean dagoen aintzirakoarekin batera, beharbada, hemengo ura ere erabili zuten euri gutxiko udetan. Bestalde, lamiekin eta Marirekin lotzen duten hainbat ipuin eta kontakizun mitologiko daude leize honen inguruan."}
{"id": "70908", "revid": "512", "url": "https://eu.wikipedia.org/wiki?curid=70908", "title": "Iznatoraf", "text": "Iznatoraf (Torafe bezala ere ezaguna) Espainiako Jaengo probintziako udalerria da. Las Villas eskualdean kokatzen da, 86 km\u00b2-ko azalera du eta 2005. urtean 1.188 biztanle zituen.\nBardazoso exklabea udalerriaren zati da."}
{"id": "70909", "revid": "1105", "url": "https://eu.wikipedia.org/wiki?curid=70909", "title": "Torafe", "text": ""}
{"id": "70912", "revid": "512", "url": "https://eu.wikipedia.org/wiki?curid=70912", "title": "Arjona", "text": "Arjona Espainiako Jaengo probintziako udalerria da. Campi\u00f1a eskualdean kokatzen da, 158 km\u00b2-ko azalera du eta 2006an 5.759 biztanle zituen."}
{"id": "70916", "revid": "512", "url": "https://eu.wikipedia.org/wiki?curid=70916", "title": "Nuarbe", "text": "Nuarbe Azpeitia eta Beizama artean dagoen auzoa da. Ibaieder errekak banatzen ditu bi aldeak eta Beizamako aldetik Antsosoro erreka jaisten da.\nNuarberi buruz.\nHistoria.\nNuarbeko etxe zaharrenak XVI. eta XVII. mendekoak omen dira. Antzinako Nuarbe osatzen zuten eraikinak ostatua, errota, burdinola edo errementaria, ermita eta zenbait etxe ziren. Ostatuaren lehen aipamenak 1692. urtekoak dira, \"Erdikoa\" etxearenak, 1652. urtekoak, eta \"Alikante\" izeneko etxearenak, 1647koak. Azken hau, aipatutako urtean Baltasar Ibarguren Urrestillako bikarioarena zen.\nNuarbeko urtegia.\n1984an amaitu zen 1979an eraikitzen hasitako proiektua. Urtegiak Zarautz, Getaria, Zestoa, Zumaia, Azpeitia eta Azkoitiko herriak urez hornitzeko eraiki zen.\nOtarregintza.\n1960-1970 garaira arte, otarregintza zen nuarbetarren diru-iturri nagusia. Garai batean Nuarben/nuarbetarrek egindakoak ziren Gipuzkoan zehar gehien zabaltzen ziren otarreak.\nNuarbe munduan.\nSokatira.\nSokatira talde indartsua eta ospetsua dauka herriak, nazioartean hainbat txapelketa irabazi duena. Hori dela eta, auzoan kirol horrekin lotutako museoa ikusgai dago 1995etik.\nBitxikeriak.\nETB 1eko Herri txiki, infernu handi telebista saioko 5. denboraldiko zortzigarren programa Beizaman izan zen. Momentu batean Nuarbetik ere pasa zen Mikel Pagadizabal, saioko aurkezleetako bat, eta bi nuarbetarrekin ibili zen berriketan, haietako bat Juan Zabaleta \"Txistu\" otarregilea."}
{"id": "70917", "revid": "105290", "url": "https://eu.wikipedia.org/wiki?curid=70917", "title": "Nuarbe (Azpeitia)", "text": "Nuarbe Azpeitiko auzoa da, eta Beizamako izen bereko auzoarekin batera Nuarbe etxagunea osatzen dute. Ibaieder errekak banatzen ditu bi aldeak."}
{"id": "70918", "revid": "119347", "url": "https://eu.wikipedia.org/wiki?curid=70918", "title": "Urrestilla", "text": "Urrestilla Azpeitiko auzoa da. Baserri, etxe eta industriaz osatutako etxagune txikia da, herrigunetik 3 kilometrora. XIX. mendean zehar zenbait alditan izan zen udalerri bereizia, nahiz eta urte gutxitan eutsi zion izaera horri.\nAsuntzioaren Eliza gune interesgarria da, XVI. mendekoa, egurrezko sarrera zabala du. Jaiak San Juan egunean ospatzen dira.\nGeografia.\nUrrestilla 112 metroko altueran dago, Urrestilla ibaia eta Ibaiederren elkarlekuan.\nHistoria.\n1310ean Azpeitia sortu zenean Urrestilla ere barnean zegoen, hau da, Azpeitiaren sorreratik bere parte izan da. Urrestillak historian zehar herri izaera hori izan badu ere, ez zuen denbora horretan guztian ez udaletxerik, ez kudeaketa ekonomikorik ez eta bereizten zuen mugarririk Azpeitiarekin. Herriak mende luzetan ez du izan berezko alkaterik. Hala ere, Azpeitiko Udaleko zinegotzietako batek Urrestillakoa izan behar zuela esaten du ohiturak.\n1813an Fernando VII.a Espainiakoa tronura iritsi zen eta Cadizko Konstituzio onartu berrian oinarriturik Urrestillako herritarrek euren independentzia aldarrikatu zuten. Gipuzkoako Foru Aldundiak hori konstituzionala zela ebatzi eta udal propioa eman zioten. 1814an udal bereizia izatea lortu zuen. Maiatzean, ordea, Fernando VII.ak Cadizko Gorteak desegin zituen eta absolutismoa ezarri. Urrestillako udala desegin eta berriro Azpeitira itzuli zen.\n1820an berriro liberalismoa itzuli zen eta Urrestillak udala osatu zuen,eta Matxinbenta, Aratz-Erreka eta Elosiaga auzoak bere esku gelditu ziren. Hala ere, 1823ko erregimen liberala kendu egin zen eta independentzia alde batera geratu zen.\n1843an berriro ere lortu zuten independentzia. Lau urte behar izan zituzten espedientea ebazteko eta 1847an egin zen bozketan sezesioa onartu zuten, nahiz eta Matxinbentak eta Aratz-Errekak nahiago izango zuten Azpeitiarekin geratu. 1847ko azaroaren 1ean Isabel II.a Espainiakoak Azpeititik banantzea onartu zuen, baina Urrestilla, Elosiaga eta Nuarberentzat bakarrik. Hala ere, banatze hori eskuratzeko nahitaezko pauso bat egin behar zuten: Azpeitiarekin herri mugak zein ziren zehaztea. Erabaki hura ez zen inoiz aurrera atera, Urrestillak ez baitzuen mugarririk lehendik. Denboran luzatu zen, eta ezin izan zuten azkenean banatzerik lortu.\nAldarrikapena, ordea, ez zen eten. 1976an Juan Bautista Berasategik horma irudia egin zuen \"Urrestilla herri da!\" leloarekin. Txillidak ere pegatina bat eskatu omen zuen, horma irudia gogoko zuelako."}
{"id": "70921", "revid": "219", "url": "https://eu.wikipedia.org/wiki?curid=70921", "title": "Basel", "text": ""}
{"id": "70923", "revid": "512", "url": "https://eu.wikipedia.org/wiki?curid=70923", "title": "Alcaudete", "text": "Alcaudete Espainiako Jaengo probintziako udalerria da. Sierra Sur eskualdean dago, 238 km\u00b2-ko azalera du eta 2006an 11.164 biztanle zituen."}
{"id": "70924", "revid": "336", "url": "https://eu.wikipedia.org/wiki?curid=70924", "title": "Vegeta", "text": "Vegeta (jatorrizko japonieraz \u30d9\u30b8\u30fc\u30bf edo \"Bej\u012bta \") Dragoi Bola manga eta Dragoi Bola Z eta Dragoi Bola GT animeetako fikziozko pertsonaia da. Izen hau, bere jatorrizko planetari bezala, Vegetaren aitaren omenez jarri zioten, Vegeta Erregea. Izen hau ingelesezko \"vegetable\" (japonierazko ahoskera mugatuan \u30d9\u30b8\u30bf\u30d6\u30eb edo \"Begitaburu \") hitzetik dator, eta \"barazki\" esan nahi du (hortik espazioko gerlarien izenek barazkiekin zerikusia izatea). Berau da unibertsoko pertsonarik indartsuena ere bere herrikide Katxaloten (Son Goku) ostean, nahiz eta Dragoi Bola Zren lehenengo zatian etsaiak izan. Oso pertsonaia harroa da, beti bere burua gainditzeko prest dagoena. Vegeta da serieko pertsonaia karismatiko eta maitatuenetako bat.\nBiografia.\nVegeta Espazioko Gerlarien arrazako printzea zen, Vegeta Erregearen semea. Txikitatik gogor entrenatua izan zen Saiyen arteko eliteetan kide onenetakoa zelako, Errege familiakoa. Oso borrokalari argia eta ausarta zen. Bost urterekin gainontzeko gerlarien artean nabarmentzen zen. Hain zuzen ere honegatik bilakatu zen Freezerren gerlari kutunetako bat, gero eta egiteko zailagoak ematen zizkion. Freezerrek Espazioko Gerlariarekin amaitzea erabaki zuenean, Goi Gerlariaren kondairaren beldur, Vegeta bizirik uztea erabaki zuen Vegeta planetatik oso urrun zegoen beste planeta batera bidaliz egiteko bat betetzera. Gainera bere planetaren suntsiketaren berri jakin zuenean ere ez zuen inongo penarik sentitu, bere izaera hotz eta gerlariaren adierazgarri. Vegetak Freezerren aginduak jarraitzen zituen indartsuago bilakatu eta egunen batean berak unibertsoaren agintea hartzeko.\nLurrera iritsiera.\nRaditz Lurrean garaitua izan dela jakitean Vegetak Napparekin (beste espazioko gerlari bat) batera bertara abiatzea erabaki zuen. Bidaiak gutxi gorabehera urtebete iraun zuen. Hasiera batean bere kidea mendekatzeko zihoazela zirudien, baina Vegetaren benetako asmoa, ordea, Lurreko \"Dragoi Bolak\" biltzea zen, honela bere guraria bete ahal izateko; hilezkor bilakatzea. Behin hilezkortasuna lortuta ez zuen arazorik izango Freezer garaitzeko, bere nagusia zena garai honetan.\nLurrera iristean Satan Txiki, Son Gohan, Krilin, Yamcha, Ten Shin Han eta Chaozekin egin zuen topo. Vegetak Nappari Saibaimanak hazten zituen haziak landatzeko agindu zion. Saibaimanak aza itxurako gizontxo batzuk ziren, oso ongi entrenatuak. Hauetako batek bere buruaz beste egin zuen Yamcha ere hilez. Saibaiman guztiak hil ostean Nappa hasi zen borrokan denei oso erraz irabaziz. Borroka honetan Chaoz, Ten Shin Han eta Satan Txiki hil ziren. Azkenean bizirik iraun zuten bakarrak Krilin eta Son Gohan izan ziren. Justu Son Gohan hiltzera zihoan momentuan Son Goku azaldu zen Kinton lainoan (hau Kaitorekin entrenatzen egon zen beste munduan). Honek erraz garaitu zuen Nappa eta nahiz eta Vegetari laguntza eskatu zion, honek lotsatuta Nappa hil zuen.\nGoku eta Vegetaren arteko borrokaren ordua iritsi zen. Hasiera batean Vegeta erraz ibili zen, baina Gokuk \"Kaitoren erasoa\" 4 bidertua erabili ostean Vegetari min egitea lortu zuen. Hau ikusita Saiyen Printzeak zeruan \"Power Ball\" bat egin eta \u00d6zaru (gorila erraldoia) bilakatu zen Gokuri egur handia emanez. Orduan Gokuk momentu batez etsaia itsutu zuen Ten Shin Hanen \"Eguzki horzkada\" erabiliz eta \"Indar Unibertsalaren\" erasoa prestatzen hasi zen. Vegeta, ordea, honetaz konturatu eta Gokuri eraso zion \"Indar bola\" momentuz deuseztatuz. Goku lurrean zela mugitu ezinik Vegetak gainean salto egin eta hankak hautsi zizkion. Baina Printzea momentu batean oharkabetu zen, orduan Yagik bere ezpataz buztana moztu zion eta Vegeta itxura normalera itzuli zen. Gokuk ez zeukan \"Indar Unibertsalaren erasorako\" behar beste indar, beraz, Krilini pasa zion \"Indarra\". Honek huts egin zuen baina Son Gohanen erantzunak bete betean eman zion etsaiari. Min handiagoa egin zion ordea Son Gohan \u00d6zaru bilakatu zenean. Vegetak buztana moztu zion baina gorila erraldoia bere gainean erori zen. Vegetak, guztiz txikituta, espazio-ontziari dei egin eta alde egitea erabaki zuen. Krilinek Yagiren ezpata hartu eta hil egin behar zuenean Gokuk bizirik alde egiten uzteko eskatu zion, etorkizunean bere aurka berriz ere borrokatu nahi zuela esanez. Hemen hasi zen jada ezaguna den Vegeta eta Gokuren arteko lehiakortasuna. Printzea espazio-ontzian sartu eta Freezerren 79. planetara alde egin zuen Birgaikuntza Gelan osatzeko.\nNamekera bidaia.\nBehin sendatuta Freezer Nameken zegoela esan zioten Vegetari, \"Dragoi Bolen\" bila joana betiko bizia lortzeko. Hau ikusita berehala abiatu zen Namekera tiranoari aurrea hartzeko. Kiwik, Freezerren 79. planetako arduraduna eta Vegetaren etsaia, honi jarraitzea erabaki zuen bere planak deuseztu eta akabatzeko. Elkarrekin topo egitean Vegetak etsaiari indar gehiago zuela azaldu (ordura arte indar berbera zuten) eta momentu batean akabatu zuen. Gero Dodoriak (Freezerren esanetara zegoen soldadua) esan zion Vegeta planeta Freezerrek suntsitu zuela, eta ondoren Dodoria ere akabatu zuen. Geroago Zarboni ere irabazi zion ia, baina hau eraldatu eta Vegeta zauri larriekin utzi zuen. Freezerrek ordea, hau osatzeko agindua eman zuen, Vegetak baitzituen \"Dragoi Boletako\" batzuk. Sendatu ostean, Vegetak Freezerri \"Dragoi Bolak\" lapurtu eta alde egin zuen. Gero, berriz ere Zarbon eraldatuaren aurka borrokatu eta hil egin zuen. Freezerrek hau ikusita Freezerren Indar Bereziei dei egin zien Vegeta Krilin eta Gohanekin batzera behartuz. Espazioko Gerlariak Indar Berezien lehenengoa hil zuen (Gurdo) baina besteen aurka ezin izan zuten ezer egin. Momentu horretan Son Goku iritsi zen Namekera. Gokuk Indaba Miragarri bat eman zion Vegetari sendatzeko eta bien artean guztiak hil zituzten (Rikum, Butter eta Jheese), Ginew, gorputz aldaketaren bidez igel bilakatu baitzen. Goku Errekuperazio Gelan sartu behar izan zuten. Bitartean Vegeta eta Freezerren arteko borroka hasi zen, orain bien indarra parekoa zen. Freezer, ordea, eraldatu eta larriki zauritua utzi zuen Vegeta. Une horretan Satan Txiki berpiztuta iritsi zen Namekera, Kaitorekin entrenatuta eta Nailekin fusionatuta Freezerren indar bera zuen honek ere. Freezer berriz ere eraldatu eta izugarrizko egurra eman zion Satan Txikiri. Hil aurretik ordea, beldurtu egin nahi zituen bere etsaiak, Freezerrek, eta azken eraldaketa burutu zuen. Orduan Vegetak Krilini larriki zauri zezan eskatu zion, ondoren Dendek suspertu eta Super Saiya bilakatu zedin. Berriz ere borrokan sartu zen Vegeta baina ez zuen lortu Freezer garaitzerik. Ia hilzorian zela, Vegetak Gokuri Espazioko Gerlarien historia kontatu eta mendekatzeko eskatu zion. Gokuk azkenean Freezer akabatzea lortu zuen Goi Gerlari bilakatuta.\nNamekeko azken borroka baino lehen Vegeta berpiztu eta Lurrera bidalia izan zen. Nameken Goku ez zela hil jakitean Lurrean geratu zen entrenatzen bere etsaiaren zain. Entrenamenduak Capsule. Corp.-en burutu zituen. Borroka hau ordea, ez zen burutu Trunksen iritsiera zela eta. Trunks Vegeta eta Bulmaren etorkizuneko semea zen. Ez mangan eta ezta animean ere ez da azaltzen nola eta noiz hasi zen Bulma eta Vegetaren arteko harremana, baina bi seme alaba izan zituzten: Trunks eta Bra.\nZiborrak eta Cell.\nZibor hauek iritsi aurretik Vegeta beste inor baino gehiago entrenatu zen (500 atmosferatako indarrean entrenatzen da). Super Saiya indartsu batean bilakatu zen, honela Son Goku salbatzea lortuz Trunksek aurreikusitako bihotzeko gaixotasun batetik (justu garai honetan jaio zen Trunks).\nVegeta justu Zibor 19 Gokuri energia zurrupatzen ari zen momentuan iritsi zen. Vegetak ezik beste inork ezin zion irabazi, berak zioenez. Guztien harridurarako Super Saiya bilakatu eta berehala amaitu zuen bere etsaiarekin (Gokuri bizia salbatuz), androideak energia zurrupatzeko erabiltzen zuen mekanismoa eskuan zuela jakin ostean. Harrokeriaz, Vegetak berehala jo zuen beste ziborren aurka borrokatzera, 19. Androidea baino indartsuagoak: Zibor 17, Zibor 18 eta Zibor 16, bere bidetik baztertuz Trunks bera ere. Zibor 18k ordea izugarrizko egurra eman zion Vegetari, eta hau ikusita bere seme Trunksekin entrenatzera joan zen Denbora eta Espazioaren gelara. Hemengo entrenamenduaz Super Saiyaren oinarriak askogatik hobetu zituzten. Cellen bigarren formaren aurka (Zibor 17 zurrupatuta) borrokatu zen, erraz irabazi zuelarik. Vegetak ordea, bere harrotasunak itsututa Celli Zibor 18 zurrupatzen eta bere forma perfektua lortzen lagundu zion. Vegetak ezin garaituta konorte gabe geratu zen. Beste denboraldi bat Espazio eta Denboraren gelan entrenatzen pasa ostean Vegeta eta lagunak Cellen Jokora joan ziren borrokatzera, Cellek antolatutako txapelketa munduaren etorkizuna erabakitzeko. Hemen konturatu zen bere indarra Son Gohan eta Gokurenaren azpitik zegoela. Cell Jr.-en aurkako borrokan larriki zaurituta amaitu zuen.\nCellen aurkako bere borroka Trunks hil ostean hasi zen. Amorruz beterik eraso zuen, baina ez zion ezer egin. Cellek Vegeta heldu eta lurrera jaurti zuen. Gohanek salbatu zuen. Vegetak, azkenik, borrokaren amaieran esku hartu zuen \"Tximista Galgarri\" bat jaurtiz Cellen arreta bereganatuz Gohanek \"Kame Hame Ha\" bat botatzen zion bitartean. Honi esker bio-androidearekin amaitu zuten. Borroka hauen ondoren Vegeta moralki jota geratu zen, gehiago ez borrokatzea ere planteatuz, baina bere borrokarekiko maitasunak berriz ere entrenatzera bultzatu zuen.\nBoo Ahaltsuaren saga.\nHonen ostean Vegeta 7 urtez eten gabe entrenatu zen, Super Saiya 2 egoera gainditu eta Son Gohanen indarra gainditzeraino.\nArte Martzialen 25. Txapelketan parte hartzea onartu zuen. Txapelketa honetan Gokuk ere parte hartu zuen beste mundutik egun baterako itzulita. Euren artean borrokatzeko sailkatuta geratu ziren baina ez zen halakorik gertatu. Babidi aztia eta Boo Ahaltsua munstroaren mehatxuari aurre egiteko, bi saiyak, Krilin, Gohan, Satan Txiki eta iritsi berri ziren Shin eta Kibito hauen aurka borrokatzera behartuta aurkitu ziren. Vegetak Pui Pui izeneko Babidiren morroiaren aurka borrokatu zuen. Izugarrizko egurra eman zion.\nGokuk Yakon (Babidiren beste morroi bat) menderatu ostean Gohan eta Dabraren arteko borroka iritsi zen. Vegetak Gohan borrokan penagarri ari zela iritzi zuen eta haserretu egin zen. Gokuren aurka jardun presa zuen eta Dabra eta saiya gaztearen arteko borrokari denbora galtzea iritzi zion. Haserretuta, Babidiri bere kontrola har zezan utzi zion. Jasan zuen minaren ondorioz bere indar ezkutuak atera zituen Vegetak eta Gokuren aurka borrokan hasi zen. Bekokiko M (\"Majin\") letrak adierazten zuen Vegeta aztiak hartua zuela, nahiz eta Saiyen Printzea bere gorputza eta gogoa kontrolatzeko gai izan zen.\nHonen ondorioz Vegeta eta Gokuren arteko borroka hasi zen. Askoren ustez, anime guztiko borrokaldirik onena, biek zuten indar parekotasunagatik. Goku halako batean, Vegeta Babidiren sorginkeriak hartuta zegoela konturatu zen eta kontuak eskatu zizkion. Orduan Vegetak Lurrean bizi zenetik izaki baketsu bilakatzen ari zela eta berriz ere iraganeko gerlari gupidagabea izan nahi zuela esan zion Gokuri. Booren indarra sumatzean ordea, borroka bertan behera utzi zuten. Vegetak Gokuri kokotean golpe bat eman eta konorte gabe utzi zuen. Bitartean Booren aurka borrokatzera abiatu zen izaki honen berpiztea bere erantzukizuna zelakoan. Babidiren espazio-ontzia deuseztatu zuen Lurretik ez zezaten alde egin.\nBorrokan Vegeta indarra munstroarena baino handiagoa zela konturatu zen, baina aldi berean bazekien ezingo duela inoiz etsaiarekin amaitu, erasoek ez baitzioten ezer ere egiten. Book bere gorputza berregiteko ahalmena zuen. Halako batean, Boo Ahaltsua bere haragi puska bat bota zion Vegetari, hau harrapatuta geratu zelarik Trunksek salbatzen duen arte. Vegeta semarengandik agurtu zen besarkada estu bat emanez, baina ondoren Trunks konorte gabe utzi zuen kolpe batez, Son Gotenekin ere berdina egin zuen. Vegetaren asmoa, orain, bere bizia sakrifikatzea zen. Satan Txikik argi utzi zion bere gorputza desegin eta bere gogoa ezabatu egingo zela beste izaki batean berpizteko. Vegetak izugarrizko energia bildu zuen eta gorputza lehertu aurretik \"agur Bulma, agur Trunks eta agur Katxalot\" esan zuen. Hau izango zen Vegetak Gokuri \"lagun\" deitzen zion aldi bakarra. Lehertu ostean, Vegeta desagertu egin zen, baina Boo ez. Geratu ziren haragi zatiak batu eta berriz osatu zen.\nHandik gutxira Yamak Lurrera bidali zuen berriz ere Boo Ahaltsuaren aurka borrokatzeko. Lurrera iristean Gokurekin aurkitu zen. Honek Potala belarritakoen bidez berarekin fusionatzeko eskatu zion. Izan ere momentu horretan Boo Ahaltsuak Gohan irentsi berri zuen. Hasiera batean fusionatzeko eskariari ezetz erantzun zion bere harrokeria zela eta, baina azkenean, beste irtenbiderik ez zegoela ikusita, onartu egin zuen.\nFusionatuta Vegeku gerlaria osatu zuten (Vegeta eta Gokuren arteko nahasketa). Honela Boori egurra eman zion, baina Book Vegeku irentsi zuen. Gerlari bateratuak hau egiten nahita utzi zen, bere lagunak deabruaren gorputzetik askatu ahal izateko. Book Lurra desegin ostean, Kaio Shin planetan Super Saiya 2 bilakatuta azken borrokaldian parte hartu zuen, Gokuk Super Saiya 3 eraldaketa galdu eta konorte gabe geratzean eta baita \"Indar Unibertsalaren erasoa\" prestatzen ari zenean ere. Gainera garrantzia handia izan zuen hainbat plan osatzean ere: Namekeko \"Dragoi Bolak\" erabiltzea Lurra birsortzeko eta Lurreko pertsona guztiak berpizteko eskatu zuen eta horrela hauek euren indarra Gokuri eman beharko zioten \"Energi Bola\" osatzeko. Azkenean Gokuk Boo Ahaltsua hiltzea lortu zuen. Borroka honen amaieran Vegetak bere harrotasuna albo batera utzi eta Goku bere lagunik onena zela aitortu zuen.\nBorroka honen ostean, Bra jaio zen, Bulma eta Vegetaren alaba. Vegetak entrenatzen jarraitu zuen bere burua gaindituz beti.\nDragoi Bola GTn.\nDragoi Bola GTn Vegetak izugarrizko indarra lortu zuen Super Saiya 2 gaindituz. Espazioko gerlari guztien gainetik zegoen, Goku izan ezik. Gainera Umek bere gorputzean sartzeko aukeratu zuena izan zen, unibertsoan ez baitzegoen beste inor indatsuagorik. Ume Mu Doktoreak (azken Tsufurua) sortutako izakia zen. Tsufuruak Vegeta Planetan Espazioko Gerlariekin bizi ziren izakiak ziren, azken hauek beste guztiak akabatu aurretik. Hori mendekatzeko sortu zuen Ume. Ondorioz, Vegeta Ume sortzen da. Hau 4 fase ezberdinetatik pasa zen: Vegeta Ume; Vegeta Ume Super Saiya 2 (askoz indartsuagoa, hegoak atera zitzaizkion trajean); Vegeta Ume Super Saiya 3 eta Urrezko \u00d6zaru Vegeta Ume (gorila erraldoia Super Saiya bilakatuta). Hain zuzen ere Urrezko \u00d6zaru bilakatu zen Goku Super Saiya 4ren aurka borrokatzeko. Borroka gogor baten ostean Vegeta Umerengandik askatu zen eta Gokuk akabatu egin zuen.\nGeroago, Son Goten, Son Gohan, Trunks eta Oobekin batera, Super Zibor 17ren aurka borrokatu zen. Vegeta izan zen borrokan iraun zuen bakarra Goku iritsi zen arte eta Super Saiya 2 bilakatuta bere \"kolpe definitiboarekin\" (\"Final Shine Attack\") akabatu zuen. Lehenago berriz ere Nappa akabatu zuen eta arazo handirik gabe Zibor 17 berria garaitzen ari zen, nahiz eta jatorrizkoa baino indartsuagoa izan. Baina jatorrizko Zibor 17rekin fusionatuta izugarri hazi zen bere indarra. Harrigarriena ordea, Gokuk salbatu baino lehentxeago esan zuena izan zen: \"Super Saiyaren harrotasuna duen lurtarra naiz\". Honek argi utzi zuen, Lurrera lehen aldiz iritsi zenetik emandako aldaketa.\nAzkenik, Dragoi Ilunen aurkako borrokan Vegetak Super Saiya 4 eraldaketa lortu zuen Bulmaren makina bati esker. Bulmaren makinak Ilargira Blutz izpiak bidali zituen (Super Saiya bat \u00d6zaru bilakatzeko behar zen beste). Honela Super \u00d6zaru bilakatu zen eta ondoren Super Saiya 4, nahiz eta Gokuk ez bezala (lehen aldian bakarrik behar izan zuen Super \u00d6zaru bilakatzea gero Super Saiya 4 bilakatzeko) ez zuen lortu Super Saiya 4 bilakatzea fase hau pasa gabe. Honela Gokuri Yi Xing Longen aurkako borrokan lagundu zion. Honetarako fusionatu eta Gogeta Super Saiya 4 osatu zuten, anime guztiko gerlari indartsuena. Ia irabaztea lortu zuten, baina zoritxarrez \"Bateraketa\" uste baino lehen desegin zen.\nAzkenean Katxalot izan zen dragoia garaitu zuena, unibertso osoko energiarekin osatutako \"Indar Unibertsalaren erasoaren\" bidez."}
{"id": "70926", "revid": "8136211", "url": "https://eu.wikipedia.org/wiki?curid=70926", "title": "Jose Luis Azkue", "text": "Jose Luis Azkue Aginagalde (Oiartzun, 1930eko irailaren 15a - ), musikari oiartzuarra da. 1930eko irailaren 15ean jaio zen Oiartzungo zortzi senideko familian. 17 urterekin aldatu zen Irunera, eta kontserbatorioan berandu hasi bazen ere, urtebetean pianoko 6 ikasturte eta solfeoko 3 gainditu zituen. Luis Marianoren pianista izateak egin zuen ezagun, han eta hemen, bakarka, urte askotan jardun bazen ere. Zuzeneko musikaliaren gainbeherarekin Irunera itzuli eta Alambique tabernaren jabea izan zen."}
{"id": "70927", "revid": "96586", "url": "https://eu.wikipedia.org/wiki?curid=70927", "title": "Jorge Zabalza", "text": "Jorge Pedro Zabalza Waksman (Minas, 1943ko azaroaren 30a - Montevideo, 2022ko otsailaren 23a) Uruguaiko politikaria izan zen.\nBiografia.\nEsnegintza izan zen XIX. mendearen amaieran Ameriketara joandako euskaldun askoren ogibidea. Esnetako abeletxeek \"tambo\" izena dute. Handik tupamaro historikoaren ezizena: \"Tambero\". Aita, Pedro Zabalza, senatari kontserbadorea zen arren, Jorge eta bere anaia Ricardo goiz sartu ziren Ra\u00fal Sendicek sortutako \"Uruguaiko Nazio Askapen Mugimendu-Tupamaroetan\". 1969an \u2013Jorge Montevideoko Punta Carretas presondegian zela\u2013, tupamaroek Pando hiria hartu zutenean, ihesean zebilen Ricardo atzeman eta bertan hil zuen poliziak. Urtebete beranduago, 111 tupamarok sekula izan den ihesaldirik arrakastatsuena burutu zuten, Zabalza eta Sendic tartean zirela. Ez zen baina handik alde egingo zuen azken aldia: 1972an, Jorgek zuzendutako planari jarraiki, 15 izan ziren espetxe beretik alde egin zuten tupamaroak. Halere, errepresio gordina zela medio, hurrengo hilabeteetan 2.800 tupamaro atxilotu zituzten.\nJorge Zabalza 1972ko ekainean harrapatu zuten; 11 urte emango zituen kuartelez kuartel, bi metro karratuko kaioletan. 1985ean, diktadura amaituta, tupamaroak zeregin politikoetara bueltatu ziren, matxinada helburuak ahaztu gabe. Zabalza tupamaroen \"Mate Amargo\" aldizkariaren zuzendaria izan zen. 1994ko hauteskundeetan, Montevideo Barrutiko Batzorderako zinegotzi hautatu zuten. Ezaguna da \"Frente Amplio\" (FA) koalizioak bultzatu zituen pribatizazioen kontrako bere jarrera. Beste agintari tupamaroekin bat ez zetorrelako laga zuen Mugimendua. 2007ko urrian, Federico Leicht kazetariak kaleratu zuen Zabalzaren biografia, \"Cero a la izquierda\", eta ez da \"Frente Amplio\"ko tupamaroen gogoko izan."}
{"id": "70928", "revid": "219", "url": "https://eu.wikipedia.org/wiki?curid=70928", "title": "Luzern", "text": ""}
{"id": "70929", "revid": "336", "url": "https://eu.wikipedia.org/wiki?curid=70929", "title": "Jose luis azkue", "text": ""}
{"id": "70931", "revid": "512", "url": "https://eu.wikipedia.org/wiki?curid=70931", "title": "Luzerna", "text": "Luzerna (; ; italiera eta ) Suitzako erdialdean dagoen hiria da, izen bereko kantoiaren hiriburua dena.\nGeografia.\nHiriak Luzerna lakuari izena ematen dio, honen ipar-mendebaldeko ertzean dagoelarik.\nHiri senidetuak.\nLuzerna ondorengo hiriekin senidetuta dago:"}
{"id": "70932", "revid": "1105", "url": "https://eu.wikipedia.org/wiki?curid=70932", "title": "Jorge zabalza", "text": ""}
{"id": "70934", "revid": "119347", "url": "https://eu.wikipedia.org/wiki?curid=70934", "title": "Glaris", "text": "Glaris (alemanez \"Glarus\", italieraz \"Glaris\", italieraz \"Glarona\", erromantxeraz \"Glaruna\") Suitzako ekialdean dagoen hiria da, izen bereko kantonamenduaren hiriburua dena. 1861ean sute batek ia osorik suntsitu zuen hiria. Arte museoan (\"Kunsthaus\") XIX. eta XX. mendeetako margolarien bilduma handi bat da.\nHiri senidetuak.\nGlaris ondorengo hiriekin senidetuta dago:\nKanpo estekak.\nref&gt;Euskaltzaindia - Europako hiri eta eskualdeen izenak"}
{"id": "70935", "revid": "512", "url": "https://eu.wikipedia.org/wiki?curid=70935", "title": "Solothurn", "text": "Solothurn (, ahoskatua; ; ; ) Suitzako iparraldean dagoen hiria da, izen bereko kantonamenduaren hiriburua dena.\nHiri senidetuak.\nSolothurn ondorengo hiriekin senidetuta dago:"}
{"id": "70940", "revid": "2341", "url": "https://eu.wikipedia.org/wiki?curid=70940", "title": "Estatu Batuetako Ogasun Departamentua", "text": ""}
{"id": "70942", "revid": "1105", "url": "https://eu.wikipedia.org/wiki?curid=70942", "title": "Andr\u00e9s Vilari\u00f1o", "text": ""}
{"id": "70943", "revid": "336", "url": "https://eu.wikipedia.org/wiki?curid=70943", "title": "Biotopo", "text": "Biotopoa (grezieratik \u03b2\u03af\u03bf\u03c2 - \"bios\": bizia eta \u03c4\u03cc\u03c0o\u03c2 - \"topos\": tokia) ingurumen-baldintza uniformeak dituen eremua da, biozenosi bat duena . Espezie biologiko desberdinek bizitzeko duten toki fisikoa da biotopoa.\nBiotopoak eta habitatek antzeko esanahia dute, baina ez dira berdinak: biotopo batean biozenosi bat bizi den bitartean, habitat batean espezie bat bizi da.\nBiotopo baten neurria oso aldakorra izan daiteke. Esate baterako, ozeano bat, laku bat edo ur-putzu bat, hirurak, biotopoak izan daitezke. Ingurune baldintza uniformeak eta biozenosi bat edukitzea ezinbestekoak dira, baina, biotopo bat izan ahal izateko (bizidunik gabeko ur-putzua, horrenbestez, ez litzateke biotopoa izango).\nEra berean, biotopo handiak biotopo txikiagoetan zatitu daitezke: adibidez, ozeano batean biotopo bat hondoko eremua edo eremu abisala izango da, eta beste bat itsas azaletik gertuen dagoen eremua.\nBiotopo baten eragile fisiko-kimiko nagusiak honako hauek dira: tenperatura, argia, lur zoruaren ezaugarriak, presioa eta oxigenoaren kontzentrazioa (uretako biotopoetan), etab.\nBiotopoak, bertan bizi den biozenosiarekin batera, maila altuagoko beste kontzeptu ekologikoa osatzen du: ekosistema .\nEsan liteke biotopoa ekosistema baten ingurune fisikoa dela\nErnst Haeckel (1839-1919) zoologo alemaniarra lehena izan zen biotopoaren kontzeptua erabiltzen.\nEzaugarriak.\nBiotopo baten ezaugarri nagusiak honako hauek dira:\nMikroeskala.\nBiotopo bat, eskuarki, ez da eskala-handiko fenomeno bat bezala hartzen. Adibidez, biotopo bat ondoko parke bat izan daiteke, atzeko lorategi bat, baita landare ontziratuak edo atari bateko arrain-depositua ere. Hau da, biotopoa ez da makroskopikoa, ekosistema eta aniztasun biologikoa kontserbatzeko ikuspegi mikroskopikoa baizik. Beraz, biotopoak pertsona arrunten eguneroko jardueretara eta bizitzetara egokitzen dira, jende gehiago gai delarik biotopoen sorkuntzan eta etengabeko kudeaketan parte hartzeko.\nBiotopo-sareak.\nBiotopoak ez direla isolatu behar azpimarratu ohi da. Biotopoek elkarrekin eta inguruko beste bizitza batzuekin lotura horiek gabe animalia eta landareen forma bizidunekin lotu beharrean egon beharrean, biotopoek ez lukete modu eraginkorrean funtzionatuko organismo ezberdinak bizi diren leku gisa. Beraz, biotopoak birsortzeko estrategiarik eraginkorrenetako bat biotopo-sare bat planifikatzea da, ez bakarrik animaliak eta landareak nora joaten diren. (Horrelako trafiko organikoari igarobide ekologiko deitzen zaio). Luzetarako metodoan, sarearen erdigunea lur-zerrenda berde handiak izango ziren: basoa edo parke naturala. Ibai ondoan gerriko berde bat, herri-parke txikiak, lorategiak edo bide-ertzeko zuhaitzak bezalako eremu biotopo txikiagoekin lotuz, biotopoak sare batean egon daitezke. Hau da, biotopo bat sistema ireki bat da, ez itxi bat, eta estrategia praktiko bat da.\nGizakien egunerokoan.\n\"Biotopo\" terminoa ez zaie biosfera erreserbei aplikatzen, gizakiengandik erabat bereizita baitaude eta giza miresmenaren objektu bihurtzen baitira. Horren ordez, giza bizitzaren zati aktiboa da. Adibidez, lore-ohe apaingarri bat biotopotzat har daiteke (nahiz eta txikia izan) eguneroko bizitzako esperientzia hobetzen baitu. Funtzio asko dituen zonaldea, hala nola giza espazio biziduna, eta beste izaki bizidun batzuen, landarediaren nahiz animaliaren bizileku dena, biosfera erreserbatzat har daiteke.\nBiotopoak eta elementu artifizialak.\nGai artifizialak biotopo multzo batean sartzen direnean, haien diseinua eta antolamendua oso garrantzitsua da biotopo birsorkuntzarako. Haziak eta intsektu txikiak hazten dituzten landareetan azalerak sortzen dira. Zuntz naturalez egindako mantxa edo sarea pixkanaka biodegradatzen joango da, eguraldiaren eraginpean dagoen heinean. Ez dago, beraz, biotopo batean naturala eta artifiziala denaren arteko aurkakotasun binomialik. Aitzitik, material artifiziala oso erabilia da.\nEAEko biotopo babestuak.\nEuskal Autonomia Erkidegoan zazpi biotopo babestuta daude gaur egun (2020an):\nBizkaian.\nHiru daude :\nGipuzkoan.\nBeste hiru daude :"}
{"id": "70946", "revid": "336", "url": "https://eu.wikipedia.org/wiki?curid=70946", "title": "Leningradeko Setioa", "text": "Leningradeko Setioa edo Leningradeko Blokeoa (, \"blokada Leningrada\") Bigarren Mundu Gerrako operazio militarra izan zen, Alemaniak egin zuena Leningrad hartzeko xedearekin. 900 egun inguru iraun zuen, 1941eko irailaren 8tik 1944ko urtarrilaren 27an hiria askatua izan zen arte, eta 1.200.000 pertsona hil ziren.\nHistoria.\n1941eko ekainean, Alemaniak Errusia inbaditu zuen hiru armada-gorputz erraldoiren bitartez. Iparraldeko armada-gorputzaren egitekoa zen Leningrad hiria hartzea. Irailaren 1ean, artilleria naziaren lehen granadek hiria jo zuten. Astebete geroago lehorreko komunikazioa moztu zuten eta hilaren 15erako hiria erabat inguratua, setiatua zegoen. Hitlerren hasierako helburua hiria eraso eta hartzea zen, gune estrategikoa izateaz gain, garrantzi sinboliko handia zuelako. Baina sobietarrek antolatu zuten defentsa trinkoak eragotzi zuen Leningrad erasotzaileen eskuetan geldi zedin.\nErrusiako hiririk garrantzitsuenetakoa eta, aldi berean, sinbolo handia izanik (Errusiako Iraultzaren \"hiriburua\" zen), sobietarrek hiriaren kontrolari eusteko neurri izugarriak hartu zituzten, hala nola, hiria gotortu, eraikin historikoak ez identifikatzeko sareez estali eta hiri osoa lur azpiko karga lehergaiez josi, alemaniarren eskuetan erortzen bazen, guztia ala guztia lehertarazteko. Erasotzaileek bertan sartzeko zituzten ageriko zailtasunez gain, behin Leningrad harturik bertako 3.000.000 biztanleen mantenua beren gain egonen zela ikusirik, Hitlerrek hiria setiatzeko agindu zien bere indar militarrei, herritarrak gosez eta hotzez hil zitezen.\n1941eko azaroaren 20an, sobietarrek Ladoga aintzira zeharkatzen zuen pasabidea eraikitzea lortu zuten, hirian elikagaiak eta bestelako beharrezko materiala sartu ahal izateko. Biziaren Bidea esan zioten pasabideari, baina aintziraren izotz geruza hauskorraren eta alemaniarren erasoen menpe zegoenez, irtenbidea ez zen nahi bezain eraginkorra izan.\nLeningrad inguratua zegoelarik, bertako biztanleek gorriak ikusi zituzten, eta bizirauteko etengabeko borroka bilakatu zen beren egunerokotasuna. Hiriko usoak jan zituzten lehenik, ondoren katuak desagertu ziren Leningradeko kaleetatik eta arratoi populazioak ere nabarmen egin zuen behera. Azkenean, antropofagiara jo behar izan zuten. Eta hala ere, hiriko biztanleek ohiko kaloria kopuruaren %10 baino ez zuten hartu setioaren lehenengo urtean. Lehen negu hura, gainera, bereziki gogorra izan zen eta hotzak (-30\u00a0\u00b0C) eta goseak, erasotzaileen artilleriarekin batera, sekulako triskantza eragin zuten hiriko biztanleen artean, ehundaka mila familia beren etxeetan hil zirelarik.\n1943ko urtarrilaren 12an, sobietar armadak Iskra Operazioa hasi zuen. Borroka latzen ostean, urtarrilaren 18an hiri setiatura zeraman korridore bat ireki ahal izan zuten, izozturik zegoen Ladogaren gainetik pasatzen zena. Korridore horrek, hirira gutxieneko hornidurak heltzea ahalbidetu zuen, hiria askatua izan zen arte. Otsailaren 10ean, Krasni Borko Gudua gertatu zen hiri bazterrean, eta alemaniar gudarosteak, Dibisio Urdinarekin batera, aurre egin zion Armada Gorriari. Azkenik, 1944ko urtarrilaren 27an lortu zuten sobietarrek setioa haustea."}
{"id": "70947", "revid": "105290", "url": "https://eu.wikipedia.org/wiki?curid=70947", "title": "Ione, igo zerura", "text": "Ione, igo zerura 1999. urtean, Joseba Salegiren zuzendaritzapean egindako euskal filma da.\nSinopsia.\nI\u00f1aki (Kike Diaz de Rada) estualdian dagoen ekoizleak moja talde batentzat filma bat egin behar du."}
{"id": "70948", "revid": "1545", "url": "https://eu.wikipedia.org/wiki?curid=70948", "title": "Ione, sube al cielo", "text": ""}
{"id": "70949", "revid": "59723", "url": "https://eu.wikipedia.org/wiki?curid=70949", "title": "Biozenosi", "text": "Biozenosia bizitza izateko baldintza egokiak dituen eremu mugatu batean (biotopoa) elkarrekin bizi diren landareen eta animalien komunitatea da. Biozenosiaren eta biotopoaren baturak ekosistema sortzen du. Biozenosia bi adarretan sailka daiteke: fitozenosia (landareak) eta zoozenosia (animaliak).\nBiozenosiko espezieen artean, bi motatako elkarrekintzak sortzen dira:\nHistoria.\n1877an sartu zen hizkuntza zientifikoan \"biozenosi\" hitza, Karl M\u00f6bius alemaniar biologoak organismo ugari elkartzen zaizkien ostra sarden ikerketan erabili zuenean. Ikertzaile horren arabera, biozenosia izaki bizien multzokatze bat da, eta haren osaerak, moten eta banakoen kopuruak ingurunearen batez besteko baldintza jakin batzuk islatzen ditu; izaki horiek elkarrekiko mendekotasun-harremanen bidez loturik daude. Beharrezkoa da, gainera, biozenosia kokatzen den tokian \u2014biotopoan\u2014 espezieak ugaldu ahal izatea, horrek eusten baitio taldeari toki horretan.\nBi puntu garrantzitsutan \u2014banakoen kuantifikazioan eta haien elkarrekiko mendekotasun-harremanetan\u2014 aurrerapen nabarmena ekarri zien biozenosi kontzeptuak ordu arte egin ziren komunitate biotikoen deskribapenei. 1850 aurretik, baldintza geoklimatiko zehatz batzuekin loturik zeuden talde naturalak identifikatu besterik ez zuten egiten naturalistek.\nM\u00f6biusek masa-fenomenoak, haien elkarrekiko eraginak eta haien oreka orokorra kontuan hartzeak zerikusi handia zuen, dudarik gabe, XIX. mendean garatu ziren gizarte-harremanak aztertzeko teoria berriekin eta Charles Darwinen pentsamenduak izan zuen eraginarekin. Espeziearen ideia arketipo biologikoaren ideiarekin lotzen zuen tesia baztertuz, Darwinek populazio naturalen eta bizitzagatiko borrokaren gaiak landu zituen, eta horrek komunitate biotikoak metodo estatistikoen bidez aztertzera eraman zuen. Izan ere, bizidunen mundua eratzen duten antolakuntza-mailen multzoan, unitate egituradunak osatzen dituzte biozenosiek populazioei dagokienez, eta garai jakin batean inguru jakin batean bizi diren banakoen taldeak multzokatzen dituzte.\nDeskribapena.\nInguruari egokitzen ez baldin bazaizkio, espezie batzuk desagertu egiten dira, hautespen naturalaren eraginez. Beren batez besteko balioetatik hurbil dagoen baldintzen aldaketa zabal samarra onartzen dutenak, ordea, komunitatean integratu ahal izango dira, biztanle batzuen eta besteen artean iraupen-harremanak sortzen baldin badira. Horrelako izakien eta inguruaren arteko akzio-erreakzio sisteman eta izakien arteko eraginen sisteman bi elementu nagusik eratzen dute espezieen antolaketa: biozenosiari egitura espaziala ematen dion antolakuntza berezi baten bidez banatzen dira, eta, biozenosia egonkorra baldin bada, ziklikoki errepikatzen diren fase jakin batzuen (fenofaseen) hurrenkeraz egiten da denborazko segida.\nBiozenosia espazioan.\nEz da erraza biozenosiaren kontzeptua zehazki definitzea, izen horren pean itxuraz oso izaki desberdinak sailka baitaitezke. Adiera baten arabera, biozenosia espazioan ongi mugatuta dagoen multzo irregularra da. Urmael bateko komunitate biologikoa horren adibide bat izan liteke, edota itsasertz batekoa. Ertzak eta erdia desberdinak dira, eta baita sakonera ere eremu batzuetan eta bestetan, baina beren osotasunean izaki biologiko funtzionalak dira, non organismo batzuek eta besteek ezin konta ahala harreman baitute beren artean, eta populazio egonkor eta nahiko autonomoa osatzen baitute. Ongi mugatutako multzoen adiera horren barruan, biozenositzat jo daitezke komunitate txikiagoak ere, zuhaitz hil baten populazioa edota usteltzen ari den gorpu batena, esate baterako. Komunitate murritz horiek, ordea, oso autonomia ezegonkorra eta oso iraupen mugatua dute. Hobe da, horrelakoetan, biozenosi zabalagoen zatitzat jotzea.\nBiozenosia eremu zabal gisa.\nBigarren adiera batean, biozenosia oso eremu zabalean heda daiteke (basoa edo sabana, esate baterako), eta zaila izaten da hari mugak jartzea. Hala ere, espazioan errepikatzen den egitura bat izan ohi du; beraz, maila jakin batean homogeneotzat jo daiteke. Horrelakoetan, azaleko azterketa batekin ere berehala hautematen dira populazio horretako landarediaren \u2014fitozenosiaren\u2014 ezaugarri nagusiak, bere homogeneotasunaren lehen ideia bat jasoz. Beraz, botanikoak izan dira, hain zuzen ere, multzo homogeneoak definitzen eta mugatzen laguntzen duten arauak lehenik definitu dituztenak. Animalienak \u2014zoozenosiarenak\u2014 aurretik mugatu eta definitzea, berriz, zaila da; animaliak ikertzeko, behaketa- eta atzemate-teknika bereziak erabili behar dira.\nIkerketa.\nIkerketak prozedura grafiko, nahiko enpirikoen bidez egin ziren lehendabizi, Jan Czekanowskiren analisi diferentzialaren taulekin, esate baterako, baina, kalkulu automatikoaren garapenari esker, datuen arteko korrelazio-koefizienteak berehala finka daitezke, eta horrela, ikertu nahi diren kidetasunak kuantitatiboki agertzen diren taulak estatistikoki finkatu eta lan daitezke. Praktikan, beraz, biozenosi baten definizioa pausoz pauso egiten da. Lehen azterketa batean gehien ikusten diren eta ugarien diren organismoetan oinarritutako miaketa egin daiteke, hau da, lehorreko zonetan goi-mailako landareetan oinarritutakoa. Horrela banatutako multzoen datuak analizatuz, komunitateen mugak eta ezaugarriak zehaztu daitezke gero."}
{"id": "70950", "revid": "119347", "url": "https://eu.wikipedia.org/wiki?curid=70950", "title": "Joseba Salegi", "text": "Joseba Salegi Ziordia (Altsasu, -) nafar zinema zuzendari laguntzailea da. 1999an, bere film luze bakarra zuzendu eta idatzi zuen: \"Ione, igo zerura\".\nBiografia.\nAutomobil-maisutza ikasketak burutu zituen Gasteizen. Garai hartan, zinemak erakarrita, S-8mmtako zenbait lan egin zituen. Horrela, 1976. urtean, Nafarroako Aurrezki Kutxaren babesarekin, \"Alsasua, folclore y tradici\u00f3n\" dokumental amateurra filmatu zuen. Esperientzia honi esker, Madrilera joan zen zinema ikastera."}
{"id": "70951", "revid": "9042442", "url": "https://eu.wikipedia.org/wiki?curid=70951", "title": "Kike Diaz de Rada", "text": "Enrique \"Kike\" Diaz de Rada Zeberio (Donostia, 1959 - ) gipuzkoar antzezlea da.\nBiografia.\nAntzerkigintzan ez ezik, zinemagintzan eta telebistan ere aritutakoa da. \"Orain\" gipuzkoar antzerki taldeko sortzaileetakoa izan zen. Antzerkigintzan, hainbat konpainiarekin lan egin du esaterako, 1993an Arteszena desagertutako egitasmoak plazaratu zuen \"La Cacat\u00faa Verde\" produkzioko protagonistetako bat izan zen, baina lanik gehiena Tanttaka taldearekin egin du, talde horren \"Umekeriak\", \"El Florido Pensil\", \"Dakota\" eta \"\" produkzioetan hartu baitu parte. Azken antzerki lan horretan eginiko lanagatik, Palentzia Hiria XXI. Antzerki Jaialdian antzezle onenari eskainitako saria eman zioten 2000. urtean. \"Taxi 10\" telebista saioaren aurkezle ere izan zen, baita Euskal Aktoreen Batasunaren buru ere. Zineman, Joseba Salegiren \"Ione, igo zerura\" (1999), Helena Tabernaren \"Yoyes\" (2000) eta Manuel Guti\u00e9rrez Arag\u00f3nen \"Visionarios\" (2000) filmetan parte hartu du, besteak beste."}
{"id": "70953", "revid": "10891", "url": "https://eu.wikipedia.org/wiki?curid=70953", "title": "Miguel Munarriz", "text": "Miguel Munarriz Muruzabal (Iru\u00f1ea, - 2019ko abenduaren 18a ) euskal antzezlea izan zen."}
{"id": "70956", "revid": "90204", "url": "https://eu.wikipedia.org/wiki?curid=70956", "title": "Satan Txiki", "text": "Satan Bihotz Txiki, Satan Txiki edo Satanko (jatorrizko japonieraz \u30d4\u30c3\u30b3\u30ed edo \"Pikkoro \") Dragoi Bola manga eta animeko fikziozko pertsonaia da. Bere aita bezala (Satan Bihotz Txiki) Ahalguztidunarekin lotuta dago: bietako bat hiltzen bada, bestea ere hiltzen da, azken finean pertsona berbera baitira. Satan Txiki Ahalguztidunaren zati gaiztoaren pertsonifikazioa da. Ez da bere aita bezain gaiztoa baina bai askoz indartsuagoa.\nBiografia.\nHaurtzaroa eta gaztaroa.\n'Satan Txiki, Satan Bihotz Txikik sortutako izakia da, Son Gokuren aurkako borrokan galdu ostean. Bere lehen 3 urteetan oso azkar garatu zen, Arte Martzialen 23. Mundu Txapelketan nerabe bezala agertuz.\nGazte (jatorrizko japonieraz \u30de\u30b8\u30e5\u30cb\u30a2 edo \"Majunia \", berez ingelesezko \"Ma Junior\" da japonierazko ahoskera mugatuan eta \"seme txarra\" edo \"txarraren semea\") izenarekin sartu zen txapelketan bere aita mendekatzeko. Azken fasean bere lehen borroka Krilinen aurka izan zen. Gokuren aholkuei jarraituz indar guztiz hasi zen borrokan baina Satankoren indarra ikusita, etsi egin behar izan zuen. Bigarren borrokan Shenen aurka borrokatu zen. Shenen gorputzean Ahalguztiduna zegoen sartuta, Satan Txiki \"Mafuba\" bidez botilan gatibu sartu nahian parte hartu zuen, baina honek aurka egiteko teknika ikasi eta Ahalguztiduna sartu zuen botilan. Finalean Gokurekin izan zuen borroka. Honek lortu zuen Satanko zelaitik botatzea borroka gogor baten ostean. Biek larriki zaurituta amaitu zuten. Yagik ekarritako Indaba Miragarri bana hartu ostean Satankok itzultzeko mehatxua egin zuen.\nEspazioko Gerlarien erasoa eta Namekeko borroka.\nRaditz Lurrera iritsi zenean indar handienaren bila hasi zen eta Satan Txikirekin egin zuen topo. Honek erasoa jo zion baina hala ere ez zion ezertxo ere egin. Raditzek ordea beste indar handiago bat aurkitu eta haren bila abiatu zen, hau Son Goku zen. Gero Satan Txiki eta Goku Raditzi aurre egiteko elkartu ziren baina honen indarra biena baino handiagoa zela ikusita Gokuk bere burua sakrifikatu zuen. Raditz atzetik heldu eta Satankok \"Tximista Galgarriaren\" bidez biak zulatu zituen, biak akabatuz.\nSatankok Son Gohan hartu zuen entrenatzeko Vegeta eta Nappa Lurrera iristeko falta zen urtebetean, eta konturatu gabe txikitxoaren laguna bilakatu zen. Raditzen lagunak iritsi zirenean Krilin, Chaoz, Ten Shin Han eta Yamcharekin batu zen baina Nappak akabatu zuen Gohan babesten zuen bitartean. Ondorioz, Ahalguztiduna ere hil zen eta \"Dragoi Bolak\" desagertu ziren. Esan beharra dago Espazioko Gerlariei esker jakin zutela Satan Txiki eta Ahalguztiduna izatez Namektarrak zirela. Entrenamendu eta borrokaldi hau mugarri izan ziren Satankoren jarreran. izan ere, Ahalguztidunak azaldu zuenez, Raditz hiltzean infernura pasa zen baina Satan Txiki ez.\nBeste Munduan egin zuen egonaldian Kaitorekin entrenatu zen Namekeko \"Dragoi Bolekin\" berpiztua zen arte. Nameken Nailekin fusionatu eta Freezerren aurka borrokatu zen bere bigarren forman. Arazo handirik gabe garaitu zuen eraldaketa honetan, baina Freezer berriz ere eraldatu eta berehala menderatu zuen Satan Txiki.\nGeroago Gokuren \"Indar Unibertsalaren\" erasotik Freezer bizirik ateratzean, Goku babestearren larriki zaurituta geratu zen. Ondoren Gohanek berarekin eraman zuen espazio-ontzira Lurrera itzultzeko baina azkenean Shenronek eramango zuen Lurrera Gohan eta besteekin batera.\nZiborren etorrera.\nGeroago, Ziborren sagan, Vegeta, Krilin eta Trunksekin batera garaitua izan zen eta Ahalguztidunaren Jauregira abiatu ziren berarekin fusionatzeko berriz ere. Honela Super Saiya bati irabazteko gai zen eta baita Lurreko edozein txoko ikusteko ere, Jainkoarekin fusionatu baitzen. Honela detektatu zuen Cellen etorrera Trunksen denboraren makinan. Cell Hiri bateko biztanleak erasotzen ari zen bere energia gehitzeko. Egoera honetan Satan Txikik erraz irabazi zion Celli. Ondorioz, berehala alde egin zuen Zibor 17 eta Zibor 18 zurrupatzeko. Honek zekarren arriskuaz konturatuta, Satankok ziborrak erasotzea erabaki zuen. 17. Zenbakiarekin borrokan hasi zen, indarrez pare-parean aurkitzen ziren biak . Borrokaren ondorioz, biak txikituta eta nekatuta zeudela, Cellek Satanko garaitu eta Zibor 17 xurgatu zuen. Gokuk Satan Txiki jaso eta jauregira eraman zuen Karinen Indaba Miragarriekin sendatzeko.\n17rekin izandako borrokaren ostean Satanko bigarren mailako pertsonaia bilakatu zen, nahiz eta Cellen aurkako borrokaren amaieran agerpen txiki bat egin zuen.\nBoo Ahaltsua esnatzen denekoa.\nArte Martzialen 25. Mundu Txapelketan parte hartzeko Goku beste mundutik etorriko zela jakitean Satankok ere izena eman zuen baina Shinek kanporatu egin zuen. Boo Ahaltsuaren berri jakitean Goku eta lagunekin abiatu zen Babidiren ontzira eta hemen Dabrak harri bihurtu zuen. Hau hiltzean berriz ere bere betiko itxurara itzuli zen, nahiz eta bere gorputza guztiz zatitua egon. Boo Ahaltsua esnatzean Babidi magoa akabatzeko puntu-puntuan egon zen baina Vegetak bere burua deuseztu aurretik alde egin behar izan zuen. Gero Goku Super Saiya 3 eta Booren arteko borrokaren ondorioz Gokuk espero baino lehenago utzi behar izan zuen Lurra. Egoera horretan Satankok \"Bateraketa\" teknika ikasi eta Son Goten eta Trunksi irakatsi behar izan zien, emaitza oso honekin. Gotrunks eta Satan Txiki Denbora eta Espazioaren gelan sartu ziren Booren aurka borrokatzeko. Honek, gelatik irten ondoren, gauzak gaizki ikusi zituenean Gotrunks Super Saiya 3 egoeran eta Satanko irentsi zituen (Satanko ez bere indarragatik bakarrik, baita bere adimenagatik ere). Geroago atera zituzten deabruaren gorputzetik, baina Lurraren leherketarekin batera hil egin zen. Beranduago Namekeko \"Dragoi Bolekin\" berpiztu eta Gokuri \"Energi Bola\" osatzen lagundu zion. Honekin Boo Ahaltsua menderatu zuten.\nDragoi Bola GTn.\nLurrak bizi duen egoera larria ikusi eta Goten eta Gohanen arteko borrokan sartu zen. Gohanek ordea, Umek hartuta, \"Kame Hame Ha\" batez menderatu zuen Satan Txiki. Txakur bat eta haur bat salbatu ostean hirugarren aldiz hil zen. Pilaf eta Umek \"Dragoi Bola Beltzak\" desagertzeko egindako eskariaren ondorioz Satanko Lurraren leherletarekin batera hil zen.\nGeroago, beste munduan infernura bidal zezatela eskatu zuen Gokuri bertatik ateratzen laguntzeko, eta beste inor ez zela ateratzen ziurtatzeko Zibor 17 berriak egin zuen bezala. Honela Satanko infernuko zaindari bilakatu zen.\nZ eta GT gerlari garrantzitsu eta indartsuenetako bat bezala har daiteke Goku, Vegeta eta Oobek bakarrik mendera baitzezaketen. Dragoi Bola GTren amaieran infernuko zaindari indartsuenetakoa bezala ageri zen. Han entrenatzen eta bere burua gainditzen jarraitu zuen indar maila oso altu bat lortu arte. Seriearen amaieran infernuko menderakaitzenak erraz asko menderatzen agertu zen. Satan Txikiren indarra Goku edo Vegeta bezalako gerlari baten Super Saiya 2 mailatik askoz gorago zegoen Boo Ahaltsuaren sagan, baina Super Saiya 3 baten indarra izatera ez zen iritsi.\nBeste agerpen batzuk.\nBideo-jokoak.\nSatan Txiki Dragoi Bolako bideo-joko askotan agertu da pertsonaia moduan. Horietako batzuk dira \"Super Butoden\", \"Dragon Ball Z: Budokai\", \"Battle Stadium D.O.N.\", \"Jump Super Stars\" edo \"Dragon Ball Z: Budokai Tenkaichi\" saga.\n\"Crossover-ak\".\nSatan Txiki \"Cross Epoch\" istorioan agerraldi txiki bat du. Hau Akira Toriyama eta Eiichiro Odak idatzitako atal bakarreko istorio motza da. One Piece eta Dragoi Bolako beste zenbait pertsonaiarekin ageri da."}
{"id": "70958", "revid": "336", "url": "https://eu.wikipedia.org/wiki?curid=70958", "title": "Corynebacterium", "text": "Corynebacterium generoa bakterio Gram positiboz osatuta dago, bazilo itxura dutenak. Sarritan elkarturik geratzen dira erdibiditu ostean, eta mikroskopioan ikusita V, L edo N letren itxurak hartzen dituzte (\"irudia\"). Anaerobio fakultatiboak dira, ez dute esporarik eratzen eta ez dira mugikorrak.\nBerrogeita hamar espezie inguruk osatzen dute generoa. Gehienak lurrean bizi diren saprofito ez-kaltegarriak dira, beste batzuk animalia zein gizakiaren larruazalean bizi diren mikrobiotako kideak izanik. Patogeno gutxi dago, \"Corynebacterium diphtheriae\" (difteriaren eragilea) esanguratsuena izaten delarik.\nKorinebakterioen ezaugarri biokimiko nagusiak honako hauek dira:\nAzpimarratu behar da bakterio hauek duten zelula horma, oso berezia dena: lipido asko ditu eta azido korinemikolikoz osatuta daude lipido hauek."}
{"id": "70962", "revid": "201", "url": "https://eu.wikipedia.org/wiki?curid=70962", "title": "Bihotz Txiki", "text": ""}
{"id": "70963", "revid": "201", "url": "https://eu.wikipedia.org/wiki?curid=70963", "title": "Satan Bihotz Txiki", "text": ""}
{"id": "70967", "revid": "336", "url": "https://eu.wikipedia.org/wiki?curid=70967", "title": "Ameriketarako Bolibartar Aliantza", "text": "Ameriketarako Bolibartar Aliantza edo ALBA () gobernu arteko erakunde bat da, Latinoamerikako eta Karibeko herrialdeen gizarte, politika eta ekonomia integrazioa helburu duena. Hugo Ch\u00e1vezek eta Fidel Castrok 2004ko abenduaren 14an sinatutako itunaren bidez sortu zen. ALCAren (, Ameriketarako Merkataritzako Askeko Eskualdea) itun alternatibotzat sinatu zuten, azken hori neoliberalismo gogorrago baten bultzatzaile baino ez delakoan, herrien menpekotasunaren eragile. Honen kontra, herrien garapen independentean eta osagarritasun ekonomikoan oinarritutako ituna da."}
{"id": "70972", "revid": "119347", "url": "https://eu.wikipedia.org/wiki?curid=70972", "title": "Aizkoate", "text": "Aizkoate Ataungo Aitzarte mendiaren tontorretako bat da. 633 metroko garaiera du.\nHainbat mendizalek, nahastuta, Aizkoate deitzen diote Intzartzuko haitzetatik iparraldekoenari, eta izen horixe jarri dute hango postontzian, nahiz eta okerreko izena izan.\nMendebaldera duen hurrengo tontortxoa Jentilbaratza izenekoa da, oso ezaguna, euskal mitologiako elezaharrak direla eta."}
{"id": "70974", "revid": "105290", "url": "https://eu.wikipedia.org/wiki?curid=70974", "title": "Anbrosia", "text": "Anbrosia Greziar mitologian batzuetan jainkoen janari eta besteetan hauen edaria zen. Hitz hau, ohi, \"hilezkorren janari edo edari\" zentzuarekin erabili izan da. Baina Arthur Wollgar Verrall ikertzaile klasikoak ezeztatu egin zuen \"ambrosios\" hitzak, ezinbestean, \"hilezkor\" esan nahi izatea, eta nahiago izan zuen \"usaintsu\" bezala azaltzea, beti egokia den zentzu bat. Honela izanez gero, \"MBR\" semiterako hitzetik etorriko litzateke (\"anbar\" alderatu anbar grisarekin). Ekialdeko nazioek, mirarizko ezaugarriak zituela zioten. Europan, ezti koloreko anbara, askotan bere jatorritik urrun, Neolito aroan jada, bazen hil eskaingai bat, eta VII. mendean, druida frisiarrrek oraindik erabiltzen zuten, San Eligiok, \"emakume bakar batek ere ez luke anbara lepotik zintzilik eramateaz harrotu behar\" esaten zuen arren. W. H. Roscherrek, nektarra zein anbrosia, ezti motak zirela uste du, eta, kasu honetan, hilezkortasuna emateko bere boterea, bere sendatzeko eta garbitzeko boterean oinarrituta egongo litzateke, eta, gatzitutako eztia (ezti-ura) ardoaren aurrekari izan zelako Egeo itsaso aldean, enteogeno gisa. Kretako Jainkosa Handiak, zigilu minoiko batzuetan, erle aurpegia zuen: alderatu Merope eta Melisarekin.\nPindaroren arabera, Tantalok egin zuen ezbeharretako bat, hilezkorren anbrosia bere gonbidatuei eskaintzea izan zen, Prometeok egin zuen lapurretaren oso antzerakoa, Karl Kerenyik \"Greziarren heroiak\" izeneko bere liburuan adierazi zuen bezala. Zirtzek, Odiseori, uso talde batek anbrosia Olinpora zeramala esan zion.\nEratorriz, anbrosia hitza (plural neutroa) Dionisoren omenezko jaialdi batzuei eman zitzaien, beharbada, haiekin erlazionatutako janaldi nabarmenengatik.\nAnbrosia, hinduen amritarekin erlazionatuta dago, hau ere, jainkoei hilezkortasuna ematen zien edaria baita.\nDanny Staples bezalako ikertzaile modernoek, anbrosia, \"Amanita muscaria\" onddo liluragarriarekin erlazionatzen dute."}
{"id": "70976", "revid": "15795", "url": "https://eu.wikipedia.org/wiki?curid=70976", "title": "Ameriketarako Alternatiba Bolivartarra", "text": ""}
{"id": "70978", "revid": "201", "url": "https://eu.wikipedia.org/wiki?curid=70978", "title": "Stewart Uharte", "text": ""}
{"id": "70984", "revid": "21098", "url": "https://eu.wikipedia.org/wiki?curid=70984", "title": "Zelestina (minerala)", "text": "Zelestina (SrSO4) estrontzio sulfatoz osatutako minerala da. Izena bere kolore urdin finagatik eman zaio."}
{"id": "70987", "revid": "119347", "url": "https://eu.wikipedia.org/wiki?curid=70987", "title": "Amrita", "text": "Amrita (sanskritoz \u0905\u092e\u0943\u0924; punjabieraz \u0a05\u0a70\u0a2e\u0a4d\u0a30\u0a3f\u0a24) \"heriotzarik gabe\" esan nahi duen sanskritoko hitz bat da. Sanskritozko testu klasikotan nektar bezala agertzen da. Gutxi gora-behera, \"Anbrosia\" hitzaren baliokidea da, eta esanahi ezberdinak ditu indiar jatorriko hainbat erlijiotan.\nHinduismoan.\nJainkoen edari bezala, hilezkortasuna ematen duen edari bezala, deskribatzen da. Amritak, \"Samudra Manthan\" irudikatzen du, non, jainkoak, Durvasa sagaren igaroeraren ondorioz, hilezkortasuna galtzen hasten diren. Asura deabruen laguntzarekin, itsasoa irabiatzen dute, hilezkortasunaren nektarra aurkitzeko asmoz. Edan ondoren, jainkoek hilezkortasuna lortzen dute, eta deabruak garaitzen dituzte. Esnezko itsasoaren irabiaketan agertzen da, Hinduismoaren mito garrantzitsuenetako bat.\nYogan.\nYoga filosofian, Amarita, pineal guruinetik eta eztarrian zehar jaria daitekeen likido bat da, meditazio egoera sakonetan. Bedeinkapen bezala kontsideratua dago: Yoga testu askok, heriotza garaitu eta hilezkortasuna lortzeko tanta bakarra nahikoa dela diote. Neurokimika modernoak pineal guruinak eragin sikodelikoa duen triptamina bat, Dimetiltriptamina ekoizten duela dio.\nSikhismoan.\nAmrit, Sikh elkarteak bere bataiatze zeremonian erabiltzen duen ur bedeinkatuaren izena da (Amrit Sanskar edo Amrit Chhakhna bezala ezagutua). Zeremonia hau Sikhak, \"Khalsa\" elkartean sartzeko erabiltzen da. Zeremonia hontan, amrita edan behar da. Ur hau, \"Khanda\" batekin, daga antzeko batekin, osagai disolbagarrien kopuru ezberdinak nahasten sortzen da, \"Banis\" izena hartzen duten kantu sakratuen idazkiak errezitatzen diren bitartean.\nBudismoan.\nAmrita, dutsi bere tibetar izenpean, budismo tibetarraren mitologiaren ere azaltzen da. Mitologia hontan, Rahu munstroaren heriotzari loturik doa. Munstro hau, Vajrapanik hil zuen. Munstroaren odola, lurrazal gainean erori zen eta mota orotariko landare medizinalak sorrarazi zituen.\nDutsik, budismo tibetarrean lamak tronuratzeko zeremonietan erabiltzen diren sendabelarrei ere erreferentzia egiten die. Drubchens bezala ere ezagutzen da. Ohi, bikor marroi, ilun eta txikien forma du, eta ongizatearekin erlazionatzen da.\nIzen propioa.\nAmrit, gizonezko izen hindu bat da. Bere emakumezko baliokidea Amrit\u0101 da."}
{"id": "70989", "revid": "336", "url": "https://eu.wikipedia.org/wiki?curid=70989", "title": "Ozeanide", "text": "Ozeanideak (grezieraz \u03a9\u03ba\u03b5\u03b1\u03bd\u03b9\u03b4\u03b5\u03c2, \"okeanides\"), greziar eta erromatar mitologian, Ozeanoren eta Tetisen alabak ziren, lamia batzuk. Horietako bakoitza, iturri, erreka, aintzira edo urmael bati lotuta zegoen. Ozeanidak edo Potamoiak, ibaietako jainkoak, ziren euren nebak.\nHesiodok, bere Teogonia lanean, argi eta garbi esaten du ozeanideak 3.000 zirela, baina, idazlan horretan, 41 zaharrenak baino ez ditu aipatzen. Honako hauek dira Hesiodok emandako izenak:"}
{"id": "70995", "revid": "336", "url": "https://eu.wikipedia.org/wiki?curid=70995", "title": "2008ko Udako Olinpiar Jokoak", "text": "2008ko Olinpiar Jokoak gertakari honen XXIX. edizioa izan ziren. Txinako Beijing hirian ospatu ziren, 2008ko abuztuaren 8tik abuztuaren 24ra arte. Lehenengo aldia izan zen jokoak Txinan ospatzen zirela eta 10.500 kirolarik 28 kirol ezberdinetan parte hartu zuten. Futbolaren atala Qingdao, Tianjin, Shenyang eta Shangai hirietan ospatu zuten, Bela Qingdaoko portuan eta hipika Hong Kongen.\nHautaketa.\n2001eko Uztailaren 13an aukeratu zuen Nazioarteko Batzorde Olinpikoak, bere 112. bileran Moskun. Beijingek 56 botorekin Toronto, Paris, Istanbul eta Osakari irabaziz.\nTortxa Olinpikoaren ibilbidea.\n2007ko Apirilaren 26ean aurkeztu zuten tortxa olinpikoa Beijingen, Nazioarteko Batzorde Olinpikoko presidenteak eta Joko Olinpikoen antolatzaileak.\nTortxaren goiburua, \"Pasioa piztu eta ametsak erdibanatu\" izan zen. 130 egunetan 137.000\u00a0km ibiltzea zuen helburu eta 23 estatu bisitatzea. Horien artean, Txinako 115 hiri.\nMaskotak.\nJoko hauetako maskota ofizialak 5 izan ziren eta guztiak elkartuta Fuwa deitu zituzten (\u798f\u5a03, zorte onaren umeak). 2005eko azaroaren 11n aurkeztu zituzten, Beijingo Olinpiar Jokoak hasi baino 1.000 egun lehenago. Maskoten izenak hauek ziren: Beibei, Jingjing, Huanhuan, Yingying eta Nini; bakoitzak \"B\u011bij\u012bng hu\u0101ny\u00edng n\u01d0\" (\u5317\u4eac\u6b22\u8fce\u4f60) izen bakoitzak aurreko esaldiaren silaba bat errepikatzen du eta esaldiarne esanahia, Ongi etorri Beijingera. Gainera, bost aukeratu zituzten, Olinpiadetako banderak 5 eraztun dituelako eta taoismoak 5 elementu (ura, egurra, sua, lurra eta metala) dituelako.\nEgoitzak.\nJokoetarako egoitzak guztiak Beijing hirian zeuden, zerrendako azken 6 egoitzak alde batera utzitza, hauek Txinako beste hiri batzuetan kokatuta daudelarik. Eraikinik garrantzitsu eta esanguratsuena Nazio Estadioa da, bere itxura moderno eta bereziarengatik.\nEuskaldunak Olinpiar Jokoetan.\n26 Euskal kirolariek hartu zuten parte Olinpiar Joko hauetan. Denek Espainiako olinpiar taldean hartu zuten parte, kirolariak Hegoaldekoak baitziren, aldiz, ez zen Iparraldeko kirolaririk sailkatu Jokoetarako Frantziar taldean.\nEsan genezake kirolari gehienak Gipuzkoarrak zirela. Kirolarik gutxien eman zituen lurraldea aldiz, Nafarroa.\nEgutegia.\nBeijingo Olinpiar Jokoetan, 28 kiroletako 302 txapelketa egon ziren. Hurrengo taulan, kirol bakoitza ospatu zen egutegia ikus daiteke. Halaber, finalen egunak noiz izan ziren.\nKirolak.\nKirol hauetaz gain beste batzuk ere jokatu ziren erakusketa moduan. Horien artean Wushu-Kung Fu kirola dago, zeinetan euskal federazioa existitzen den. Lehenengo aldia izan zitekeen Euskal Herriak ordezkaritza ofizial bat zuena Olinpiar Joko batzuetan, baina Euskal Autonomia Erkidegoko kirol arduradunak ez zuen eskaria sinatu eta horren ondorioz ezin izan zuen parte hartu. Arrazoietako bat kirol honen federazioa ez onartzea da, Judoaren barruan kokatu beharko litzatekelako."}
{"id": "70998", "revid": "336", "url": "https://eu.wikipedia.org/wiki?curid=70998", "title": "2008ko Olinpiar Jokoen Tortxaren ibilbidea", "text": ""}
{"id": "71003", "revid": "336", "url": "https://eu.wikipedia.org/wiki?curid=71003", "title": "Arkua 2008ko Olinpiar Jokoetan", "text": "Arkua 2008ko Olinpiar Jokoetan abuztuaren 9tik abuztuaren 15erarte jokatu zen Beijingo Olympic Green arku zelaian. 4 modalitate ezberdin daude eta guztira 45 herrialde ezberdinetako 128 kirolarik hartu zuten parte.\nDominak.\n4 modalitate ezberdin daude kirol honetan: bakarka eta taldeka eta bakoitzaren barruan gizon eta emakume modalitateak. Bakarka 64 gizon eta 64 emakume hartzen dute parte. Taldeka 3 kirolari dituzten herrialdeek baino ezin dute parte hartu."}
{"id": "71006", "revid": "1545", "url": "https://eu.wikipedia.org/wiki?curid=71006", "title": "Pekingo Nazio Estadioa", "text": "Beijingo Nazio Estadioa () edo Txori Kabia (\u9ce5\u5de2) Pekinen 2008ko Olinpiar Jokoetarako eraiki den estadioa da. 91.000 ikuslerentzako edukiera du eta bertan egingo dira atletismo eta futbol frogak, hala nola irekiera eta itxiera ekitaldiak. Herzog eta de Meuron arkitekto suitzarren diseinuari jarraiki eraiki da."}
{"id": "71007", "revid": "499", "url": "https://eu.wikipedia.org/wiki?curid=71007", "title": "2008ko Joko Olinpiko", "text": ""}
{"id": "71008", "revid": "499", "url": "https://eu.wikipedia.org/wiki?curid=71008", "title": "2008ko Olinpiar Joko", "text": ""}
{"id": "71011", "revid": "105290", "url": "https://eu.wikipedia.org/wiki?curid=71011", "title": "Saskibaloia 2008ko Olinpiar Jokoetan", "text": "Saskibaloia 2008ko Olinpiar Jokoetan abuztuaren 9tik abuztuaren 24ra arte jokatu zen Pekingo Wukesong Estadioan. 2 modalitate ezberdin daude eta guztira 12 herrialde ezberdinetako hainbat kirolarik hartu zuten parte.\nDominak.\n2 modalitate ezberdin daude kirol honetan: gizonezkoen saskibaloia eta emakumezkoen saskibaloia."}
{"id": "71012", "revid": "336", "url": "https://eu.wikipedia.org/wiki?curid=71012", "title": "Softballa 2008ko Olinpiar Jokoetan", "text": "Softballa 2008ko Olinpiar Jokoetan abuztuaren 12tik abuztuaren 21era arte jokatu zen Pekingo Fengtai Softball Zelaian. Modalitate bakarra dago eta guztira 8 herrialde ezberdinetako hainbat kirolarik hartu zuten parte.\nDominak.\nModalitate bakarra du softballak eta jokalari guztiak emakumeak dira."}
{"id": "71014", "revid": "336", "url": "https://eu.wikipedia.org/wiki?curid=71014", "title": "Tenisa 2008ko Olinpiar Jokoetan", "text": "Tenisa 2008ko Olinpiar Jokoetan abuztuaren 10etik abuztuaren 17ra arte jokatu zen Pekingo Olympic Green Tenis Zelaian. 4 modalitate ezberdin daude eta guztira 30 herrialde ezberdinetako 128 kirolarik hartu zuten parte.\nDominak.\n4 modalitate ezberdin daude kirol honetan: bakarka eta binaka, eta bakoitzaren barruan gizon eta emakume modalitateak. Bakarka 64 gizon eta 64 emakume hartu zuten parte. Binaka 10 gizon eta hamar emakumeek hartu zuten parte."}
{"id": "71018", "revid": "46380", "url": "https://eu.wikipedia.org/wiki?curid=71018", "title": "Vila do Bispo", "text": "Vila do Bispo Portugalgo hego-mendebaldeko muturrean dagoen kostaldeko udalerria da, Algarveko eskualdean eta Faroko barrutian kokatutakoa.\nHistoria.\nLopes Silvak esandakoaren arabera Manuel I.a Portugalgoak 1515 urtean \"Aldeia de Santa Maria do Cabo\" herria Fernando Coutinho apezpikuari eman izanagatik dauka Vila do Bispo izena. Gaur egun Santa Maria do Cabo herrixka ez da existitzen, Vila do Bispo mendebalderago eraikia dago.\nMendeetan zehar Lagos udalerriaren barnean izan zen harik eta Alfontso IV.akbanatu zuen arte. 1855ean berriz ere Lagosen sartu zuten baina sei urte beranduago berriz banatu zen.\nInguru naturala.\nOzeano Atlantikoaren kostaldean egonda, udalerri honetan Iberiar penintsulako hego-ekialdeko muturra dago, Sao Vicenteko lurmuturra alegia."}
{"id": "71019", "revid": "336", "url": "https://eu.wikipedia.org/wiki?curid=71019", "title": "Beisbola 2008ko Olinpiar Jokoetan", "text": "Beisbola 2008ko Olinpiar Jokoetan abuztuaren 13tik abuztuaren 23ra arte jokatu zen Pekingo Wukesong Beisbol Zelaian. Modalitate bakarra dago eta guztira 8 herrialde ezberdinetako hainbat kirolarik hartu zuten parte.\nPartehartzaileak.\nTxapelketa.\nHirugarren posturako partida: 8 - 4\nDominak.\nModalitate bakarra du. Kirol honetan, gizonezkoek bakarrik jokatzen dute."}
{"id": "71025", "revid": "105290", "url": "https://eu.wikipedia.org/wiki?curid=71025", "title": "Creus", "text": "Creus lurmuturra (katalanez: \"cap de Creus\"), 672 m-ko altueradun muino harkaiztsua da, Gironako probintzian, Kataluniako ipar-ekialdean. Alt Empord\u00e0 izeneko eskualdean dago, Rosesko golkoan. Iberiar penintsularen eta Europa kontinentalaren arteko muga fisikoan ekialdeen dagoen eremua da.\nGeografiaren ikuspegitik, Ekialdeko Pirinioen mendi-adar bat da, zeinak Mediterranear itsasoa eta mendikatea lotzen dituen. Eremu granitotsu eta eskistotsu honetan zaztrapa motako landareria eta zuhaixkak dira nagusi.\nGR 11 ibilbidea.\nPirinioetako hegoaldeko isurialdea aldenik zeharkatzen duen GR 11 ibilbidearen helmuga edo abiapuntua da, ibiltariaren irteera puntuaren arabera."}
{"id": "71026", "revid": "119347", "url": "https://eu.wikipedia.org/wiki?curid=71026", "title": "Ertzainak", "text": "Ertzainak Euskal Telebistak emititutako telesaila da.\nTelesailak goraipamen eta kritikak jaso zituen. Goretsitako aldeetako bat izan zen elkarrizketetan kaleko euskara modu sinesgarri eta egokian agertzea; egindako kritiken artean, berriz, dago poliziaren benetako errealitatea ez islatzea.\n1999an, ETB 1ean eman zuten, Tentazioak ekoiztuta. 180.000 ikus-entzule izan zituen, sharearen %20a. Nahiz eta hasieran 13 atal egitekotan zeuden, dirua zela eta zazpi baino ez ziren egin.\nSinopsia.\nBergarako Ertzaintzaren komisaldegian kokatuta, bertako ertzainek delituak ikertzen dituzte. Hara abiatuko da Mikel Arruti ertzain zorrotza, neska-lagunetik hurbil egoteko asmoarekin, eta Samuel kalekumearekin lan egin behar du."}
{"id": "71027", "revid": "336", "url": "https://eu.wikipedia.org/wiki?curid=71027", "title": "Son Gohan", "text": "Son Gohan (jatorrizko japonieraz \u5b6b \u609f\u98ef edo \"Son Gohan \"), Dragoi Bola mangako eta, Dragoi Bola Z eta Dragoi Bola GT animeetako pertsonaia da. Son Goku eta Chichiren lehenengo semea da, erdi gizakia erdi espazioko gerlaria.\nEzaugarri nagusiak.\nSon Gohan Son Gokuren lehenengo semea da eta honen adopziozko aitonaren oroimenez bere izen berbera du. Txikitan erabilitako txapelean 4 izarreko \"Dragoi Bola\" darama itsatsita, Son Gohan aitonak Son Gokuri oparitutakoa. Bola hau aitonaren heriotzaren ondoren bere oroigarri bakarra dena. Gohanek Espazioko Gerlarien ahalmen asko bereganatzen ditu eta denborarekin bere aita gainditzera iristen da. Izan ere, bere gurasoen jatorria ezberdina denez, gizakia bakarrik edo espazioko gerlaria bakarrik balitz baino indartsuagoa da. Bera da gizaki eta saiya arteko nahasketatik sortutako lehen pertsona.\nBiografia.\nHaurtzaroa.\nNahiz eta Goku guztiz ados ez egon, Chichik eskolara bidali zuen umea handitan zientzialari handia izan zedin. Baina lehenago Gokuk Iratxo Dortokaren irlara eraman zuen Bulma, Krilin eta Dortoka maisua bera ezagutu zitzan. Garai honetan Gohan oso haur lotsatia eta argia zen, 4 urte zituen. Buztana ere bazuen, garai batean aitak izan zuen bezala. Hauek ziren hain zuzen ere bere ezaugarri nagusiak. Bulmarekin batera Gohan izango zen inoizko pertsona argienetako bat, bere amaren ametsa betez.\nIrlan zeudela, Raditz espazioko gerlaria azaldu eta bahitu egin zuen. Inork ez zuen Raditz ezagutzen, baina honek Gokuren anaia nagusia zela argitu zuen, eta beraz, haurtxoaren osaba. Bere espazio-ontzian gatibu zuela Raditz konturatu zen zer nolako indarra zuen Gohanek, bere aitarena baino handiagoa, eta indar hau pairatu behar izan zuen une batean.\nSatan Txiki, Goku eta Raditzen arteko borrokan Gohan haserretu, espazio-ontzia hautsi eta izugarrizko kolpea eman zion Raditzi. Kolpe honi esker Goku eta Satankok eraso berria prestatu eta etsaia hiltzeko aukera izan zuten, nahiz eta Gokuk bere burua sakrifikatu behar izan.\nBere indarraz konturatuta Satan Txikik Gohan entrenatzea erabaki zuen Vegeta eta Nappa Lurrera iristen zirenerako. 6 hilabetez naturaren erdian utzi zuen haurra bakar bakarrik, dinosauroei eta beste zenbait arriskuri aurre eginez bizirauten ikas zezan. Hala ere, Satankok gertutik zaintzen zuen haurra. Hurrengo 6 hilabetetan Satankok arte martzialak irakatsi eta erruki gabe jotzen irakatsi zion. Urtebeteko epe honetan Gohan bi aldiz bilakatu zen \"Ozaru\" (gorila erraldoi), horregatik Satan Txikik buztana moztu behar izan zion. Gohanen berezko gozotasunaren ondorioz Satankok izugarrizko estimua hartu zion haurrari. Gokuren etsaia izan zen Namekeko gerlari hau, Gohanen lagun on eta irakasle gogor bilakatu zen. Etorkizunean izugarrizko gerlaria izango zen haurtxoak begirune handia zion Satan Txikiri, bera bezala janzteko haina.\nVegeta eta Nappa iristean gainerako Z gerlariekin batera ausart eta beldur gabe borrokatzen saiatu zen baina bere adin txikiaren ondorioz (5 urte) beldurtu eta atzera egin zuen. Nappak energia hiltzaileko tximista bat jaurti zionean, Satan Txiki parean jarri zen Gohan babesteko eta honen ondorioz gerlari namektarra bertan hil zen. Gohanek orduan haserretuta, eraso bortitz bat jaurti zion Nappari, babestu izan ez balitz bertan garbituko lukeena. Nappa Son Gohan zapalduta hiltzera zihoan momentuan bere aita Son Goku agertu eta gerlari txikia salbatu zuen.\nGeroago, Vegetak, gorila erraldoi bilakatuta, Goku hilzorian utzi zuen eta behin bere itxura normalera itzulita, dena galduta zegoela zirudienean, Gohani berriz ere buztana hazi eta \"\u00d6zaru\" bilakatu zen. Vegetak buztana moztu zion baina bere gainera erori zen gorila erraldoia, eta etsaia larriki zaurituta utzi zuen. Honela garaitu zuten Vegeta.\nNamekera eginiko bidaian Namektarren Buruzagi Nagusiak bere indar ezkutuak askatu zizkion Gohani baina Freezerren aurkako borrokan larriki zaurituta gelditu zen. Azkenean Gokuk, kondairetako Goi Gerlari bilakatuta, Satan Txiki hartu eta Lurrera abiatzeko agindu zion.\nCellen iristea baino lehen Gokuk eta Satan Txikik gogor entrenatu zuten txikia. Gokuk bazekien bera baino indartsuagoa izan zitekeela. Denbora eta Espazioaren gelan Gohanek Super Saiya izatea lortu zuen. Cellen jokoan, hasiera batean, Gohanek ezin zuen etsaiarekin. Cellek orduan, Gohanen benetako indarra ikusi nahian, bere lagunei Cell txikiak bidali zizkien eta Zibor 16 hil zuen. Amorratuta Super Saiya 2 bilakatu zen, Cell bere forma perfektuan erraz garaituz, beraz honek Lurra desegitea erabaki zuen. Gokuk hala ere \"Bat-bateko Lekualdaketaren\" bidez Kaitoren planetara eraman zuen bere burua sakrifikatuz. Baina Cellek bizitzea lortu eta askoz indartsuago itzuli zen Lurrera, bere forma super perfektuan. Azkenean Gohanek Celli irabaztea lortu zuen bere \"Super Kame Hame Harekin\", aitak lagunduta.\nNerabezaroa.\nVidelek konbentzituta Arte Martzialen 25. Txapelketan parte hartu zuen. Txapelketan Kibitoren aurka borrokatu zuen Super Saiya 2 bilakatuz baina Spopovitch eta Yamuk borroka zelaian sartu eta energia lapurtu zioten Babidik Boo Ahaltsua piztu zezan. Munstroaren aurka borrokatzen saiatu zen, baina honek erraz irabazi zion, konorte gabe eta hil zorian uzteraino. Gero Kaio Shinen planetara eraman eta Kaio Shin Agureak entrenatu zuen. Honek Gohanen indar guztia askatu zuen, Super Saiya 3 bat irabazterainoko indarra lortuz eraldatu beharrik izan gabe. Honen abantaila nagusia energia kontsumo txikia da. Honela berriz ere Booren aurka borrokatu zen. Erraza izan zen, baina guztia korapilatu zen Gotrunks eta Satan Txiki irentsi zituenean. Azkenean bera ere irentsi zuen. Gero Vegetak eta Gokuk Son Goten, Trunks eta Gohan askatu zituzten, hauek ere Book irentsi baitzituen. Hiru gazteak hil egin ziren Book Lurra leherrarazi zuenean, baina Namekeko \"Dragoi Bolekin\" berpiztu zituzten.\nBeranduago Videlekin ezkondu eta Pan izeneko alaba izan zuten. Entrenatzeari utzi eta bere borroka indarra asko jeitsi zen.\nDragoi Bola GT.\nBigarren mailako pertsonaia gisa ageri zen Dragoi Bola GTn. Bere parte hartzeek ez zuten askorako laguntzen eta ikasketetan buru belarri zegoen Gohan bat ageri zen, ez iraganean bezala borrokarako grina agertzen zuen Gohan hura. Kaio Shin Agureak aterako indar hori galdua zuen eta berriz ere Super Saiya bilakatu beharra zeukan borrokarako.\nGohanen borroka interesgarriena Umeren aurka egin zuena izan zen. Umek Son Goten hartu eta Gohani erronka bota zion, honek galdu egin zuelarik.\nSuper Zibor 17ren agerpenaren ostean, hildako guztiak itzuli zirenean, Rildo jeneralaren aurka borrokatu zen Pan salbatzeko. Baina Rildo jenerala jada oso zahartuta eta nekatuta ageri zen. Borroka honetan, Gohan ahul batek bere ezkerreko besoa galdu zuen, metalezko bihurtu zelako, baina etsaia garaitutakoan berreskuratu egin zuen.\nAzken agerpen garrantzitsua, izar bakarreko dragoiaren aurkako borrokan izan zen. Borroka honetan, Booren aurka erabilitako jantzi laranjarekin ageri zen berriz ere. Hala ere ez zuen askorako balio izan, eta erraz garaitu zuen dragoiak.\nEtorkizuneko Son Gohan.\nAndroideek Trunks ez beste Z gerlari guztiak hil zitzuten etorkizunean, Gohanek (nagusia jada), Trunks entrenatzea erabaki zuen, bera bezala Super Saiya izan zedin. Ziborren aurkako borroka batean Trunks salbatu nahian beso bat galdu zuen Gohanek. Borroka honen ondoren biak larriki zaurituta gelditu ziren. Gohanek azken Indaba Miragarria Trunksi eman zion berau salbatzeko, baina zegoen egoeran egonda, \"shock\" egoeran erori eta azkenean Trunksek eraman behar izan zuen Gohan Bulmaren etxera, honek senda zezan. Sendatu ostean, berriz ere borrokara joatea erabaki zuten, baina Gohanek bazekien Trunks oraindik ez zela behar bezain indartsua, beraz, kokotean kolpe bat eman eta konorte gabe utzi zuen. Hala ere, bazekien etorkizuneko itxaropen bakarra Trunks zela eta oso indartsua izango zela. Honen ondoren, Gohan bakarrik abiatu zen borrokara. Hasiera batean oso parekatua zihoan borroka, baina Gohanek beso batean zuen ezintasunaren eta androideen haserrearen ondorioz Gohan akabatzea lortu zuten energi bolen eraso etengabe batekin.\nTrunks, konortea berreskuratuta, Gohanen bila abiatu zen eta hilda aurkitu zuen kalean. Hau ikusita traumatizatuta geratu zen eta androideekin bizi guztirako gorroto izango zien. Hasarrearen ondorioz, lehen aldiz Super Saiya bilakatzea lortu zuen.\nSaiky\u014d no Senshi.\nSaiky\u014d no Senshi (jatorrizko japonieraz \u6700\u5f37\u306e\u6226\u58eb edo \"Saiky\u014d no Senshi \"), edo \"egoera mistikoa\" edo \"Ultimate Gohan\" deitua baita ere, Boo Ahaltsuaren sagan Gohanek bakarrik erabiltzen duen maila bat da. Kaio Shin Agureak dantza magiko baten bidez Gohanen indar ezkutua ateratzen du. Egoera honetan Super Saiya 3 baten indarra baino askoz handiagoa da Gohanen borroka indarra. Energia ez dela Super Saiya egoeran bezain azkar amaitzen da abantaila nagusia. Ilea beltz kolorekoa du, baina normalean baino zerbait latzagoa. Booren saga amaitzean Gohan da gerlari indartsuena, fusioak eta xurgatzeak kontuan hartu gabe. Denbora pasa ahala, Gohanek indar hau galtzen du entrenamendu faltaren ondorioz. Dragoi Bola GTn horregatik bilakatu behar da berriz ere Super Saiya, nahiz eta azken hau ez den mangan agertzen."}
{"id": "71030", "revid": "105290", "url": "https://eu.wikipedia.org/wiki?curid=71030", "title": "Pentagono (geometria)", "text": "Pentagonoa (\u03c0\u03b5\u03bd\u03c4\u03ac\u03b3\u03c9\u03bd\u03bf\u03bd hitz elkarte grekotik sortutako hitza, \u03c0\u03b5\u03bd\u03c4\u03ac, \"bost\" eta \u03b3\u03c9\u03bd\u03bf\u03bd, \"angeluak\") bost aldeko poligonoari deritzo.\nPentagono erregularra.\nPentagono erregularra alde guztiak eta barne-angelu guztiak berdinak dituen pentagonoa da. Pentagono erregular baten barne-angeluen baturak (5-2)\u00b7180\u00b0 = 540\u00b0 edo formula_1 rad balio du. Horrenbestez, barne-angelu bakoitzaren neurria 108\u00ba-koa edo formula_2 rad-koa da.\nDE, EA, eta AB segmentuak berdinak direnez, zirkunferentzia zirkunskribatuan determinatzen dituzten arkuak ere berdinak dira. Hortaz, DCE, ECA eta ACB angeluak berdinak dira. Hiruren batura 108\u00ba denez, bakoitzak 36\u00ba neurtzen du.\nAzalera.\nPentagono erregular baten aldearen luzera \"a\" bada\nUrrezko arrazoiarekin erlazioa.\nElkarren segidan ez dauden bi erpin batzen dituen segmentua eta aldeetako baten arteko arrazoia urrezko arrazoia deritzo. Adibidez:\nSimetriagatik, CE eta CA segmentuak berdinak dira. ANF eta CMF triangelu antzekoak dira. Beren aldeen antzekotasunetik honako hau ondoriozta dezakegu:\nAlde batetik, MC CE-ren erdia dela eta AN AB-ren erdia dela daukagu. Bestetik, FCD triangelua isoszele denez gero, FC = CD da. Ondorioz, AF = AC - FC = CE - CD. Horrexegatik:\nCE/CD formula_7ren gatik ordezkatuz:\nhau da formula_9. Ekuazio honek urrezko arrazoia definitzen du.\nUrrezko zenbakiak (formula_7) bi propietate bitxi betetzen ditu:"}
{"id": "71033", "revid": "23317", "url": "https://eu.wikipedia.org/wiki?curid=71033", "title": "Mi querido Klikowsky", "text": "Mi querido Klikowsky Euskal Telebistak sortutako telesaila da, Globomediak eta Tentazioak ekoiztua.\nSinopsia.\nLondresen Saul (Mart\u00edn Gervasoni) mutil argentinar juduak Arrate (Naiara Arnedo) eibartarra ezagutu zuen. Maitemindu zirenez Eibarrera bizitzera joan dira. Saulek Eibarren bizitakoaz eta Arrateren familiarekin izandako istorioez blog batean aritzen du."}
{"id": "71034", "revid": "512", "url": "https://eu.wikipedia.org/wiki?curid=71034", "title": "Estaca de Bares", "text": "Estaca de Bares Iberiar penintsulan iparraldeen dagoen puntua da, Galiziako iparraldean dagoen Ma\u00f1\u00f3n udalerrian (A Coru\u00f1a) kokatutakoa, Lugoko probintziaren mugan. Bertan Estaca de Baresko itsasargia kokatzen da.\nKokapena.\nLurmuturrak Ozeano Atlantikoa eta Bizkaiko golkoa nahiz Kantauri itsasoaren arteko muga markatzen du. Malda handiko itsaslabarrek gunea Ortigueira eta Barqueroko itsasadarretatik banatzen dute.\nKlima.\nLeku euritsua da, eta Galizian eroritako euriaren batez bestekoa baino gehiago erortzen da bertan, 1.370mm urtero. Batez-besteko tenperatura 13,1 gradukoa da."}
{"id": "71036", "revid": "105290", "url": "https://eu.wikipedia.org/wiki?curid=71036", "title": "Gata (lurmuturra)", "text": "Gata Iberiar penintsularen hego-ekialdeko izkinan dagoen lurmuturra da, N\u00edjar udalerrian (Almeria, Espainia).\nInguruneak Gata-N\u00edjar Lurmuturraren Natura Parkea osatzen du."}
{"id": "71037", "revid": "58701", "url": "https://eu.wikipedia.org/wiki?curid=71037", "title": "Tarifako punta", "text": "Tarifako punta () Iberiar penintsula eta Europa osoko punturik hegoaldeen dagoena da, izen bereko udalerrian kokatutakoa (C\u00e1diz, Espainia).\nLurmutur honek Ozeano Atlantikoa eta Mediterraneo itsasoaren arteko muga markatzen du, Gibraltarko itsasartean egonda."}
{"id": "71038", "revid": "119347", "url": "https://eu.wikipedia.org/wiki?curid=71038", "title": "San Bizente (lurmuturra)", "text": "San Bizente (portugesez: \"Cabo de S\u00e3o Vicente\") Iberiar penintsularen hego-mendebaldeko izkinan dagoen lurmuturra da, Vila do Bispo udalerrian (Algarve) kokatua. Ingurune horretan \"Parque Natural do Sudoeste Alentejano e Costa Vicentina\" delako natura parkea sortu dute.\nHortxe dago Sagresko gotorlekua, XV. mendean eraikia, bisitarako irekia."}
{"id": "71040", "revid": "448", "url": "https://eu.wikipedia.org/wiki?curid=71040", "title": "Urmael", "text": "Urmaela, umantzia edo urlotu parke eta lorategietako aintzira baino txikiagoa den ur eremu txiki eta itxia da, jatorri naturala edo artifiziala ukan dezakeena. Normalean euri urek edo lurpeko urek sortua izaten da, baldintza naturaletan. Artifiziala delarik, gehienetan apaingarri gisa erabiltzen da parke eta lorategietan, baina ureztatzea errazteko edo arrainak eta landareak hazteko ere erabil daiteke.\nIngurune oihantsuan dauden urmaelek zingira deritzen biotopoak osatzen dituzte, eta padurak itsasertzean.\nEzaugarriak.\nEz dago adostasun argirik urmaela definitzean. Batzuek aintzira txiki moduan definitzen dituzte sinpleki, beste batzuek ezaugarri teknikoagoak hartzen dituzte kontuan. Tamaina soilik kontuan hartzen dutenen artean ere ez da irizpide bateraturik azalera mugak ezartzeko orduan.\nOro har, urmaelek honako baldintzak izan ohi dituztela esan daiteke, kasu bakoitzean guztiak beti betetzen ez diren arren:\nUrmaelen erabilera.\nUrmaelak toki publikoak dira, ur gazikoak baldin badira eta itsasoarekin lotuta baldin badaude. Urmael pribatuak, jabetza eta osasun publikoari buruzko legeen mende daude, eta hartzen duten lurraren jabearenak dira. Arrainak, gehigarri hutsa baino ez dira, eta, legez, ondasun higikortzat hartzen dira.\nEgun, urmaelen erabilpen garrantzitsuenetako bat, arrainen hazkuntza eta ugalketa da.\nLehorte bakoitzaren ondoren, urmaela garbitu eta lokatza irentsi behar da. Azken hau, airean utzita, oso ongarri ona da. Ongarritu ondoren, hondoan, zurtoin gogorreko larre landareak ereiten dira. Hauek, udaberri bukaeran ebaki ondoren, lur gainean, eskuila zotala eratuko dute. Hauen kontra igurtziko dira ernaltzaileak euren arrautzak uzteko.\nApaingarri gisa erabiltzen den urmael baten eredua, Madrilgo Retiro Parkean dagoena da."}
{"id": "71043", "revid": "105290", "url": "https://eu.wikipedia.org/wiki?curid=71043", "title": "Akaitz", "text": "Akaitz Aralar mendilerroan dagoen mendia, oso harritsua da, eta lapiazak estalita dago. Honek, interesgarritasuna kentzen dio, ikuspena kentzen baitio mendiari, eta oso ibilbide nekezekoa bihurtzen baitu. Posible da bere iparraldeko partetik igotzea, pagadi garbitik, baina kontu handiz, bukaerako harkaitzean pasabide erraza aurkitu behar baita, edo hegoaldetik, askoz nekezagoa, oso motel ibilarazten duen pagoek inbaditutako lapiazarengatik.\nArratezabal izeneko mendateak, mendi hau Uazkururekin lotzen du. Azken hau, Aralar erdialderantz sartzen da, Errenagara heldu arte."}
{"id": "71045", "revid": "105290", "url": "https://eu.wikipedia.org/wiki?curid=71045", "title": "Gazteluko Urzuloa I", "text": "Gazteluko Urzuloa I Zaraiako mendilerroan dagoen leizezulo bat da, mendilerro honen ekialdeko muturrean, O\u00f1atiko auzo den Araotzetik gertu. 830 metroko garaieran dago, Santikurutz Gain mendiaren tontorrean, Ugaztegitik gertu. Santikurutz Gain mendiaren tontorrean bertan, leizezulo bikote bat osatzen du Gaztelu IIIrekin. Berau, Gazteluko Urzuloa I, da Gipuzkoa osoan dagoen leizezulorik sakonena, 520 metroko sakonerarekin."}
{"id": "71046", "revid": "512", "url": "https://eu.wikipedia.org/wiki?curid=71046", "title": "Bellinzona", "text": "Bellinzona (frantsesez \"Bellinzone\", latinez \"Bilitio\") Suitzako hegoaldean dagoen hiria eta Ticinoko hiriburua da, eskualde hartan Lugano hiri populatuena den arren. Bertako hizkuntza ofiziala, gainontzeko kantoian bezala, italiera da.\nHistoria.\n\"Bilitio\" gisa agertzen da 590. urteko idazki batean. Erdi Aroan garrantzi handiko leku bihurtu zen, Como eta Milan artean izateagatik.\nGaur egun Ticinoko gobernuak hirian du egoitza.\nOndasun nabarmenak.\nHiru gaztelu daude Bellinzonan: Castelgrande, Montebello eta Sasso Corbaro. Hirurok, antzinako burguko harresiarekin batera, Gizateriaren Ondare izendatu zituen Unescok 2000an."}
{"id": "71047", "revid": "119347", "url": "https://eu.wikipedia.org/wiki?curid=71047", "title": "Sion (Suitza)", "text": "Sion (alemanez \"Sitten\") Suitzako hegoaldean dagoen hiria da, Valais kantonamenduaren hiriburua dena."}
{"id": "71048", "revid": "512", "url": "https://eu.wikipedia.org/wiki?curid=71048", "title": "Neuch\u00e2tel", "text": "Neuch\u00e2tel Suitzako mendebaldean dagoen hiria da, izen bereko kantonamenduaren hiriburua dena. Alemanezko antzinako izena \"Neuenburg\" da.\nGeografia.\nHiriak izena ematen dio Neuch\u00e2tel aintzirari, honen ipar-mendebaldeko ertzean dagoelarik. Suitzako aintzirarik handienetakoa da.\nHiri senidetuak.\nNeuch\u00e2tel ondorengo hiriekin senidetuta dago:"}
{"id": "71049", "revid": "512", "url": "https://eu.wikipedia.org/wiki?curid=71049", "title": "Del\u00e9mont", "text": "Del\u00e9mont (alemanez \"Delsberg\") Suitzako ipar-mendebaldean dagoen hiria da, Jura kantonamenduaren hiriburua dena.\nHiri senidetuak.\nDel\u00e9mont ondorengo hiriarekin senidetuta dago:"}
{"id": "71052", "revid": "512", "url": "https://eu.wikipedia.org/wiki?curid=71052", "title": "Yoyes (filma)", "text": "Yoyes 2000 urtean Helena Tabernak eginiko filma da.\nSinopsia.\nYoyes (Ana Torrent) ETAko zuzendaritzako kide ohia, behin Mexikon erbesteratua izatetik Euskal Herrira itzulita, bizitza berreraikitzen saiatzen da. Iragana ahazten saiatzen den arren, mito bihurtu da."}
{"id": "71053", "revid": "56334", "url": "https://eu.wikipedia.org/wiki?curid=71053", "title": "Helena Taberna", "text": "Helena Taberna Aierra (Altsasu, Nafarroa Garaia, 19??) zinema zuzendaria eta gidoilaria da.\nBiografia.\nIrakasle ikasketak egin zituen. Irakaskuntzan hainbat urte eman ondoren, ikus-entzunezkoekin 1986an hasi zen lanean, Nafarroako Gobernuak Teknologia Berrien Koordinatzaile izendatu zuenean. Hainbat urte bideo didaktikoak sormenezko bideoekin, film laburrekin eta dokumentalekin tartekatu ondoren, 1994. urtean administrazioko lana utzi eta zinemagintzan murgildu zen erabat. Zinemari dagokionez, \"87 cartas de amor\" (1992) eta \"Nerabe\" (1995) film laburrak, \"Alsasua 1936\" (1994) eta \"Herrikolore\" (1996) bideoklipa zuzendu zituen, 2000. urtean \"Yoyes\", lehen film luzea, estreinatu aurretik. ETAko buruzagi izan ondoren ETAk berak hil zuen Dolores Gonzalez Katarain \"Yoyes\"en bizitzaren inguruko film horretan zuzendari, gidoigile eta ekoizle izan zen.\nOsaba Marino Aierra idazlea zuen eta bere liburuan oinarrituta egin zuen \"Alsasua 1936\" filma, non I\u00f1aki Aierra anaiak lan egin zuen. Gerra Zibilaren gaia berriro \"Berri Ona\" bere film berrian jorratu du."}
{"id": "71056", "revid": "28625", "url": "https://eu.wikipedia.org/wiki?curid=71056", "title": "Aldeaquemada", "text": "Aldeaquemada Espainiako Jaengo probintziako udalerria da. Sierra Morena eskualdean dago, 121 km\u00b2-ko azalera du eta 2006an 542 biztanle zituen."}
{"id": "71057", "revid": "119347", "url": "https://eu.wikipedia.org/wiki?curid=71057", "title": "Gonzalo Fern\u00e1ndez Berridi", "text": "Gonzalo Fernandez Berridi (Donostia, 1955eko ekainaren 25a - ), batzuetan Gonzalo F. Berridi ezaguna, euskal zinema argazkilaria da.\n1980ko hamarkadan, Imanol Uribe, Javier Agirresarobe eta Jos\u00e9 \u00c1ngel Rebolledorekin batera, Aiete Films produkzio-etxea sortu zuen.\n2001ean, Goya Sarietarako hautagaia zen \"Plenilunio\" filmean eginiko lanagatik."}
{"id": "71058", "revid": "1982", "url": "https://eu.wikipedia.org/wiki?curid=71058", "title": "Gonzalo F. Berridi", "text": ""}
{"id": "71062", "revid": "58701", "url": "https://eu.wikipedia.org/wiki?curid=71062", "title": "Eugenio Montejo", "text": "Eugenio Montejo (Caracas, Venezuela, 1938ko urriaren 19a - Valentzia, Venezuela, 2008ko ekainaren 5a) olerkaria, saiakera egilea eta diplomatikoa izan zen.\n\"Poes\u00eda\" literatura aldizkariaren sustatzaile, Venezuelak Lisboan duen enbaxadan argitalpen zuzendari eta kultura agregatua izan zen.\nIdazlanak.\nMontejok hitz ederren bilduma bat eskaintzen zuen bere lanetan, eta zuhurtasuna agerian uzten zuen beti. \"Alfabeto del mundo\" (1987) antologian argi ikus daiteke bere lan lirikoek duten sakontasuna eta gardentasuna; ezaugarri horiez gainera, lasaitasuna eta patxada atzematen zaie. Montejoren sentiberatasunak gauza txikienetan jartzen zuen arreta, eta horietatik abiatuta, gogoetekin eta oroitzapenekin jositako sare bat osatzen zuen. Gehien erabiltzen zituen gaiak paisaia galduak dira. Gai nagusi horiez gainera, ohikoak zituen bidaiak, itsasoa, emakume maitatua, zuhaitzak, denbora."}
{"id": "71063", "revid": "119347", "url": "https://eu.wikipedia.org/wiki?curid=71063", "title": "Saturnino Garc\u00eda", "text": "Saturnino Garc\u00eda (Barriones de la Vega, Cimanes de la Vega, Leon, Espainia, 1935eko otsailaren 5a - ) Euskal Herrian errotutako antzezlea da. Leonen jaioa izan arren gaztarotik Barakaldon bizi eta peoi ibili zen metalurgian.\n1995ean, aktore berrien Goya Saria lortu zuen.\nBiografia.\nLehen mailako irakaskuntza ikasketak eskola landako lanekin tartekatu zituen. 1952an bere familiarekin Barakaldora bizitzera joan zen eta bertan peoi metalurgiko bezala egin zuen lan. 1956an lantegia alde batera utzi eta errezitatzaile, aurkezle eta pailazo bezala espezializatu zen. Hainbat herritako festetan funtzio ugari egin zituen. 1965ean Madrilgo antzoki batean aurkitu zuen lan eta 1966an Bilboko \"Akelarre\" taldean sartu zen.\nNahiz eta esperientzia luzea izan bizitza osoan zehar antzezle-lanetan, 1995ean heldu zitzaion fama, \"Justino, un asesino de la tercera edad\" filmean eginiko lanagatik Goya Saria eskuratu zuenean, hain zuzen.\nSaturnino Garc\u00eda bigarren mailako antzezle bikaina da, protagonisten aldamenean egonik ere filmaren osotasuna biribiltzen laguntzen duten horietakoa. Bere ibilbide luzean hogeita hamalautik gora filmetan parte hartu du. \"El viaje a ninguna parte\" (1985) izan zuen lehen film luzea.\nEspainiako zuzendari garrantzitsuenekin lan egin du, \u00c1lex de la Iglesia, Vicente Aranda, Carlos Saura eta La Cuadrillarekin, esaterako.\nBesteak beste, film hauetan parte hartu du: \"Todo por la pasta\" (1990), \"Amantes\" (1991), \"Acci\u00f3n Mutante\" (1993), \"Justino, un asesino de la tercera edad\" (1995), \"Mat\u00edas, juez de l\u00ednea\" (1996), \"Atilano, presidente\" (1998), \"Goya en Burdeos\" (1999) eta \"Lista de espera\" (1999)."}
{"id": "71065", "revid": "105290", "url": "https://eu.wikipedia.org/wiki?curid=71065", "title": "AFAPP", "text": "AFAPP edo Preso Politikoen Lagun eta Senideen Elkartea (gaztelaniaz \"Asociaci\u00f3n de Familiares y Amigos de los Presos Pol\u00edticos\") Espainiako elkartasun elkarte bat da, batez ere Espainiako Alderdi Komunista-berreraikiko (PCE-r), GRAPOko eta horien inguruko presoen senideak eta lagunak biltzen dituena. Nazioarteko Sorospen Gorria (SRI) nazioarteko elkartasun sare komunistarekin lotua dago.\n2002an eta hurrengo urteetan AFAPPeko kideak atxilotu izan dituzte Espainian Audientzia Nazionalaren aginduz, eta AFAPPeko kide batzuk espetxean daude \"PCE(r)-GRAPO\" ustezko erakundearekin ustezko loturak izateaz akusatuak. AFAPPek nahiz SRIk beti ukatu dute akusazio hori ."}
{"id": "71067", "revid": "1659", "url": "https://eu.wikipedia.org/wiki?curid=71067", "title": "Saprobio", "text": "Saprofitismoa onddo zein beste izaki bizidunetan aurki dezakegun bizi estrategia da, zeina materia organikoaren deskoposizioan datzan, hau da, karbonodun substantzien deskonposizioan. Hain zuzen ere, ia edozein karbonodun konposatu degradatzeko gai dira, ondorioz naturako materia organikoaren degradazioaren eragile garrantzitsuenak dira onddoak.\nSaprobioen artean bi azpitalde bereiz daitezke. Alde batetik nahitaezko saprobioak; hauek beraien bizi ziklo osoan zehar saprofistismoa erabiltzen dute bizi estrategia moduan. Bestetik aukerazko edo saprobio fakultatiboak aurki daitezke; hauek ez dute beren bizi ziklo osoan zehar estrategia hau jarraitzen eta beste bat erabiltzeko gai dira, honen adibide argiena bakterio batzuk dira.\nIzaki hauen digestio prozesuaren hasieran, zelulek entzima batzuk askatzen dituzte xurgaturiko molekula organikoak hidrolizatzeko. Prozesu honen bidez, molekula solugarriak eskuratzen dituzte eta pareta zein mintz zelularra zeharkatzen dituzte osmosi bidez zelula barnera sartuz. Aipatu bezala, materia organikoaren degradatzaile garrantzitsuenak dira saprobioak, izan ere, ingurunera ioiak askatzen dituzte bakterioek erabil ditzaten eta elikagai zikloa berriro hasiz.\nOnddoetan zentratuz, saprofitismoa darabilten organismoen barruan hainbat azpitalde aurki daitezke: Lignikolak (zuraz elikatzen direnak), Humikolak (lurzoruko elikagaiez) eta koprofitoak( gorotzetaz)\nLignikolak.\nOnddoen elikadura hau entzima degradatzaileen menpekoa da. Ondorioz, substratu baten ustiaketan segida progresibo nabari bat izaten da. Lehenik azukre eta moduko monomeroak ustiatzen dira. Gerora, zelulosa eta hemizelulosa antzeko polimeroak eta azkenik, lignina edo keratina bezalako polimero konplexuak.\nHau honela izanda, bi onddo saprobio lignikola mota bereiz daitezke eragiten duten usteldura motaren arabera.\nHumikolak.\nOnddo saprobio humikolak, lurzoruan dagoen material organikoaz elikatzen dira, humusaz hain zuzen. Larreetan eta antzeko inguruetan topa daitezkeen onddo gehienei bizi estrategia hau ageri zaie, nahiz eta basoetan ere ohikoak diren.\nTalde honen barruan hosto erorietan hazten diren eta ondorioz hauetaz elikatzen diren onddoak nabarmendu behar dira.\nKoprofitoak.\nOnddo koprofitoak gorotzetan dagoen materia organikoaz elikatzen dira. Bertan aurkitzen den materia organikoa mugatua denez, hostoetan gertatzen den gisan, hemen hazten diren onddoak tamainaz ere txikiak izan ohi dira."}
{"id": "71068", "revid": "15795", "url": "https://eu.wikipedia.org/wiki?curid=71068", "title": "ALBA", "text": ""}
{"id": "71072", "revid": "119247", "url": "https://eu.wikipedia.org/wiki?curid=71072", "title": "Krilin", "text": "Krilin (jatorrizko japonieraz \u30af\u30ea\u30ea\u30f3 edo \"Kuririn \") Dragoi Bola manga eta animeko fikziozko pertsonaia da. Son Gokuren lehen aurkaria da. Bere izena japonierazko \"gaztaina\" (jatorrizko japonieraz \u6817 edo \"Kuri \") eta \"shaolin\" (jatorrizko japonieraz \u5c11\u6797 edo \"Sh\u014drin \") hitzaren amaiera lotuta sortzen da.\nEzaugarriak.\nArte Martzialetako gerlari txiki eta sudurrik gabea da. Burua soilduta darama eta bekokian intsentsuarekin erretako 6 puntu ditu \"shaolin\" monje moduan egindako entrenamenduagatik. Hala ere, Cellen Jokotik aurrera ilea luzatzen uzten da. Bere buruarekiko segurtasun ezak borroketan kalte egiten dio, baina bera da gizaki indartsuena Yamcha eta Ten Shin Hanen ostean. Bere balentrien artean aipatzeko modukoak dira Saibaimanak berak akabatzen dituela, Freezerri buztana mozten diola eta Bio-Broly desegiten duela Son Goten eta Trunksekin batera.\nBiografia.\nHaurtzaroa.\n736. urtean jaio zen, eta txiki-txikitatik \u00d6rin tenpluan entrenatua izan zen, baina hemen bere kide eta nagusiek beti gutxiesten zuten. 12 urterekin Dortoka Maisuaren etxera joan zen berak entrena zezan eta han ezagutu zuen Son Goku.\nEntrenamendua amaituta, biak aurkeztu ziren Arte Martzialen 21. Txapelketan. Kanporaketa saioetan erraztasun handiz irabazi zion tenpluko bere kide ohi bati, guztien harridurarako. Azken faseko bere lehen borrokan Bacterianen aurka borrokatu zen. Honek izugarrizko kiratsa zuen, baina Krilinek sudurrik ez zeukanez, erraz irabazi zion. Bigarren borrokan Jackie Chuni egin behar izan zion aurre, hau Dortoka Maisua mozorrotuta zelarik. Krilinek ezin izan zion irabazi eta Dortoka Maisuaren etxean entrenatzen jarraitzea erabaki zuen.\nGoku eta Bulma itsaspean \"Dragoi Bola\" baten bila ari zirela, hauekin joatea erabaki zuen, baina Zapi Gorridun Armadako Blue Jeneralak eraso egin zien, hau ere \"Dragoi Bolaren\" atzetik baitzebilen. Gokuren esku-hartze baten ondorioz, itsaspeko kobazuloa, pirata batzuen ezkutalekua izan zena, erori egin zen. Hala ere, zorionez, lagunek ihes egitea lortu zuten bertan zegoen urpekuntzi txiki batean, baina etsaiak ere onik irtetzea lortu zuen.\nGokuk 6 \"Dragoi Bola\" lortuak zituenean, Baba Igarlearen etxera joatea erabaki zuten, 7. ez baitzen radarrean ageri. Honek, \"Dragoi Bola\" non zegoen esango ziela agindu zien, baina aurretik berak antolatutako Txapelketa irabazi beharko zuten. Krilin zen lehena borrokatzen baina Drakula Manen aurka galdu egin zuen. Bere ordez, Puar eta Upa sartu ziren borrokara (gainera irabaztea lortu zuten).\nArte Martzialen 22. Mundu Txapelketan Mikerroiren ikasle baten aurka borrokatu behar izan zen: Chaoz. Honen ezintasun handiena matematika ez jakitea izan zen eta Krilin irten zen garaile. Hurrengo borrokan bere lagunik onenaren aurka borrokatu behar izan zuen: Goku. Ia borroka galdua zuenean, buztanetik heldu zion lagunari, bere alde ahula hori baitzen, baina Goku entrenatuta zegoen hori saihesteko eta borroka zelaitik kanporatu zuen Krilin. Txapelketaren amaieran Tambourinek hil zuen, Satan Bihotz Txikiren umekietako batek.\nShenronek berpiztu zuen Chaoz eta Iratxo Dortokarekin batera, Satan Bihotz Txiki garaitu eta gero. Arte Martzialen 23. Txapelketara arte entrenatzen jarraitu zuen. Hemen Gazte izeneko baten aurka borrokatu behar izan zuen, baina Satan Txiki zela jakitean, amore eman zuen.\nHelduaroa.\nUrte batzuk geroago Raditz Lurrera iritsi zen, baina Krilinek ezin izaten zuen ezer egin honen aurka. Etsaia Satan Txikik hil \"Tximista Galgarri\" baten bidez. Gokuk ere bizia galdu zuen eraso honetan. Momentu horretan jakin zuen Vegeta eta Nappa urtebete barru iritsiko zirela Lurrera. Orduan Chaoz, Ten Shin Han, Yamcha eta Yagirekin batera Ahalguztidunaren Jauregira joan ziren entrenatzera.\nGoku eta Gohanekin batera bera izan zen Espazioko Gerlarien aurkako borrokan bizirik iraun zuen bakarra. Saibaimanak akabatu zituen Yamcha mendekatzeko eta ia-ia Nappa erdibitu zuen. Vegeta hiltzeko aukera ere izan zuen Yagiren ezpatarekin, baina Gokuk bizirik uzteko eskatu zion.\nGoku ospitalean zela eta Yamcha, Chaoz, Ten Shin Han eta Satan Txiki hilda zeudela, Bulma eta Gohanekin Namekera abiatu zen bertako \"Dragoi Bolen\" bila, lagunak berpiztu ahal izateko. Espazioko Gerlarien aurkako borrokan jakin zuen Krilinek Namek planetaren berri eta baita bertan \"Dragoi Bolak\" egon zitezkeela ere. Freezerren Indar Berezien aurka borrokatu zen eta Vegetarekin elkartu zen Freezerri aurre egiteko. Son Gohan salbatu zuen Freezerren eraso batetik honi buztana moztuta, Dendek sendatu ostean. Planeta honetan hil zen bigarren aldiz, kasu honetan Freezerren eskuetan. Krilinen heriotzak eragindako amorruak Son Goku lehen aldiz kondairetako Goi Gerlaria bihurtzea ekarri zuen.\nLurrean berpiztua izan zen Namekeko \"Dragoi Bolekin\", izan ere namektarrak Lurrera joan ziren beste planeta batera joateko aukera izan arte, beraien planeta suntsitua izan baitzen. Hilabete batzuetan Maron izeneko neska bat izan zuen neska-lagun bezala, baina ez zuen askorik iraun harreman honek.\nEtrokizuneko Trunksek Gero Doktorearen ziborren berri eman zuenean, inoiz baino gehiago eta gogorrago entrenatu zen Krilin. Z gerlariak 3 androideren aurka borrokatu ziren, baina ziborrek erraz menderatu zituzten; Krilini ez zioten eraso, honek ere ez baitzien eraso beldurtuta, eta Zibor 18k musu bat eman zion, honekin maiteminduta gelditu zelarik. Ziborrak Trunksen denboran zeudenak bezain gaiztoak ez zirela sinestarazi nahi izan zituen bere lagunak, eta Bulmak hauek gelditzeko asmatu zuen kontrolagailua ere txikitu zuen.\nCellen jokoan, 18ren konorte gabeko gorputza borroketatik babestu zuen. Ahal zuen guztia egin zuen Cell nekatzeko baina azkenean Gohanek garaitu zuen bere aitaren laguntzarekin. Zibor 18k konortea berreskuratu zuenean Shenroni ziborrak berriz ere gizaki bihurtzeko eskatu zion, baina hau ezinzezko zenez azkenean barnean zuten lehergailua kentzeko eskatu zion.\n7 urte geroago, Krilinek ilea hazten utzi zuen eta 18rekin ezkonduta zegoen. Maron izeneko alaba ere bazuten. Goku berriz ere Lurrean, Arte Martzialen 25. Mundu Txapelketan parte hartu zuen eta finaleko azken fasera iristea lortu zuen. Hemen Punta ukabilkada bakarraz garaitu zuen. Son Gohanek Spopovitch eta Yamuren eskutik jasandako erasoaren ondorioz, Shin, Kibito eta lagunekin laguntzera abiatu zen, baina Dabrak harri bilakatu zuen. Hau hil zenean berreskuratu zuen bere betiko itxura. Boo Ahaltsuaren aurka ezin izan zuen askorik egin, txokolate bilakatu baitzuen.\nDragoi Bola GTn.\nInfernutik ateratako iraganeko etsaiak garaitu eta gero, jatorrizko Zibor 17rekin dago. Krilinek zerbait arraroa sumatu zuen beragan, Gero Doktoreaz ongi hitz egiten ari baitzen, berez gorroto zuenean. Hori eta gero, Mu Doktoreak 17ren pentsamenduen kontrola hartu eta Krilin hil zuen. Iada indar asko galdua zuen honek, entrenamendu falta eta adinaren ondorioz. Honengatik, Goku eta lagunak \"Dragoi Bolen\" bila abiatu ziren bere laguna berpizteko asmotan baina bolak kutsatuta zeudela konturatu ziren.\nIzar bateko dragoia unibertsoko energiaz osatutako \"Indar Unibertsalaren\" erasoaz garaitua izan ostean, Krilin berpiztu egin zen, dragoiek hildako beste guztiekin batera, Gokuk hala eskatuta. Gokuk eskatu zuen azken guraria bere lagunak bisitatzea izan zen, euren artean Krilin. Orduan konturatu zen Krilin Goku eta Dortoka Maisua ez zirela aldatu eta bera bai. Gokuk txikitan bezala bere aurka borrokatzeko erronka botazen dio. Krilinek onartu eta Gokuri \"irabazi\" egin zion. Goku orduan desagertu egiten da."}
{"id": "71074", "revid": "512", "url": "https://eu.wikipedia.org/wiki?curid=71074", "title": "Calicasas", "text": "Calicasas Granadako probintziako (Espainia) udalerria da. 2007an 575 biztanle zituen."}
{"id": "71076", "revid": "512", "url": "https://eu.wikipedia.org/wiki?curid=71076", "title": "Cenes de la Vega", "text": "Cenes de la Vega Granadako probintziako (Espainia) udalerria da. 2007an 6.363 biztanle zituen."}
{"id": "71077", "revid": "8206341", "url": "https://eu.wikipedia.org/wiki?curid=71077", "title": "S\u00ed, quiero...", "text": "S\u00ed, quiero... 1999 urtean Eneko Olasagasti eta Carlos Zabalak eginiko euskal filma da. Pelikula Donostian grabatu zuten \"Mait\u00e9\" egin zuen talde berak.\nSinopsia.\nJon (Joseba Apaolaza) banketxe batean lan egiten duen laguna da. Bere etorkizuna finkatuta dago, Cristina (Ver\u00f3nica Moral), nagusiaren alaba (Juan Luis Galiardo), ezkontzekotan baitago. Baina aldarean dagoela baietza eman ordez, konturatu gabe ezetza eman du. Bitartean atrakatzaile talde bat banketxera sartuko da."}
{"id": "71078", "revid": "512", "url": "https://eu.wikipedia.org/wiki?curid=71078", "title": "Santi Ugalde", "text": "Santiago Ugalde Uriarte (Bilbo, 1959ko abuztuaren 25a) bizkaitar antzezlea da. Urteetan kale-antzerkian erreferente nagusia izan den Trapu Zaharra taldea sortu zuen Txema Ociorekin. \"Vaya semanita\" saileko Joxepo pertsonaiak ospea eman zionetik telebistan eta zineman ere parte hartze handia izan du.\nKale-antzerkia.\n\"Bakereke\" antzerki taldean hasi zen, EHUn magisterio ikasten zuen garaian, orduan konturatu zen antzerkirako zuen gaitasunaz. Talde horretatik atera ziren Txema Ocio, gidoilaria, eta Santi Ugalde, Trapu Zaharra kaleko antzerkia sortzeko. Txema irakaslea zen Lekeition (Bizkaia) eta han hasi ziren elkarrekin lanean. Lekeitioko hondartzan hasi ziren ensaiatzen, beste lekurik ez zuten eta. Aurrerago kasualitatez Trintxerpera (Pasaia, Gipuzkoa) joan ziren. Bertan jende berriarekin lan egiteko aukera izan zuten, horien artean Kike Santiago. Etxea eta entsegurako lokala utzi zien bera kanpoan zela, eta horrela antolatu ahal izan zuten kraka, beren lehen ikuskizuna 1983an. 2017an hauek ziren aktoreak: Santi Ugalde, Maribel Salas, Gemma Mart\u00ednez, Mikel Laskurain, Esti Curiel eta Mila Espiga.\nHasieran obra ibiltariak sortzen zituzten. Antzezlana hiriko puntu batean hasi eta beste puntan bukatu ohi zuten. Taldeari espiritu hori, askeagoa eta libreagoa, gustatzen zitzaion, baina kaleko harrera aldatu egin zen denborarekin eta gero eta zailago bihurtu zen kaleko publikoa ustekabean harrapatzea, batez ere ezkutuko kamera erabiltzen duten programak modan jarri zirenetik.\n2007an 25 urte bete zituenean liburu bat argitaratu zuen Artezblaik. Taldearen ibilbidea laburbiltzen zuen lan hura hainbat pertsonaren artean osatu zuten: Carlos Gil, Miguel Mu\u00f1oz, Tomas Ib\u00e1\u00f1ez, Jorge S\u00e1nz, Jes\u00fas Angel Aparicio... Gainera, konpainiaren antzezlan garrantzitsuenen argazkiak publikatu zituzten liburuekin batera, baita Santi Ugalde aktoreari egindako elkarrizketa ere. Liburuak prentsan agertutako artikuluen bilduma ere bazuen. Apurtzaileak, kale kalekoak.\nAntzezlanak.\n1982tik \"Trapu Zaharra\" taldean 30 lan baino gehiago kaleratu dituzte:\nFilmografia.\n2003an hasi zen \"Vaya semanita\" telebistako programak jaso zuen arrakasta lagundu zion bestelako aktore lanetan ere egin ahal izateko, hainbat film eta telebistako saiotan parte hartu du harrezkero."}
{"id": "71082", "revid": "105290", "url": "https://eu.wikipedia.org/wiki?curid=71082", "title": "Urte ilunak", "text": "Urte ilunak 1993 urtean Arantxa Lazkanok eginiko euskal filma da. 1993ko irailaren 26an estreinatu zen Donostiako Zinemaldiaren Zabaltegian.\nSinopsia.\nFilmak Itziarren bizitza azaltzen du 8 urteko neska 1940ko hamarkadako Donostian: familia abertzalea eta eskolako errepresioa.\nSariak.\n1994an, Arantxa Lazkano zuzendari berrien Goya Sariarako hautagaia izan zen."}
{"id": "71083", "revid": "119347", "url": "https://eu.wikipedia.org/wiki?curid=71083", "title": "Arantxa Lazkano", "text": "Arantxa Lazkano (Zarautz, 1949ko apirilaren 23a) euskal zinema zuzendaria da.\n1994an, Arantxa Lazkano zuzendari berrien Goya Sariarako hautagaia izan zen."}
{"id": "71084", "revid": "56334", "url": "https://eu.wikipedia.org/wiki?curid=71084", "title": "Flavio Martinez", "text": "Flavio Martinez Labiano (Donostia, 1962ko irailaren 6a) euskal zinema argazkilaria da. Los Angeleseko \"American Film Institute\" eskolan ikasi duenez, askotan egin du lan Estatu Batuetan.\n1996ean, Goya Sarietarako hautagaia zen \"El dia de la Bestia\" filmean eginiko lanagatik."}
{"id": "71085", "revid": "1545", "url": "https://eu.wikipedia.org/wiki?curid=71085", "title": "Flavio Martinez Labiano", "text": ""}
{"id": "71086", "revid": "119347", "url": "https://eu.wikipedia.org/wiki?curid=71086", "title": "Ramon Saldias", "text": "Ramon Saldias (Bidarte, Lapurdi, 1938) zinema zuzendaria, argazki zuzendaria eta gidoigilea da. Kanarietan eman ditu urte asko.\nBizitza.\nSaldias Bidarten (Lapurdi) jaio zen, baina sendi osoa Donostiara joan zen bizi izatera Bigarren Mundu Gerraren ondorioz. Nerabe zela, 14 urterekin, marrazki bizidunak eta zinema esperimentala landu zituen, erositako lehen 9.5 mm-ko Path\u00e9 Baby kamerarekin. \nKanarietan bizi zen denboraldian bertako telebistan egin zuen lan. Aske Film ekoizpen-etxearen sortzailea da eta honen bidez egin ditu hainbat dokumental, film eta iragarkiak.\nZinemagintza.\nSaldiasen lanak bere kabuz probak egiten aritu zenean du hasiera. Eskuz eginiko marrazki bizidun sinple eta zinema esperimentaletik iragarkiak eta dokumentalak egitera pasa zen, gero, film muntaiak, dokumental turistikoak eta abar.\nCinediseko korrespontsal izan zen, eta Televisi\u00f3n Espa\u00f1olarentzat zenbait lan egin zituen. Geroago, Jes\u00fas Almendros, Jos\u00e9 Luis Arza eta Jos\u00e9 Manuel Gorosperekin batera Ikastor Films ekoizpen-etxea sortu zuen Donostian. Ikastorren lehen lana \"Miradas\" (1969) izan zen. Jes\u00fas Almendrosek zuzendari eta Saldias argazki zuzendari izan zituen film labur honek Donostiako Zinemaldian Kultura Hispaniko Institutuaren Saria jaso zuen. Gerora, \"Tiempo de \u00c1frica\" (1969) eta \"Estropada Berria\" (1970) ekoiztu zituzten.\n1969 inguru, Estudios Castillan, Madrilen, muntatzaile lanak ere egin zituen Ramon Saldiasek. Lan kontuengatik, Saldias eta Ikastorreko lankideak Kanarietara joan ziren bizitzera, ekoizpen-etxe honen amaiera eraginez.\n1970ean Paulino Viotaren \"Contactos\" filmean argazkilaritza zuzendaria izan zen. Hau izan zen Saldiasen lehen lana film luze komertzial batean. Bigarrena, Jes\u00fas Francoren \"\u00d3palo de fuego\" filma izan zen 1980an. Filma honetan argazkilaritza zuzendaria G\u00e9rard Brisseau dela dirudi baina, Saldiasek dioenez, zuzendariarekin izen zuen liskar baten ondorioz, honek, bere izena gaizki jarri zuen, \"Zaldiak\" izendatuz eta beste izen batzuk gehituz.\nSaldiasek, 1973an, Aske Films ekoizpen-etxea sortu zuen Las Palmasen eta honen bitartez, 1979an, egiten du Saldiasek bere lehen filma luzea, \"El camino Dorado\". Alkoholikoei buruz egin zuen dokumental batean oinarritua egin zuen filma honek ez zuen arrakasta handirik lortu, banaketak huts egin bait zuen. Urte hartan bertan, Donostiako Zinemaldian aurkeztu zen, Errealizatzaile Berrien atalean. 2019an, estreinuaren 40 urteurrena ospatzeko, 19. Festival Internacional de Cine de Las Palmas de Gran Canariako Canarias Cinema sailak homenaldia egin dio nazioarteko banaketa lortu duen lehen kanariar pelikula honi.\n1980an, Kanarietan bizi zela, \"K\u00e1rate contra mafia\" filmatu zuen. Las Palmasen, astebetean filmatu zen pelikula hau Europako karatezko lehen filma izan da. Filma honek berpizkunde bat izan du CutreCon zinema festibalak saritu zuenetik. Emanaldi batean erre aurretik existitzen zen kopia bakarra kopiatu zutenez desagertzea galarazi zuten.\n1998an, bere film batean oinarritzen den animazio serie bat egin zuen, \"El chou de Cho-Juaa.\" Televisi\u00f3n Espa\u00f1olak ez zuen erosi pertsonaien kanariar doinua ulertzen ez zelakoan baina Mexikon eta Hegoafrikan saldu zen, ingelesera itzulia eta beste izen batekin.\nSariak.\nSaldiasen izena daraman saria sortu da 2018an, \"\u201cSah-Di-Ah\" saria, zinema narratsari filmeren bat gehitu dionari."}
{"id": "71087", "revid": "56334", "url": "https://eu.wikipedia.org/wiki?curid=71087", "title": "Juan Ruiz Antxia", "text": "Juan Antonio Ruiz Antxia (Bilbo, - ) euskal zinema argazkigilea da.\nBiografia.\nMadrilgo Zinema Eskola Ofizialean ikasi zuen, 1972an titulua lortuta. 1975an, beka bati esker, New Yorkera joan zen eta hantxe bere lehen dokumentala zuzendu zuen. Urte hartan bertan, \"La historia y la vida extraterrestre\" filmarekin argazki zuzendari bezala estreinatu zen.\n1980ko hamarkadaren ondoren Estatu Batuetan egiten du lan, hantxe Euskal Herrian baino ezagunagoa baita. 1998an, Goya Saria lortu zuen."}
{"id": "71088", "revid": "336", "url": "https://eu.wikipedia.org/wiki?curid=71088", "title": "Munstro", "text": "Munstroa (latinez \"munstrum\") naturaren ohiko ordenaren aurka doan izakia da. Beldurra sorrarazten duen edozein animalia mitologikoari ematen zaion izena da. Oso ohikoa da mitologian, elezaharretan eta beldurrezko ipuinetan aurkitzea.\nEzagunenen artean, Minotauroa dago, zezen burua eta gizaki gorputza duen izakia, greziar mitologian agertzen dena. Baita Medusa ere, bere ilea, sugez osaturik zuena, eta, bere begietara begiratzen zuen edozein, harri bihurtzen zuena. Hauek, munstro mitologikoen artean. Beste batzuk, balizkoak edo elezaharretakoak dira, Ness Lakuko munstroa, \"Chupacabras\" eta Yetia, adibidez. Batzuek, munstro hauek ikusi dituztela diote, baina ezer ez da ziurra. Egun, oso irudikatuak dira telebistan, zinean eta zientzia fikziozko istorioetan.\nMunstroak historian.\nFantasiazko generoak bereganatu aurretik, munstroa gizarte kontzeptu garrantzitsu bat zen. Ohi, lurralde ezezagunei lotuta zeuden. Adibide bezala, esploratu gabeko mapatako lurraldeak, herensugeak bezalako munstroak bertan bizi izan zirela adierazita agertzen dira. Ezezagunaren eta munstroen arteko lotura honek, mendebaldeko gizartea zientzia eta beste gai akademiko batzuk erabiltzera bultzatu zuen, ezezaguna ulertzeko asmoz. Honela, munstroak, buruhauste zientifikoak bihurtu ziren. Nahitaez ulertu behar ziren gauza zientifikoak.\nZientzia eta munstroen arteko erlazio hau, beldurrezko eleberri askotan bihurtu zen. Eleberri hauetan, zientzia ez zen munstroak aztertzera mugatzen, baizik eta baita sortzera ere, \"Frankenstein\" kasu.\nMunstro erlijiosoak.\nEkialdeko hainbat erlijiok, hinduismoa kasu, baita antzinateko erlijioak, greziar mitologia eta eskandinaviar mitologia ere, munstroz josita daude. Munstro hauek, jainkoen etsai bezala agertzen dira. Eskandinaviar mitologian, Ragnar\u00f6ka Asgardeko jainkoen eta erraldoien arteko, seme-alabekin batera, azken gudua zen. Pastafarismoan, aldiz, euren jainkoa, Espageti Hegalari Munstroa da."}
{"id": "71093", "revid": "96586", "url": "https://eu.wikipedia.org/wiki?curid=71093", "title": "Basil Rathbone", "text": "Basil Rathbone, izen osoz Philip St. John Basil Rathbone (Johannesburgo, Britainiar Inperioa, 1892ko ekainaren 13a - New York, Ameriketako Estatu Batuak, 1967ko uztailaren 21a) antzezlea izan zen. 1938an Oscar sarietarako izendatua izan zen \"If I were a King\" filmean egindako lanagatik. Ezaguna da, oso, Arthur Conan Doylek sortutako Sherlock Holmes arrakasta handiarekin zineman antzeztu zuelako, eta hainbat filmetan bilau eta pertsonaia gaiztoak bikain itxuratu zituelako: Sir Guy Gisbourneko gogoangarria (\"The Adventures of Robin Hood \"), edo Esteban Pasquale kapitaina (\"The Mark of Zorro\").\nAntzerkiaren mundutik ailegatu zen Rathbone zinemara: 1911tik taulen gainean ibilia zen eta bere aurreneko filma 1921ekoa da: \"Innocent\". Ezpatari trebea zen, eskrima zaletasun handia baitzuen eta horren lekuko zineman izandako borrokak: \"The Adventures of Robin Hood\", \"Tower of London\", \"The Mark of Zorro\" edota \"The Court Jester\". Baina gaiztoarena egitea egokitzen zitzaionez film bakar batean, 1936ko \"Romeo and Juliet\" hartan, izan zen irabazle.\n1936 eta 1946 bitartean hamalau film egin zituen Doyleren Sherlock Holmes pertsonaia antzeztuaz, Nigel Bruce aktorea lagun zuela Watson doktorearen itxuratzean. Lanok irratirako moldatuak izan zirenean (1939-1946) Rathbone eta Bruce ere aritu ziren horretan. Ahoskera ederreko aktorea zen Rathbone; ipuin, poema asko, eta literatur testuetako dramatizazioak grabatuak utzi zituen. Halakoetan lagun izan zuen Vincent Price aktorearekin aritu zen. Pricerekin batera 1962 eta 1964ko Roger Cormanen filmetan ikusi ahal dugu: \"Tales of Terror\" eta \"Comedy of Terrors\".\nBihotzekoak jota Rathbone 1967an hil zen New Yorken, 75 urte zituela."}
{"id": "71097", "revid": "56334", "url": "https://eu.wikipedia.org/wiki?curid=71097", "title": "Ten Shin Han", "text": "Ten Shin Han (jatorrizko japonieraz \u5929\u6d25\u98ef edo \"Ten Shin Han \") Dragoi Bola manga eta animeko fikziozko pertsonaia da.\n\"Hiru-begi\" estralurtarren (jatorrizko japonieraz \u4e09\u3064\u76ee\u4eba edo \"Mitsume Jin \") ondorengoa da . Bere izena \"tianjin\" (jatorrizko japonieraz \u5929\u6d25 edo \"Tianjin \") arrozetik dator. Bere ezaugarri nabarmenena dituen hiru begiak dira.\nSon Gokurekin aliatutako gehienen antzera, hasiera batean oso krudela zen, baina zirkunstantzia batzuen ondorioz bere maisuaren borroka moduak gaitzetsi zituen. Aldaketa honen arrazoiak, Iratxo Dortokaren borroka modua eta Krilinen heriotza Satan Bihotz Txikiren eskutan izan ziren. Azkenean Son Gokuren lagun taldera bildu zen. Ordutik, Chaozekin batera Mikerroiren estilo originala baino estilo ez hain krudel bat garatu zuten.\nBiografia.\nGaztaroa.\nLehen aldiz, Arte Martzialen 21. Txapelketaren ostean agertu zen Chaoz eta Oreinurde hegodunarekin batera, Goku munduan zehar entrenatzen zebilela honekin topo egitean. Mikerroi maisuaren ikaslea zen, eta maisu hau Iratxo Dortokaren aspaldiko ikaskidea da; Mutaito maisuaren ikaslea. Lehen unetik Chaoz da Ten Shin Hanen lagun banaezina.\nIratxo Dortoka eta Mikerroi etsaiak ziren. Ondorioz, Ten Shin Han eta Goku etsai bihurtu ziren. Ten Shin Hanek Arte Martzialen 22. Txapelketan parte hartu zuen, eta bertan Gokuk Tao Pai Pai (Mikerroiren anaia gaztea) ustez hil zuela jakin zuen. Orduan maisuak mendekatzeko agindu zion, Goku hiltzeko esanez.\nEtapa honetan Ten Shin Han Mikerroiren estiloan zegoen hezita, oso indartsua eta krudela. Bere krudeltasuna Yamcharen aurkako borrokan, final laurdenetan, azaldu zuen, hanka bat hautsi baitzion inolako errukirik gabe. Final erdietan Jackie Chunen aurka borrokatu zen, baina agure zaharrak borroka bertan behera utzi zuen. Son Gokuren aurkako finala zaila izan zen. Bertan hainbat teknika beldurgarri erakutsi zituen. Gainera, berak jakin gabe Chaozen legez kanpoko laguntza jaso zuen, baina honetaz konturatzean Chaozi laguntzea debekatu zion. Borroka honetan Mikerroiren ikasle izateari utzi egin zuen, honen alferrikako ankerkeriaz konturatuta. Azkenik txapelketako garaile bihurtu zen, hori bai zorte apur batekin.\nKrilinen erailketaren ondoren, Dortoka Miragarriari \"Dragoi Bolak\" biltzen lagundu zion. Gainera honekin batera Satan Bihotz Txikiren aurkako segada prestatzen ere aritu zen. Hala ere ez zen ondo irten eta Dortoka maisua eta Chaoz deabruaren eskuetan hil ziren, eta hau gutxi balitz munstroak betiko gaztetasuna lortu zuen Shenroni esker. Beranduago \"Mafuba\" teknika ikasi eta Satan Bihotz Txikirengana joan zen bere lagunak mendekatzeko asmoz. Hala ere ez zuen ezer lortu, Danbor jarri baitzen bera eta etsaiaren artean. Gainera deabrua espetxeratzeko lapikoa ere deuseztu egin zuen Satanek. Hiltzera zihoanean Son Goku agertu eta bizia salbatu zuen. Gudan ahal zuen moduan lagundu zion Gokuri gelditzen zitzaizkion indar apurrekin.\nHelduaroa.\n3 urte beranduago, pixkanaka bere lekua galtzen joan zen nahiz eta lurtar indartsuena bera izan Krilin gaindituta eta, Yamcha eta Chaoz baino gehiago izan. Espazioko Gerlarien iristea jakitean, Ahalguztidunaren Jauregira joan zen entrenatzera, bere kideekin batera.\nNapparen aurkako borrokan, zerbait latza ikusi zuen: Chaozen bizi ematea. Ten Shin Hanen (jada beso bat galduta) bizitzako azken momentuak oso gogorrak izan ziren. Nappari min eman nahian eta Chaoz mendekatu nahian eraso berri bat egin zuen, baina gastatutako energia guztiaren ondorioz, hil egin zen.\nBitartean beste munduan, Kaitorekin entrenatu zen Yamcha, Chaoz eta Satan Txikirekin batera, Namekeko \"Dragoi Bolekin\" berpiztuak izateko zain. Beraz, ezin izan zuen Freezerren aurkako borrokan jardun. Kaitoren planetan, Freezerren Indar Bereziak joan ziren eta hauetako bi garaitu zituen. Kaitok nahita eraman zituen hauek, zein indartsu bilakatu ziren konturatu zitezen.\nBehin berpiztuta, etorkizuneko Trunksek Freezer eta bere aita zein erraztasunez garaitzen zituen ikusi zuen. Hemendik aurrera oso gogor entrenatu zen Chaozekin ziborrak esnatzen zirenerako. Geroago bere bizitza arriskatu zuen Cell eutsiz bere forma perfektua lortu aurretik, eta azkenean Gokuk salbatu behar izan zuen. Geroago, bere lagunekin batera, Cellen jokoan parte hartu zuen. Cell txikiek egurra eman zioten, Son Gohanen amorrua piztu nahian. Cellen heriotzan ere parte hartu zuen, Yamcha, Krilin eta Satan Txikirekin arreta bereganatuz, Gohanek erasoa prestatzen zuen bitartean.\nHonen ostean, Ten Shin Hanek borrokak alde batera utzi zituen, Espazioko Gerlarien aurrean bere indarra hutsala baitzen. Beraz, ez zuen Boo Ahaltsuaren sagan parte hartu, nahiz eta agerpen txiki bat egin zuen Son Gohan salbatzeko Booren eraso batetik, honek jada Satan Txiki eta Gotrunks irentsiak baitzituen. Hala ere, Book ostiko bakar batez garaitu zuen. Gero \"Indar Unibertsalaren\" erasoan parte hartu zuen bere energiarekin eta Gokuk honekin Boo Ahaltsua garaitu zuen.\nDragoi Bola GTn.\nDragoi Bola GTn bi aldiz bakarrik agertu zen. Bata, Ume garaitu ostean Capsule Corp.-ek egindako festan eta bestea, azken sekuentzian; Gokuk Shenronen gainean Lur osoa zeharkatu zuenean.\nFilmak.\nFilmetan gainerako Z gerlariekin batera ageri da beti etsai nagusiaren morroien aurka borrokatzen.\nJatorri estralurtarra.\nNahiz eta iturri ofizialek Ten Shin Hanen jatorri estralurtarra aipatu , askotan hau zalantzan jartzen da, ez baita behin ere aipatzen halakorik ez mangan ez seriean. Gainera Dragoi Bolaren mundua izaki bitxiz osatua dago: sudur gabeko pertsona, zerri antropomorfo bat... Beraz, hirugarren begi bat ez litzateke harritzekoa izango. Gainera giza jatorria duenik ere ez dakigu."}
{"id": "71102", "revid": "201", "url": "https://eu.wikipedia.org/wiki?curid=71102", "title": "Bihotzeko", "text": ""}
{"id": "71107", "revid": "336", "url": "https://eu.wikipedia.org/wiki?curid=71107", "title": "2008ko Olinpiar Jokoetan parte hartu zuten herrialdeak", "text": "Hauek dira 2008ko Olinpiar Jokoetan parte hartu zuten estatuen zerrenda alfabetikoki:"}
{"id": "71109", "revid": "336", "url": "https://eu.wikipedia.org/wiki?curid=71109", "title": "Txirrindularitza 2008ko Udako Olinpiar Jokoetan", "text": "Txirrindularitza 2008ko Olinpiar Jokoetan abuztuaren 9tik abuztuaren 23ra arte jokatu zen Pekingo Laoshan Belodromoan, Laoshan Mountain Bike ibilbidean, Laoshan BMX pistan eta Pekingo Errepideko Txirrindularitza Ibilbidean. Lau espezialitate daude eta horien baitan hainbat kategoria, guztira 18 proba dira. BMXa modalitate olinpiko berria izan zen 2008ko Udako Olinpiar Jokoak geroztik."}
{"id": "71110", "revid": "15795", "url": "https://eu.wikipedia.org/wiki?curid=71110", "title": "Ziklismoa 2008ko Olinpiar Jokoetan", "text": ""}
{"id": "71113", "revid": "105290", "url": "https://eu.wikipedia.org/wiki?curid=71113", "title": "Bidasoko Nazioarteko Zine Arkeologikoaren Jaialdia", "text": "Bidasoko Nazioarteko Zine Arkeologikoaren Jaialdia jendeari arkeologia ezagutzera emateko eta Oiasso Erromatar Museoa bultzatzeko asmoz egiten den zinemaldia da. 2001. urtean jaio zen, Irungo udalak eta Arkeolan ikerketa-erakundeak bultzatuta.\n2004tik aurrera, erakustaldi-izaera utzi eta lehiaketa-izaera bihurtu zen, honako sariak banatuz:\n2007an, Arkeologi eta Ondare Zinemaldien Europako Federazioan (Fedarcine) sartu zen."}
{"id": "71114", "revid": "119347", "url": "https://eu.wikipedia.org/wiki?curid=71114", "title": "Nerea Sancho", "text": "Nerea Sancho (Donostia, Gipuzkoa, 1978 - ) psikologoa, sexologoa eta idazlea da. Ikasketak bukatu ondoren hainbat hedabideetan parte hartzen hasi zen. 2002az geroztik Atseginez Elkarteko kidea da. 2005 urtean sortutako \"Goxoki Aholkularitza Zerbitzua\" erakundeko koordinatzailea da.\nSexologo moduan, sexologia zerbitzu propioa izan du Donostia ko Bitxigorria Boutique Erotikoan (2009-2014). Gainera, \"la f\u00f3rmula er\u00f3tica\" bloga eramaten zuen, baita izen berdineko telebista programa ere.\nSexualitatearen Psikologia irakasgaiaren irakasle elkartua da, EHUko Psikologia Fakultatean, Donostian.\n\"Sexualitartea\" izeneko proiektuan sortu zuen, zeinak sexualitatearen ezagutza eta bizipenaren normalizazioa bultzatzen duen.\nIdazle gisa ere aritu da, lehen eta bigarren hezkuntzako ikasleentzat eta hauen irakasleentzat zuzendutako sexu-hezkuntzako liburuak idatziz. UEU (Udako Euskal Unibertsitatea)ko sexologia sailburua izan da (2012-2014) eta egun, bere funtzioen artean, Plax! Azpeitiako Udaleko Sexu eta Bikote aholkularitzaren ardura eramatea da Arremanitz Kooperatibarekin (2013ko udazkenetik)."}
{"id": "71116", "revid": "512", "url": "https://eu.wikipedia.org/wiki?curid=71116", "title": "Iru\u00f1eko Zinemaldia", "text": "Iru\u00f1eko Zinemaldia zinegile berriak bultzatzeko eta zinema sozial eta solidarioa ezagutarazteko asmoz Iru\u00f1ean (Nafarroa Garaia) egiten den zinemaldia da, 2000. urtean sortua.\nPalmaresa.\nIX. edizioa: 2008.\nUrriaren 6tik 11ra."}
{"id": "71118", "revid": "105290", "url": "https://eu.wikipedia.org/wiki?curid=71118", "title": "Chaoz", "text": "Chaoz (jatorrizko japonieraz \u30c1\u30e3\u30aa\u30ba edo \"Chaozu \") Dragoi Bola manga eta animeko pertsonaia da. Ten Shin Hanen kide fidela da. Bere izena \"Jiaozi\" plater txinatarretik dator, japonieraz \"Gy\u00f6za\" (\u9903\u5b50) deritzona.\nEzaugarri fisikoak.\nItxura ahulekoa da, txikia eta aurpegi txuria masail gorriekin. Ez da batere argia, gutxienez matematiketan, arazoak izaten ditu batuketak eta kenketak egiteko orduan. Honen erruz borroka batean behin baino gehiagotan engainatzen dute. Bere eraso nagusiak \"Dodonpa (Su Bola)\" eta psikokinesiarekin lotutako erasoak dira.\nBiografia.\nChaoz Ten Shin Hanekin batera Mikerroiren ikaslea izan zen. Hasieran munduan zehar bidaiatzen zuen bere kidearekin, herrixketako biztanleei iruzur eginez bizitzeko dirua lortzeko. Arte Martzialen 22. Mundu Txapelketan parte hartu zuen. Izan ere, aurreko txapelketan bere etsai Iratxo Dortokaren ikasleek oso ongi jokatu zutela jakin zuen Mikerroik, eta bere eskola hobea zela erakutsi nahi zuen. Chaozek final laurdenetan Krilinen aurka borroka egin zuen. Teknika psikikoak erabili zituenean irabazi behar zuela ematen zuen, baina matematika eragiketak burutzeko eskuak behar zituenez, garaitua izan zen.\nGeroago Ten Shin Hanekin batera, Gokuren lagun taldera bildu zen. Satan Bihotz Txikiren aurkako borrokan hil egin zen baina \"Dragoi Bolekin\" berpiztu zuten Krilin eta Iratxo Dortokarekin batera. Honen ondoren bi lagunak Muten Ro maisuaren ikasle egin ziren eta honekin entrenatzen jardun zuten. Hurrengo Arte Martzialen Txapelketan ez zuen lortu azken fasera heltzea. Kanporaketetan ustez hilda zegoen Tao Pai Paik (Mikerroiren anaia gaztea) menderatu zuen, konortea galdu zuen eta ospitalera eraman behar izan zuten.\nUne honetatik aurrera bigarren mailako pertsonaia bihurtu zen, eta oso gutxitan borrokatu zuen. Vegeta eta Nappari aurre egiteko Ahalguztidunarekin entrenatu zuen honen jauregian gainerako Z gerlariekin. Garai honetan Denbora eta Espazioaren gelan ere entrenatu zen. Espazioko Gerlarien iritsierarekin, Nappa hiltzeko asmoz eraso suizida bat egin zuen, baina alfer-alferrik izango da, ez baitzion ezer egin. Honekin hil zen bigarren aldia zen.\nBeste Munduan Kaitorekin entrenatu zen Ten Shin Han, Yamcha eta Satan Txikirekin batera. Bere lagunei esker berpiztua izan zen Namekeko \"Dragoi Bolekin\".\nCellen eta Boo Ahaltsuaren sagetan jada ez zuen parte hartu. Booren aurkako borrokan, Goku Super Saiya 3 bilakatu zen unean agertu zen, Boo gaiztoa sortu zen unean baita eta azkenik amaieran Gokuri energia ematen \"Indar Unibertsala\" osatu ahal izateko.\nDragoi Bola GTn bi aldiz agertu zen. Lurra lehertu ostean guztiak etxera itzultzen zirenean, azken sekuentzian Gokuk Shenronen gainean Lurra zeharkatzen zuenean."}
{"id": "71119", "revid": "336", "url": "https://eu.wikipedia.org/wiki?curid=71119", "title": "2008ko Olinpiar Jokoak eman zituzten telebista kateak", "text": "Hauek dira 2008ko Olinpiar Jokoak bota zituzten nazioarteko telebista kateak:"}
{"id": "71120", "revid": "10891", "url": "https://eu.wikipedia.org/wiki?curid=71120", "title": "Futbola 2008ko Olinpiar Jokoetan", "text": "Futbola 2008ko Olinpiar Jokoetan abuztuaren 6tik abuztuaren 24ra arte jokatu zen Beijingen, Qinhuangdaon, Shanghain, Shenyangen eta Tianjinen. Modalitate bakarra zegoen, baina emakumezkoen eta gizonezkoen txapelketak bereizirik zeuden. FIFAko kide ziren herrialdeei beren emakumezkoen selekzioak osorik ekartzera gonbidatu zieten. Gizonezkoen selekzioei dagokionean, gehienez, 23 urte baino gehiagoko hiru jokalari eduki zezaketen."}
{"id": "71121", "revid": "512", "url": "https://eu.wikipedia.org/wiki?curid=71121", "title": "Son Goten", "text": "Son Goten (jatorrizko japonieraz \u5b6b \u609f\u5929 \"\") edo Goten, Dragoi Bola manga eta animeko fikziozko pertsonaia da. Chichi eta Gokuren bigarren semea da. Goku bigarren aldiz hil eta gutxira jaio zen. Saiya arrazakoa, berehala egin zen Trunksen (Vegeta eta Bulmaren semea) lagun mina, urtebeteren aldea bakarrik baitute. Borrokatzen jolasten zuten, indartsuagoa nor zen ikusteko. Gehienetan Trunksek irabazten zuen. Txikitan Son Gokuren antza handia zeukan.\nBiografia.\nBi gerlari txikien arteko borroka horietan erraz iritsi ziren biak Super Saiya izatera. Batzuen esanetan horren arrazoia jada euren aitek maila hori lortua zutelako zela, eta beraz hauek bi aldiz indartsuagoak zirela jaiotzaz, geneetan transmititu zelako. Gogoan izan behar da gainera, Gohan bezala, erdi gizaki erdi Saiyak zirela, eta horrek ere indartsuago egiten zituela. Kontua da Chichiri ez zitzaiola gehiegi gustatzen ile horidun semea izatea.\nGokuk egun baterako Lurrera itzultzea erabaki zuenean (Arte Martzialen 25. Txapeleketan parte hartzeko), Videl eta Goten Gohanek gogor entrenatu zituen. Hegan egiten berak irakatsi zien. Gotenek Gokuk bere adina zuenean baino garatuago zegoela erakutsi zuen.\nTxapelketan, 7 urterekin bakarrik erraz iritsi zen infantil kategoriako finalera. Hemen Trunksen aurka egin zuen borroka. Biek tranpak egin ostean Gotenek galdu zuen. Adinagatik nagusien txapelketan parte hartzea debekatuta zuten. Honekin ez zeuden ados eta borrokalari heldu bat jipoitu zuten nagusien txapelketan parte hartu ahal izateko, eta biek bere itxura hartu zuten. Zibor 18ren aurka borrokatzea egokitu zitzaien. Hau konturatu eta trajea ebaki zien mundu guztiak eurak zirela ikus zezan. Txapelketa utzi behar izan zuten.\nBabidi eta Boo Ahaltsuaren iritsierarekin, noizbehinka azaldu ziren. Vegeta hil zenean ordea, Ahalguztidunaren Jauregira joan ziren Satan Txikirekin entrenatzera. Hemen \"Bateraketa\" teknika ikasi zuten Gotrunks osatzen zutelarik. Ez zuen hala era Boo garaitzeko balio izan.\nUrte batzuk beranduago Arte Martzialen 28. Txapelketan, Boo garaitu zuen, gero Panek bera garaitzeko.\nAskoz beranduago, Pilafen erruz izar beltzak zuten \"Dragoi Bolak\" unibertsoan zabaldu zirenean, Trunks eta Gokurekin abiatu behar zen hauen bila, baina Panen asmo txarrik gabeko ekintza baten ondorioz, Lurrean gelditu behar izan zen. Garai horretan bikotekidea zuen: Pares. Garai horretan baita ere, Umek bere gorputza kontrolatu eta Goku eta Ooben aurka borrokatu zen. Halako batean, Son Goten Ume Ooben erasoetatik babesteko asmotan Tsufuruak konorte gabe utzi zuen. Gero, ez zen agertu Tsufur planetako borroketan Kibitoshinek Umerengandik askatu zuen arte. Goku eta Gohanekin Umeren aurka borrokatu zen. Gotenek Vegeta, Gohan eta Trunksi Super Zibor 17ren aurka borrokatzen lagundu zien. Hau eta gero Gokuri Super Saiya 4 egoera gainditzeko energia eman zion, Yi Xing Longen aurkako borrokan."}
{"id": "71122", "revid": "1545", "url": "https://eu.wikipedia.org/wiki?curid=71122", "title": "Frankenstein", "text": "Frankenstein edo Prometeo modernoa () eleberri epistolar bat da, Mary Shelleyk 1818ko urtarrilaren 1ean anonimoki argitaratua. Victor Frankenstein zientzialari suitzar gazteak hildako haragi-zatiekin mihiztatutako izaki bizi bat sortu zuela kontatzen du. Bizia eman dion izakiaren itxura izugarriaz izututa, Frankensteinek bere \"munstroa\" alboratzen du. Baina azken hau, adimenez hornitua, mendekatuko da sortzaileak baztertu eta gizarteak jazarri duelako.\nSistema narratiboa \"mise en abyme\" teknikarekin egin zen, hau da, elkarri lotutako istorioetan oinarritzen da. Eszenatoki orokorra Robert Waltonek egindako esplorazio polar bat da; honen barruan Victor Frankensteinen bizitzaren istorioa dago, esploratzaileak bankisan jaso zuena; eta honen barruan munstroak berak jasandako oinazeari buruz egindako kontakizuna dago.\nEleberriaren jatorria gazte erromantiko talde batean dago, besteak beste, Mary Wollstonecraft Godwin, bere maitale eta senarra izango zen Percy Bysshe Shelley, eta bere lagun Lord Byron, 1816ko ekainean denboraldi bat Suitzan igarotzea proposatu ziena. Lord Byronek iradoki zuen bakoitzak beldurrezko istorio bat idatz zezala denbora pasatzeko. Byronek zirriborro bat hasi zuen, John Polidorik berrartu eta \"The Vampyre\" bezala argitaratu zuena, banpirismoaren gaia literaturan plazaratu zuena, baina Mary izan zen -orduan hemeretzi urterekin- \"Frankensteinekin edo Prometeo modernoa\"rekin testu landuena eta lortuena idatzi zuena, bizia sortu eta beldurtzen den zientzialari baten inguruko istorio batekin. \nArgitaratu zenetik, Frankenstein nobela gotiko gisa sailkatu zuten; 500 aleko tirada batekin, eta, gerora, kritikari gehienek literatur genero horren maisulantzat hartu zuten. Mary Shelleyren lana, aldi berean kontakizun beldurgarri eta filosofikoa dena, zientzia fikzioaren aitzindarietako bat ere bada. Frankensteinen berehalako arrakasta, aurreko nobela gotikoetatik desberdina den ezaugarri batean oinarritzen da, itxuraz ez bada ere, bai funtsean. Izua terrorearengatik ordezkatuz, Mary Shelleyren eleberriak miragarritasunaz gabetzen du, barneratzea azpimarratzen du eta arrazionaltasunean oinarritzen da, bere gotikoa ia errealista bihurtzeraino.\nArgitaratu zenetik, Frankensteinek hainbat egokitzapen egin ditu antzerkirako eta music-hallerako, zinemarako eta telebistarako: beste arte batzuek ere, hala nola komikiak eta bideojokoek, gaiari heldu diote, desitxuratuta bada ere. \"Mito\" literario bat izan ondoren, Frankenstein mito zinematografiko bihurtu zen, eta, are gehiago, herri-kulturaren elementu. Nahiz eta askotan Mary Shelleyren jatorrizko kontakizunetik oso urrun egon, Frankensteinen istorioa eta hari lotutako pertsonaiak fantasiaren eta izuaren arketipoak izaten jarraitzen dute, baita estereotipoak ere. Herri-kulturan, maiz, Frankenstein izena munstroari ematen zaio, eta ez munstroa sortu zuen zientzialariari.\nLaburpena.\nWalton kapitainaren sarrera narratiboa.\nFrankenstein modu epistolarrean idatzitako istorio errekurtsibo bat da. Robert Walton kapitainaren eta Margaret Walton Saville arrebaren arteko fikziozko korrespondentzia dokumentatzen du. Istorioa XVIII. mendean garatzen da (kartak \"17-\" etan datatuta daude). Robert Walton idazle porrokatua da eta Ipar Poloa arakatzera doa ezagutza zientifikoak zabaltzeko itxaropenarekin. Bidaian zehar, tripulazioak izaki erraldoi batek gidatutako txakur lera bat ikusten du. Ordu batzuk geroago, eskifaiak Victor Frankenstein izeneko gizon bat erreskatatu zuen. Frankenstein Waltonen tripulazioak behatutako gizon erraldoiaren atzetik ibili da. Frankenstein bere ahaleginetik berreskuratzen hasi da; Waltonengan bera suntsitu duen obsesio bera ikusten du, eta Waltoni bere bizitzako miserien istorio bat kontatzen dio ohartarazpen gisa. Kontatutako istorioa da Frankensteinen kontakizunaren esparrua.\nVictor Frankensteinen narratiba.\nVictor haurtzaroa kontatzen hasten da. Napolin (Italia) jaioa, Genevar jatorriko familia aberats batean, Victor eta bere anaia gazteenak, Ernest eta William, Alphonse Frankensteinen eta Caroline Beaufort zaharraren seme-alabak dira. Oso gaztetatik, Victorrek mundua ulertzeko gogo bizia du. Alkimisten teoriak aztertzearekin obsesionatuta dago, nahiz eta, handiagoa denean, teoria horiek nabarmen zaharkituta daudela konturatzen den. Victorrek bost urte dituenean, gurasoek Elizabeth Lavenza (desjabetutako italiar noble baten alaba umezurtza) adoptatzen dute, eta gero Victor harekin ezkontzen da. Victorren gurasoek geroago beste neskato bat hartu zuten, Justine Moritz, Gilen umezain bihurtu zena.\nIngolstadteko Unibertsitatera (Alemania) joan baino aste batzuk lehenago, bere ama eskarlatinak jota hil zen; Victor bere esperimentuetan lurperatu zen minari aurre egiteko. Unibertsitatean, kimikan eta beste zientzia batzuetan nabarmentzen da, eta laster garatzen du bizirik ez dagoen materiari bizia emateko teknika sekretu bat. Humanoide bat sortzen hasten da, baina giza gorputzaren atal txikiak errepikatzeko zailtasuna dela eta, Victorrek Izakia altua egiten du, 2,4 metroko altuerakoa, eta proportzionalki handia. Victorrek bere hazpegiak ederrak izan zitezen aukeratu zituen arren, animatzean izakia izugarria da, begi zuri eta urtsuekin eta azpian dauden giharrak eta odol-hodiak ia ezkutatzen ez dituen azal horiarekin. Bere lanaz nazkatuta, Victorrek ihes egiten du. Biharamunean, kalez kale dabilela, Henry Clerval haurtzaroko lagunarekin topo egin eta bere apartamentura eraman zuen, Clervalen erreakzioaren beldur, munstroa ikusiz gero. Hala ere, Victor bere laborategira itzultzen denean, Izakia ez dago.\nVictor gaixotu egiten da esperientziagatik, eta Clervalek zaindu egiten du sendatu dadin. Lau hilabetez sendatuta egon ondoren, aitaren gutun bat jaso zuen, William anaiaren hilketaren berri emanez. Genevara iristean, Victorrek krimenaren eszenatik gertu ikusten du Izakia, eta bere sorkuntzaren erantzulea dela konbentzitzen da. Justine Moritz, Williamen haurtzaina, krimenak kondenatzen du Williamen erlikia-ontzia poltsikoan aurkitu ondoren, Carolineren miniaturazko erretratu bat zuena. Victorrek badaki inork ez diola sinetsiko Justineren izena garbitzen saiatzen bada, eta hau urkatua da. Minak eta erruak jota, Victor mendietara erretiratzen da. Mont Blanceko Mer de Glacen dabilela, Izakia hurbiltzen zaio bat-batean, eta bere istorioa entzuteko erregutzen dio.\nIzakiaren narratiba.\nAdimenez eta sentipenez betea, Izakiak bere bizitzako lehen egunak kontatzen ditu, basamortuan bakarrik bizitzen egon zenea. Konturatu zen jendeak beldurra eta gorrotoa ziola bere itxuragatik, eta horrek beldurra eragin zion eta haiengandik ezkutatu zen. Etxola bati lotutako egitura abandonatu batean bizi zen bitartean, han bizi zen familia gaixoarekin maiteminduta geratu zen, eta zuhurtasunez bildu zien egurra, elurra kendu zuen bere bidetik, eta beste zeregin batzuk egin zituen haiei laguntzeko. Hilabete luzez txabolaren ondoan ezkutuan bizi zela, Izakiak hitz egiten ikasi zuen haiei entzunez, eta bere kabuz irakurtzen ikasi zuen, basoan galdutako liburu-motxila bat aurkitu ondoren. Urmael batean bere isla ikusi zuenean, bere itxura ikaragarria zela konturatu zen, eta horrek gizaki arruntak bezainbat izutzen zuen. Familiaren egoera ezagutu ahala, berarekin adiskidetu zen, eta, azkenean, familiarengana hurbildu zen, lagun bihurtzeko itxaropenez, eta aita itsua bakarrik zegoenean sartu zen etxean. Biek hitz egin zuten, baina itzultzean besteak beldurtu egin ziren. Itsuaren semeak eraso egin zion eta Izakiak etxetik ihes egin zuen. Biharamunean, familiak etxetik alde egin zuen, itzuliko ote zen beldurrez. Izakia haserretu egin zen tratatu zuten moduagatik, eta gizakiek onartzeko itxaropena galdu zuen. Bere sortzailea abandonatu izanagatik gorroto bazuen ere, Genevara bidaiatzea erabaki zuen, Victor laguntzearen ardura zuen pertsona bakarra zela uste zuelako. Bidaian, ibai batera eroritako neskato bat erreskatatu zuen, baina aitak, Izakia min eman nahi zielakoan, sorbaldan tiro egin zion. Orduan, Izakiak zin egin zuen gizaki guztiez mendekatuko zela. Victorren egunkariaren xehetasunak erabiliz joan zen Genevara, William hil zuen eta Justine erruduntzat jo zuten.\nIzakiak Victorri eskatzen dio bera bezalako emakumezko-lagun bat sortzeko. Izaki biziduna den aldetik, zorionerako eskubidea duela argudiatzen du. Izakiak agintzen du bera eta bere laguna Hego Amerikako oihanean desagertuko direla, eta ez direla berriro agertuko, Victorrek eskaera onartzen badu. Victorrek uko egiten badio, Izakiak geratzen zaizkion lagunak eta maiteak hiltzeko mehatxua egiten du, eta ez da geldituko erabat hondatu arte. Bere familiaren beldur, Victorrek gogoz kontra onartzen du. Izakiak dio Victorren aurrerapena zainduko duela.\nVictor Frankensteinen narratibara itzulera.\nClervalek Ingalaterrara laguntzen dio Victorri, baina banandu egiten dira, Victorrek hala eskatuta, Perthen (Eskozia). Victorrek Izakia atzetik duela susmatzen du. Orkadetan Izaki emearekin lan egitean, hondamendi-premonizioek jazartzen dute. Beldur da emeak ez ote duen Izakia gorrotatuko edo bera baino gaiztoago bihurtuko. Are kezkagarriagoa da bigarren izakia sortzeak gizateria suntsi dezakeen arraza bat ugaltzea ekar dezakeela pentsatzea. Amaitu gabeko emakume-izakia apurtzen du, Victor leiho batetik begira zegoen Izakia ikusi ondoren. Izakia berehala sartzen da atetik Victorri aurre egiteko eta berriz lanean hasteko mehatxua egiten saiatzen da, baina Victor ziur dago, Izakia gaiztoa denez, bere bikotekidea ere gaiztoa izango litzatekeela, eta bikoteak gizateria osoa mehatxatuko lukeela haiek bezalako arraza berri bat sortuz. Izakiak alde egiten du, baina azken mehatxu bat egiten du: \"Zurekin egongo naiz zure eztei-gauean\". Victorrek bere bizitzaren aurkako mehatxutzat hartzen du hau, azkenean zoriontsu izan ondoren Izakiak hilko duelakoan. Victor itsasoratzen da bere tresnez libratzeko, itsasontzian lo geratzen da, ez da itsasertzera itzultzeko gai haizeen aldaketen ondorioz, eta Irlandako kostaldera eramaten dute azkenean. Victor Irlandan lehorreratu zenean, Clervalen hilketagatik atxilotu zuten; izan ere, Izakiak Clerval ito eta gorpua utzi zuen, sortzailearen etxera joatean aurki zezaten. Victorrek beste buruko krisi bat du eta esnatzean kartzelan dago. Hala ere, errugabea dela frogatzen da, eta, askatua izan ondoren, bere aitarekin itzultzen da etxera, zeinak aitaren aberastasunaren zati bat itzuli baitio Elizabethi.\nGenevan, Victor Elizabethekin ezkontzear dago, eta hiltzerainoko borroka egiteko prestatzen ari da, pistolekin eta sastakai batekin armatuta. Ezkondu eta hurrengo gauean, Victorrek bere gelan geratzeko eskatzen dio Elizabethi, bera \"deabruaren\" bila dabilen bitartean. Victorrek etxean eta lurretan bilatzen duen bitartean, Izakiak estrangulatu egiten du Elizabeth. Leihotik, Victorrek izakia ikusten du, zeinak isekaz seinalatzen baitu Elizabethen gorpua; Victor hari tiro egiten saiatzen da, baina izakiak ihes egiten du. Victorren aita, Elizabethen adinak eta heriotzak ahuldurik, handik egun batzuetara hil zen. Mendeku bila, Victor izakiaren atzetik dabil Europan zehar eta gero iparralderantz, Errusian, arerioa bidean aurrera doala. Azkenik, jazarpenak Ozeano Artikora eramaten du, eta gero Ipar Polora, eta Victor puntu batera iristen da, non Izakitik milia batera dagoen, baina kolapsatu egiten da akidura eta hipotermiagatik, Izakiak aurkitu ahal izan baino lehen, eta utzi egiten dio ihes egiten. Azkenik, Victorren lera inguratzen duen izotza apurtu egiten da eta ateratzen den bankisa Waltonen itsasontziaren eskura jartzen da.\nWalton kapitainaren itxiera.\nVictorren kontakizunaren amaieran, Walton kapitainak istorioari ekingo dio berriro. Izakia desagertu eta egun batzuetara, itsasontzia izotzean harrapatuta geratu zen, eta tripulatzaile batzuk hotzean hil ziren Waltonen gainerako tripulazioa hegoaldera itzultzen saiatu baino lehen. Eskifaiaren eskariak entzutean, Victor haserretu egiten da eta, bere egoera gorabehera, hitzaldi boteretsua ematen die. Gogorarazten die zergatik aukeratu zuten espedizioarekin bat egitea, eta zailtasunak eta arriskua direla, ez erosotasuna, berea bezalako enpresa ospetsua definitzen duena. Gizonak izateko eskatzen die, ez koldarrak. Hala ere, nahiz eta diskurtsoak tripulazioa txundituta utzi, ez da nahikoa iritzia aldatzeko, eta, ontzia askatzen dutenean, Waltonek Hegoaldera itzultzea erabakitzen du. Victorrek, oso ahulduta egon arren, bere kabuz aurrera jarraituko duela dio. Izakia hil egin behar dela uste du.\nVictor handik gutxira hil zen, Waltoni, bere azken hitzetan, \"Lasaitasunean zoriona bilatzeko eta anbizioa saihesteko\" esanez. Waltonek Izakia aurkitu du bere ontzian, Victorren gorpuaren gainean negarrez. Izakiak Waltoni esaten dio Victorren heriotzak ez diola bakerik ekarri; areago, bere krimenek Victor izan zena baino are miserableago bihurtu dute. Izakiak bere buruaz beste egingo duela zin egiten du, beste inork haren berri izan ez dezan, eta Waltonek izotz-putzu batean nola urruntzen den ikusten du, berriro ez ikusteko.\nLanaren sorrera.\n\"Frankenstein edo Prometeo modernoaren\" sorrera ekarri zuten gertakariak Mary Shelleyk kontatzen ditu eleberria 1831n berrargitaratu zenean, lehen argitalpenetik hamahiru urtera. Denbora horretan, etengabe berrikusi eta aldatu zuen bere testua, berriro argitaratu aurretik.\nMary Shelleyren inspirazio iturriak.\nMax Duperray literatur kritikariaren arabera, eleberriaren lehen iturria egileak hildako pertsona bat suspertzeko duen gogo inkontzientean dago: 1815eko bere egunerokoan, Mary Shelleyk zazpi hilabeteko haurtxoaren galera, jasan zuen dolua eta, amets frenetiko batean, gorpu txikiari bizitza itzultzeko bulkada eroa kontatzen ditu, masaje frenetikoak emanez. Ametsaren bidezko berpizkunde horrek 1831ko prefazioaren terminoak aurreikusten ditu, bereziki \"ikasle zurbil [...] belaunikatuari\" buruzko aipamena. Amets hori garaiko airean legoke: bere iturri intimo zein objektiboek arima arranditsua islatuko lukete, baita beste modernitate batean murgiltzen den mende bateko zurrunbiloak ere.\nOro har, Frankenstein oinazetutako garai historiko batez elikatzen da. Jean-Jacques Lecerclek, \"Frankenstein : mythe et philosophie\" liburuaren egileak, gogoratzen du Mary Shelleyren eta \"bigarren belaunaldi erromantikoaren\" haurtzaroa \"asaldura, abentura eta heroismo\" garai batean garatu zela, \"baina aldi berean Iraultzaren indarkeriarekin eta Napoleon Iraultzaren oinordeko ez-zilegiarenarekin izututa eta liluratuta zeuden erradikal ingelesen minarekin\". Litekeena da, gainera, Mary Shelleyk George Forsterren kasua buruan izatea \u2014 hiltzaile exekutatu bat, zeinaren gorpua jendaurrean galbanismo-esperimentu baten pean egon baitzen \u2014, hildako haragiari bizitza itzuliko zion zientzialari bat imajinatu zuenean.\nFran\u00e7ois-F\u00e9lix Nogaretek 1790ean argitaratutako ipuin bat, \"Le Miroir des \u00e9v\u00e9nemens actuels ou la Belle au plus offrant\", Mary Shelleyren maisulana (asmakuntza zientifikoaren fabula bat) eta protagonistetako bat (Frankeste\u00efn izeneko asmatzaile bat, \"Gizon artifizial\" -automata bat- sortzen duena) aurreikusi zituen. Frantziar Iraultzaren testuinguruan, \"Gizaki Berria\" sortzeko ideian sustraitzen den ipuina da Nogaretena, baina parekotasunak harrigarriak dira.\nByronen ideia.\n1816ko ekainean, John William Polidori, Sohoko atzerriratuen giroan hazitako mediku italiarra, eta Lord Byron, mugimendu erromantikoaren liderra eta jada nazioartean ospetsua, Colognyko Villa Diodatin zeuden, Genevatik gertu, Leman lakuaren ertzean. Shelley, Mary Godwin eta Claire Clairmont arrebaordearen bisita jaso zuen bertan. Gazte erromantikoen talde bat ziren, legez kanpoko harremanez elkartuak: Maryk Shelleyrekin ihes egin zuen, bere aitarekin borrokatu baitzen; Claire Clairmontek Byron liluratu zuen.\nDenek dute zerikusia literaturarekin, baina baita oinazearekin eta heriotzarekin ere. Polidorik, amaitu gabeko lanez gain, Shelleyrekin partekatzen ditu gai zientifikoak, eta horrek gizon artifizialarekin amets egitera eramaten du Mary. Shelleyri dagokionez, hamasei urteko neska batekin ihes egiten zuen bigarren aldia zen: 1811n Harriet Westbrook limurtu zuen, eta gero, haurdun zegoela, Mary Godwinengatik utzi zuen 1814an.\nHarrietek bizia galdu zuen bere burua Serpentinera botata 1816ko abenduan; bere suizidioa Maryren arrebaordea Fannyren ondotik gertatu zen, urte bereko urrian. Geroago, Maryren semeetako bi hil ziren, Klara 1818ko irailean Venezian eta William 1819ko ekainean Erroman, Shelley 1822an Speziako Golkoan tragikoki ito baino lehen. Polidori Italiatik bota zuten Milanen izandako borroka baten ondorioz, eta 1821ean bere buruaz beste egin zuen. Bere arreba Frances Polidori Gabriele Rossetti poetarekin ezkondu zen, Dante Gabriel Rossetti prerrafaeliten liderraren aita. Claire Clairmontek beste bizitza mitiko bat izango zuen Henry Jamesen fikzioan, Juliana Bordereau bezala bere pertsonaiari berrekingo ziona \"The Aspen Papers\" (1888) eleberrian.\n\"Darkness\" poeman deskribatutako \"udarik gabeko urteko\" edo \"uda galduko\" euri etengabearen ondorioz etxetik irteterik ez zegoenez (Maryk \"uda ez atseginaz\" hitz egiten duenean berrartu zuen gaia, 1831n), Byronek bere gonbidatuetako bakoitzak \"mamuen istorioa\" idaztea proposatu zien.\nAmesgaizto sortzaile bat eta ingurune lagungarri bat.\nGonbidatu bakoitzak bere egitekoa bete zuen, gutxi gorabehera. Byronek gidoi zatikatu bat idatzi zuen, Polidorik erabili zuena \"bi edo hiru goizetan\", \"The Vampyre\", generoaren jatorria izan zen eta Drakula inspiratu zuen eleberri laburra. Shelleyk kontakizun bat idatzi zuen, laster interesa galdu zuena eta gorde ez dena. Mary Shelley, bere aldetik, hasieran ez zen gauza bat asmatzeko, baina zirkunstantziak alde izan zituen. \"The Monk\"en egileak, M. G. Lewisek, Shelley senar-emazteak bisitatu zituen eta inpresio handia eragin zion neskari, zeinak 1824an \"London Magazine\"n argitaratutako mamuen kontakizun batean aipatu zuen. Gero, 1816ko ekainaren 10etik 16ra bitartean, alemanezko \"Fantasmagoriana\"ren fratsesezko bertsioa eta William Beckforden \"Vathek\" liburuek bere irudimena indartu zuten. Erasmus Darwinen aurkikuntzei buruzko eztabaida bizi baten ondoren, eta opioa hartu ondoren, amesgaizto bat izan zuen, non \"arte profanoetako ikasle zurbila, muntatu zuen gauzaren ondoan belauniko\" ikusi baitzuen.\nTokiko esperientziak ere erabakigarriak izan ziren eleberriaren geografiari eta sentimenduari forma emateko: Chamonixera Mont Blanc ikusteko txango bat da Victorrek munstroarekin topo egiten duen eszenaren iturria; Frankensteinek Ingalaterrara egindako bidaia ere Shelley senar-emazteek Suitzara eta gero Rhin haranera ihes egitetik maileguan hartzen du.\nShelleyren hitzaurrea.\n1816ko abenduaren 10ean, Harrietek, Percy Shelleyren emazte haurdunak, bere buruaz beste egin zuen. Abenduaren 30ean, bera eta Mary Godwin ezkondu egin ziren, eta aita Godwinek bere alaba berriz ikustea onartu zuen, hamazazpi urte zituela etxetik joan zena. Mary Shelley bihurtu zen, eta \"Frankenstein\" 1817ko udan amaitu zuen. Percy Shelleyk \"Marlowe, 1817ko irailan\" datatutako hitzaurre labur bat idatzi zuen, non lanaren originaltasuna nabarmentzen zuen, irreala zela adieraziz, Erasmus Darwinek eta \"Alemaniako idazle fisiologikoek\" emandako ideietan oinarritua. Era berean, erakusten du bere interes nagusia ez dela \"naturaz gaindiko izuak, [...] espektroak eta magia\", baizik eta \"giza izaeraren lehen printzipioen egiak\" ezagutaraztea.\nLiburua Lord Byronen eta Shelleyren editoreek errefusatu zuten lehenik, gero Lackington, Allen &amp; Co.-ek onartu zuten eta azkenik modu anonimoan argitaratu zen 1818ko urtarrilaren 1ean.\nBi edizioen arteko alde nabarmenak.\nMary Shelley isilpean gorde zen lehen bertsio horren gainean, eta bere egunkariak erakusten du argitaratu eta zortzi hilabetera testua berrikusten ari zela. Hasierako aldaketek eta Richard Brinsleyren \"Presumption or the Fate of Frankenstein\" lanaren arrakastak beste edizio bat ekarri zuten 1823an, oraingoan Mary Shelleyk sinatua, baina 1831ko argitalpenera arte ez zen pozik egon bere lanarekin. Colburn &amp; Bentleyri \"Standard Novels\" serierako saldutako liburuki bakarreko azken bertsioak aldaketa ugari ditu jatorrizko testuarekiko, bereziki Shelleyren poesiari ematen zaio protagonismo handiagoa, bereziki 1816ko uztailean konposatutako \"Mont Blanc\" poemari eta Coleridgerenari.Izan ere, Mary Shelley 1831ko bere hitzaurrean bere senarrarengandik aldendu zen arren, James Riegerrek frogatu du berak gainbegiratu zuela eskuizkribua idazterakoan, oharpenak eginez, digresioen iradokizunak eginez, guztiak ere berehala onartuak; bera izan zen \"Frankenstein\" Londresera bidaltzeko ideia izan zuena, kide bat sortzeko, Suitza eta nazio \"autoritarioen\" arteko konparazioa egitea eskatu zuen, eta, besteak beste, berraztertu egin zuen epilogoa... Hala ere, 1831ko bertsioaren aldaerek Mary Shelley bere aurreko erradikalismotik urrundu dela erakusten dute: Victorrek bere izakia \"harrotasun eta ezjakintasun monumentu\" gisa deskribatzen du, bizitza artifizialaren manipulazioa \"ez oso sakratutzat\" jotzen du eta galbanismoa \"urraketatzat\". Max Duperrayk gaineratu du Waltonek esploratzaile gisa dituen ilusioei buruz hitz egiten duela, eta horrek bere abenturen izaera urratzailea azpimarratzen duela. Ondorioz, liburuaren irakaspena are argiagoa da jatorrizkoan baino.\nFrankenstein eta bere Munstroa.\nIzakia.\nBeranduago egindako lanetan, elkarri jositako gorpuez eta elektrizitatearen bidez suspertutako gorputz zati osoen konposatu gisa deskribatu zen arren, deskribapen hori ez dator bat Shelleyren lanarekin; bai elektrizitatearen erabilera, bai Frankensteinen munstroaren irudia James Whalek 1931n egindako zinemaren egokitzapen ezagunaren emaitza izan ziren, baita zinemagintzako beste lan batzuena ere. Shelleyren jatorrizko lanean, Victor Frankensteinek ordura arte ezezaguna zen baina oinarrizkoa zen bizi-printzipio bat aurkitu zuen, materia bizigabeari bizitasuna emateko metodo bat garatzeko aukera ematen ziona, nahiz eta prozesuaren izaera zehatza neurri handi batean anbiguoa den. Botere hori erabiltzeko zalantza handiak izan ondoren, Frankensteinek bi urte ematen ditu Izakiaren gorputza zehatz-mehatz eraikitzen (ezaugarri anatomiko bat aldi bakoitzean, \"Disekzio-gelak eta hiltegiak\" hornitutako lehengaietatik abiatuta), eta gero bizitza ematen dio, zehaztu gabeko prozesua erabiliz.\nFrankensteinek bere sorkuntzari uko egitearen zati bat da ez diola izenik ematen. Horren ordez, Frankensteinen Izakia aipatzen du, besteak beste, hitz hauekin: \"higuin\", \"munstroa\", \"izakia\", \"demonioa\", \"deabrua\", \"maltzurra\" eta \"hura\". Frankenstein Izakiarekin hizketan ari denean, \"intsektu zital\", \"munstro higuingarri\", \"deabru\", \"deabru dohakabe\" eta \"deabru higuingarri\" bezala zuzentzen zaio. John C. Engleworth Cornelleko Unibertsitateko literatura viktoriarreko irakasleak dioenez, Izakia Lord Byronekin Genevan egon zenean Shellyk ezagutu zuen gizon batengan inspiratu zen. Gizona Noah Burdick izeneko eskale eta geometra bat zen, Shelleyk bere bidaia-egunkarian honela deskribatu zuena: \"Gaixoa, deabrua, altuera amilekoa eta inolako emozio, moral edo giza sentiberatasunik gabea\". Jackson Blackwell historialariak ikuspuntu hori berresten du.\nEleberrian, Izakia Adanekin alderatzen da, Edengo Lorategiko lehen gizonarekin. Munstroa \"aingeru eroriarekin\" ere alderatzen da. Frankensteinekin hizketan, munstroak dio: \"Zure Adan izan beharko luke, baina aingeru eroria naiz\". Aingeru hori Luzifer litzateke (\"argi-eramailea\" esan nahi duena), munstroak irakurri duen John Miltonen \"Paradisu galdua\"n. Adami buruz ere hitz egiten da 1818ko edizioaren epigrafean, Miltonen bertso hauek hasieran jarrita:\nSarritan, munstroari berari eta ez sortzaileari Frankenstein deitu izan zaio. 1908an, autore batek esan zuen: \"Bitxia da ikustea\" Frankenstein \"terminoa oker erabiltzen dela, baita pertsona adimentsuek ere, munstro beldurgarri bat deskribatzeko\". Edith Whartonen \"The Reef\" (1916) lanean haur bihurri bat \"haur Frankenstein\" gisa deskribatzen da. \"The Bridal Ornament\" David Lindsayren lanean, 1844ko ekainaren 12an \"The Rover\"ren argitaratua, \"Frankenstein gaixoaren sortzailea\" aipatzen da. Whaleren \"Frankenstein\" zinematografikoaren estreinaldiaren ondoren, publiko orokorra \"Frankenstein\" gisa ezagutu zuen munstroa. Izen oker horrek \"Bride of Frankenstein\" (1935) film arrakastatsuarekin jarraitu zuen, baita \"Abbott and Costello Meet Frankenstein\" filmarekin ere.\nVictor Frankenstein izenaren jatorria.\nMary Shelleyk zioen Frankenstein izena amets batetik zetorrela. Ordutik, Shelleyren inspiraziorako iturri alternatiboak iradoki dituzten aztertzaileek eztabaidatu dute baieztapen hori. \"Frankenstein\" alemaniar izenak \"frankoen harria\" esan nahi du eta Alemaniako hainbat lekurekin lotzen da, hala nola Frankenstein gaztelua (Burg Frankenstein) Darmstadten, Hesse, eta Frankenstein gaztelua, Frankenstein herrian, Palatinatuan. Frankenstein izeneko gaztelu bat ere badago Bad Salzungenen, Turingian, eta Frankenstein izeneko udalerri bat Saxonian. 1945era arte, Frankenstein deitzen zen Silesia Behereko (Polonia) voivodiako Z\u0105bkowice \u015al\u0105skien, batez ere alemaniarrak bizi zirena, 1606an lurperatzaileen eskandalu bat gertatu zen, gorpu asko atera baitziren hilobietatik; hau egilearentzat inspirazio gisa iradoki da. Azkenik, Frankoniako Franckensteinen Etxe aristokratikoak izen hori ere badarama.\nRadu Florescuk dio Maryk eta Percy Shelleyk Frankensteingo gaztelua bisitatu zutela Darmstadt inguruan 1814an, non Johann Konrad Dippel alkimistak giza gorputzekin esperimentatu zuen. A. J. Dayren saiakera literario batek babestu egiten du Florescuren jarrera, Mary Shelleyk Frankensteingo gaztelua ezagutu eta bisitatu zuelako bere lehen eleberria idatzi aurretik. Dayk Mary Shelleyren \"egunkari galduetan\" Frankensteingo gazteluaren ustezko deskribapen baten xehetasunak biltzen ditu. Hala ere, J\u00f6rg Hel\u00e9neren arabera, Day eta Florescuren baieztapenak ezin dira egiaztatu.\n\"Victor\" izenaren interpretazio posible bat John Miltonen \"Paradisu galdu\"tik dator, eragin handia Shelleyrentzat (Paradisu Galduaren aipamen bat Frankensteinen hasierako orrian dago, eta Shelleyk idazten du munstroak eleberria irakurtzen duela). Miltonek maiz aipatzen du Jainkoa \"garailetzat\" \"Paradisu galdua\" eleberrian, eta Victorrek bizitza sortu izana, berriz, eleberri horretan Jainkoak bizitza sortu izanarekin alderatzen da. Gainera, Shelleyk munstroaz egiten duen antzezpenak asko zor dio Satan pertsonaiari Paradisu Galduan; eta munstroak historian dio, poema epikoa irakurri ondoren, Satanen paperarekin enpatizatzen duela.\nVictor Frankensteinen eta Maryren senar Percy Shelleyren arteko paralelismoak ere ezarri dira. Percy Shelley lotura politiko sendoak zituen lurjabe aberats baten seme nagusia zen, Castle Goringeko lehen baroia zen Sir Bysshe Shelleyren eta Arundeleko hamargarren kondea zen Richard Fitzalanen ondorengoa. Era berean, Victorren familia errepublika horretako ospetsuenetako bat da eta bere arbasoak kontseilari eta sindikoak izan ziren. Percyren arrebak eta Victorren ahizpa adoptatuak Elizabeth zuten izena. Beste antzekotasun asko daude, hala nola \"Original Poetry by Victor and Cazire\" lanean \"Victor\" ezizen literarioa hartu zuela. Percy Etonen izan zenean \"elektrizitatearekin eta magnetismoarekin esperimentatu zuen, baita bolborarekin eta erreakzio kimiko ugariekin ere\", eta Percyren Oxfordeko gelak ekipo zientifikoz beteta zeuden.\nPrometeo Modernoa.\n\"Prometeo modernoa\" da nobelaren azpititulua (nahiz eta edizio modernoek jada ez duten aipatzen, hitzaurrean bakarrik). Prometeo, greziar mitologiaren bertsioetan, gizakiak jainkoen irudira eta antzera sortu zituen Titan bat izan zen, Zeusen eskariz izpiritu bat eman ziezaieten. Prometeok, orduan, ehizatzen irakatsi zion gizakiari, baina Zeusi gizakien \"kalitate txarreko eskaintzak\" onartzeko iruzur egin ondoren, Zeusek sua baztertu zuen gizateriatik. Prometeok Zeusen sua berreskuratu zuen gizonari emateko. Zeusek hori aurkitu zuenean, Prometeo betiko zigortua izatera kondenatu zuen, Kaukasoko harkaitz batean finkatuz, non egunero arrano batek bere gibela mokokatzen baitzuen, hurrengo egunean berriro hazteko, jainko bezala hilezkorra zelako.\nMary eskola pitagorikoaren jarraitzailea zen, eta Joseph Ritsonen \"An Essay on Abstinence from Animal Food, as a Moral Duty\" begetarianismoaren liburuaren sinismena zuen. Horregatik, ez zuen Prometeo heroi gisa ikusten, deabru moduko bat bezala baizik, eta gizakiari sua ekarri izana eta giza arraza horrela limurtu izana egozten zion, haragia jatea erakutsi ziolako. Percyk hainbat saiakera idatzi zituen begetarianismo gisa ezagutzen zenari buruz, horien artean \"A Vindication of Natural Diet\".\nByron bereziki erakartzen zuen Eskiloren \"Prometeo kateatuta\" lanak, eta Percy Shelleyk berehala idatzi zuen bere \"Prometheus Unbound\" (1820). \"Prometeo modernoa\" hitza Immanuel Kantetik dator, Benjamin Franklin \"garai modernoen promozioa\" bezala deskribatu zuena, elektrizitatearekin egindako esperimentuei erreferentzia eginez.\nHarrera.\nLehen kritikak.\nLiburuaren lehen kritikak aldekoak izan ziren, eta guztiek nobela gotiko gisa sailkatu zuten. Argitaratu aurretik, kritikari askok gustu txarrekotzat jotzen zuten literatur korronte hura, benetan barregarria ez zenean, ospe txarra zuen: Edmund Burkeren ohartarazpenen arabera, itxuraz, fantastikoaren eta irrigarriaren arteko lerroa gurutzatu zen.\nAitzitik, \"Frankenstein\"ek oso harrera ona izan zuen, eta kritikari gehienek haren ahalmen irudimentsu eta melodramatikoa goraipatu zuten. \"Quarterly Review\" bakarrik izan zen benetan etsaia, \"absurdoen sare izugarri bezain nazkagarria\" deitu zuena salatuz, nahiz eta onartu zuen \"zerbait izugarri indartsua zegoela bere zentzurik gabeko hutsean eta bere irudien iluntasun lausoan\". Walter Scottek nobelari buruzko artikulu bat idatzi zuen \"Blackwood's Edinburgh Magazine\" aldizkarian, eta bertan ondorioztatu zuen \"fantasiak meritua izan dezakeela pertsonaiek gizaki gisa jokatzen duten neurrian\". De Lacey familiarekiko harremanaren bidez \"munstroaren humanizazioa\" ere goraipatu zuen, baina autoreari \"hurrengoan zerbait serioagoa idaztea\" gomendatu zion.\nMax Duperrayren arabera, berehala genero gotikoan sailkatzean, garaiko kritikariek ez zuten Victor Frankensteinen sorkuntza-ekintzaren garrantzia kontuan hartu. Ekintza horrek asmatzaile zientifiko ez ezik, artista erromantiko ere bihurtzen zuen, mende baten amaiera astintzen zuten eta modernitateari bide ematen zioten zurrunbiloek berezkoa zuten artista erromantiko bat.\nGaraiko beste bi aipamenek, egilea \"William Godwinen alaba\" bezala identifikatzen dutenak, Mary Shelley emakume bat izateari erasotzen diote: \"British Critic\"ek \"bere sexuari datxekion gozotasuna\" ahaztu zezakeen deitoratzen du: \"Eleberriaren idazlea, ulertzen dugunez, emakumea da; hori nobelaren akats nagusia denaren gehigarria da; baina gure egileak bere sexuaren fintasuna ahaztu badezake, ez da guk hori egiteko arrazoia; eta, beraz, nobela baztertuko dugu beste komentariorik gabe\". \"The Literary Panorama and National Register\"rek Frankenstein-en ustez \"nobelagintzaren imitazio zurbila\" da.\nGaur egungo kritika.\n\"Frankenstein\"en harrera kritikoa positiboa izan da gehienbat XX. mendearen erdialdetik aurrera. M. A. Goldberg eta Harold Bloom kritikari handiek eleberriaren garrantzi \"estetiko eta morala\" goraipatu dute, baina izan dira, halaber, Germaine Greer bezalako kritikariak, eleberria akats tekniko eta narratiboengatik kritikatu zutenak (hala nola modu berean hitz egiten duten hiru narratzaile aurkeztea). Azken urteetan, nobela gai herrikoia bihurtu da kritika psikoanalitiko eta feministarentzat: Lawrence Lipkingek dio: \"Kritika psikoanalitikoaren azpitalde lacandarrak ere, adibidez, eleberriaren dozena erdi irakurketa diskretu egin ditu gutxienez\". Frankenstein maiz gomendatu izan da \"Five Books\"en, eta literaturan aditu direnek, psikologoek, eleberrigileek eta historialariek eragin handiko testu gisa aipatzen dute. Gaur egun, eleberria literatura erromantiko eta gotikoaren eta zientzia fikzioaren lan enblematikotzat hartzen da.\nGuillermo del Toro zine zuzendariak \"Frankenstein\" \"nerabezaroko liburu nagusia\" bezala deskribatzen du, \"Ez zara zure sentimenduak. Zutaz arduratzen ez den jendeak ekarri zaitu mundu honetara, eta oinaze eta sufrimenduzko mundu batera botatzen zaituzte, eta malkoak eta gosea historiaren zati garrantzitsu bat dira\". Gaineratu duenez, \"Nerabe batek idatzitako liburu sinestezina da. Ikaragarria da\". Patricia MacCormack filosofia irakasleak dio haurrak giza gai funtsezkoenei heltzen diela: \"Zure sortzaileari zure helburua zein den galdetzearen ideia da. Zergatik gaude hemen, zer egin dezakegu\". 2019ko azaroaren 5ean, BBC Newsek eragin handieneko 100 eleberrien zerrendan sartu zuen \"Frankenstein\".\nFrankenstein herri kulturan.\nMary Shelleyren 1818ko eleberriak eta, guztiz desitxuratutako Frankensteinen munstroaren pertsonaia ospetsuak, gutxienez mende batez herri kulturan eragina izan dute. Hainbat film, telebista-programa, bideo-joko eta obra eratorri inspiratu ditu lanak. Munstroaren pertsonaiak beldurrezko fikzioaren ikono ezagunenetako bat izaten jarraitzen du.\nFilmak.\nZinemaren historian hamarnaka film egin dira \"Frankenstein\" eleberria zein munstroa erabilita. 1910ean Edison Studiosek jada egin zuen lehen moldaketa, 16 minutuko labur batekin. 1915ean galduta dagoen \"Life Without Soul\" filma egin zen Ameriketako Estatu Batuetan. Galdutzat ematen da ere 1921ean Italian sortutako \"Il Mostro di Frankenstein\" filma. Soinudun zinemarekin bertsio berriak etorri ziren: 1931ean \"Frankenstein\" famatua iritsi zen, Boris Karloffen antzezpen gogoangarriarekin. Frankensteinen munstroaren irudikapenik ezagunena da hau. 1935ean \"The Bride of Frankenstein\" filmak ere Karloff zuen protagonista, \"Son of Frankenstein\" 1939ko filmak bezala. \"The Ghost of Frankenstein\"ekin B serieko filmen eremura jaitsi zen Universalen saga. Beranduago, umorezko \"Abbott and Costello Meet Frankenstein\" egin zuten.\nHammer Films britainiarrak zazpi film ekoiztu zituen 1957tik 1974ra. Lehenengoa, \"The Curse of Frankenstein\" Christopher Lee aktorea zuen munstroaren paperean. Ondoren, beste hamarnaka adaptazio egin dira, askotan munstroa beste munstro edo pertsonaia historiko batzuekin lehian. \"Dracula vs. Frankenstein\", \"Frankenstein Meets the Space Monster\", \"Jesse James Meets Frankenstein's Daughter\" edo \"I Was a Teenage Frankenstein\" genero honen erakusgarri dira.\nUmorearen aldetik ere film ugari egin dira. Ezagunena Mel Brooksen \"Frankenstein Gaztetxoa\" da, histoirako 50 komediarik onenen artean sailkatua. Filma beldurrezko zinemaren parodia bat da. Gainera, \"1931ko Frankenstein filmari\" gorazarre txiki bat egin zioten, Frankenstein Gaztetxoa filmako laborategian agertzen diren burmuinak, 1931ko filman agertzen ziren burmuin berberak zirelako. Mel Brooks bere filma zuri-beltzan filmatu zuen, film zaharrei beste gorazarre bat egiteko.\nAntzerkia.\n1823an, Mary Shelleyren eleberria antzerkira egokitu zen. Richard Brinsley Peakek \"Presumption or the Fate of Frankenstein\" taularatu zuen, Thomas Potter Cooke Izakiaren paperean, arrakasta handia izan zuena. Hala ere, lan honek ez du jatorrizko testua errespetatzen, munstroak adierazteko eta arrazoitzeko gaitasuna galtzen baitu, eta basati gisa baino ez da agertzen. Robert Walton esploratzailea bezalako pertsonaiak ezabatzen dira, eta Victor Frankensteinen laguntzaile bat sortzen da kontrapuntu komikoa eman eta narratzaile lanak egiteko. Talde kristauek kritika gogorrak egin zizkioten antzezlanari, pertsonaia bat Jainkoa imitatzen saiatzeak gogaitu egiten baitzituen. Horrek ez zuen eragotzi lanak arrakasta izatea eta ondoren Estatu Batuetara esportatzea.\n1927an, beste antzerki-egokitzapen batek, Peggy Weblingen \"Frankenstein\" lanak, sortzaileari izena eman zion. James Whalek zuzendu eta Boris Karloff protagonista duen 1931ko filmak egokitzapen hau hartu zuen abiapuntu, ez jatorrizko eleberria. Egokitzapen sorta baten hasiera izan zen, non Frankenstein hurrengo hiru urteetan beste hamalau bertsiotan agertu zen. Ordutik, eleberria ehun aldiz baino gehiagotan egokitu da eskenatokira.\nOndoren, Korn\u00e9l Mundrucz\u00f3k \"Tender Son: The Frankenstein Project\"en egokitzapen libre bat proposatu zuen, 2010ean pantailara eraman zuena. 2011n, Danny Boylek Nick Dearren \"Frankenstein\"en egokitzapen eszenikoa zuzendu zuen Benedict Cumberbatch eta Jonny Lee Millerrekin. Izakiaren paperean eta Victor Frankensteinenean txandakatu egiten dira. 2013an estreinatu zen, Maryse Wardak frantsesera itzulitako eta Jean Leclercek Quebec eta Montrealen zuzendutako bertsio batean.\nKomikiak.\nKomikigileak \"Frankenstein\"en historiaz ere interesatu dira, europarrak, asiarrak edo amerikarrak izan. Egokitzapen zinematografikoek bezala, komiki hauek ere fideltasun handiagoz edo txikiagoz kontatzen dute istorioa (adibidez, Marion Mousse eta Marie Galopinen \"Frankenstein\", 2007an Delcourtek argitaratua), edo, besterik gabe, nobelako gai nagusiei heltzen diete istorio guztiz berri bat kontatzeko (Alex Baladiren \"Frankenstein encore et toujours\", 2001ean Atrabilek argitaratua). 2002an, Guido Crepax italiarrak \"rankenstein\" idatzi zuen, Mary Shelleyren eleberriaren egokitzapen zuzena.\nEuropako komikiaz gain, mitoa Ameriketako Estatu Batuetako komikian (1940tik aurrera \"Prize Publications\"ek argitaratu eta Dick Brieferrek idatzi eta marraztutako \"Prize Comics\" komikian) eta Japoniako mangan ere ageri da (Junji It\u014dren F\"rankenstein\" edo Nobuhiro Watsukiren \"Embalming - Another History of Frankenstein\"). AEBetako bi komiki argitaletxe garrantzitsuenek, Marvelek eta DCk, Frankensteinen munstroa sartu dute bere pertsonaien artean. Lehena 1973an, Gary Friedrichek idatzitako eta Mike Ploogek marraztutako komiki sail batean, non Izakia protagonista den; bigarrena 2005ean, Grant Morrisonen \"Seven Soldiers\" maxi-seriean, 2006an Eisner sari bat irabazi zuena \"serie Mugatu Onena\" kategorian. Marvelek eleberriaren edizio oso bat ere argitaratu zuen 1983an, Bernie Wrightsonek ilustratua.\nBeste batzuk.\nMunstroak hainbat abesti inspiratu ditu, gehienak James Whalek zuzendutako 1931ko filmaren eraginpean. 1959an, Boris Vianek \"Frankenstein\" izeneko abesti bat sortu zuen (\"... Frankenstein Fant\u00f4masen lagun handia da!\"), eta bertan munstroa nahiko modu xelebrean erretratatzen zuen. Abesti hau Louis Massisek eta Roland Gerbeauk interpretatu zuten. Nicole Paquinek bere arrakastarik handienetako bat grabatu zuen 1961ean \"Mon Mari C'est Frankenstein\" abestiarekin. Jean-Claude Massoulierrek Frankenstein eta Drakula idatzi eta interpretatu zituen (\"L'un \u00e9tait affreux, l'autre \u00e9tait atroce\") 1964an. Serge Gainsbourgek \"Frankenstein\" abestia idatzi zuen, France Gallek 1972an interpretatua (\"Einsteinek bezain burmuin handia behar izan zuen/Frankensteini beste bat txertatzeko/Hilotz bat une batean egiteko\"). Beste musika eta abesti askoren gaia da: The Edgar Winter Group-en \"Frankenstein\" (1972), Louis Chedid-en \"Frankenstein\" (1976), Frank Zanderren \"UrUr Enkel von Frankenstein\" (1974 eta 2006), Alice Cooper-en \"Feed My Frankenstein\" (1991), Iced Earth-en \"Frankenstein\" (2001) edo Marcus Millerren \"Frankenstein\" (2005).\nJokoen industrian ere agertu da \"Frankenstein\" eta bere munstroa. \"Bride of Frankenstein\" (Commodore 64 eta ZX Spectrum), \"Frankenstein: Through the Eyes of the Monster - A Cinematic Adventure Starring Tim Curry\" (PC CD-ROM) eta \"Mary Shelley's Frankenstein\", (Super NES, Genesis, Sega CD) 1994ko filman oinarrituta daude. \"Frankenstein: The Monster Returns\" Nintendo Entertainment Systemerako egin zen eta \"Frankenstein's Monster\" Atari 2600ean jokatzeko. \"Fable II\" edo Wiirako \"MadWorld\" jokoetan liburuaren hainbat pasarte agertzen dira, beste abentura batzuetan. White Wolf Publishingek \"Promethean: The Created\" rol-jokoa sortu zuen eta Plaid Hat Gamesek \"Abomination: The Heir of Frankenstein\" mahai-jokoa ere sortu du.\nIsaac Asimovek Frankenstein konplexua terminoa sortu zuen robotei beldurra duten pertsonei buruz hitz egiteko.\n\"Frankenstein\" euskaraz.\nEuskarara I\u00f1igo Errastik ekarri zuen liburua 2013an, Igela argitaletxearen bidez. Gainera, Frankensteinen lehen gutuna Lur Entziklopedia Tematikoan ere agertu zen, 1999an. Itzulpenaren kritikak argitaratu zituzten Gotzon Barandiaranek eta Amaia Alvarezek. Biek aipatzen dute Frankensteinen irudia munstroarekin, zehazki Boris Karloffek antzeztutakoarekin nola lotu ohi den."}
{"id": "71124", "revid": "1830", "url": "https://eu.wikipedia.org/wiki?curid=71124", "title": "Hilezkortasun", "text": "Hilezkortasuna betiko existitzearen kontzeptua da edo, behintzat, zehaztu gabeko denbora tarte batez. Historian zehar, gizakiek betiko bizitzeko desira izan dute. Izaki batek nola lor dezakeen betirako bizitzea edo zehaztu gabeko denbora tarte batez, edo hau posible den, espekulazio, fantasia eta elezaharren kontua da. Hilezkortasuna, gizakiak duen beldurrik handienarentzako konponbide bezala kontsideratua dago. Hilezkor izanez gero, heriotza galarazia izango litzateke, baina badago jendea, hilezkortasuna, heriotzaren ondorengo pausua dela uste duena. Eta halaxe gertatzen da eliza katolikoan, juduen artean, islamiarren artean...\nHonen adibide oso argi bat, Mesopotamiako mitologian agertzen da, Gilgameshen mito ospetsuan. Hau, erraldoi bat zen, gizaz harandiko indarra zuena. Eta, ahalegin mordoa egin arren, gizakientzat hilezkortasuna erabat ezinezkoa zela ohartu zen.\nBetiereko bizitza.\nHeriotzaren osteko bizitza edo beste mundua da erlijio gehienen sinesmen nagusietakoa, hala hinduismoan, budismoan, kristautasunean, Islamean nola judaismoan. Arimaren existentzia eta horrekin batera paradisuarena edo nirvanarena izango ziren sinesteko faktore oinarrizkoak. Haragitzea edo berraragiztatzea izango zen beste zutabe bat, hau da, hil ondoren beste izaki batean gorpuztea berriro bizitzeko.\nBestela, ikur ugari garatu du gizakiak historian zehar hilezkortasuna irudikatuz. Ankh esate baterako da Antzinako Egipton zegoen bizitzaren ikurra, hilezkortasunaren esanahia zeukana jainko eta faraoien eskuetan. Halaber, Moebius bandak eta Fenix hegaztiak gauza bera irudikatzen dute, eta txinatar kultura tradizionalean mertxikondo koloreak ere hauxe esan nahi du.\nZientzian.\nZelulen zahartzea eta heriotzari buruz eginiko ikerketetan, zeluletan telomeroen luzerak, kromosoma guztiek dituzten muturrak, zelulen zahartzea eta heriotzan parte hartzen duen faktoreetako bat dela ikusi ahal izan da. Zahartzean eragina duen beste faktore bat, eta, beraz, hilezkortasuna eragotziko lukeena erradikal askeak dira, naturan agertzen diren agente oxidatzaileak, zelulen hondarazpenaren jatorria izaki.\n\"Turritopsis nutricula\", bestela, hidrozoo mota bat da, eta ikerketen arabera izaki bakarra da heriotza saihestu daitekeena bere burua etengabean errepikaraziz.\nFikzioan.\nSarritan erabilitako gaia da hilezkortasuna literaturan eta zineman. Adibide batzuk ematearren, Star Trek seriean, Silmarillion liburuan (Tolkien), Superman edo Drakularen istorioetan edo Harry Potteren liburuetan. Egia esan, ugari dira pertsonaia hilezkorrak fikziozko lanetan, bereziki komikien munduan eta XX. mendean zehar sortutakoak eta hortik aurrera."}
{"id": "71125", "revid": "105290", "url": "https://eu.wikipedia.org/wiki?curid=71125", "title": "Pegnitz ibaia", "text": "Pegnitz Bavariako ibaia da. Izen bereko hiriaren iparraldean jaiota, hegoalderantz egiten du lehenik, gero mendebalderantz, eta Nurenbergetik pasatzen da. Handik 7 bat kilometrora, F\u00fcrth hirian, Rednitz ibaiarekin bat egiten du. Hortik aurrera, Regnitz izena du.\n115 km inguruko luzera du."}
{"id": "71127", "revid": "336", "url": "https://eu.wikipedia.org/wiki?curid=71127", "title": "Lera", "text": "Lera gurpilen ordez, eskiak edo marrazak dituen ibilgailu bat da. Izotza edo elurra bezalako marruskadura maila txikiko lurretan erabiltzen da, baina edozein lur irristakorrek balio dezake lerarentzat, lur hori lehorregi ez badago behintzat. Kasuren batzuetan, errekako harriak edo bustitako hondarra, lerak irristatzeko lur egokiak izan daitezke.\nEuskarazko izendapena.\nNeurri handi batean lera eta narra sinonimoak edo oso hurbilekoak dira euskaraz. Larramendiren Hiztegi Hirukoitzaren arabera, narrak forma laukikoak ziren, eta lerak hirukiak. Euskal hiztegi modernoetan, lerari izotz eta elur irristatzearen adiera ematen zaio, baina lehor edo lur gaineko tresnentzat ere balio du, eta adiera horretan \"narra\" ikusteko gomendatzen du Euskaltzaindiaren hiztegiak. Azkenean, 21. mendeko erabilerara elur eta kiroletakoak iritsi dira, lerak; eta narrak etnografia museoetan geratu dira, nahiz eta oso erabiliak izan diren Euskal Herrian zelai zein larretan 20. mendera arte, esate baterako belar jornadak garraiatzeko.\nLerak animaliek tiratutakoak izan daitezke, orokorrean, zaldiak, mandoak, idiak edo zakurrak. Pertsonek ere tira dezakete. Umeek euren jolasetan edo euren umeekin jolasten ari diren gurasoak. Gizakiek tiratutako lerak, XIX. mende amaieran eta XX. mende hasieran Artiko eta Antartikara britainiarrek egin zituzten esplorazio espedizioetan, oso ohiko ibilgailuak izan ziren. Beste batzuek, Roald Amundsen kasu, zakur taldeak erabili zituzten. Gaur egun, bidaiari batzuek kometak erabiltzen dituzte, latitude horietan lerak bultzatzeko.\nTroika bat, hiru zaldik tiratutako lera bat da. Santa Klaus edo Bizarzuriren fikziozko lera elurrorein hegalariek tiratutakoa da. Eski txiki batzuk ditu, beharbada, aireratzeko eta lur hartzeko.\nGrabitatea propultsio indar bakar gisa, lera muinotik behera ere irrista daiteke, dibertsio soil gisa.\nLerak kirol gisa.\nLerak, Neguko Olinpiar jokoetan parte hartzen duten bi kiroletan erabiltzen dira: bobsleighean eta lugean."}
{"id": "71128", "revid": "105290", "url": "https://eu.wikipedia.org/wiki?curid=71128", "title": "Ikus Ikas", "text": "Ikus Ikas telebista saio bat izan zen, 1989. urtean ETB-1etik emitituta.\nGazteei zuzenduta, Delirium Tremens musika taldearen \"Ikusi eta ikasi\" diskoaren musika erabiltzen zuen sintonia bezala.\nBi aurkezle izan zituen emisioan zehar: I\u00f1aki Iturriaga Durangokoa, haserako kapituluetan; eta Joseba Olaskoaga urtarriletik aurrerantzeko kapituluetan.\n1989/1990 Kurtsoan zehar 38 saio ekoiztu eta igorri ziren, 1989ko Urritik 1990ko Uztailera, Josi Sierra eta Eduardo Barinaga kozuzendaritzapean; errealizazioa I\u00f1aki Zabalak egiten zuen, Txabi Basterretxea errealizazio-laguntzailea zelarik.\nErreferentziak.\nKanpo estekak.\nVimeon aurkitu daitezke Ikus Ikas saioaren emanaldi batzuk, Josi Sierrak partekatuta"}
{"id": "71129", "revid": "119347", "url": "https://eu.wikipedia.org/wiki?curid=71129", "title": "Acci\u00f3n mutante", "text": "Acci\u00f3n mutante 1993an \u00c1lex de la Iglesiak eginiko filma da. Bardean, Bilbon eta Madrilen grabatu zen.\nSinopsia.\nBilbo, 2012. urtea. \"Acci\u00f3n Mutante\" izeneko talde terroristak izua zabaldu du. Taldea aberatsei eta politei gorroto dien karkailek osatuta dago eta burua Ram\u00f3n Yarritu (Antonio Resines) du. Patricia Orujo (Fr\u00e9d\u00e9rique Feder) bahitu dute eta poliziak jarraituta, Axturiax planetan istripua izan dute. Bitartean, Ramonek kideak hiltzen saiatzen ari da, dirua bereganatzeko.\nSariak.\n1993an, honako Goya Sariak lortu zituen:"}
{"id": "71131", "revid": "336", "url": "https://eu.wikipedia.org/wiki?curid=71131", "title": "Market Garden Operazioa", "text": "Market Garden Operazioa (1944ko irailaren 17a - 1944ko irailaren 25a), aliatuak Holandan burutzen saiatu ziren operazio militarra izan zen, Bigarren Mundu Gerraren baitan. Hauxe dugu, 1940ko Dunkerkeko erretiradaz geroztik, aliatuek mendebaldeko frontean izan zuten porrot nagusiena.\nOperazioa burura eramatearen erantzukizuna, airez garraiaturiko dibisioen gain zegoen, hein handi batean. Alemaniarren lerroen gibelera jauzi eginez, paratxutista aliatuen helburu taktikoa Herbehereetako ibai garrantzitsuenen gainetik pasatzen ziren hainbat zubi hartzea zen. Atzetik, Belgikako muga pasata, aliatuen hainbat blindaturiko unitate herrialdean sartu ziren. Zubien gaineko kontrola irabazita, Holanda zeharkatzeko korridore bat irekitzea zen aliatuen asmoa. Korridore honek, paperaren gainean, aliatuek Mosa eta Rhin ibaiak gurutza zitzaten ahalbidetuko zukeen. Behin muga natural eta militar garrantzitsu hau zeharkatuta, erasotzaileen asmoa, Siegfried Lerroa saihestuz Ruhr ibaiaren harana erasotzea zen, alemaniarren industriagune garrantzitsuena, gerraren amaiera izugarri azkartuz.\nHasiera batean, aliatuen operazio militarrak bere lehen helburuak lortu zituen, batez ere Waal ibaiaren gainetik pasatzen zen Nijmegengo zubia eta estatubatuarrek hartu zutenean, irailaren 20an. Britainiarrek ordea, ez zuten Rhin ibaiaren gainetik pasatzen zen Arnhem hiriko zubia hartzerik izan. Alemaniarrek kontraerasoa abiatu zuten, eta britainiarrek Arnhemen zuten Airez Garraiaturiko Lehen Dibisioa erabat suntsitu zuten, operazioaren osotasuna hondoratuz. Hauxe dugu, alemaniarrek Mendebaldeko Frontean izan zuten azken garaipen taktikoa."}
{"id": "71132", "revid": "90538", "url": "https://eu.wikipedia.org/wiki?curid=71132", "title": "Ion Gabella", "text": "Ion Gabella (Gasteiz, 1968ko ekainaren 4a - Zumaia, 2002ko uztailaren 29a) euskal antzezlea izan zen.\n1994an, Gorka Aginagalderekin batera Sobradun antzerki taldea sortu zuen.\nMoto-istripu batean hil zen."}
{"id": "71134", "revid": "2341", "url": "https://eu.wikipedia.org/wiki?curid=71134", "title": "ETB-1", "text": ""}
{"id": "71135", "revid": "336", "url": "https://eu.wikipedia.org/wiki?curid=71135", "title": "Prometeo", "text": "Prometeo greziar mitologian, titan bat zen, Japeto eta Klimene edo Asiaren semea. Eskilok, baina, Gea edo Temisen semea zela adierazten du. Bere anaiak, Menezio, Atlas (mitologia) eta Epimeteo ziren. Oso gutxik onartzen duten bertsio baten arabera, Eurimedonte erraldoiak, Hera jainkosa bortxatu zuen, hau oraindik umea zelarik, eta honen ondorioz jaioko zen Prometeo.\nMitologia.\nZeusi egin zion lehen engainua, honako hau izan zen: Idi bat hil zuen, eta, ondoren, bi zatitan banatu zuen. Zati batean, larruazala, barne organoak eta haragia jarri zituen. Bestean, berriz, hezurrak, gantzez estalirik. Orduan, Zeusi aukeratzen utzi zion. Eta honek, gantza aukeratu zuen. Sutan jarri zen, gantzaren azpian hezurrak baino ez zeudela ikustean. Ordutik, sakrifizioetan, gizakiek hezurrak erretzen dituzte, jainkoei eskaintzeko, baina haragia jaten dute.\nZeusek, mendekua hartu zuen, eta gizakiak surik gabe utzi zituen. Honetaz konturaturik, Prometeok, sua lapurtuko zuela erabaki zuen. Honela, Olinpo mendia igo eta, Apoloren gurditik edo Hefestoren sutegitik hartu zuen, gizakiei itzuliz kanabera baten zurtoinean. Honek oso motel su hartzen duenez, oso egokia da halako helbururako. Eta, honela, gizateria berotu ahal izan zen.\nBeste bertsio batzuetan (Platonen \"Protagoras\" nabarmendu behar da) Prometeok Atena eta Hefestoren langintza erremintak lapurtzen zituen, hauekin guztiarekin batera, sua ere eramanez, bestela, ez baitzuten ezertarako balio. Eta honela, gizakiei eman zien sua.\nBigarren irain honen mendeku gisa, Zeusek, Pandora izeneko buztinezko emakume bat egiteko esan zion Hefestori. Zeusek, bizia eman zion eta Hermesen bidez bidali zuen Epimeteorengana, Prometeoren anaietako bat, munduko nahigabe guztiak barnean zituen kutxarekin batera. Hauekin zigortu nahi zuen Zeusek gizateria. Epimeteo, Prometeok emandako abisuei kasu egin gabe, Pandorarekin ezkondu zen. Pandorak, azkenean, kutxa zabaldu zuen.\nModu honetan gizateriari mendeku hartu ondoren, Prometeori ere mendeku hartu zion. Eta titana, Kaukasora bidali zuen. Bertan, Hefestok kateatu zuen, Bia eta Kratosen laguntzarekin. Zeusek arrano beltz erraldoi bat bidali zuen (Tifon eta Ekidnaren alaba, Prometeoren gibela jan zezan. Baina hau hilezkorra zenez, egunero hazten zitzaion berriz gibela, eta arranoak gauero jaten zion. Zigor hau, betirako izan behar zen, baina Herakles pasa zen Prometeo bere zigorra jasaten ari zen tokitik, Hesperideen lorategira zihoala, eta Prometeo askatu zuen, arranoari gezi bat jaurtiz. Oraingo honetan, Zeusi ez zitzaion inporta Prometeok berriz bere zigorra eragotzi izana, Heraklesek, Zeus beraren semea izaki, horrela, aintza gehiago lortu baitzuen. Prometeo, honela, askatua izan zen, baina kateatuta egon zen harkaitzaren zati bati lotuta zegoen eraztun bat eraman behar izan zuen.\nEsker ona adieraziz, Prometeok, Hesperideen sagarrak lortzeko modua kontatu zion Heraklesi.\nBeste bertsio batean, baina, Hefestok askatu zuen Prometeo, Zeusi, honen patua kontatu ondoren. Tetis nereidarekin seme bat izaten bazuen, seme hau, bera baino askoz boteretsuagoa izango zela esan zion. Horregatik, Tetisekin ez ezkontzea erabaki zuen Zeusek.\nBeste bertsio batzuetan, Prometeo izan zen gizakien sortzaile, buztinarekin moldatuz.\nZelenorekin, Deukalionen aita izan zen.\nBeste mitologia batzuekin duen erlazioa.\nMitografian, Prometeo jainko tranpatiarren artean sailkatua izan daiteke, Loki eskandinaviar mitologian bezala. Hau ere, jainkoa baino gehiago, erraldoia da, eta suarekin lotua dago. Eta, Prometeo bezala, harkaitz batean kateatua izan zen, zigor gisa. Zigor horretan, animalia batek eragindako sufrikarioak jasan behar izan zituen (pozoia jaurtitzen zion sugegorri bat).\nBatzuek, gaia, Kaukasoko herrietako Narten Sagatik hartua izan zela uste dute, baina, Lokirekin dituen berdintasunek, atzean, iturri indoeuropar zaharrago bat dagoela adierazten dute.\nPrometeoren mitoa kulturan.\nPrometeoren istorioak, egile asko inspiratu ditu historian zehar, gizakiek jainkoen gauzak egitearen edo izatearen ausarkeriari erreferentzia egiteko. Erromantizismo garaikoek, Prometeogan, daimon edo jeinu natural baten eredua ikusi zuten. Egile horien lanetako batzuk honako hauek dira:\nNew Yorkeko Rockefeller Centerra, Prometeoren omenezko aldare birtuala da. Bere urre koloreko estatua, erdiko iturriaren aurrealdean dago, behean, Eskiloren lerro batzuk izkiriatuta dituelarik.\nElkarte Libertario Futuristak, urtero, Prometeo saria ematen dio eleberri libertario onenari.\nPrometeoren konplexua.\nPsikoanalisian, Prometeoren mitoa, gizakien ezagutzari buruzko ekarpenaren metaforarekin erlazionatuta dagoela uste da. Psikoanalistek, \"Prometeoren konplexua\"ri buruz hitz egiten dute, etengabeko jakintzaren bilaketa, eta, bizitza intelektualaren Ediporen konplexua dela ere onartzen dute."}
{"id": "71136", "revid": "119347", "url": "https://eu.wikipedia.org/wiki?curid=71136", "title": "Ostertz (filma)", "text": "Ostertz 2004 urtean I\u00f1aki Beraetxe eta I\u00f1igo Kintanak eginiko film laburra da. Eusko Jaurlaritzaren Kimuak programa barruan egon zen, Euskadiko ikus-entzunezkoen arloan hedatzeko baina ez nazio-artean.\nSinopsia.\nAgustin aitak Iker kartzelatik ateratako semearen laguntza espero du. Baina bien artean ez dago giroa."}
{"id": "71137", "revid": "1105", "url": "https://eu.wikipedia.org/wiki?curid=71137", "title": "Jon Gabella", "text": ""}
{"id": "71138", "revid": "512", "url": "https://eu.wikipedia.org/wiki?curid=71138", "title": "Churriana de la Vega", "text": "Churriana de la Vega Granadako probintziako (Espainia) udalerria da. 2007an 10.228 biztanle zituen."}
{"id": "71141", "revid": "512", "url": "https://eu.wikipedia.org/wiki?curid=71141", "title": "Cogollos Vega", "text": "Cogollos Vega (edo Cogollos de la Vega) Granadako probintziako (Espainia) udalerria da. 2007an 2.068 biztanle zituen."}
{"id": "71142", "revid": "105290", "url": "https://eu.wikipedia.org/wiki?curid=71142", "title": "Maluku (Kinshasa)", "text": "Maluku Kinshasako udalerria da. Hitz egiten den hizkuntza Lingala da. 2004ean 179.648 biztanle zituen guztira."}
{"id": "71143", "revid": "1781", "url": "https://eu.wikipedia.org/wiki?curid=71143", "title": "Cogollos - Vega", "text": ""}
{"id": "71144", "revid": "1781", "url": "https://eu.wikipedia.org/wiki?curid=71144", "title": "Cogollos-Vega", "text": ""}
{"id": "71145", "revid": "1781", "url": "https://eu.wikipedia.org/wiki?curid=71145", "title": "Cogollos de la Vega", "text": ""}
{"id": "71147", "revid": "105290", "url": "https://eu.wikipedia.org/wiki?curid=71147", "title": "Bertzea (film laburra)", "text": "Bertzea 2001 urtean Safy Nebbouk eginiko film laburra da.\n2002ko Larissako Zuzendari Berrien Mediterranear Zinema Jaialdian argazki onenaren Saria lortu zuen.\nSinopsia.\nAgure batek gaua eta hotzaren kontra egingo du mendian galdutako ardi bat aurkitzeko."}
{"id": "71148", "revid": "119347", "url": "https://eu.wikipedia.org/wiki?curid=71148", "title": "Safy Nebbou", "text": "Safy Nebbou (Baiona, 1968ko apirilaren 27a) zinema zuzendari eta gidoigilea da.\nBiografia.\nAma erizain alemaniarra eta aita argeliarra ditu. Bere anaia Mehdi Nebbou antzezlea da. Baionakoa bada ere, gaztaroa Lyongo \"banlieue\"n eman zuen. Parisko \"\u00c9cole Sup\u00e9rieure de R\u00e9alisation Audiovisuelle\"n ikasi zuen.\nTh\u00e9\u00e2tre des Chim\u00e8resen hasi zen lan egiten, aktore moduan Tsilla Cheltonekin batera. Telebistarako iragarkiak (France T\u00e9l\u00e9com, Orange edo Renault enpresentzat) ere egin ditu."}
{"id": "71150", "revid": "1545", "url": "https://eu.wikipedia.org/wiki?curid=71150", "title": "Mehdi Nebbou", "text": "Mehdi Nebbou (Baiona, ) lapurtar antzezlea da.\nBiografia.\nAma erizain alemaniarra eta aita aljeriarra du. Bere anaia Safy Nebbou zinema zuzendaria da. Baionakoa bada ere, gaztaroa Lyongo \"banlieue\"n eman zuen. Berlingo \"Deutsche Film- und Fernsehakademie Berlin\"en ikasi zuen. Guzti hori dela eta, frantsesez, alemanez, ingelesez eta italieraz aritzen eta lan egiten du.\n2005ean, Steven Spielbergen \"Munich\" filmean parte hartu zuen, non Ali Hassan Salameh, Irail Beltza talde terroristako kidea, antzeztu zuen. 1972ko Municheko Udako Olinpiar Jokoetan sarraskia egin ondoren, Israelgo gobernuak palestinarrak askatzeko erakundearen aurka egindako mendeku sekretuan oinarritzen da filma.\n2007an gonbidatu gisa agertu zen Alemaniako \"Tatort\" telesailean: Aliren papera egin zuen \"der Finger\" atalean. Geroago 2010ean agertu zen berriro telesailean, oraingoan Hassan Adub antzeztuz \"die Heilige\" atalean. 2008an Nizar, hizkuntzalari ohia eta Al-Qaedako kidea, antzeztu zuen Ridley Scotten \"Body of Lies\" filmean. 2011n \" Forces sp\u00e9ciales\" ekintza-filmean lan egin zuen Elsa kazetariaren laguna zen Aminen paperean.\nHurrengo urtean Mehdi bideo batean agertu zen beste aktore batzuekin batera uraren kalitateari buruzko kontzientzia hartzeko."}
{"id": "71151", "revid": "512", "url": "https://eu.wikipedia.org/wiki?curid=71151", "title": "C\u00fallar Vega", "text": "C\u00fallar Vega Granadako probintziako (Espainia) udalerria da. 2007an 6.212 biztanle zituen."}
{"id": "71153", "revid": "119347", "url": "https://eu.wikipedia.org/wiki?curid=71153", "title": "Lepokoa (filma)", "text": "Lepokoa 2003 urtean Safy Nebbouk eginiko film laburra da. Filma Andr\u00e9e Chedid egiptoarraren \"L'\u00e9charpe\" kontakizun laburrean oinarrituta dago.\nEusko Jaurlaritzaren Kimuak programan hartu zuen parte.\nSinopsia.\nTeresa (Pilar Rodr\u00edguez) amak Angel semea etxera itzultzea espero du Gabon gauerako. Baina dudatan dago agertuko den."}
{"id": "71162", "revid": "880", "url": "https://eu.wikipedia.org/wiki?curid=71162", "title": "Korsikako Nazio Askapenerako Frontea", "text": ""}
{"id": "71165", "revid": "336", "url": "https://eu.wikipedia.org/wiki?curid=71165", "title": "Badmintona 2008ko Olinpiar Jokoetan", "text": "Badmintona 2008ko Olinpiar Jokoetan abuztuaren 7tik abuztuaren 17ra arte jokatu zen. 5 modalitate daude: gizonezkoak banak, emakumezkoak banaka, gizonezkoak binaka, emakumezkoak binaka eta binakako talde mistoak."}
{"id": "71169", "revid": "371", "url": "https://eu.wikipedia.org/wiki?curid=71169", "title": "Ameriketako Estatu Batuetako Barne Departamentua", "text": ""}
{"id": "71170", "revid": "371", "url": "https://eu.wikipedia.org/wiki?curid=71170", "title": "Ameriketako Estatu Batuetako Defentsa Departamentua", "text": ""}
{"id": "71171", "revid": "499", "url": "https://eu.wikipedia.org/wiki?curid=71171", "title": "Ameriketako Estatu Batuetako Gobernu Departamentuak", "text": ""}
{"id": "71173", "revid": "499", "url": "https://eu.wikipedia.org/wiki?curid=71173", "title": "Ameriketako Estatu Batuetako Osasun eta Giza Zerbitzu Departamentuak", "text": ""}
{"id": "71174", "revid": "2341", "url": "https://eu.wikipedia.org/wiki?curid=71174", "title": "Ameriketako Estatu Batuetako Segurtasun Nazionalerako Departamentua", "text": ""}
{"id": "71175", "revid": "371", "url": "https://eu.wikipedia.org/wiki?curid=71175", "title": "Ameriketako Estatu Batuetako Segurtasun Nazionalerako Departamentu", "text": ""}
{"id": "71176", "revid": "371", "url": "https://eu.wikipedia.org/wiki?curid=71176", "title": "Ameriketako Estatu Batuetako Ogasun Departamentua", "text": ""}
{"id": "71177", "revid": "371", "url": "https://eu.wikipedia.org/wiki?curid=71177", "title": "Ameriketako Estatu Batuetako Justizia Departamentua", "text": ""}
{"id": "71178", "revid": "371", "url": "https://eu.wikipedia.org/wiki?curid=71178", "title": "Ameriketako Estatu Batuetako Garraiobide Departamentua", "text": ""}
{"id": "71179", "revid": "371", "url": "https://eu.wikipedia.org/wiki?curid=71179", "title": "Ameriketako Estatu Batuetako Estatu Departamentua", "text": ""}
{"id": "71181", "revid": "105290", "url": "https://eu.wikipedia.org/wiki?curid=71181", "title": "Dufour Gaina", "text": "Dufour Gaina, Dufourspitze (alemanieraz), Pointe Dufour (frantsesez), Punta Dufour (italieraz) edo Piz da Dufour (erromantxeraz) Alpeetako mendia da, Italia eta Suitzako mugan kokaturik. Suitza osoko eta Monte Rosa mendiguneko mendirik altuena da, inguruan Nordend, Grenzgipfel, Zumsteinspitze, Ostspitze eta Signalkuppe azpigailurrak izanik.\nMendiari Guillaume-Henri Dufourren, suitzar injenieroa, omenez jarri zioten izena.\nLehenengo igoera 1855eko abuztuaren 1ean John Birbeck, Charles Hudson, Ulrich Lauener, Christopher Smyth, James G. Smyth, Edward Stephenson, Matth\u00e4us Zumtaugwald eta Johannes Zumtaugwaldek egin zuten."}
{"id": "71192", "revid": "96586", "url": "https://eu.wikipedia.org/wiki?curid=71192", "title": "Natalia Zabala", "text": "Natalia Zabala Arroyo (Donostia, 1983ko maiatzaren 11 - ) gipuzkoar modeloa da. 2007an Miss Gipuzkoa eta Miss Espainia lehiaketak irabazi zituen. 2007ko Miss Unibertso lehiaketara aurkeztu zen. Nazioarteko zuzenbide ikasketak amaitzen ari da.\nHainbat agerpen egin ditu telebistan. Horien artean, \"Goenkale\" telesaileko 2008ko ekainaren 16ko atalean agertu zen."}
{"id": "71193", "revid": "755260", "url": "https://eu.wikipedia.org/wiki?curid=71193", "title": "Natalia Zabala Arroyo", "text": ""}
{"id": "71194", "revid": "512", "url": "https://eu.wikipedia.org/wiki?curid=71194", "title": "Roberto Garc\u00eda Ari\u00f1o", "text": "Roberto Garc\u00eda Ari\u00f1o, pilota arloan Garcia Ari\u00f1o IV.a deituraz ezaguna (Atxondo, Bizkaia, 1950eko otsailaren 27a) esku huskako pilotari profesional ohia da. Aurrelari gisa jokatzen zuen. Pilotari familiakoa, Garcia Ari\u00f1o anaietako txikiena da, Jes\u00fas, Garc\u00eda Ari\u00f1o I.a eta \u00c1ngel, Garc\u00eda Ari\u00f1o II.a anaia nagusien atzetik.\nBuruz Buruko Txapelketa Nagusiko 5 final jokatu zituen, eta Binakako Txapelketa Nagusiko 3. Binakako txapela irabazi zuen 1981ean, Maiz II.a atzelaria lagun, Donostiako Anoeta pilotalekuan.\nGarcia Ari\u00f1o IV.aren ezaugarrien artetik nabarmentzen dira defentsarako gaitasuna eta bolean zuen trebetasuna. 17 urtez profesionaletan aritu ostean, 1990ean erretiratu zen, eta pilota sustatzen duen Asegarce enpresan sartu zen, teknikari eta intendente lanetan."}
{"id": "71197", "revid": "66233", "url": "https://eu.wikipedia.org/wiki?curid=71197", "title": "Espainiako futbol selekzio nazionala", "text": "Espainiako futbol selekzio nazionala, espainiar herritartasuna duten futbolariek osatutako selekzioa da, . Hego Euskal Herriko hainbat jokalarik ere jokatzen dute bertan. Selekzio gisa, 1920an jokatu zuen lehenbiziko aldiz, Danimarkaren aurka, eta bat eta huts (1-0) irabazi zuen. 1933an lortu zuen emaitzarik hoberena, Madrilen, Bulgariaren aurka, hamahiru eta huts (13-0) irabazi baitzuen.\nEztabaida.\nHego Euskal Herrian eta Katalunian bertako jokalariek Euskal Herriko zein Kataluniako selekzioetan jokatzeko eskubidea izatearen aldeko sentimendua handia da. Gaur egun UEFAko Eskualdeen Kopan soilik joka dezakete, amateur mailan. Urriaren 15eko 10/1990 espainiar Legearen arabera, bere 8. artikuluan, Espainiako \"Consejo Superior de Deportes\" delakoak baimendu behar ditu espainiar federazioak euren nazioarteko federazioetan (UEFA edo FIFA, esaterako) izen emateko."}
{"id": "71198", "revid": "336", "url": "https://eu.wikipedia.org/wiki?curid=71198", "title": "Goethita", "text": "Goethita tenperatura hotzeko zoruan eta beste giro batzuetan agertzen den mineral oxido burdinaduna da. Bere izena Johann Wolfgang von Goetheri zor dio. Goethita aski ezaguna da historiaurretik, pigmentu gisa erabili izan baita. Lascauxeko (Frantzia) margoetan goethita erabili zela uste da. Lehen aldiz 1806an deskribatu zen Minnesotako burdin meategi batean."}
{"id": "71200", "revid": "98220", "url": "https://eu.wikipedia.org/wiki?curid=71200", "title": "Braveheart", "text": "Braveheart (euskaraz \u2018\u2019Bihotz Adoretsu\u2019\u2019) drama-akziozko film bat da, 1995ean estreinatutakoa. Bost Oscar sari irabazi zituen, horien artean film onenarena. William Wallacen bizitzan oinarrituriko film epikoa da, Eskoziako heroi nazioala bera. Mel Gibsonek zuzendu eta ekoitzi zuen.\nArgumentua.\nWilliam Wallace (Mel Gibson), \"Braveheart\" ezizenez, errebelde eskoziarra da. Eduardo I.a Ingalaterrakoa (Patrick McGoohan), ezizenez \"Longshanks\" edo \"Hankaluze\", ingeles errege ankerraren aurkako herriaren matxinada bat zuzentzen du; honek Eskoziako Erresumaren Koroa lortu eta herrialdea bereganatu nahi du, azken eskoziar erregeak seme-alabarik izan ez zuela aprobetxatuz.\nUmea zela (1280 inguruan) Wallacek bere aita eta anaia galdu zituen ingelesen eskuetan, eta beste asko erail dituzte ordutik. William gaztea bere osaba Argyleren zaintzara igaro zen, eta honek atzerrira eraman zuen formazio on bat izan zezan. Handik urte batzuetara Eskoziara itzuli da bakean bizitzeko asmoz. Baina ezinezkoa da. Izan ere, \"Longshanks\"en zapalkuntza are handiagoa da \"ius primae noctis\" (Lehen gaueko eskubide) delako lege ankerra ezarri duenetik.\nMurron McGlannough bere bikotea, zeinarekin ezkutuan ezkondu zen, Lanarkeko sheriffak erail du (Wallacek ez zuelako ingelesek bortxa zezaten utzi). Une horretatik aurrera, Eskozia ingelesen zapalkuntzatik askatzeko bere erabakiak ez du atzera bueltarik izango. Bere ausardia, karisma eta adimenari esker boluntario asko elkartuko zaizkio. Esate baterako, bere klaneko kideak, Hamish Campbell bere haurtzaroko adiskidea, edo Esteban Zoroa irlandar xelebrea. Eskoziarren aurka, ingelesek porrot iraingarria jasango dute Stirlingeko zubiko guduan.\nGaraipenaren ondoren, nobleek \"Eskoziako Zaindari\" izendatu dute Wallace, baina honek badaki oportunismoagatik egin dutela eta ez daudela elkarturik. \"Longshanks\"ek erosi egin ditu nobleak. Robert Bruce zalantzatiak (Angus Macfadyen), Eskoziako Koroarako oinordekoak, ez daki zer egin: bere aita legendunak (Ian Bannen) Ingalaterrako Erresumarekin konpontzeko esaten dio, baina bera Wallacen alde dago.\nEtsaia itzuliko zenaren jakitun, Wallacek Ingalaterra inbaditu eta York hartu du. Baina ezusteko aliatu bat aurkituko du: Galesko printze emagizonaren emaztea, Elisabet Frantziakoa printzesa (Sophie Marceau). Tiranoak negoziatzen denbora galtzeko bidali zuen, baina emakumea Wallacen alde jartzen da eta biek maitasun-harreman sutsua izango dute.\nIngelesen erantzuna berehalakoa izan da. Wallacen armadak galdu egin du Falkirkeko guduan, nobleek eginiko traizioa dela eta. Wallacek ihes egitea lortu du zauritua egon arren. Robert Brucek gogo txarrez onartu zuen \"Longshanks\"en alde egitea, baina borrokaren ondoren gorpuz betetako gudu-zelaia zeharkatzen du eta, erabat damututa, berriz okerreko aldean ez dela egongo agintzen dio bere buruari.\nWallace eta bere gizonek erresistentzia antolatzen dute. Falkirken traditu zuten nobleak berak akabatzen ditu. Wallace jada mitoa bihurtu da, eta ingelesentzat sekula baino arriskutsuagoa da orain. Hala ere, berak badaki nobleziaren laguntzarik gabe ez dagoela zer eginik. Horregatik arriskatzen da beraiekin Edinburghen elkartzera, Brucek eskatuta (hau benetan bere alde dago). Baina gainerako nobleek beste asmo batzuk dituzte eta Wallace ingelesek harrapatzen dute. Bruce gazteak, etsipenak jota, hilzorian dagoen bere aitari egozten dio azpijokoa.\nWallace Londonera eramaten dute, traizioagatik kondenatu, eta gogor torturatu eta lepoa mozten diote \u201cAskatasuna!\u201d oihu egin ondoren. Baina bere sakrifizioa ez da alferrikakoa izan. Ingalaterrako Eduardo I.a hil egin da, eta Eduardo II.a ahul eta emagizonak ordezkatu du. Robert Bruce Eskoziako erregea da, baina mendekotasuna agindu behar dio errege ingelesari.\nHorren ordez, Brucek borroka egitea erabakitzen du eta bere soldaduak animatzen ditu honela esanez: \"Wallacekin eman duzue odola, orain eman ezazue nirekin!\". Bannockburngo guduan (1314) irabazi egiten dio gizon gehiago zituen armada ingelesari.\n\"Alba gu br\u00e0th!\" (\"Eskozia Betirako!\")... azkenean Eskozia aske da."}
{"id": "71201", "revid": "6327", "url": "https://eu.wikipedia.org/wiki?curid=71201", "title": "Garcia Ari\u00f1o IV.a", "text": ""}
{"id": "71204", "revid": "512", "url": "https://eu.wikipedia.org/wiki?curid=71204", "title": "Molly Malone", "text": "Molly Malone (Cockles and Mussels bezala ere ezaguna, euskaraz \"Berberetxoak eta Muskuiluak\") Dublingo neskarik ezagunena da. Kondairak dioen bezala, Dublingo hiritik joaten omen zen \"Muskuilu eta berberetxo freskoak\" saltzen. Gurasoak ere izan omen ziren saltzaileak, oso maiteak era berean.\nDublingo hiritar guztiek asko maite zuten Molly Malone, baina halako batean gaixotu eta kale erdian hil egin zen, gazte zelarik. Inork ez zuen ezer egin zereginik ez zegoelako. Dublinen ez dute ahaztu, eta oraindik nork edo nork esaten du gauetan Dublingo erdialdetik pasatzen dela.\nBeste pertsona batzuek ordea, Molly Malonek bizitza bikoitza eramaten zuela esaten dute eta gauetan kaleetan prostituitzen zela diote, bere familia aurrera eramateko asmoz.\nGaur egun Molly Maloneren estatua bat dago Grafton kalean.\nMolly Malone abestia.\nAbesti hau oso famatua da Dublinen, gorazarre ez ofiziala delarik. 1880. urte inguruan ezaguna egin zen, James Yorkstonek egina."}
{"id": "71205", "revid": "336", "url": "https://eu.wikipedia.org/wiki?curid=71205", "title": "2008ko Olinpiar Jokoetarako aurkeztu ziren hiriak", "text": "2008ko Olinpiar Jokoetarako 5 hiri aurkeztu ziren. Honakoak ziren hiriak:"}
{"id": "71206", "revid": "353", "url": "https://eu.wikipedia.org/wiki?curid=71206", "title": "Leon I.a (agintaria)", "text": ""}
{"id": "71210", "revid": "336", "url": "https://eu.wikipedia.org/wiki?curid=71210", "title": "Mendebaldeko Frontea Bigarren Mundu Gerran", "text": "Mendebaldeko Frontea, Bigarren Mundu Gerran, Alemaniak 1940. urtean Europa mendebaldean ireki zuen frontea da. Urte hartan bertan, aliatuak kontinentetik kanporatuak izan ziren eta beraz, kontinenteari dagokionean, frontea itxirik geratu zen, 1944an aliatuak gerra amaitzera itzuli ziren arte. Mendebaldeko Frontea 1945eko udaberrian itxi zen, sobietarren Ekialdeko Frontearekin bat egin zuenean.\n1940: Alemaniak frontea irekitzen du.\nNorvegia eta Danimarkaren inbasioa.\n1940ko apirilaren 9an hasi zen naziek burututako Danimarka eta Norvegiaren kontrako erasoa. Alemaniarrek, alde batetik, Suediako burdin hornidurak ziurtatu nahi zituen, Alemaniara Narvik portu norvegiarretik baitzekartzaten. Baina beste alde batetik, horrela Norvegia ez aliatuen eskuetara eroriko, Alemaniako portuen aurkako enbargoa indartzeko asmoa izanez gero. Danimarkaren balio estrategikoa ez zen hain handia, baina herrialde horretako kaietatik aise iristen zen Norvegiara.\nDanimarka berehala errenditu zen, armada alemaniarrari aurre egitea alferrik zelakoan, alferrikako odol-jarioa saihestu nahi baitzuen. Hori zela eta, nazien okupazioa arina izan zen, beste herrialdeek nozitu zutenaren aldean bederen. Danimarkako instituzioek, hein handi batean, autonomia gorde ahal izan zuten, eta juduen deportazioa atzeratu zen. Nolanahi ere, esku zabaleko joera hau 1943an amaitu zen, Stalingrad eta El Alamein porroten ostean okupazioaren kontrako protestak eta istiluak hedatu baitziren, eta, nazien ustez, Danimarkako gobernuak ez zituen behar bezain gogor itzaltzen.\nNorvegiako inbasioa korapilatsuagoa izan zen. Portuak hiru egunetan okupatu arren, armada norvegiarra barnealde menditsuan babestu zen, naziei aurre egiteko prest. Gainera, Erresuma Batuak zein Frantziak hainbat dibisio igorri zituzten laguntza ematera. Hala ere, aliatuen egoerak okerrera egin zuen, eta apirilaren 28an, britaniarrek Norvegiaren hegoaldetik alde egiteko erabaki zuten. Maiatzaren 28an aliatuek Narvik iparraldeko portua hartu bazuten ere, Frantziako inbasioarekin batera, aliatuen lehentasunak irauli ziren. Ekainaren 8an, kaiko instalazioak suntsitu ondoren, Norvegiako iparraldetik atera ziren tropa aliatuak. Azkenean, Norvegia, ekainaren 10ean, errenditu zen.\nFrantziako bataila.\nPoloniako inbasioa burututakoan, naziak Frantziaren kontrako borroka prestatzen hasi ziren. Euren egitasmoa zen Belgika eta Luxenburgo artean dagoen Ardenak izeneko lurralde oihantsuan armadaren multzo nagusia kokatzea, gerra gurdiek zeharkatu ezin izango zutelakoan, zakar defenditu baitzuten aliatuek. Horretarako, naziek Herbehereak, Belgika eta Luxenburgo herrialde neutralak inbaditu behar izango zituzten.\nErasoa 1940ko maiatzaren 10ean hasi zen, alemaniarrek aurreikusi zuten bezala. Ardenetan zeharkako ibilaldia sumatu gabe, 12an Mosa ibaian, Sedandik hurbil, saiatu ziren frantziarrak alferrik inbaditzaileak geldiarazten. Frantziako iparralde osan egin zuten aurrera, Mantxako kanalera iritsi arte (maiatzaren 20a). Honela, aliatuen armadaren zati handi bat Belgikan geratu zen inguratuta. Gainera, atzera egitearen ondorioz, Dunkerke eskala masiboan hustu behar izan zuten aliatuek: maiatzaren 26tik ekainaren 3 arte, 338.226 soldadu atera zituzten Frantziako kostaldetik.\nEkainaren 5ean, Parisa jo zuten alemaniarrek geldiezin. Frantziaren porrota saihestezina zela ikusita, Mussoliniren Italiak probestu zuen ekainaren 10ean Frantziari gerra deklaratzeko. Ekainaren 14ean Parisen sartu ziren naziak. Armistizioa ekainaren 22an sinatu zuten Frantziak eta Alemaniak. Alemaniaren menpean Frantziako iparraldea eta mendebaldeko kostaldea geratu zen. Horren hegoaldean, gobernu kolaboratzailea eratu zen, zeinek Vichy zuen hiriburua eta Philippe P\u00e9tain gobernuburua. Haien aurrean, Charles de Gaulle jenerala zegoen, Erresuma Batuko erbestetik \u201cFrantzia Askea\u201dren buruan, Vichyko gobernua onartu gabe.\nIngalaterrako bataila.\nFrantzia garaituta eta Erresuma Batuko armadaren hornigai eta arma gehienak Dunkerquen galduta, Hitlerrek uste zuen Erresuma Batua errenditzekoa zela. Nolanahi ere, Winston Churchill buru zuen gobernu britainiarrak borrokatzen jarraitzea erabaki zuen, bakarrik bazen ere. Beraz, alemaniarrak Itsas Lehoi izenpean Britainia Handiaren inbasioa prestatzen hasi ziren. Britainiar itsas-armada boteretsua menderatuko ez zutelakoan, airean nagusitasuna lortzea ezinbestekotzat jo zen zen, eta, hortaz, hegazkineria hutsezko Ingalaterrako gudua borrokatu zen.\n1940ko udan burututa, Alemaniako hegazkineria () Britainia Handiko aireportuak eta radar estazioak bonbardatzen hasi zen. Nolanahi ere, hegazkineria britainiarra (RAF), pilotu gutxiago edukita ere, espero baino kementsuago aritu zen. Emaitza argirik gabe eta Berlinen jasandako bonbardaketei adinako erantzuna eman nahian, Hitlerrek Londresen bonbardaketa () agindu zuen. Hala ere, RAF nagusitu zen azkenean, Mantxako kanala kontrolpean edukita. Irailaren 17an, Erresuma Batuko inbasioa atzeratu zuen Hitlerrek, eta hasiera batean hurrengo urterako egitekoa bazen ere, azkenean ez zen berriro burutu.\n1944: Aliatuen itzulera.\nEkialdeko Frontean Alemaniako presioa arintzeko eta gerraren bukaera lehenago iristeko, 1944ko ekainaren 6an aliatuek Mendebaldeko Europan beste fronte bat zabaldu zuten Normandiako kostaldean lehorreratze masiboren bidez. Hiru milioi soldaduk parte hartuta, historiako tropa lehorreratze handiena izaten jarraitzen du Overlord Operazioa ezkutuko izena zuen lehorreratze hark.\nTropa alemaniarren %85-90a Ekialdeko Frontean zegoen, eta VII. Armada eta Panzer V. Armada besterik ezin zuen ekialdetik mugitu aliatuen lehorreratzeari aurre egiteko. Gainera, kostaldean gotorleku andana eraikita zituzten naziek, baina zenbait tokitan amaitu gabe zeuden. Dwight D. Eisenhower buru zuten aliatuek lehorreratzea Calais aldean gertatzekoa zen plana zabaldu zuten. Horrela, 50.000 soldadu alemaniar baino ez zeuden Normandia aldean lehorreratzearen egunean.\nNolanahi ere, alemaniarren erresistentzia gogorra zen oso, hainbat hondartzatan aliatuek egundoko bajen kopuruak izan baitzituzten. Uztailaren bukaerako frontea ongi garatuta zegoen. Normandia menderatuta, Frantzia hartzea erraza izan zen. Abuztuaren 25ean Parisa sartu ziren aliatuak. Irailerako Belgika eta Frantziako zati nagusiak aliatuen menpe zeuden berriro.\nIrailean bertan, aliatuek, izugarrizko azpiegituraz baliaturik, ofentsiba zabal bat abiatu zuten Herbehereetan. Ofentsiba honi, Market Garden Operazioa deitu zioten, eta helburu gisa herrialdea zeharkatzea zuen, Rhin ibaira heldu eta Alemaniako lurretan sartzeko. Aitzitik, operazio honek izaniko aurreikuspen eta antolakuntza eskasa zela medio, aliatuek sekulako porrota jasan zuten Holandan, gerraren amaiera ia urte betez luzatu zitzaielarik.\nAbenduan alemaniarrek kontraerasoa burutu zuten, Bulgeko bataila izenekoa, Anberes hiria berreskuratzeko asmotan, zeren, hala gertatuz gero, aliatuen hornigai-bidaltzea etenda gertatuko litzatekeen eta aliatuen frontea erdibituko litzatekeen. Hasierako garaipenak gorabehera, nazien hegazkineria oso kaltetuta atera zen, eta, urtarrilerako, galdutako lurraldea berreskuratu zuten aliatuek.\n1945: Gerraren amaiera.\nFrantzian, 1945eko otsailean eta martxoan, aliatuek Rhin aldera egin zuten aurrera, Herbehereetatik Suitzara zihoan frontean. Rhin zeharkatuta, apirilean Alemaniako defentsa amildu zen, eta Rhin eta Elba ibaien arteko eremua, Iparraldeko Itsasotik Alpeetara, aliatuen mendean geratu zen. Dwight D. Eisenhower aliatuen buruak Berlinen konkista Armada Gorriaren esku uztea erabaki zuen. Apirilaren 25ean aliatuen bi armadak elkartu ziren lehen aldiz, Torgaun, Berlinetik hurbil. Hemen ixten da Mendebaldeko Frontea."}
{"id": "71212", "revid": "105290", "url": "https://eu.wikipedia.org/wiki?curid=71212", "title": "Akaitz Txiki", "text": " Akaitz Txiki Aralarko mendilerroan dagoen mendi bat da. Bertatik gertu, bere izenkidea den Akaitz dago, 1.078 metroko garaiera duena. Bi mendi hauek, Hiruerreketa (Aralar) izena duen pasabide batek banatzen ditu.\nIrispideak.\nLizarrustitik abiatzen da mendi honetarako bide on bat, zura garraiatzen zuen trenbide baten antzinako bideari jarraiki. Bide hau, Lizarrustiko Haitzak izeneko haitzen azpitik pasatzen da, eta Akerreta izeneko tokira daroa. Hemen hasten da Lareoko urtegia. Hau eskuinetik inguratuz, Biarratera heltzen da. Ondoren, hemendik tontorrera heltzen da."}
{"id": "71213", "revid": "105290", "url": "https://eu.wikipedia.org/wiki?curid=71213", "title": "Epimeteo", "text": "Greziako mitologian, Epimeteo (greko zaharrez: \u1f18\u03c0\u03b9\u03bc\u03b7\u03b8\u03b5\u03cd\u03c2, \"Epim\u00eathe\u00fas\", \u2018beranduago pentsatzen duena\u2019, \"atzera begirakoa\", literalki \"pentsamendu berantiarra\") Prometeoren anaia zen (\u201caurreikuspena\u201d, literalki \u201cpentsamendua-aurrera\u201d). Prometeoren aldean (hark etorkizuna ikus zezakeen), Epimeteok jadanik gertatutako gauzak atzerapenarekin ikusten zituen. Biak gizateriaren ordezkariak ziren, baina Prometeo azkarra eta burutsua zen, eta Epimeteo, aldiz, tentela. Japeto titanaren eta Klimene ozeanidearen semea zen. Atlas eta Menezio ziren haren beste anaiak. Pandorarekin batera alaba bat izan zuen, Pirra gorria. Pirra eta Deukalion (Prometeoren semea), uholde nagusiaren ondoren, giza generoaren aita-amak izan ziren.\nGreziar mitologia.\nPlatonek \"Protagoras\" lanean egiten duen mitologia zaharraren erabileraren arabera, bi titanak sortu berri ziren animalia guztiei beren ezaugarriak zabaltzeaz arduratu ziren. Epimeteok animalia guztiei ezaugarri positibo bat emateko ardura zuen, baina gizakiari ezaugarri positibo bat emateko garaia iritsi zenean, aurreikuspen faltagatik ezer ez zela geratzen ohartu zen. Prometeok gizateriaren ezaugarriak arte zibilizatua eta sua izango zirela erabaki zuen, eta, horretarako, sua lapurtu zuen Olinpotik. Hori zela eta, geroago epaitu egin zuten.\nHesiodok bi aldiz kontatu zuen istorioa (\"Teogonia\" eta \"Lanak eta egunak\"); haren arabera, Epimeteo jainkoengandik Pandora opari hartu zuena izan zen. Ezkondu zirela ondoriozta daiteke (eta hala egin zuten ondorengo autore batzuek), baina ez da inongo testutan esplizituki ageri.\nOndorengo mitoetan, Epimeteoren eta Pandoraren alaba Pirra da. Azken hori Deukalionekin ezkondu zen, eta uholde nagusian bizirik atera ziren bietako bat izan zen.\nFilosofia.\nEpimeteok funtsezko papera du Bernard Stieglerren filosofian, eta, bereziki, teknogenesiaren eta antropogenesiaren arteko harremana ulertzeko moduan. Stieglerren arabera, adierazgarria da Martin Heideggerren filosofian Epimeteo erabat ahaztu izana.\nLes Amisek bere liburuan, \"Commemorating Epimetheus\" (2009), Epimeteoren balioa berrezarri zuen. Batak bestearenganako duen mendekotasunaren jakintzaren mundura ekarri izanagatik berrezartzen du, eta, fenomenologiaren arabera, partekatu, zaindu, elkartu eta elkarrekin bizi eta maitatu terminoekin deskribatzen da."}
{"id": "71214", "revid": "512", "url": "https://eu.wikipedia.org/wiki?curid=71214", "title": "Dean Thomas", "text": "Dean Thomas Harry Potter liburu-saileko pertsonaietako bat da. Harryren gelakidea da Gryffindor etxean, Seamus Finnigan, Neville Longbottom eta Ron Weasleyrekin batera.\nHistoria.\nDean Thomas, Harryren adin berekoa da, eta muggleekin hazitakoa. Zurrumurru batzuen arabera, benetako gurasoak Lord Voldemorten hil-jaleek hil zizkioten eta umezurtz gelditu zen.\nHarryren lagunik onena ez bada ere, Deanek asko laguntzen dio Harryri, baita Voldemort itzultzen denean ere. Horren adibide da, Dumbledoreren Armadan sartzea. Hurrengo urtean, Gryffindorreko quidditch talderako probak egiten ditu, baina ez da sartzen, eta Hogwartseko beraien zazpigarren ikasturtean hil-jale batzuek bahitzen dute eta Malfoytarren etxean edukitzen dute Grhpook iratxoa, Luna Lovegood eta Ollivander makil-egilearekin batera, baina Harryri esker onik irteten da. Amaieran, Hogwartseko Gerran hartzen du parte."}
{"id": "71215", "revid": "512", "url": "https://eu.wikipedia.org/wiki?curid=71215", "title": "Boo Ahaltsua", "text": "Boo Ahaltsua (jatorrizko japonieraz \u9b54\u4eba\u30d6\u30a6 edo \"Majin B\u016b \") Dragoi Bola manga eta Dragoi Bola Z eta Dragoi Bola GT animeetako fikziozko pertsonaia da. Mangan Z gerlarien azken etsaia da. Arrosa kolorekoa, gizakiak xurgatuz itxura aldatu eta indartsuago egiteko ahalmena dauka. Gainera, bere etsaien erasoak imitatzeko gai da behin ikustearekin bakarrik.\nBiografia.\nMunstro hau Bibidik sortu zuen Dragoi Bolaren kronologian 0. urtea baino 5 milioi urte lehenago. Ehunka planeta desegin zituen, baina Bibidik berak ere ezin zuenez kontrolatu, bola baten barruan sartzen zuen bidaiatu ahal izateko. Iparraldeko eta mendebaldeko Kaio Shinak akabatu zituen eta, hegoaldekoa eta Dai Kaio Shin xurgatu zituen. Azken hau xurgatzean onbera bilakatu zen, baina erraz manipulatzeko modukoa. Ekialdeko Kaio Shinek Bibidi akabatu zuen eta Boo esferan harrapatuta geratu zen.\nLurrean esnatzea.\n774. urtean, Super Saiya 2 bilakatutako Goku, Son Gohan eta Vegetaren energiari esker Babidik Boo berpiztu zuen. Vegeta erabili zuen bere indar ezkutua atera ziezaion, nahiz eta honek bere burua har zezan utzi zuen nahita, Son Gokuren aurka borrokatzeko. Honela sortu zen Majin Vegeta. Son Goku eta Vegeta borrokan zebiltzan bitartean Book konorte gabe eta ia hilzorian uzten ditu Gohan eta Kaio Shin. Booren indarra ikusita, Vegetank Son Goku konorte gabe utzi eta munstroaren aurka borrotzera joan zen. Nahiz eta Vegetak indarrez Boo gainditzen zuen, hau berregin egiten zen. Vegetak bere buruaz beste egitea erabaki zuen Boo txikitzeko, baina ez zuen lortu.\nZ gerlariak euren familiekin Ahalguztidunaren Jauregian elkartu ziren eta telepatia bidez Babidiren mezu bat iritsi zitzaien: Satan Txiki, Son Goten eta Trunks aurkitu nahi zituen, hauek Kaio Shin hiltzea eragotzi baitzioten Boori Vegeta iritsi aurretik. Behartzeko Book indar erakustaldi bat egin zuen: hiri bateko hiritar guztiak gozoki bihurtu eta hiria desegin aurretik jan egin zituen.\nVegeta hilda zegoenez eta Gohan desagertuta zegoenez, Gokuk Son Goteni eta Trunksi \"bateraketa teknika\" erakustea erabaki zuen, berari ordu gutxi batzuk baino ez baitzitzaizkion geratzen Lurreko bisita amaitzeko.\nDenbora irabazteko, Gokuk Super Saiya 3ren indarra erakutsi zion Boori eta bera baino norbait indartsuago zen baten aurka borrokatzea nahi bazuen bi egun itxaron zitzala eskatu zion. Babidik Goku akabatzeko agindu zion, baina nazkatuta Babidi akabatu zuen.\nBi Boo Ahaltsuak.\nAskea zenez, hainbat hiri desegiteari ekin zion dibertitzeko. Gizakiak karamelu edo buztin bilakatzen zituen eta honekin bere etxea eraiki zuen. Lurreko armadak ezin izan zuenez ezer egin bere aurka, Satan Jauna bidaltzea erabaki zuten. Honek pozoitutako bonboiak eta Game Poy bonba bat eman zizkion baina ez zioten ezer egin. Are gehiago, Satan bere morroi gisa hartu zuen. Denbora horretan Book txakur bat sendatu zuen eta Bee izena jarri zion. Satanek jendea hiltzea gaizki zegoela konbentzitu zuen, baina bidelapur talde batek Satan eta Bee tirokatu zituzten eta amorratuta Boo bitan banatzea eragin zuten. Bigarren zatia argalagoa zen eta kolore ilunagoa zuen, eta gainera benetan gaiztoa zen. Biak borrokan hasi ziren eta alde gaiztoak alde ona jan zuen eta eraldaketa jasan zuen. Horren argala izateari utzi zuen, eta kolore arrosa berriz ere\nMunstroak ez zuen txakurra eta Satan eraso nahi izan, baina bidelapurren aurka egin zuen. Book etsaien eraso eta teknikak erraz ikasten zituenez pertsonen indarra atzematen ere ikasi zuen. Berehala abiatu zen Ahalguztidunaren Jauregira, Gokuk aipatutako gerlari indartsu hura han baitzegoen; hau Gotrunks zen (Son Goten eta Trunksen \"bateraketa\"). Hauek Denbora eta Espazioaren gelan entrenatzen ari zirela Book bere eraso indartsuena jaurti zuen eta Lurrean zeuden guztiak hil zituen Satan eta Bee izan ezik. Ten Shin Han eta Chaozek erasoa saihestea lortu zuten. Ondoren Satan Txikik Boo gelan sartu zedin konbentzitu zuen. Gotrunksek galtzeko guztiak zituenean Satan Txikik gelako atea txikitu zuen Gotrunks eta Boo barruan harrapatuta gelditu zirelarik. Zoritxarrez Book dimentsio arteko ate bat ireki, gelatik atera eta bertan zeuden guztiak jan zituen Dende ezik. Satan Txiki eta Gotrunks ere berehala atera ziren gelatik.\nGotrunksek ia lortu zuen Boo akabatzea Super Saiya 3 bilakatuta, baina zoritxarrez denbora amaitu zitzaien. Hala ere zortea izan zuten eta Son Gohan iritsi zen. Honek izugarrizko egurra eman zion Boori. Honek ihes egin eta plan bat pentsatu zuen: txikiak bateratu zitezen konbentzitu eta irentsi egin zituen Satan Txikirekin batera. Dendek behin baino gehiagotan sendatu zituen Gohanen zauriak baina ez zuen askorako balio izan: bat-batean Goku iritsi zen berpiztuta Kaio Shin Agureari esker. Boo \"Kienzan\" baten bidez ebaki zuen. Gokuk Son Gohanekin fusionatzea nahi zuen Potala belarritakoen bidez, baina bat-batean Book indar pila bat galdu zuen Gotrunksen \"bateraketa\" denbora amaitu baitzen. Boo honetaz ohartuta Son Gohan irentsi zuen.\nAzken Borroka.\nZorionez Yamak Babari Vegeta Lurrera eramateko agindu zion, Booren aurka borrokatzeko. Gokurekin fusionatu eta Vegeku osatu zuten eta Boori izugarrizko egurra eman zion. Hala ere azkenean Book Vegeku irentsi egin zuen, baina Vegekuk babesa sortu zuen, Boorengandik xurgatua ez izateko. Barruan zegoela babesa kendu eta banatu egin zen. Gokuk eta Vegetak barruan harrapatuta zeuden lagunak askatzea lortu zuten. Boo ona ere askatu zuten eta honek aldaketa ikaragarriak eragin zituen bere gorputzean eta azkenik haur baten tamaina hartu zuen. Handik irtetzea lortu zutenean jatorrizko Boo ikusi zuten, Bibidik sortu zuena, bere berezko teknikekin.\nHonek Lurra desegin zuen, eta Vegetak eta Gokuk Kibito eta Satan Jauna baino ezin izan zituzten heldu Kato Shin planetara eraman aurretik. Boo hara iragan eta Goku Super Saiya 3ren aurka hasi zen borrokan. Borroka parekatua izan zen baina Goku gero eta nekatuago zegoen. Vegeta sartu zen borrokan Gokuk Boo akabatzeko beste indar batzen zuen artean. Goku, hala ere, bizirik zegoenez, eraldaketa honek asko nekatzen zuen eta era normalera itzuli zen. Book Vegeta Super Saiya 2 garaitu zuen. Satanek ametsetan zegoela uste zuenez erronka bota zion Boori. Segundu batera barkamena eskatu zion, baina Book ezin zuen Satan eraso, oraindik barruan zuen Boo lodia bota zuen arte. Orduan, Boo lodia jatorrizko Booren aurka hasi zen borrokan, baina erraz garaitua izan zen.\nVegetak plan bat burutu zuen: Kaio Shin Agurea eta Dende Namek planetara joan eta Polunga deitu behar zuten 2 desio eskatzeko: Lurra berregiteko eta Babidi iritsi zenetik oso gaiztoak ez ziren beste hildako guztiak berpizteko. Honela Gokuk \"Indar Unibertsalaren\" erasoa prestatu ahal izango zuen gizakiek boluntarioki indarra emanda. Kaio Shinen bidez Vegeta lurtar guztiekin komunikatu zen baina bere lagunak baino ezin izan zituen kobentzitu; Gokuk ez zuen askoz laguntza gehiago jaso. Baina Satanek lortu zuen denak konbentzitzea. Gokuk energia biltzen zuen bitartean, Vegeta berriz ere Booren aurka hasi zen nahiz eta ezin izan zen Super Saiya bilakatu, ez baitzuen nahikoa indar. Izugarrizko egurra eman zion Book baina denbora irabazi zuen eta Gokuk \"Indar Bola\" osatu ahal izan zuen.\nGokuk hala ere ez zuen \"Indar Bola\" botatzeko beste indar eta 3. guraria Gokuk indarra berreskura zezala izan zen. Honela Super Saiya bilakatu eta, Lurreko eta \"Beste Munduko\" izaki guztien energiaz eginiko bola jaurti eta Boo akabatu ahal izan zuen.\nBorroka eta gero.\nBoo ona (Mr. Boo izena hartu zuena), sendatu eta 6 hilabetera Shenron deitu eta gizateriak Boorekin gertatua ahaz zezan eskatu zuten. Ordutik Satan Jaunaren etxean bizi izan zen eta Arte Martzialen Txapelketetara aurkezten zen. Denak garaitzen zituen baina Satani irabazten uzten zion.\nDragoi Bola GT.\nDragoi Bola GTn Mr. Boo Tsufur Planetan Oobgatik sakrifikatzen da, justu Umek akabatu behar zuenean. Book Umeren erasoa xurgatu eta milaka zatitan txikitzen da. Honek Oobi bere historia kontatu eta fusionatu egiten dira Boo originalaren antza hartzen duelarik. Ezin baita ahaztu Oob Gokuk energi bolaz hil zuen Boo gaiztoa dela, pertsona on baten gorputzean sartua.\nEraldaketak.\nOna.\nBoo \"ona\" (jatorrizko japonieraz \u5584 edo \"Zen \") Babidik Lurrean askatzen duena da, lodia eta haur-izaerakoa da. Forma hau Mr. Boo izatera pasatzen da eta Goku edo Vegeta Super Saiya 2 baino indartsuagoa da. Kid Booren aldean oso ahula da.\nMakurra.\nBoo \"makurra (jatorrizko japonieraz \u7d14\u7c8b\u60aa edo \"Junsuiaku \") Boo \"ona haserretu eta buruan dituen zuloetatik kea ateratzen denean sortzen da. Ke hori kondentsatu eta Boo argal eta ilun bat sortzen da, Boo \"ona\" xurgatzen duelarik.\nTxarra.\nBoo \"txarra (jatorrizko japonieraz \u60aa edo \"Aku \"), edo Super Boo, Boo \"makurrak' Boo \"ona\" irensten duenean sortzen da, aurreko Booak baino altuagoa da eta indartsuagoa ere bada. Ez daramatza txaleko beltza eta kapa. Eraldaketa hontan Gotrunks, Son Gohan eta Satan Txiki xurgatzen ditu indar handia lortuz. Goku Super Saiya 3 baino askoz indartsuagoa da eta hasiera batean Vegeta eta biek ere ezingo dutela garaitu dio. Baina Gotrunksen \"bateraketa\" amaitzean, indar asko galtzen du eta berez Gohanek bakarrik garaitzeko modukoa litzateke. Hala ere, zoritxarrez, Gohan irensten du. Beraz, Son Gohanen ostean bera bilakatzen da unibertseko izaki indartsuena. Vegekuk bakarrik garaitu dezake.\nPurua.\nBoo \"purua\" (jatorrizko japonieraz \u7d14\u7c8b edo \"Junsui \"), Kid Boo deitua, Bibidik sortutako jatorrizko Boo da. Gokuk eta Vegetak Boo txarrak irentsitako guztiak askatzean agertzen da. Gaiztotasuna da duen sentimendu bakarra, parean pasatzen zaizkion guztiak akabatzen ditu beraz."}
{"id": "71217", "revid": "105290", "url": "https://eu.wikipedia.org/wiki?curid=71217", "title": "Operaci\u00f3n H", "text": "Operaci\u00f3n H Nestor Basterretxeak 1963an eginiko film laburra da. X Filmsek ekoiztutako lan esperimentala izan zen."}
{"id": "71222", "revid": "512", "url": "https://eu.wikipedia.org/wiki?curid=71222", "title": "Felicidades, Tovarich", "text": "Felicidades, Tovarich 1995 urtean Antxon Ezeizak eginiko filma da.\nSinopsia.\n1990eko hamarkadako Murtzian, aitonak (Francisco Rabal) eta Adriana ilobak (Ruth Gabriel) elkarrekin ihes egiten dute."}
{"id": "71225", "revid": "8206365", "url": "https://eu.wikipedia.org/wiki?curid=71225", "title": "Obaba (filma)", "text": "Obaba 2005 urtean Montxo Armendarizek eginiko filma da. Pelikula Bernardo Atxagaren \"Obabakoak\" euskal eleberrian oinarrituta dago.\nFilma 2005eko Donostiako Zinemaldian aurkeztua zen eta Espainiako hautagaia zen 2006ko Oscar Sarietan.\nSinopsia.\nLourdesek (Barbara Lennie), 23 urte dituela, Obabarako bidea egiten du bere bideokameraz eta guzti. Orainaldia grabatu nahi baduen ere, herria eta herritarren iragana ezagutuko du: Mercherena (Pepa Lopez), Ismaelena (Hector Colome), Tomasena (Txema Blasco), Miguelena (Juan Diego Botto) eta besteena.\nSariak.\nFilmari esker, Carlos Bonmati, Alfonso Pino eta Pelayo Gutierrezek 2006ko Soinurik onenaren Goya Saria lortu zuten."}
{"id": "71226", "revid": "512", "url": "https://eu.wikipedia.org/wiki?curid=71226", "title": "Javier Ant\u00f3n", "text": "Javier Ant\u00f3n (Santurtzi, 1980ko martxoaren 25a - ) euskal antzezlea da. Gaztelaniaz lan egiten du."}
{"id": "71227", "revid": "105290", "url": "https://eu.wikipedia.org/wiki?curid=71227", "title": "Pirra", "text": "Pirra (antzinako grezieraz \u03a0\u03cd\u03c1\u03c1\u03b1 edo \u03a0\u03cd\u1fe4\u1fe5\u03b1), greziar mitologian, Epimeteoren eta Pandoraren alaba eta Deukalionen, Prometeoren semearen, emaztea zen.\nZeusek Urrezko Aroa euri jasa handiarekin amaitzea erabaki zuenean, Deukalion eta Pirra izan ziren salbatu ziren bakarrak. Prometeok, Deukalion bere semeari, ontzi handi bat eraikitzeko esan zion. Eta, honela, biziraun zuten.\nEuri jasa amaitu zenean, eta bikotea lur finkora itzuli zenean, Deukalionek Temisen orakulu bati lurra nola birpopulatu zezakeen galdetu zion. Eta orakuluak, bere amaren hezurrak sorbalda gainetik botatzeko esan zion Deukalioni. Bikoteak, \"euren ama\" Gea zela ulertu zuten, izaki bizidun guztien ama, eta \"hezurrak\" harkaitzak zirela. Honela, beraz, biek ala biek, harriak bota zituzten euren sorbalden gainetik, eta harri hauek pertsona bihurtu ziren: Pirrak bota zituenak, emakume bihurtu ziren, eta Deukalionek botatakoak, gizonak.\nDeukalionek eta Pirrak, Helen izeneko seme bat behintzat izan zuten. Eta, beharbada, baita beste bat ere, Anfiktion izenekoa.\nPirra Iliadako pertsonai bat ere bada. Likomedes erregearen gortean."}
{"id": "71228", "revid": "201", "url": "https://eu.wikipedia.org/wiki?curid=71228", "title": "Errusiar SESF", "text": ""}
{"id": "71229", "revid": "201", "url": "https://eu.wikipedia.org/wiki?curid=71229", "title": "INES", "text": ""}
{"id": "71230", "revid": "201", "url": "https://eu.wikipedia.org/wiki?curid=71230", "title": "Internazionala (abestia)", "text": ""}
{"id": "71231", "revid": "201", "url": "https://eu.wikipedia.org/wiki?curid=71231", "title": "Bibolin", "text": ""}
{"id": "71233", "revid": "1545", "url": "https://eu.wikipedia.org/wiki?curid=71233", "title": "Max Steiner", "text": "Maximilian Raoul Walter Steiner (Viena, 1888ko maiatzaren 10a \u2013 Hollywood, 1971ko abenduaren 28a), batik bat zinemarako lan egin zuen musikagile austriarra izan zen, Amerikako Estatu Batuetan nazionalizatua. Besteak beste \"Gone with the Wind\" edo \"Casablanca\" filmetako soinu-banda sortu zuen.\nBizitza.\nMax Steiner 1888an jaio zen Vienan. Haren aitita hiriko antzokiaren gerentea izan zen, eta aita Vienako Prater jolas parkeko enpresaria, noria kudeatzen zuena hain zuzen, gerora, 1949an Carol Reeden \"The Third Man\" filmak ezagun bilakatu zuen hura. Aitabitxi Richard Strauss musikagilea izan zuen. Musikarako dohainak ei zituen Max umeak Johannes Brahmsekin ikasi zuen pianoa jotzen, eta hamasei urterekin Vienako Musika Akademia Inperialean ekin zion; sasoi hartan Gustav Mahlerrek han ziharduen irakasle. Lau urteko ikasketa programa bitan osatu zuen Maxek.\nLehen Mundu Gerra hasi zenean Londresen zen Steiner lanean, eta jatorriagatik etsaitzat hartu zuten; Westminster dukeak emaniko dokumentazioari esker Ameriketako Estatu Batuetarako bidea hartu ahal izan zuen, eta 1914an New Yorkera ailegatu. Hiri hartan izan zen lanean hamaika urtean: Broadwayeko antzokietan ibili zen musika zuzendari eta egokitzaile, Victor Herbert, Jerome Kern, Vincent Youmans, edo George Gershwin musikagileen lanak apailatuz.\n1929an Hollywoodera joan zen, eta filmetarako soinu-bandak idazten eta konposatzen hasi zen. 1933ko \"King Kong\"filmerako sortutakoa disko bihurtu zuten gutxira, gaur ez bezala ohikoa ez zen kontua. Aldi hartan hainbat musikaletako soinu-banda ere egin zuen, propio Fred Astaire eta Ginger Rogers bikotearen pelikuletarako: \"Top Hat\" (1935) eta \"Roberta\" (1935) adibidez. Urte askoan Warner Bros. izan zuen lantegi, eta 200 pelikuletan baino gehiagotan hartu zuen parte, eta bai aipatu produkzio-etxeak telebistarako ekoiztutako sailen musika sortu ere.\nSteinerrek Oscar sarietarako 26 izendapen jaso zituen bere bizitzan zehar, eta hirutan irabazi: \"The Informer \" (1935), \"Now, Voyager\" (1942), eta \"Since You Went Away\" (1944). Oso interesgarria da Steinerren ibilbidea zinemaren munduan, hogeita hamar urtean garaiko zuzendari onenekin lanerako aukera izan baitzuen: William A. Wellman, John Ford, King Vidor, Frank Capra, Raoul Walsh, John Huston, Delmer Daves...\nBihotzekoak jota hil zen 1971n.\nFilmografia hautatua.\n&lt;br clear=\"all\"&gt;"}
{"id": "71234", "revid": "59723", "url": "https://eu.wikipedia.org/wiki?curid=71234", "title": "Iturburu kode", "text": "Iturburu kodea programa bat ordenagailu bati zerbait egin dezan ematen zaion agindu multzo bat da. Programa garatzeko programazio hizkuntza bat erabiltzen da; hala ere, ordenagailuak hizkuntza bakarra ulertzen du: berea. Horrenbestez, hizkuntza horretan baino ezin zaio \u201chitz egin\u201d. Hikzuntza horri makina-hizkuntza izena ere esaten zaio, edo kode bitarra, eta 1 eta 0-z osaturiko segida da.\nHori, ordea, ulertzeko oso zaila denez, lana errazteko programazio hizkuntzak asmatu ziren. Hizkuntza horiek hizkuntza naturalarekiko antza handia daukate, baina egitura berezidun hitz berezi batzuk darabiltzate.\nProgramazio hizkuntza batean idatzita dauden ordenagailuetarako agindu horiek guztiek osatzen dute iturburu kodea. Behin programa baten iturburu kodea idatzita, konpilazioa izeneko prozesua pasa behar izaten du: prozesu horretan, iturburu kodea idatzita dagoen programazio-hizkuntzatik makina hizkuntzara itzultzen da.\nMakina hizkuntzaz idatzitako fitxategi berri hori fitxategi bitarra edo exekutagarria izenaz ezagutzen da, hau da, programa bera da. Behin programaren exekutagarria (edo fitxategi bitarra) sortuta, programa hori erabilgarria izango da, baina ezingo da exekutagarritik abiatuta berriro iturburu kodea eskuratu esaterako beste programatzaile batek programa nola eginda dagoen ikusteko."}
{"id": "71237", "revid": "201", "url": "https://eu.wikipedia.org/wiki?curid=71237", "title": "Iturburu-kodea", "text": ""}
{"id": "71238", "revid": "201", "url": "https://eu.wikipedia.org/wiki?curid=71238", "title": "Iturburu-kode", "text": ""}
{"id": "71239", "revid": "536", "url": "https://eu.wikipedia.org/wiki?curid=71239", "title": "Arrosa (argipena)", "text": "Arrosa hitzak adiera hauek ditu:"}
{"id": "71241", "revid": "105290", "url": "https://eu.wikipedia.org/wiki?curid=71241", "title": "Apatito", "text": "Apatitoa edo apatita mineral fosfatodunen talde bateko kideei ematen zaien izena da. Talde honetan hidroxiapatitoak, fluorapatitoak eta kloroapatitoak bereizten dira, OH\u2212, F\u2212 edo Cl\u2212 ioien presentziaren arabera. Hiru konposatu hauen nahastearen formula kimikoa Ca5(PO4)3(OH, F, Cl) idazten da. Banakako mineralen formulak Ca5(PO4)3(OH), Ca5(PO4)3F eta Ca5(PO4)3Cl dira, hurrenez hurren.\nApatitoa fosfatoen iturri nagusietakoa da industria mailan eta, beraz, ongarri mineralen fabrikazioan ezinbestekoa da."}
{"id": "71247", "revid": "98220", "url": "https://eu.wikipedia.org/wiki?curid=71247", "title": "Jungfrau", "text": "Jungfrau (\"neska birjina\" alemanez) Suitzako Alpeetako mendia da, herrialdeko hegoaldean kokatutakoa.\n4.158 metro ditu. Berna eta Valais kantonamenduak bereizten ditu eta gailurretik hurbil igarotzen da Europan garaien dagoen burdinbidea, Jungfrau eta M\u00f6nch mendien artetik hain zuzen (3.457 metro). Turismo gune garrantzitsua da (negu kirolak). Meyer anaia suitzarrek iritsi zuten gailurra lehen aldiz, 1811. urtean.\nJungfrau-Aletsch-Bietschhorn izeneko eskualdea UNESCOk Gizateriaren Ondaretzat hartu du."}
{"id": "71249", "revid": "5834", "url": "https://eu.wikipedia.org/wiki?curid=71249", "title": "Eremu urriko hizkuntza", "text": "Eremu urriko hizkuntza herrialde edo lurralde batean biztanle gutxienek hitz egindako hizkuntza da. Hala ere, egoera gutxitu eta gutxietsian egon arren hizkuntza batek estatus ofiziala eduki dezake, euskarak lurraldearen zati batean duen moduan.\nEuropako Kartak horrela definitzen ditu \"eskualdeko edo eremu urriko hizkuntzak\": \"Estatu baten barruan lurralde zehatz batean biztanle guztien artean kopuru txiki batek tradizionalki erabilitakoak dira, eta Estatuko mintzaira ofizialetatik desberdinak dira\".\nMundu mailan, UNESCOk badauka hizkuntzetaz arduratzeko atal berezia, tartean mintzaira gutxitu eta arriskuan daudenekin jardtuen duena. Ildo honetatik, 2008a \"Hizkuntzen nazioarteko urtea\" izendatu zuen."}
{"id": "71251", "revid": "535", "url": "https://eu.wikipedia.org/wiki?curid=71251", "title": "Bengoetxea VI.a", "text": ""}
{"id": "71256", "revid": "336", "url": "https://eu.wikipedia.org/wiki?curid=71256", "title": "Nazioarteko Olinpiar Batzordea", "text": "Nazioarteko Olinpiar Batzordea (NOB; ; ) Suitzako erakunde bat da, irabazteko asmorik gabea eta gobernuz kanpokoa, egoitza Lausanan (Suitza) duena. Pierre de Coubertinek sortu zuen 1894. urtean, Parisen, Olinpiar Jokoak berpizteko helburuarekin.\nNazioarteko Olinpiar Batzordeak Udako eta Neguko Olinpiar Jokoak antolatzen ditu, lau urtez behin. Udako Olinpiar Jokoak lehenengoz Atenasen antolatu ziren, 1896an; eta Neguko Olinpiar Jokoak Chamonixen, 1924an.\nBatzordeak, bere sorreratik, Olinpiar Jokoei buruzko eztabaidarako hainbat bilera antolatzen ditu, besteak beste ondorengo Olinpiar Jokoen egoitzak hautatzeko.\nPresidenteak.\n1894. urteaz geroztik, Nazioarteko Olinpiar Batzordeak 8 lehendakari izan ditu:"}
{"id": "71259", "revid": "1712", "url": "https://eu.wikipedia.org/wiki?curid=71259", "title": "Apatita", "text": ""}
{"id": "71261", "revid": "336", "url": "https://eu.wikipedia.org/wiki?curid=71261", "title": "Millerita", "text": "Millerita nikel sulfuroz (NiS) osatutako mineral metamorfiko arrunta da.\nPentlandita ordezkatuz agertzen da serpentinita ultramafikoetan. Pentlanditaren edo sufredun mineral nikeliferoen metamorfismoan zehar sufrea desagertzen denean sortzen da."}
{"id": "71264", "revid": "1545", "url": "https://eu.wikipedia.org/wiki?curid=71264", "title": "Lavender Brown", "text": "Lavender Brown Harry Potter saileko pertsonaia bat da\nHistoria.\nLavender, 1980an jaio zen eta 1991ean iritsi zen Hogwartsa eta kapela Sailkatzaileak Gryffindoren jarri zuen.\nLavender, Parvati Patilen lagunik onena da, liburuetan zehar, beti elkarrekin hizketan, txutxu-mutxuka aritzen direlako. Hermione Grangerekin ez da oso ondo moldatzen, batez ere hau Ron Weasleyrekin ateratzen hasten denean, \"Harry Potter eta Odol Nahasiko Printzea\" liburuan.\nBere bosgarren ikasturtean Dumbledoren Armadan sartzen da, eta zazpigarren ikasturtean Hogwartseko Gerran hartzen du parte. Fenrir Greybeack gizotsoak zauritu egiten du, eta ez da ziurtatzen, sendatzen den ala ez."}
{"id": "71265", "revid": "512", "url": "https://eu.wikipedia.org/wiki?curid=71265", "title": "Cedric Diggory", "text": "Cedric Diggory (1978-1995) Harry Potterren serieko pertsonaia bat zen, \"Harry Potter eta Suaren Kopa\" liburuan protagonismo handia zeukana.\nHaurtzaroa (1994 arte).\nJaiotza data azaltzen ez bada ere, badakigu Cedric 1978an jaio zela, eta beraz Harry Potter baino hiru urte zaharragoa dela. Cedric odolgarbia zen, hau da, ez zeukan mugglea zen familiakorik.\nAmos Diggory aitak Magiako Ministerioan lan egiten du, eta hau Arthur Weasleyren lankidea izateaz aparte, laguna ere bada, non Arthurren bitartez ezagutzen duen Harry, Munduko Quidditch Kopan.\nCedric 1989an sartu zen Hogwartsen eta Kapela Sailkatzaileak Hufflepuff etxean jarri zuen. \"Harry Potter eta Azkabango presoa\" arte (1993-1994 ikasturtea) ez da agertzen liburuetan, eta orduan Hufflepuffeko quidditch taldeko kapitain bezala agertzen da. Harryren aurka jokatzen du, eta irabaztea lortzen du\nHiru Aztien Torneoa (1994-1995).\n1994ko udan, Cedric eta bere aita, Weasley familia, Hermione Granger eta Harry Potterekin joaten dira Munduko Quidditch Kopa ikustera, nahiz eta gero banatu egiten diren.\nHogwartsen, Cedric, Hiru Aztien Torneoarako aurkezten da, eta Suaren Kopak, Hogwartseko txapeldun izendatzen du. Besteak bezala, Cedric ere harritu egiten da Harry ere txapeldun ateratzen delako, baina ondo onartzen du lehiakidetzat.\nHarryk herensugeak ikusi zituenean, Hagridek esanda, honek Cedrici kontatu zion, eta honi esker gainditu ahal izan zuen Cedricek lehenengo proba. 1994ko gabonetan, Cedric, Cho Changekin irten zen eguberrietako dantzaldian, non horrek Harry jeloskor jarri zuen.\n1995eko otsailean, Cedricek bigarren proban egin beharrekoa aurkitzen du, eta Moody Begizorok manipulatuta (errealitatean Barty Crouch), Harryri kontatzen dio zer egin urrezko arrautzarekin. Bigarren proban, Cho, bere neskalaguna askatu beharra izaten du eta lehenengo iristen da helmugara, eta berari eta Harryri puntu-kopuru berdina ematen diote epaileek.\n1995eko ekainaren 24 arte, hirugarren probarako prestaketak egiten ditu\nHeriotza (1995eko ekainaren 24).\nEkainaren 24ko goizean, Cedricen gurasoak iristen dira Hogwartsa eta Cedricek beraiekin pasatzen du eguna ilunabarra arte, hau da, hirugarren proba hasi arte.\nLabirinto erdian, gutxi-gorabehera, Viktor Krumek aurkitzen du Cedric, eta \"Cruciatus\" madarikazioa bota nahi izaten dio Cedrici, hantxe bertan gelditzeko*, baina zorionez Harry iristen da eta Cedric salbatzen du. Fleur Delaocur ere Krumek menperatua zeukanez, Harry eta Cedric abiatu ziren Hiru Aztien Koparen bila\nCedric iritsi zen lehenengo kopara, baina Harryri lagundu zion, armiarma erraldoi baten kontra borrokan ari zelako. Ondoren, biek erabaki zuten kopa biek batera hartzea, hala Hogwartsen garaipena ere izango zelako. Horrela egin zutenean, Tom Riddleren hilerrian azaldu ziren, non ohartu ziren kopa garraiagailu bat zela.\nIa kopara itzultzekotan zirela, Harbuztan azaldu zen eta lord Voldemorten makila magikoa erabilita Cedric hil zuen \"Avada Kedavra\" madarikazioarekin. Tranpa hartako helburu nagusia Harry bazen ere, Cedricek heriotza sufritu beharra izan zuen, lekuko bihurtu zelako. Voldemort handik gutxira itzultzen da, Harryren odola, Harbuztanen haragia, eta bere aitaren hezurrak erabilita.\nHarryk Voldemortekin borroka egin eta gero Cedricen gorpua hartzen du, eta kopa erabilita, Hogwartsa itzultzea lortzen du. Bertan Cedricen gorpua bere gurasoei ematen die. Tristura ezinbestekoa bihurtzen da Hogwarts osoan eta Magiako komunitate osoan ere bai.\nOndorioak.\nHainbat ondorio ekarri zituen Cedricen heriotzak, etorkizunera begira:"}
{"id": "71267", "revid": "336", "url": "https://eu.wikipedia.org/wiki?curid=71267", "title": "Helen", "text": "Helen (antzinako grezieraz \u1f1d\u03bb\u03bb\u03b7\u03bd, \"H\u00e9ll\u00ean\") heleniarren aitalehen mitologikoa izan zen. Deukalion eta Pirraren semea eta Anfiktion eta Orestesen anaia. Baita Protogenia, Pandora II eta Tiaren neba ere. Bere semeak, Eolo, Juto eta Doro izan ziren. Izenak, el aurrizkia darama, eguzkia esan nahi duena, eta las atzizkia, harria edo harkaitza esan nahi duena. Hitz hau, greziarren beste izendapen bat ere izan da. Bere hiru semeek, Greziako lehen tribuak eratu zituzten: Aeolusek, Eoliarrak, Xuthusek, Akaiarrak eta Joniarrak, beharbada, Xuthusek, ezkontzatik kanpo izan zuen Ion izeneko seme batengandik, eta Dorusek, Doriarrak, Pandora II eta Thyiaren semeekin, Zeusekin batera, eta Hesiodoren \"Emakumeen Katalogoa\" izeneko liburuan idatzitakoarekin ados egonda, Graekusek, Greziarrak, Makednosek, Mazedoniarrak, eta Magnesek, magnesiarrak. Eurek, Greziarren Ftia lurraldea konkistatu zuten, eta, ondoren, euren arauak beste hiri batzuetara zabaldu zituzten. Inguru hauetako jendea, heleniarrek deituak izan ziren, Helenen ondorengo bezala."}
{"id": "71268", "revid": "1821", "url": "https://eu.wikipedia.org/wiki?curid=71268", "title": "Hel\u00e9n", "text": ""}
{"id": "71269", "revid": "98220", "url": "https://eu.wikipedia.org/wiki?curid=71269", "title": "Michael Mann", "text": "Michael Mann (1943ko otsailaren 5a) Ameriketako Estatu Batuetako zinema zuzendaria da, ekoizle eta gidoilari bezala, maiz lan egiten badu ere.\nBiografia.\nWisconsinen literatura ingelesa eta Londresen zinemagintza ikasketak egin ondoren bere lehen lanak gidoilaritzat egin zituen. 1970eko hamarkadan hasi zen zuzendari lan egiten, film laburretan eta telebista saioetan. Urte batzuen ondoren, film luzeen zuzendaritzat debutatu zuen \"Thief\" filmarekin 1981ean, eta geroztik \"The Last of the Mohicans\", \"Heat\" eta \"Ali\" filme arrakastatsuak egin zituen. Film horietan, Daniel Day-Lewis, Madeleine Stowe, Al Pacino, Robert De Niro edo Will Smith aktore ezagunekin lan egin izan du, besteak beste.\nFilmografia.\nZuzendari gisa parte hartu duen lanak:"}
{"id": "71270", "revid": "105290", "url": "https://eu.wikipedia.org/wiki?curid=71270", "title": "Tivoli-Neu Stadion", "text": "Tivoli-Neu Stadion (euskaraz \"Tivoli Berri Estadioa\") Austriako Innsbruck hirian kokatuta dagoen futbol zelaia da. UEFA Euro 2008a ospatu zen bertan eta 30.000 lagunentzako eserlekuak ditu."}
{"id": "71275", "revid": "105290", "url": "https://eu.wikipedia.org/wiki?curid=71275", "title": "Campus (telesaila)", "text": "Campus Euskal Telebistak sortutako telesaila da, Hegaz eta K-2000, S.A.k ekoiztua. Leioako Gizarte eta Komunikazio Zientzien Fakultatean grabatu zuten.\nSinopsia.\nTelesailak EHUn hasiberriak diren ikasle talde baten istorioak azaltzen du."}
{"id": "71276", "revid": "336", "url": "https://eu.wikipedia.org/wiki?curid=71276", "title": "Jan Morris", "text": "Jan Morris, jaiotzez James Humphrey Morris (Clevedon, Somerset, Erresuma Batua, 1926ko urriaren 2a - Pwllheli, 2020ko azaroaren 20a) britainiar historialari eta bidaia idazlea izan zen.\nMilitarra izandakoa, Britainiar Inperioaz idatzi zuen, Oxford, Venezia, Trieste edo New York deskribatu zituen eta espainiar historia eta kulturaz ere idatzi zuen.\nMorrisek Bigarren Mundu Gerran Britainiar Inteligentzian egin zuen lan eta, beranduago, The Times egunkarian idatzi zuen. Lan honetan arrakasta berezia lortu zuen 1953an, Everestera iritsi zen lehen espedizio britainarrari lagundu zionean.\nGizonezko jaio zen eta 1949an Elizabeth Tuckniss anderearekin ezkondu zen eta bost seme-alaba izan zituzten. Horietako bat Twm Morys poeta eta musikaria izan zen eta bigarren bat haurtzaroan hil zen.\n1972an, James Morris Marokon sexu aldaketa burutu ondoren, Jan Morris bilakatu zen. \"Conundrum\" liburuan deskribatzen du prozesu guztia. Ebakuntzaren ondoren, Morrisek Elisabethekin ezkonduta jarraitu zuen, baina epe labur batean legeak dibortziatzera behartu zuen.\n2008ko maiatzaren 14an berriro ezkondu zen bikotea."}
{"id": "71277", "revid": "512", "url": "https://eu.wikipedia.org/wiki?curid=71277", "title": "El Se\u00f1or\u00edo de Larrea", "text": "El Se\u00f1or\u00edo de Larrea Euskal Telebistak sortutako telesail dramatikoa da, Pausokak ekoiztua. Kapituluak 30 minutukoak ziren, lehenengo hirurak izan ezik, ordubetekoak zirenak.\nSamaniego, Guardia eta Oionen grabatua, oso aktore ospetsuak izan zituen.\nSinopsia.\nTelesaila Arabako Errioxako mahastietan kokatzen da. Emilio Irusta (Isidoro Fern\u00e1ndez) eta Carmen Larrea (Esther Esparza) senar-emazteek ardoarekin lotutako leinua sortzen dute."}
{"id": "71278", "revid": "336", "url": "https://eu.wikipedia.org/wiki?curid=71278", "title": "Ftia", "text": "Ftia () Greziako antzinako lurralde bat da, Magnesia hegoaldean dagoena, Otris mendiaren alde bietan. Mirmidoi tribuaren aberria zen. Tribu honek, Troiako gerran parte hartu zuen, Akilesen buruzagitzapean.\nPhthia, Akilesen aitona zen Eakok sortu zuen, eta hemen bizi izan ziren Iliadako heroiaren aita eta ama, Peleo eta Tetis, alegia.\nKritonen, Platonek idatzitako elkarrizketatako batean, Sokratesek, heriotz zigorra jasatera kondenatua zelarik eta bere exekuzioaren zain zegoela, amets bat izan zuen. Amets horretan, emakume batek, Phthiara hiru egunetan joango zela esaten zion. Eta filosofoak, amets horrekin, bere exekuzioa denbora horren buruan gertatuko zela ulertu zuen."}
{"id": "71279", "revid": "336", "url": "https://eu.wikipedia.org/wiki?curid=71279", "title": "Amets", "text": "Amets bat irudi-, ideia-, emozio- eta sentipen-segida bat da, loaren zenbait etapatan gogamenean nahi gabe gertatzen direnak. Gizakiek bi ordu inguru ematen dituzte gauez ametsetan, eta amets bakoitzak 5 eta 20 minutu artean irauten du, nahiz eta ameslariak loa askoz luzeagoa dela hauteman dezakeen.\nAmetsen edukia eta funtzioa interes zientifiko, filosofiko eta erlijiosoko gaiak izan dira historian zehar. Ametsen interpretazioa, babiloniarrek K. a. 3. milurtekoan, eta baita lehenago ere antzinako sumertarren artean, leku nabarmena du hainbat tradiziotako testu erlijiosoetan, eta zeregin nagusia bete du psikoterapian. Ametsen azterketa zientifikoari onirologia esaten zaio, eta ametsei lotutakoari oniriko. Ametsei buruzko ikerketa moderno gehienak haien neurofisiologian eta haien funtzionamenduari buruzko hipotesiak proposatu eta frogatzean oinarritzen dira. Ez dago jakiterik garunaren zein aldetan sortzen diren ametsak, ametsetarako jatorri bakarra dagoen edo garunaren hainbat eskualde inplikatuta dauden, edo ametsen helburua zein den gorputzarentzat edo adimenarentzat.\nGizakiaren esperientzia onirikoak eta haren interpretazioak aldaketa handiak izan dituzte historian zehar. Aspaldidanik, Mesopotamia eta Antzinako Egiptoren idazkien arabera, ametsek ondorengo portaerak adierazten zituzten, baina pentsamendu hau murrizten joan zen ondorengo milurtekoetan. Ametsei buruzko antzinako idazki hauek ikustaldi-ametsak nabarmentzen dituzte, zeinetan irudi oniriko batek, normalean jainko edo arbaso nabarmen batek, ameslariari ekintza espezifikoak egiteko agintzen dion eta etorkizuneko gertaerak aurreikus ditzakeen. Horrelako ametsak egiteko gai den garun-jarduera, ondorengo garaietako alfabetatutako pertsonen artean oso ohikoa ez dena, bat dator Julian Jaynesen hipotesiaren arabera Kristoren aurreko bigarren edo lehen milurtekoan nagusi zen bi ganberako pentsaerarekin. Esperientzia onirikoaren kokapena aldatu egiten da kulturen eta denboraren arabera.\nAmets egitea eta lo egitea elkarri lotuta daude. Ametsak, batez ere, loaren begietako mugimendu azkarren fasean (REM) gertatzen dira, garuneko jarduera altua denean eta esna egotearen antzekoa denean. REM loa espezie askotan detekta daitekeenez eta ikerketek iradokitzen dutenez ugaztun guztiek REM esperimentatzen dutela, ametsak REM loarekin lotzeak animaliek amets egiten dutela suposatzera eraman du. Hala ere, gizakiek ere amets egiten dute lo ez REMetan, eta REM fasean iratzarritako guztiek ez dituzte ametsak deskribatzen. Ikertua izateko, amets bat lehenik hitzezko laburpen batera mugatu behar da, zeina subjektuak ametsari buruz duen oroitzapenaren kontakizun bat baita, ez subjektuaren esperientzia onirikoa bere baitan. Beraz, gizaki ez direnen ametsa gaur egun frogaezina da, giza fetuen eta hitzaurreko haurtxoen ametsa bezala.\nEzaugarriak.\nAmesten dugunean, irudiz, soinuz, pentsamenduz eta/edo sentsazioz osaturiko errealitate birtual batean sartzen gara. Esnatzerakoan mantentzen diren oroitzapenak oso sinpleak izan daitezke (irudi bat, soinu bat, ideia bat...) edo baita oso landuak ere. Landuen dauden ametsak, eszenak, pertsonaiak, tokiak eta objektuak dituzte. Ametsak, giza loaldiaren edozein fasetan gerta daitezkeela frogatu da. Baina, gehien gogoratzen diren ametsak, eta amets landuenak, REM fasean gertatzen dira (Begi Mugimendu Azkarra [BMA], ingelesezko bere siglengatik \"Rapid Eye Movement\"). Fase hau, loaldiaren azken zatian gertatzen da.\nAmestea, gizakiengan baino ez da baieztatu. Beste animalia batzuk ere pasatzen dira, euren loaldian, REM fasetik. Itxuraz, ugaztunak dira amesteko aukera gehien dituztenak, euren lo zikloa, gizakiak duenaren oso antzekoa baita. REM fasean denbora gehien igarotzen duen animalia, armadiloa da.\nIndar psikikoak ametsetan.\nAmetsak, egunean zehar libreki zabaltzeko aukerarik ez duten indar psikikoen agerpenak irudikatzen dituzten estimulu animikoak dira batik bat."}
{"id": "71280", "revid": "2135", "url": "https://eu.wikipedia.org/wiki?curid=71280", "title": "Phthia", "text": ""}
{"id": "71281", "revid": "12788", "url": "https://eu.wikipedia.org/wiki?curid=71281", "title": "Menbranofono", "text": "Menbranofonoak tenkaturiko mintz baten bibrazioaren bidez hotsa ematen duten soinu-tresnak dira.\nMintzaren bibrazioa hainbat modutara sor daiteke: kolpatuta, igurtzita edo airearen bitartez.\nErich M. von Hornbostel eta Curt Sachs musikologo alemaniarrek osaturiko sailkapenean 5 soinu-tresna taldeetatik bigarrena osatzen dute menbranofonoek."}
{"id": "71282", "revid": "56334", "url": "https://eu.wikipedia.org/wiki?curid=71282", "title": "Arrosa kolore", "text": "Arrosa kolore talde bat da. Berez, gorri ahula da, eta izena arrosa lorearen koloretik datorkio.\nKolore talde oso bat da, hainbat \u00f1abarduratakoa, baina ohikoena margo gorri eta zuriaren arteko nahasketa da. Hala ere, \u00f1abarduren artean arrosa biziak daude, horien artean fuxia eta magenta daudela, bigarrena CMYK sisteman kolore kengarri primarioa, eta gorri eta zuriaren arteko nahasketa soiletik lor ezin daitekeena.\nRAL kolore sisteman arrosak 4001 eta 4099 artekoak dira, moreekin batera.\nArrosa kulturan.\nArrosa nesken koloretzat jo ohi izan da 1940ko hamarkadatik aurrera, mutilen urdinarekin alderatua. Era berean, feminitatearen ikurra da, erromantizismoarena eta sexu gabeko maitasunarena.\nKatolizismoan, arrosak poza eta zoriona adierazten du. Liturgia abenduko hirugarren igandean erabiltzen da, Jesukristo berehala jaioko dena ospatzeko.\nEra berean, arrosa homosexualitatea adierazteko erabili den hirukiaren kolorea da. Ikur hau, nazien garaitik dator, homosexualak hiruki arrosa arropan josi behr baitzuten erakusgai, juduek sei puntako izar horia eraman behar zuten bezala."}
{"id": "71283", "revid": "201", "url": "https://eu.wikipedia.org/wiki?curid=71283", "title": "Arrosa kolorea", "text": ""}
{"id": "71284", "revid": "512", "url": "https://eu.wikipedia.org/wiki?curid=71284", "title": "Disneyland Resort", "text": "Disneyland Resort, Disneyland bezala ezagunagoa, Kaliforniako Anaheim hirian dagoen aisialdi eta opor konplexu bat da. 1955ean sortu zen, Walt Disneyen ideia eta ametsa izan zen parke tematikoa inauguratu zenean. Inaugurazio ekitaldirako 5.000 gonbidapen bidali ziren, baina egun bertan eguerdirako 30.000 gonbidapen faltsu jasoak zituzten txarteldegian.\nThe Walt Disney Companyk kudeatzen du konplexua, eta egun, jatorrizko parkeaz gain (Disneyland Park), bigarren parke tematiko bat (Disney California Adventure), hiru hotel, eta merkataritza, ostalaritza eta aisialdi-gune batez osatua dago. 1955eko ekainaren 17an ireki zenetik, gutxi gorabehera 515 milioi bisitari izan dira bertan."}
{"id": "71285", "revid": "2677", "url": "https://eu.wikipedia.org/wiki?curid=71285", "title": "Mintz plasmatikoa", "text": ""}
{"id": "71286", "revid": "2677", "url": "https://eu.wikipedia.org/wiki?curid=71286", "title": "Mintz zitoplasmatikoa", "text": ""}
{"id": "71289", "revid": "336", "url": "https://eu.wikipedia.org/wiki?curid=71289", "title": "Pentlandita", "text": "Pentlandita burdinadun eta nikeldun sulfuroa da, (Fe,Ni)9S8. Normalean Ni:Fe ratioa 1:1-etik hurbil dago. Kobaltoa ere eduki ohi du aztarna-kantitateetan. Izena zientzialari irlandar Joseph Barclay Pentlandi (1797-1873) zor dio."}
{"id": "71316", "revid": "6950", "url": "https://eu.wikipedia.org/wiki?curid=71316", "title": "Hizkuntza Eskubideen Deklarazio Unibertsala", "text": "Hizkuntza Eskubideen Deklarazio Unibertsala (Bartzelonako Deklarazioa bezala ezaguna) 66 GKEk eta 41 PEN zentrok hizkuntza eskubideak eta bereziki hizkuntza gutxituak sustatzeko sinatutako adierazpena da. Dokumentua Nazioarteko PEN zentroek eta CIEMENek sustatuta Bartzelonan 1996aren ekainaren 6tik 9ra egindako Munduko Hizkuntza Eskubideen Konferentziaren amaieran onartu zen. UNESCOren Zuzendari Orokorrari aurkeztu zitzaion, baina ez zuen UNESCOren onarpen formala jaso.\nEgitura eta edukiak.\nDeklarazioak atariko testua eta 52 artikulu ditu, 3 ataletan banatuta:\nPertsona ospetsuen babesa.\nDeklarazioak ondorengo nazioarteko pertsona ospetsuen babesa jaso zuen:\u00a0Nelson Mandela, Buthelezi Mangosuthu Gatsha,\u00a0Ronald Harwood, Homero Aridjis,\u00a0Noam Chomsky,\u00a0Jos\u00e9 Ramos-Horta,\u00a0Tenzin Gyatso (Dalai Lama),\u00a0Dr. M. Aram,\u00a0Desmond Tutu,\u00a0L\u00e1szl\u00f3 T\u0151k\u00e9s,\u00a0Ricardo Mar\u00eda Carles Gord\u00f3,\u00a0Adolfo P\u00e9rez Esquivel, Jos\u00e9 Carreras,\u00a0Seamus Heaney,\u00a0Ng\u0169g\u0129 wa Thiong'o,\u00a0Shimon Peres,\u00a0Judit Masc\u00f3,\u00a0Peter Gabriel\u00a0eta\u00a0Joan Or\u00f3."}
{"id": "71319", "revid": "336", "url": "https://eu.wikipedia.org/wiki?curid=71319", "title": "Ilmenita", "text": "Ilmenita ezaugarri magnetiko ahulak dauzkan titaniodun eta burdinadun mineral oxidoa da (FeTiO3). Kristal-sistema erronboedrikoa jarraiki kristalizatzen da eta korindoiak eta hematiteak duten kristal-egitura bera dauka."}
{"id": "71320", "revid": "336", "url": "https://eu.wikipedia.org/wiki?curid=71320", "title": "Artsenopirita", "text": "Artsenopirita burdinadun eta artsenikodun mineral sulfuroa da (FeAsS)."}
{"id": "71323", "revid": "31042", "url": "https://eu.wikipedia.org/wiki?curid=71323", "title": "Kassel", "text": "Kassel hiri alemaniarra da, Hessengo eskualdekoa. Fulda ibaiertzean dago.\n195.530 biztanle zituen 2010eko Abenduaren 31an.\nEtimologia.\nIzena \"Castellum Cattorum\" zuen erromatarren garaian eta Kato leinu germaniarraren gaztelua esan nahi zuen. X mendean \"Chasella\" izena zuen eta 1926an hartu zuen gaur egungo \"Kassel\" izena.\nHistoria.\nKassel herriaren lehenengo aipamena 913 urtekoa da. Fulda ibaiaren gaineko zubia zaintzen zuen gotorlekua zuen herriak. 1189ko dokumentu batean hiri eskubideak dituela aipatzen da, baina ez da jakina noiz eskuratu zituen.\nXVI mendean kalbinismoaren alde egin zuen eta hiria asko gotortu zen katolikoengandik babesteko. 1685ean Frantziatik ihesi zetozen 1.700 higanot protestante hartu zituen.\n1805 urtean Grimm anaiak bertako liburutegian lanean ari zirela aurkitu zituzten gerora bilduma osatuko zuten ipuin eta kondairak. 1807an Napoleonek hartu eta Westfaliako Erresumaren hiriburu bihurtu zuen, baina 1813an berriz ere printze-hauteslearen menpeko lur bihurtu zen. 1866an Prusiak eskuratu zuenean printzearen egoitza izateari utzi zion.\nBigarren Mundu Gerran Dachau kontzentrazio-esparrurako azpi-esparru bat egon zen bertan. Aliatuek gogor bonbakatu zuten hiriaren %90a suntsituz. 10.000 pertsona hil ziren eta 150.000 etxerik gabe gelditu. Lantegiek berriz ez zuten ia kalterik izan. 1945ean estatubatuarrak jabetu ziren hiriaz hiru egunetan zehar etxez-etxeko tiroketekin aurrera eginez.\nGerra ondoren hiria berreraikitzeari ekin zitzaion. Hiriaren suburbioek oraindik XIX mendeko eraikinak badituzte.\nHiri senidetuak.\nKassel ondorengo hiriekin senidetuta dago:"}
{"id": "71324", "revid": "12788", "url": "https://eu.wikipedia.org/wiki?curid=71324", "title": "Kalkopirita", "text": "Kalkopirita burdinadun eta kobredun mineral sulfurikoa da. Bere osaera kimikoa CuFeS2 da.\nKobrearen mearik garrantzitsuena da, eta haren iturri nagusia. Horia izan ohi da eta maiz piritarekin eta beste zenbait sulfurorekin batera agertzen da. Kobrearen lehengairik garrantzitsuetakoa da. Batzuetan urrea, zilarra edo pirita izaten du barnean."}
{"id": "71327", "revid": "6327", "url": "https://eu.wikipedia.org/wiki?curid=71327", "title": "Ipar-Mendebaldeko Lurralde", "text": ""}
{"id": "71328", "revid": "119347", "url": "https://eu.wikipedia.org/wiki?curid=71328", "title": "Euskal Herriko Kale Erabileraren Neurketa", "text": "Hizkuntzen Erabileraren Euskal Herriko Kale-Neurketa bost urterik behin egiten den ikerketa da. Hiztunen kale-erabilera du aztergai, hau da, Euskal Herriko kaleetan entzuten den hizkuntza-erabilera behatzen du ikerketak. Zenbat hitz egiten da euskaraz Euskal Herriko kaleetan? Galdera horri erantzuten dio ikerketak.\nDatu-bilketa behaketa bidez egiten da, neurtzaileek kalean dabiltzan hiztunei ezertxo ere galdetu gabe eta entzuten dutena jasoz alegia. Modu honetan, hiztunak ez du jakiten behatua izaten ari denik, eta neurtzaileek hiztunaren berezko joera jasotzen dute. Hala inkesten bidezko datu-jasotzearen subjektibotasuna saihesten da eta emaitza fidagarriagoak lortzen dira. Hain zuzen, metodologia horixe da ikerketa honen berezitasuna.\nEstreinakoz 1989an egin zen neurketa hori Euskararen Kultur Batzarraren (EKBren) aterkipean, eta geroztik, lau-bost urtean behin errepikatu da SEI elkartearen eta Soziolinguistika Klusterraren eskutik: 1993an, 1997an, 2001ean, 2006an, 2011n eta azkena 2016an. 2016ko VII. neurketan, Euskal Herri osoko 144 udalerri neurtu ziren, eta 187.635 elkarrizketaren nahiz 515.260 solaskideren informazioa bildu zen.\nAurrekariak eta oinarri teorikoa.\nHizkuntzen Erabileraren Euskal Herriko Kale-Neurketa ibilbide luzeko ikerketa-lana da. Erabilera neurtzeko metodoaren sortzailea Siadeco Ikerketa Taldea izan zen; izan ere, 1981eko EAEko zentsuak estreinakoz jasotako hizkuntza-gaitasunari buruzko datuak euskararen egoera soziolinguistikoa deskribatzeko nahikoa ez zirela nabarmendu zen garai hartan. Hala, kezka horri aurre eginez, 1983. urtean Kale Erabileraren Neurketa metodologia sortu eta Gipuzkoako udalerri guztietan neurketak egin zituzten.\nAitzindaritza lan horien ostean, proiektu hau sortzeko ahalegin eta ekarpen handiak egin zituzten Siadecok berak metodologiari dagokionean (I\u00f1aki Larra\u00f1agaren gidaritzapean), unibertsitateko zenbait irakaslek erabilerari buruzko teorizazioan (Jose Luis Alvarez Enparantza \u201cTxillardegi\u201d eta Xabier Isasi), eta EKBk proiektuari maila orotako babes eta laguntza logistikoa eskainiz.\nHala, 1989. urtean EKBk Euskal Herriko udalerri handienetan (10.000 biztanletik gorako udalerrietan) erabileraren neurketa burutzea erabaki zuen, Euskal Herriko Lehenengo Kale-Neurketa bideratzea ahalbidetuz. Geroztik Euskal Herri mailan beste sei aldiz errepikatu du Soziolinguistika Klusterrak (aurrez SEI elkarteak), azken urteetan zentsu eta errolda urtearekin bat eginez (aurrerantzean ere hala egingo da): 1993, 1997, 2001, 2006, 2011 eta 2016. Ondorioz, dagoeneko ia hogeita hamar urteko esperientzia metatuta, metodologia aski frogatua eta kontrastatua dugu.\nHamarkada hauetan, euskararen egoeraren azterketarako erreferentziazko tresna bezala finkatu da eta nazioartean son handiko ikerketa da bere metodologia aitzindariagatik. Euskararen egoera diagnostikatzeko hain baliagarria zaigun tresna ahozko erabilera kuantifikatu nahi duten ikerlarientzat eta bereziki hizkuntza gutxiagotua duten komunitateei zein hizkuntza-aniztasuneko egoerak aztertzeko erabat baliagarria da.\nOinarri metodologikoa.\nIkerketa honen berezitasuna metodologian dago. Izan ere, behaketa bidezko datu-bilketa da; alegia, orain artean erabilerari buruzko datuak inkesta bidez jaso badira ere (eta hala egiten da Euskal Herrian administrazioak burutzen dituen datu-bilketa guztietan, zentsuan zein Inkesta Soziolinguistikoetan), ikerketa honetan zuzeneko behaketa erabiltzen da. Beste modu batera esanda, inkesta bidez, norberak bere buruari aitortzen dion erabilera maila jasotzen da; hau da, erabilera aitortua edo subjektiboa deitu ohi dena. Kale-Neurketan, berriz, inkestetan ez bezala, mintzatzen ari denari ez zaio ezer galdetzen, entzun eta hizkuntza jasotzen da modu objektiboan.\nEuskal Herri osoko ikuspegia lortzeko, lurralde, ingurune soziolinguistiko eta biztanle kopuru desberdina duten herri anitzak neurtzen dira. Herri horietan, elkarrizketak behatzeko ibilbide batzuk definitzen dira. Herriaren bizitza sozialaren adierazgarri diren kaleek osatzen dituzte ibilbideok. Bi neurtzailek ibilbide hauetan zehar paseatzen dute zenbait orduz. Astearen une desberdinetan eta diskrezio osoz, neurtzaileek koaderno batean bere inguruan entzuten dituzten elkarrizketen datuak jasotzen dituzte. Metodologia honi buruzko informazio zehatzagoa \"\u201cHizkuntza-erabilera behaketa bidez neurtzeko gida metodologikoa (2013)\u201d\" argitalpenean jasotzen da.\nNeurketa guztiek oinarri metodologiko bera badute ere, ikerketa osatu eta lortzen diren emaitzak hobetze aldera, neurketa batetik besterako egokitzapenak gauzatu dira. Aipaturiko zazpi edizioen garapenean, moldaketa nagusienak laginketa ereduetan eta neurtutako aldagaietan egin izan dira. Hala eta guztiz ere, datuak konparagarriak izan daitezen, neurketa guztietan datu-bilketa modu berean errepikatu da eta beharrezko analisi estatistikoak burutu dira hobekuntza edo aldaketa horien eragina ebaluatzeko.\nEra berean, kalea ez den beste eremu batzuetan metodologia inplementatzeko egokitzapenak ere egin dira:\n\"Erabilera neurtzeko metodoaren garapenari buruzko informazio gehiago hemen\".\nLehenengo edizioa (1989).\nAzalpen metodologikoak.\n10.000 biztanletik gorako udalerrietan egin zen neurketa, eta erabilera indizeak adin-taldeka neurtu diren.\nOndorio nagusiak.\nko 03-04 zenbakiko artikuluan jasotzen dira. Hemen irakurgai: 03-04 zenb.: Euskararen erabilpenaren neurketa (1991ko maiatza).\n1993.urteko neurketa: II. edizioa.\nAzalpen metodologikoak.\n5.000 biztanletik gorako udalerrietan eta 5.000tik beherako udalerri kopuruaren %10a behatu zen. Udalerri txikiago horien %10a aukeratzeko euskararen ezagutzaren araberako eta herri tamainaren araberako tipologiak kontuan hartu ziren. Ipar Euskal Herrian euskaldunen portzentajerik ezagutzen ez denez, ez zen metodo hori aplikatu.\nErabilera indizeak adin-taldeka neurtu ziren. Era berean, talde tamaina ere neurtu zen J.L. Alvarez Enparantza \u201cTxillardegi\u201d-ren eredu matematikoa aztertzeko. Hau da, hitz egiten ari direnak bikoteka, hirukoteka, laukoteka, boskoteka edo talde handiagoan doazen behatu zen.\nOndorio nagusiak.\nBAT Soziolinguistika Aldizkariko 13-14 zenbakiko artikuluan jasotzen dira. Hemen irakurgai: 13-14 zenb.: Euskararen ezagutza eta erabilpena\u2026 (1994ko azaroa).\n1997. urteko neurketa: III. edizioa.\nAzalpen metodologikoak.\nHego Euskal Herrian 1993ko eredu bera errepikatu zen lagina osatzeko. Baina Ipar Euskal Herrian neurtu beharreko herriak aukeratzerakoan, 1.000 biztanletik gorako udalerriak behatu ziren. Sexua eta haurren presentzia aldagaiak gehitu zitzaizkion datu-bilketari.\nOndorio nagusiak.\nBAT Soziolinguistika Aldizkariko 28 zenbakiko artikuluan jasotzen dira. Hemen irakurgai: 28 zenb.: Euskararen kale erabilpena Euskal Herrian (1998ko urria).\n2001. urteko neurketa: IV. edizioa.\nAzalpen metodologikoak.\n1997ko edizioko laginketa eredu bera erabili zen 2001. urtean ere, eta aldagai berberak izan ziren aztertuak.\nOndorio nagusiak.\nBAT Soziolinguistika Aldizkariko 43 zenbakiko artikuluan jasotzen dira. Hemen irakurgai: 43 zenb.: Kale erabileraren IV. Neurketa, 2001\u2026 (2002ko ekaina).\n2006. urteko neurketa: V. edizioa.\nAzalpen metodologikoak.\n2001eko edizioko lagin hori oinarri hartuta optimizatu egin zen edizio honetan, eta behatutako aldagaiak adina, sexua eta haurren presentzia izan ziren.\nOndorio nagusiak:.\n\"Informazio gehiago hemen.\"\n2011. urteko neurketa: VI. edizioa.\nAzalpen metodologikoak.\nLaginari dagokionez, aurreko ediziokoa optimizatu zen eta behatutako aldagaiak ere berdinak izan ziren. Berrikuntza alde teknikotik etorri zen, ordea, edizio honetan:\nOndorio nagusiak.\n\"Informazio gehiago hemen.\"\n2016. urteko neurketa: VII. edizioa.\nAzalpen metodologikoak.\nLaginketari dagokionez, 2016ko azken edizioan, ahalik eta eskualde gehienen datu adierazgarriak lortu ahal izateko laginketa eredua osatu da. Emaitzak ez dira fidagarriak udalerrika. Horretarako, interesa duten udalerriek berariazko eskaera luzatu behar diote Soziolinguistika Klusterrari. Behin eskaera eginda, herriko errealitatea kontuan hartuz diseinatzen da bertako neurketa. Ikus \u201cHerrietako kale-neurketak\u201d.\nHiru aldagai nagusi horien datu-bilketa mantendu da, eta aurreko edizioko fitxa berriei esker elkarrizketa kopuruaren datua eskuratu ahal izan da.\nAipagarria da 2016ko neurketan gaztelania eta frantsesa hizkuntzak bereizi direla. Orain arte hizkuntzak hiru multzotan bereizten ziren: euskara, gaztelania/frantsesa, eta beste hizkuntzak. VII. edizioan, berriz, lau multzo behatu dira: euskara, gaztelania, frantsesa eta beste hizkuntzak.\nOndorio nagusiak.\n\"Informazio gehiago hemen.\""}
{"id": "71333", "revid": "201", "url": "https://eu.wikipedia.org/wiki?curid=71333", "title": "Etiopia (Atxaga)", "text": ""}
{"id": "71335", "revid": "105290", "url": "https://eu.wikipedia.org/wiki?curid=71335", "title": "Stade de Gen\u00e8ve", "text": "Stade de Gen\u00e8ve (euskaraz \"Genevako Estadioa\") Suitzako Geneva hirian kokatuta dagoen futbol zelaia da. UEFA Euro 2008a ospatu zen bertan eta 30.084 lagunentzako eserlekuak ditu. 2001 eta 2003. urteetan eraiki zuen arkitekto talde suitzar batek."}
{"id": "71336", "revid": "1545", "url": "https://eu.wikipedia.org/wiki?curid=71336", "title": "Red Bull Arena", "text": "Red Bull Arena 2008ra arte Stadion Wals-Siezenheim bezala ezaguna, Austriako Salzburgo estatuko herri batean dagoen futbol zelaia da. UEFA Euro 2008a ospatu zen bertan eta 30.000 lagunentzako eserlekuak ditu. Hasieran, 18.200 eserleku besterik ez zituen, baina, Eurokopa jokatu behar zela eta 30.000 eserlekuetara igo zuten kopurua, berrizte-lanen ondorioz."}
{"id": "71337", "revid": "512", "url": "https://eu.wikipedia.org/wiki?curid=71337", "title": "Trunks", "text": "Trunks (jatorrizko japonieraz \u30c8\u30e9\u30f3\u30af\u30b9 edo \"Toranks \") Dragoi Bola manga eta animeko fikziozko pertsonaia da. Erdi gizaki erdi Saiya da, Vegeta eta Bulmaren semea. Saiyentzat ezoizkoak diren ezaugarriak ditu, ile kolore argia eta begi urdinak, dudarik gabe bere amarengandik jasotakoak. Gainera ez zaio inoiz buztanarekin ikusi, ezta haur txiki bat zenean ere.\nBiografia.\nHaurra zela Son Gotenen laguna egin eta Arte Martzialen 25. Txapelketan garaitu egin zuen infantiletan. Geroago, nagusien finalean parte hartu zuten biek mozorrotuta, baina eurak zirela jakitean kanporatu egin zituzten. Videlekin topo egin eta Kibitok berari eta Son Gohani kontatutako istorio bitxi bat kontatu zien: Babidirentzat lan egiten zuten morroi batzuen atzetik zebiltzan, honek Boo Ahaltsua berpiztu nahi baitzuen. Boo Ahaltsua munstro ia suntsiezin bat zen: berpiztu ahal izateko energia behar zuten (Espazioko Gerlariena esaterako).\nTrunks eta Goten Vegetarengana iritsi zirenerako, hau Booren aurka borrokan zebilen. Vegetak biak konorte gabe utzi eta Satan Txikiri toki seguru batera eraman zitzala esan zion, Vegetak bere burua lehertzeko asmoa baitzuen Boo ere akabatzeko. Vegetak hala ere ez zuen lortu helburua. Son Gokuk Lurrean geratzen zitzaion denbora apurrean haurrei \"Bateraketa\" teknika irakastea erabaki zuen. Hala agertu zen gerlari berri bat: Gotrunks.\nBoo Ahaltsua garaitu eta hamar urtera, Arte Martzialen 29. Txapelketan parte hartu zuen.\nBeste hamar urte geroago (Dragoi Bola GTn jada) Pilafek izar beltzdun \"Dragoi Bolak\" erabili zituen Son Goku haur bilakatzeko. Unibertsoan zehar banatu ziren hauek. Baina bolak urtebete baino lehen ez baziren batzen Lurra lehertu egingo zen. Beraz, Son Goku, Pan eta Trunks hauen bila abiatu ziren. Denak batzeko zorian zeudela Umerekin egin zuten topo, Mu Doktoreaak sortutako bio-androidea. Hemendik aurrera Trunksek garrantzia galdu zuen, nahiz eta bera izan zen Umerengandik askatzea lortu zuen bakarra.\nEtorkizuneko Trunks.\nBera jaio eta gutxira Son Goku hil zen bihotzeko gaixotasun baten ondorioz eta 6 hilabete geroago 2 zibor agertu ziren: Zibor 17 eta Zibor 18. Hauek Goku hilda zegoela ikusita, Lurra eta gizateria suntsitzen hasi ziren. Gerlari guztiak hil zituzten Son Gohan eta Trunks (haur bat besterik ez zen) izan ezik. Satan Txiki ere hil egin zenez, ezin izan zuten inor berpiztu \"Dragoi Bolekin\". Trunks urteetan entrenatu zen Gohanekin, noizbait ziborrak garaitzeko. Egun batean, Trunks konorte gabe zela, Son Gohan hil egin zen ziborren aurkako borrokan. Une horretan amorruz beteta Trunksek Super Saiya bilakatzea lortu zuen.\n3 urte geroago Bulmak denboraren makina bat eraikitzea lortu zuen eta Trunksek 20 urte atzera egin zuen (Son Goku bizirik zela) androideen iristearen berri emateko. Freezer eta King Cold (honen aita) Lurra mehatxatzen aurkitu zituen. Trunks Super Saiya bilakatu eta biekin amaitu zuen. Goku abisatu eta bihotzeko gaixotasunetik libratzeko sendagai bat eman zion.\n3 urte geroago berriz ere atzera egin zuen, maiatzaren 12ko goizeko 10etara, eta ziborren aurka izandako lehen borrokaren ondoren iritsi zen. Berak ez zituen halako ziborrak gogoratzen: Zibor 19 eta Zibor 20 ziren. Harriduraz jakin zuen Gokuk ordura arte ez zuela sendagaia hartu, hau Trunks berriz iritsi baino lehentxeago arte ez baitzen gaixotu.\nZibor 20k bizirik irautea lortu zuen (hau Gero Doktorea zen) eta Trunksek lagunei berari jarraitzeko esan zien, Gero Doktoreak Zibor 17 eta Zibor 18 askatu nahi baitzituen. Hauek askatu eta Gero Doktorea akabatu zuten. Ondoren Zibor 16 ere askatu zuten.\nInor ez zegoenez prestatuta ziborrei aurre egiteko, Vegetarekin batera Denbora eta Espazioaren gelan entrenatzera sartu zen. Handik irtetean, Vegetak Cell (Zibor 17 xurgatuta jada) menperatzea lortu zuen Super Saiya baino haratagoko indarrez: \"Super Saiya Dai Ni Dankai\". Harrokeriaz, Celli Zibor 18 xurgatzen utzi zion eta honek konorte gabe utzi zuen. Orduan Trunks sartu zen borrokan (lehenago ez zen sartu, ez baitzuen bere aita mindu nahi bera baino indartsuagoa zela ikustean). Trunksek indar handiagoko egora lortu zuen: \"Super Saiya Dai San Dankai\", baina bizkortasuna galdu zuen egoera horretan (Trunksek ez zekien bere aitak ere maila hori bazuela baina nahita ez zuela erabili honek zekarren ondorioa jakinda). Borroka uztea erabaki zuen Trunksek, ez baitzuen irabazteko modurik ikusten. Cellek ordea, hauen aurrerapena ikusita, entrenatzeko 10 eguneko epea eman zien berriz ere bere aurka borroka zezaten. Trunks berriz ere Denbora eta Espazioaren gelan sartu zen entrenatzera.\nCellen Jokoan, Cell txiki baten aurka borrokatu zen eta, gero, Cell Beste Mundutik bizirik itzuli zenean, Trunks akabatu zuen. Vegetak ahal zuen guztia egin zuen mendekatzeko. Gohanek Cell garaitu ostean, Shenronek berpiztua izan zen.\nHurrengo egunean, etorkizunera itzuli eta bere garaiko ziborrak erraz garaitu zituen. Hilabate beranduago, iraganera itzultzeko asmoa zuenean besteei ziborrak garaitu zituela esateko, Cellekin topo egin zuen. Honek Trunks akabatu eta makina lapurtzeko asmoa zuen, baina Trunksek hau bazekien eta amarruaren berri zuenez Cell ere arazorik gabe akabatu zuen. (Eszena berdina zen Cellek 3. Trunks bat akabatu eta denboraren makinan iraganera joaten zenean).\nBeste etorkizun bat eta beste iragan bat.\n3. Trunks bat iaraganera bidaiatu behar zen (guk ezagutzen dugun Etorkizuneko Trunks bezala) ziborren berri emateko. Han ziborrak desaktibatzeko behar zen kontrola bereganatu eta hauekin amaitu zuten. 3. Trunks hau bere denbora lerrora itzuli eta ziborrak akabatu zituen. Baina justu iraganera (4. denbora lerroa) itzuli aurretik, lagunei ziborrak garaituak izan zirela esateko Cell azaldu eta Trunks akabatu zuen. Denboraren makina erabili zuen (oraindik guztiz programatu gabea) eta 1. denbora lerrora (guk ezagutzen duguna) joan zen guztiz osatuz (Cell perfektua) eta Cellen jokoak antolatuz."}
{"id": "71338", "revid": "119347", "url": "https://eu.wikipedia.org/wiki?curid=71338", "title": "UEFA Euro 2008rako sailkapen fasea", "text": "50 taldeak, talde hauek aurreko txapelketetan lorturiko puntuazioen arabera sailkatu ziren. Bakarrik taldeko partiduak hartu ziren kontuan eta ez bigarren aukerako partiduak. Halaber, ondorengo kontsiderazioak hartu ziren kontuan:"}
{"id": "71339", "revid": "336", "url": "https://eu.wikipedia.org/wiki?curid=71339", "title": "Anfiktion", "text": "Anfiktion (antzinako grezieraz A\u03bc\u03c6\u03b9\u03ba\u03c4\u03cd\u03c9\u03bd, \"Amphikt\u00fd\u00f4n\") greziar mitologian, Deukalion eta Pirraren bigarren semea izan zen, Helen, Protogeneia, Pandora II, Orestes eta Tiaren anaia. Beste tradizio batzuek, Atenasekoa bertakoa egiten dute.\nAnfiktion, Termopiletako herriko erregea izan zen eta Atenaseko errege zen Kranaoren alaba batekin ezkondu zen. Ondoren, Kranao bera kendu zuen tronutik, eta Anfiktionek bere burua izendatu zuen Atenaseko erregetzat, hamar urtez gobernatuz. Delfoseko Anfiktionia sortu zuen. Kontseilu anfiktionikoaren egoitzatik gertu, Anfiktionen aintzako tenplu (\"heroon\") baten hondakinak aurkitzen ziren.\nEriktoniok, Atenas bertako beste errege batek bota zuen Anfiktion Atenaseko tronutik"}
{"id": "71340", "revid": "512", "url": "https://eu.wikipedia.org/wiki?curid=71340", "title": "Antonio Ruiz de Montoya", "text": "Antonio Ruiz de Montoya (Lima, 1585eko ekainaren 13a-1652ko apirilaren 11) jesuita perutarra izan zen.\n1606an Jesusen Lagundian sartu zen, eta urte hartan bertan Paraguaira joan zen misiolari lehen aldiz.\nGuaraniera sakon aztertu zuen, eta lan horren emaitzak \"Tesoro de la lengua guaran\u00ed\" (guaraniera-gaztelaniaren hiztegia), \"Arte y Vocabulario de la lengua guaran\u00ed\" (gramatika liburua eta hiztegia) eta \"Catecismo de la lengua guaran\u00ed\" liburuak ditugu."}
{"id": "71343", "revid": "512", "url": "https://eu.wikipedia.org/wiki?curid=71343", "title": "Altdorf (Suitza)", "text": "Altdorf (\"herri zaharra\" alemanez) Suitzako erdialdean dagoen hiria da, Uri kantonamenduaren hiriburua dena.\nHiri senidetuak.\nAltdorf ondorengo hiriarekin senidetuta dago:"}
{"id": "71345", "revid": "512", "url": "https://eu.wikipedia.org/wiki?curid=71345", "title": "Schwyz", "text": "Schwyz (italieraz, \"Svitto\"), Suitzako erdialdeko hiria, izen bereko kantonamenduaren hiriburua. Luzernako aintziraren ertzean dago, Grosser Mythen mendiaren ondoan. Alemanez mintzo dira biztanle gehienak, eta katolikoak dira, oro har.\nHistoria.\n1240. urtean Schwyzko biztanleek arau bereziez gobernatzeko baimena jaso zuten Frederiko II.aren eskutik. Suitzako Konfederazioa onartu zuten aurreneko hiru kantonamenduetako bat izan zen, Urikoarekin eta Unterwaldenekoarekin batera. Habsburgotarren aurkako gerran parte hartu zuen, eta 1436-1450 urteetan Zurichi zegozkion lursail handiak bereganatu zituen.\nEkonomia.\nIndustria kimikoa eta turismoa dira ekonomia-jarduera nagusiak.\nOndasun nabarmenak.\nAipagarriak dira XVII. mendeko San Martin eliza barrokoa eta mende bereko udaletxea."}
{"id": "71346", "revid": "512", "url": "https://eu.wikipedia.org/wiki?curid=71346", "title": "Sarnen", "text": "Sarnen Suitzako erdialdean dagoen hiria da, Obwalden kantoiaren hiriburua dena."}
{"id": "71347", "revid": "512", "url": "https://eu.wikipedia.org/wiki?curid=71347", "title": "Stans", "text": "Stans Suitzako erdialdean dagoen hiria da, Nidwalden kantoiaren hiriburua dena."}
{"id": "71348", "revid": "512", "url": "https://eu.wikipedia.org/wiki?curid=71348", "title": "Zug", "text": "Zug (; ) Suitzako erdialdean dagoen hiria da, izen bereko kantonamenduaren hiriburua dena.\nMugakideak.\nHonako udalerri hauekin egiten du muga:\nHiri senidetuak.\nZug ondorengo hiriekin senidetuta dago:"}
{"id": "71349", "revid": "512", "url": "https://eu.wikipedia.org/wiki?curid=71349", "title": "Frauenfeld", "text": "Frauenfeld Suitzako iparraldean dagoen hiria da, Turgovia kantoiaren hiriburua dena.\nHiria Thur ibaiak zeharkatzen du.\nHiri senidetuak.\nFrauenfeld ondorengo hiriarekin senidetuta dago:"}
{"id": "71350", "revid": "336", "url": "https://eu.wikipedia.org/wiki?curid=71350", "title": "Aarau", "text": "Aarau iparraldeko Suitzako hiria da, Argovia kantonamenduaren hiriburua. 2012an 20.103 biztanle zituen.\nHiriaren inguruetan dago Habsburgo errege familiaren gaztelua. Oihal eta mekanika industriak daude.\nHiri senidetuak.\nAarau ondorengo hiriekin senidetuta dago:"}
{"id": "71351", "revid": "512", "url": "https://eu.wikipedia.org/wiki?curid=71351", "title": "Sankt Gallen", "text": "Sankt Gallen edo St. Gallen (, , , ) Suitzako ipar-ekialdean dagoen hiria da, izen bereko kantonamenduaren hiriburua dena.\nKonstantza lakuaren hegoaldetik 12 kilometrora dago, Steinach ibaiaren ertzean.\nHistoria.\n614. urtean galiar-irlandar fraide batek sortu zuen ermita batean du jatorria. Abadia bihurtu zen 720. urtean eta 747an beneditarren ordenakoa egin zen. 1803. urtean sortu zen Sankt Gallengo kantonamendua.\nEkonomia.\nIndustria (ehungintza, janari industria, tresneria mekanikoa) da ekonomia jarduera nagusia. Unibertsitatea dauka.\nOndarea.\nAipagarriak dira abadetxe zahar baten gainean eraikitako XIV. mendeko katedral barrokoa (XVIII. mendean berritua) eta abadetxeko liburutegia (1758-1767).\nAntzinako abadia.\nKarlomagno hil (814) eta berehala, Indenen eta Aachenen bildu zen Elizaren kontzilioa (816-817), eta han finkatu ziren erromatar liturgia eta monasterioetako arauak. Sankt Gallen abade-etxerako egindako planoa da monasterioetan ordena jartzeko borondate horren erakusgarri behinena. 820 aldera marraztu zuten, eta bertan laburtu zen kontzilioan monasterioei buruz erabakitakoa. Karolingiar arkitekturako eredutzat hartzen da.\nPlanoan aurreikusita eta jasota daude komentu batean sor daitezkeen beharrizan guztiak : logela, jangela, sukaldeak, eritegia, kalostra eta eskola, erromes eta bisitarientzako egoitza, ukuiluak eta beste hainbat eraikin, abadearen egoitza, eta, erdiko aldea eta espazio guztiaren ia erdia hartzen duela, eliza. Elizak badu berrikuntza bat, mendebaldeko dorrearen tokian abside bat baitu, ekialdekoari kontrajarrita. Eraikina mendebaldera orientatzeko formula hori erromatar ereduetatik hartu bide zuten, eta karolingiar liturgia erromatartu izanaren frogatzat hartzen da. Basilika bat da eliza, eta gurutzadura eta korua ditu ekialdean. Erdiko habearteak eta alboetakoek -zeinetan ere aldare asko dauden- ez dute espazio bakar jarraitu bat osatzen, baizik eta esparruka daude zatituak, hesi moduko batzuen bitartez. Ate eta sarbide asko zituen : mendebaldeko absidearen ondoan bi, eta beste hainbat iparraldetik bezala hegoaldetik. Mendebaldeko absidea San Petriri eskainita dago.\nHiri senidetuak.\nSankt Gallen ondorengo hiriarekin senidetuta dago:"}
{"id": "71352", "revid": "336", "url": "https://eu.wikipedia.org/wiki?curid=71352", "title": "Martziano", "text": "Flavio Martziano Augusto edo Martziano (390 urte ingurua - 457. urteko urtarrilaren 27) Ekialdeko Inperio Erromatarreko agintaria 450. urtetik karguan 457. urteko urtarrilak 27an hil zen arte. Bizantziar Inperioko agintaria izan zela kontsidera liteke ez bata oso argia Ekialdeko Inperioaren eta Bizantziar Inperioaren arteko muga. Inperioaren berrantolaketa ekonomikoa burutu zuen eta bere agintean zehar boteretsuagoa bihurtu zen. Martzianoren kanpo politika isolazionista izan zen etengabe erasoak jasaten zituen Mendebaldeko Inperio Erromatarrari laguntzarik eskaini ez ziolarik (besteak beste Atilak Italia inbaditu eta Bandaloek 455. urtean Erroma sakeatu zuten).\nAgintari izan aurretik.\nMartziano Trazia edo Ilirian jaio zen 390 urte inguruan. Gaztetan armada inperialean sartu eta soldadu izan zen. Aspar buruzagi alanoaren eta honen seme Ardaburioren agindupean 19 urte egon zen pertsiar eta bandaloen kontrako kanpainetan parte hartu zuelarik. 431. urtean bandaloek bataila batean preso egin zuten Hippo Regiusetik gertu (gaur egungo Annaban); Genseriko errege bandaloak alde egiten utzi zion bandaloak sekula erasoko ez zituela zin egin ostean.\nAspar eta Ardaburiok botere handia zuten Konstantinoplako gortean eta hauei esker errege-guardiako kapitain izendatu zuten. Gortean zela geroz eta kargu garrantzitsuagoak lortu zituen, lehenik tribuno izendatu zuten eta azkenean senatari bihurtu zen. Teodosio II.a (garaiko agintaria) 450. urtean hil zenean honen arreba Pulkeriak jaso zuen agintea. Berriro ere Aspar eta Ardaburioren laguntzarekin Pulkeriak bere senar hartzea lortu zuen agintaritza lortu zuelarik. Pulkeriak Marzianori bien artean sekula semerik izango ez zutela zin egitera behartu zuen elkarrekin sexutan sekula jostatuko ez zirela alegia. Horrela bada lortu zuen Martzianok agintea, bostgarren mende erdialdeko Ekialdeko Inperioa hunoen sarraskiek ondatua eta diruz eskas zebilen arazo horiek gainditzea izanen zen Martzianoren betebeharra.\nAgintea.\nHunoak eta lehen erabakiak.\nMarzianoren lehen erabakietako bat hunoei Ekialdeko Inperioak ordaintzen zien dirusaria bertan behera uztea izan zen. Teodosio II.aren agintean dirusari honen truke Atilak Ekialdeko Inperioa erasoko ez zuela zin egin zuen. Erabaki arriskutsua zen hunoek ordura arte izandako etsai guztiak garaitu zituzten eta deuseztaezinak ziruditen. Hala ere Konstantinopla ondo defenditu ezkero hiri guztiz segurua zen eta azkenean dirusaria ukatu zioten arren Atilak Mendebaldeko Inperioaren erasoarekin jarraitu zuen Martzianok diru asko aurreztu ahal izan zuelarik. 451. urtean hunoek Galia eraso zuten eta 452. urtean Italia. Hunoek Mendebaldeko Inperioarekin amaitu ez bazuten ere Ekialdeko Inperioaren laguntza jasotzea ekidin zuten.\nInperioak diru galera ugari zituen: ustelkeria, antolaketa kaxkarra... Martzianok egoera hau konpondu nahi izan zuen. Inperioaren ekonomia berrantolatu zuen eta ustelkeria murriztu zuen. Erasoak jaso eta biztanleak galdu zituzten lurraldeetara kolonoak bidali zituen. 452. urtean pertsiarren erasoei aurre egin zien Egipton eta Sirian bai eta Armeniako mugan izandako matxinada zapuztu 456. urtean.\nKaltzedoniako Kontzilioa.\nMartzianoren agintaldian izan zen garaiko kontzilio erlijiosorik garrantzitsuena, Leon I.a aitasantuak deituriko Kaltzedoniako kontzilioa (IV. Kontzilio Ekumeniko izenez ere ezaguna). Bilkura teologiko honetan Kristoren izate eta izakeraren inguruan ziren eztabaidak argitu nahi ziren. Eskola teologiko ezberdinek kristauen profetak izaera jainkotiarra edo gizakikoa zuela defendatzen zuten, ortodoxiak ordea kristok bi izaerak bat egiten zituela zioen. Azkenean ortodoxoek euren ikuspegia inposatu zuten eta handik aurrera kristok izaera bakar baina aldi berean bikoitza zuela ametitzen ez zutenak herejeak izango ziren doktrina monofisistaren jarraitzaileak. Monofisismoa heretiko deklaratzeak ondorio latzak izango zituen Ekialdeko Inperioan Egipto eta Sirian monofisistak indartsuak baitziren eta ez zuten sekula ortodoxoen aurrean amore emango. Martzianoren ondorengo agintariek buruhauste ugari izango zituzten monofisisten alde eta aurka azaltzerakoan sekula bi doktrinen (ortodoxiaren eta monofisismoaren) arteko bakea lortu gabe.\nKanpo politika: Isolazionismoa.\nLehen aipatu bezala Martzianoren kanpo politikaren leloa isolazionismoa izan zen, ez zuen Mendebaldeko Inperioa lagundu hunoen erasoa jasotakoan (ziurrenik hunoek ekialdea ere eraso ez zezaten) eta Genserikori preso egondakoan zin egin bezala ez zituen Bandaloak eraso ezta hauek 455. urtean Erroma sakeatu zutenean. Isolazionismoaren jatorri arrazoi ugari izan liteke: alde batetik Ekialdeko Inperioaren krisi ekonomikoa, aurreko agintariek inperioaren dirua xahutu zuten, bestetik atzerriko kanpaina militarretan porrot bat izan ezkero inperioak jasan zezakeen ahultasuna. Aurreko arrazoiez gain Aspar ere artean zebilen bere influentziaren bidez barbaroak lagun zitzakeelarik..\nMendebaldeko Inperioa garaitu ostean Ekialdeko Inperioa bihurtu zen hunoen helburu, Martzianoren zorionerako hala ere Atila handik gutxira hil zen eta bere oinordekoek ezin izan zituzten konkistatzaileak baturiko lurraldeak kontrolatu, hunoak asko ahuldu ziren eta ez ziren handik aurrera hain arriskutsu izango. Kondaira baten arabera, Atila hil baino egun batzuk lehenago, Martzianok izandako amets batean etsaia arkua erabiltzen ari zela eskuetan hautsi zitzaiola ikusi zuen, handik gutxira iritsi zen gortera haren heriotzaren berria.\nHeriotza.\nMartziano 457. urtean hil zen gaixotasunak jota, zenbait iturrien arabera pelegrinazio batean egindako zauri batek harturiko gangrenak jota hil zen. Mendebaldeko Inperioa estuen zenean lagundu ez bazuen ere Ekialdeko Inperioko lehen agintarien artean hoberenetakoa dugu, kudeatzaile zuhurra eta inperioaren ekonomiaren birmoldatzailea.\nMartziano eta bere emazte Pulkeria eliza ortodoxoaren saindu dira Martzianoren eguna otsailaren 17a delarik."}
{"id": "71353", "revid": "119347", "url": "https://eu.wikipedia.org/wiki?curid=71353", "title": "Schaffhausen", "text": "Schaffhausen (, , ) Suitzako iparraldeko hiria da, izen bereko kantonamenduaren hiriburua. Rhin ibaiaren ertzean dago, Rhin eta Durach ibaien bilgunetik hurbil. Alemanez mintzo dira herritar gehienak, eta protestanteak dira nagusiki.\nHistoria.\n1050. urtean sortutako beneditar abadetxe baten inguruan hazi zen Schaffhausen. Hiri Inperial Askea izan zen 1190. urtetik aurrera, baina Habsburgotarrek berenganatu zuten 1330ean. 1415. urtean, Suitzara bildu zen, eta, 1501ean, Suitzako Konfederazioko kide egin zen.\nEkonomia.\nMerkataritza eta industria (ehungintza, larrugintza, doitasun industria, tresneria mekanikoa) dira ekonomia-jarduera nagusiak.\nOndasun nabarmenak.\nErdi Aroko monumentuak gorde ditu, eta aipagarriak dira, besteak beste, katedral erromanikoa, XIV-XV. mendeetako udaletxea eta Santu Guztien museoa. Schaffhausendik gertu, Rhin ibaiak Neuhausen am Rheinfall udalerrian duen ur-jauzia Europako ur-jauzirik handiena da, eta turismo ugari erakartzen du.\nHiri senidetuak.\nSchaffhausen hiri hauekin senidetuta dago:"}
{"id": "71354", "revid": "512", "url": "https://eu.wikipedia.org/wiki?curid=71354", "title": "Liestal", "text": "Liestal iparraldeko Suitzako hiria da, Basilea Herrialdea kantonamenduaren hiriburua. Basileatik 17\u00a0km hegoaldera dago. 2012an 13.708 biztanle zituen.\nHiri senidetuak.\nLiestal ondorengo hiriekin senidetuta dago:"}
{"id": "71355", "revid": "512", "url": "https://eu.wikipedia.org/wiki?curid=71355", "title": "Herisau", "text": "Herisau Suitzako ipar-ekialdean dagoen hiria da, Appenzell Ausserrhoden kantonamenduaren hiriburua. 2012an 15.222 biztanle zituen."}
{"id": "71356", "revid": "2341", "url": "https://eu.wikipedia.org/wiki?curid=71356", "title": "Marziano (agintaria)", "text": ""}
{"id": "71357", "revid": "201", "url": "https://eu.wikipedia.org/wiki?curid=71357", "title": "Martziano (agintaria)", "text": ""}
{"id": "71358", "revid": "105290", "url": "https://eu.wikipedia.org/wiki?curid=71358", "title": "Appenzell (hiria)", "text": "Appenzell Suitzako ipar-ekialdeko hiria da, Appenzell Innerrhoden kantonamenduaren hiriburua. 2012an 5.661 biztanle zituen."}
{"id": "71359", "revid": "105290", "url": "https://eu.wikipedia.org/wiki?curid=71359", "title": "Aldaon", "text": "Aldaon Aralarko Malloetako mendi bat da, Aralarko mendilerro osoko bigarren mendirik garaiena, Intzako dorrearen ondoren. Gainera, Gipuzkoa eta Nafarroa arteko muga egiten du.\nIrispideak.\nIntzako dorretik berehala helduko gara Aldaonera. Baratzail lepora zuzen jaitsi ordez, Usalden Jasoarriena izeneko lepora irten daiteke. Lepo hau, Baratzail baino mendebalderago dago, eta goitiera txikiagoa jeitsi behar da. Usalden Jasoarriena lepotik, hurbil geratzen da Aldaonen tontorra.\nGuardetxetik, Errenagako babeslekuen bidea hartu behar da, Trikuharri lepora heldu arte. Mendebalderantz Intzako dorrearen azken aldapak inguratuz, Usalden Jasoarriena lepora heltzen da. Ezkerretik, bertan dago mendiaren tontorra.\nGaintzatik, bide argi batek, Larremear izeneko lautadetara daroa, Intzako dorrearen oinetan. Bidezidor bat, eskuinetik, pagadian sartzen da eta mendiko zirku batetara daroa, Baratzail lepoaren oinean bertan. Malloaren gailurrean bertan, eskuinerantz hartu behar da, Aldaonen tontorrera iristeko.\nIntzatik, aurreko bidearekin bat egin daiteke, Larremear lautadara heldu baino lehenago, bide hau askoz utziago dagoen arren."}
{"id": "71360", "revid": "28455", "url": "https://eu.wikipedia.org/wiki?curid=71360", "title": "Mercosur", "text": "Mercosur edo Mercosul (, , ) merkataritza arloko erakundea da, Argentina, Brasil, Paraguai eta Uruguaik osatutakoa eta 1991n sortutakoa.\nBere helburua kideen arteko librekanbio sustatzea da, hau da, ondasun, lagun eta dibisen hartu-emana. Gaztelania, portugesa eta guaraniera dira hizkuntza ofizialak.\nBilakaera.\nSorreraren ondoren Venezuela bazkide bihurtu zen eta Bolivia bazkide bihurtzeko prozesuan dago. Txile, Kolonbia, Ekuador, Peru, Guyana y Surinam \u00abElkartutako estatuak\u00bb bihurtu dira.\n2012ko ekainaren 22an, Paraguaiko presidentearen epai politikoari erantzunez, Paraguairen parte hartzea eten zuten, baina 2013ko uztailaren 13an atzera bota zuten zigorra.\nVenezuelaren sarrera 2006an onartu zen, baina ez zen 2013 arte gauzatu ordura arte Paraguaik ez zuelako onartu.\nVenezuelak merkataritza, politika, demokrazia eta giza eskubideei inguruko Mercosurreko eskakizunak betetzen ez zituela argudiatuta 2016ko abenduaren 1ean, Venezuela kanporatua izan zen.\nHitzarmenak eta egitasmoak.\nHerrialdeen arteko merkatu libreaz gain Mercosur merkataritza-hitzarmen asko ditu hainbat herrialde eta herrialdeen arteko elkarterekin. Andeetako Komunitatea, Egipto, Palestina eta Israel, Kuba, India...\nEuroparekin aspalditik merkataritza librerako hitzarmen bat negoziatzen ari da. Urte batzuen etenaren ondoren 2023an negoziazioak berraktibatu dira eta laster sinatuko da.\nGaratutako egitarauen artean aipagarrienak hauek dira: Hegoaldeko Bankua, autoen matrikula bakarra eta gatazkak ebazteko arbitrajea. "}
{"id": "71361", "revid": "1545", "url": "https://eu.wikipedia.org/wiki?curid=71361", "title": "L\u00e9man", "text": "L\u00e9man Erdialdeko Europan dagoen bigarren aintzira handiena da, Balaton izenekoaren ondoren. Suitza (% 60) eta Frantzia (% 40) artean dago, Vaud, Geneva eta Valais kantoietan eta Savoia Garaia departamenduan hedaturik.\nInguruko udalerriak.\nMendebaldeko muturrean Geneva dago; iparraldeko ertzean, mendebaldetik ekialdera, udalerri hauek: Ferney-Voltaire, Versoix, Nyon, Gland, Morges, Lausana, Vevey eta Montreux; hegoaldeko ertzean, Thonon-les-Bains."}
{"id": "71364", "revid": "8206351", "url": "https://eu.wikipedia.org/wiki?curid=71364", "title": "Bai Horixe", "text": "Bai Horixe HABEk sortu eta Euskal Telebistak emandako euskal telesaila da, Juan Miguel Gutierrezek zuzendua. Euskara ikasteko eta bideoz grabatutako lehenengo programa izan zen, eta Euskal Telebistak jarraituki emandako lehenengo telesaila. Gainera, aktore euskaldunekin grabatu zen, eta zuzeneko soinua erabiliz. Telesailarekin batera, \"Bai Horixe: Euskara Ikasteko Lehenengo Urratsa\" liburuak sortu zituen HABEk.\n\"Bai Horixe\" argitaratzean, baliabide berri bat jarri nahi izan zuen HABEk euskara ikasten eta irakasten ari zirenen eskuetan. Baliabide berria, sortu berria zelako eta teknika berriez egina, gizarte berriak eskatzen zuenaren arabera. Eta horrexek hain zuzen egiten zuen berria ez ezik, bizia eta erakargarria, eraginkorra eta anitza...\nTalde zabal baten ia lau urteko (1985-1988) lanen emaitza izan zen, euskara ikasten hasten zirenei lehen urratsetan laguntzeko moldatua: hasi ez hasi zebiltzanei bultzatzeko, hasiberriei aurrera eragiteko, eta aurreraxeago zihoazenei arnasa berria emateko.\nHala ere, ez zen erabateko metodoa, baizik euskara ikasten hasteko lehen bultzada. Guztira, 30 saiok osatzen zuten \"Bai Horixe\" bideo programa. Saio bakoitza ordu erdikoa zen eta bost atal nagusi zituen:"}
{"id": "71365", "revid": "1545", "url": "https://eu.wikipedia.org/wiki?curid=71365", "title": "Bai Horixe!", "text": ""}
{"id": "71366", "revid": "336", "url": "https://eu.wikipedia.org/wiki?curid=71366", "title": "Iwo Jimako gudua", "text": "Iwo Jimako gudua, Bigarren Mundu Gerrako Ozeano Bareko Frontean jazo zen gudu garrantzitsua. Estatubatuarrek Iwo Jima japoniar irla konkistatzeko operazio militarrak abiatu zuen Bigarren Mundu Gerrako gudurik ezagun eta aldi berean odoltsunetakoa. Gudua 1945eko otsailaren 19an \u2014estatubatuarrak irlan lehorreratu zirenean\u2014 hasi zen, eta martxoaren 26an amaitu.\nGudu hura zinez gogorra izan zen. Izan ere, Iwo Jima garrantzi estrategiko handiko kokagunea zen aliatuentzat, han zeuden hiru aerodromoetatik Japonia bonbardatzeko beharrezko sostengua bidali baitzitekeen. Japoiarrentzat, berriz, kokagunearen estrategikotasunaz gain, irlak garrantzi sinboliko nabarmena zuen, gerran lehen aldiz, benetako lur japoniarra jokoan baitzegoen. Irlaren defentsa Japoniako Armada Inperialaren esku zegoen, gudarien buruzagia Kuribayashi jenerala zelarik. Japoniarrek, era esanguratsuki trinko batean antolatu zuten irlaren defentsa, posizio indartuak, bunker handiak, artileria ezkutatua eta 18\u00a0km baino gehagoko tunel sare bat erabiliz. Suribachi mendia bereziki indarturiko kokagune bat izan zen, handik estatubatuarrek burutuko zuten lehorreratze guztia kontrolatzen ahal baitzen. estatubatuarrak lehorreratu zirelarik, japoniarrek sutsuki borrokatu zuten. Borrokaren krudetasunean, hasierako 21.000 japoniarretatik, 20.000 pasatxo hil ziren, besteak beste, ez errenditzeko agindu espresua jaso baitzuten. Guduaren amaieran, estatubatuarrek 216 preso besterik ez zuten egin.\nIwo Jimako gudua bereziki ezaguna egin zuen Joe Rosenthalek ateratako argazkiak, non hainbat marine ageri diren, Suribachi mendiaren tontorrean AEBetako bandera altxatzen."}
{"id": "71367", "revid": "9190982", "url": "https://eu.wikipedia.org/wiki?curid=71367", "title": "Benta Berri (telesaila)", "text": "Benta Berri Pausokak Euskal Telebistarako sortutako telesaila da.\nSinopsia.\nTomas Kortazar baserriaren jabe bilakatu da aita hil ondoren eta, ama aurkako iritzikoa izan arren, baserria nekazal etxe bihurtuko du. Bertan denetariko jendea bizi da."}
{"id": "71368", "revid": "1545", "url": "https://eu.wikipedia.org/wiki?curid=71368", "title": "Konstantzako aintzira", "text": "Konstantzako aintzira () erdialdeko Europan dagoen aintzira da, Baden-W\u00fcrttemberg estatu alemaniarraren, Turgovia, Schaffhausen eta Sankt Gallen kantonamendu suitzarren eta Vorarlberg estatu austriarraren artean. \"Suabiako itsasoa\" ezizenaz ezagutzen da.\nAintzirako hiririk populatuenak Konstanza, Friedrichshafen, Radolfzell am Bodensee, Bregenz eta Lindau (Bodensee) dira. Uharterik handienak Reichenau beheko lakuan eta Lindau eta Mainau goiko lakuan dira.\nDeskribapena.\nKonstantzako aintzira Europako erdialdeko eta mendebaldeko ur gezako hirugarren aintzirarik handiena da (eta bigarren handiena bolumenari dagokionez), Geneva lakuaren eta Balaton lakuaren ondoren.\n63 km (39 milia) luze eta ia 14 km (8,7 milia) ditu bere punturik zabalenean. 536 km2 inguru ditu (207 milia karratu) eta 395 metrora dago (1.296 oin) itsas mailatik. Bere sakonerarik handiena 252 metrokoa da (827 oin), zehazki Goi Lakuaren erdian. Bere bolumena 48 km3 ingurukoa da (12 milia kubiko).\nLakuak bi zati ditu: ekialdeko sekzio nagusia, \"Obersee\" edo Goi lakua izenekoa, 473 kilometro karratu (183 milia karratu) hartzen dituena, bere ipar-mendebaldeko besoa barne, \"\u00dcberlinger See\" (61 km2 (24 milia karratu)), eta mendebaldeko sekzio askoz txikiagoa, \"Untersee\" edo Behe lakua\" deitua, 63 kilometro karratu inguruko azalerarekin (24 milia karratu).\nBi laku hauen arteko lotura \"Seerhein\" ibaia da (lit.: Rhin lakua). Geografikoki, batzuetan ez da aintziraren zatitzat hartzen, ibaitzat baizik.\nKonstantzako Behe lakua hiru zatitan banatuta dago: Alemaniako bi zatiak, \"Gnadensee\" uhartearen iparraldean eta \"Mettnau\" penintsularen iparraldean (\"Markelfinger Winkel\"), eta \"Zeller See\" uhartea, \"Radolfzell\" uhartearen hegoaldean eta uhartearen ipar-mendebaldean. Uhartearen hegoaldean eta bere hegomendebaldeko besoarekin \"Stein am.\"\nHistoria.\nKonstantzako aintzira Rhin glaziarrak sortu zuen izotz garaian. Azken glaziaraldiaren ondoren, duela 10.000 urte inguru, Obersee eta Unterseek oraindik laku bakar bat osatzen zuten. Rhin Garaiaren beheranzko higadurak, lakuaren maila mailaz maila hondoratzea eta Konstanzer Schwelle azaleratzea eragin zuen.\nRhin ibaiak, \"Bregenzer Ach\" ibaiak eta \"Dornbirner Ach\" ibaiak Alpeetatik aintzirara sedimentuak eramaten dituzte, honela, pixkanaka, sakonera gutxituz eta hego-ekialdeko lakuaren hedadura murriztuz.\nAntzinatean, bi lakuek izen ezberdinak zituzten, eta, ezagutzen ez diren arrazoiengatik, izen bera izatera pasa ziren.\nIzena.\nPoponio Mela geografo erromatarra izan zen aintzirak aipatu zituen lehena. \"Lacus Venetus\" deitu zion goikoari eta \"Lacus Acronius\" behekoari; Rhin ibaia bietatik igarotzen da. 75 urtearen inguruan. Plinio Zaharra naturalistak, biei, \"Lacus Raetiae Brigantinus\" deitu zien, lakuko hiri erromatar nagusiaren omenez, \"Brigantium\" (beranduago Bregenz). Izen hau, hemen bizi ziren Brigantii zeltekin lotua dago, eta tokiak tribuaren izena jaso zuen edo eskualdeko biztanleek euren kokaleku nagusiaren izena jaso zuten argi ez dagoen arren. Amiano Martzelinok \"Lacus Brigantiae\" forma erabili zuen.\nGaur egungo \"Bodensee\" izen alemaniarra, \"Bodman\" toki izenetik dator, ziuraski, jatorrian, antzinako goi alemaniar \"bodamon\" hitzetik eratorria, \"lurzoruetan\" esan nahi zuena, laku ondoko lur lauan toki bat adierazten duena. Leku honek, \u00dcberlingen aintziraren (\u00dcberlinger See) mendebaldeko muturrean kokatua, eskualdez gaindiko izaera bat izan zuen Goi Erdi Aroan, jauregi inperial franko bat bezala (K\u00f6nigspfalz), alamanniar egoitza eta\u00a0 txanpon-etxea;\u00a0 izena aintzirara transferitzeko arrazoia hau\u00a0 izan daiteke (\"lakua, honen ondoan baitago Bodman\". 833-834 urteetatik aurrera, latindar iturrietan, izena, latinezko bere forma \"lacus potamicus\"ean agertzen da. Beraz, Walahfrid Strabo bezalako aditu monastikoek, oker onartu zuten \"Bodman Pfalzen\" (\"Potamum\" latinizatuz) eratorritako izena, grezierazko \"potamos\" \"ibaia\" hitzetik eratorria zela eta \"ibai aintzira\" esan nahi zuela. Baliteke, baita ere, Rhin ibaia lakuan zehar zihoalako eragina izatea.\nWolfram von Eschenbachek, erdi goi alemaniarrean, \"Bodemensee\" edo \"Bodemsee\" bezala izendatzen du, azkenean, gerora egungo alemaniar izenerantz eboluzionatu duena, \"Bodensee\". Izena, \"Bodanr\u00fcck\"ekin lotuta egon daiteke, \u00dcberlingen lakua eta Behe lakuaren arteko muino katea eta Bodman etxearen historiarekin.\nAintziraren alemaniar izena, Bodensee, beste hizkuntza askok hartu dute, adibidez: holanderaz: Bodenmeer, danieraz: Bodens\u00f8en, norvegieraz: Bodensj\u00f8en, suedieraz: Bodensj\u00f6n, finlandieraz: Bodenj\u00e4rvi, errusieraz: \"\u0411\u043e\u0434\u0435\u043d\u0441\u043a\u043e\u0435 \u043e\u0437\u0435\u0440\u043e\", polonieraz: Jezioro Bode\u0144skie, txekieraz: Bodamsk\u00e9 jezero, eslovakieraz: Bodamsk\u00e9 jazero, hungarieraz: Bodeni-t\u00f3, kroazieraz: Bodensko jezero, albanieraz: Liqeni i Bodenit.\nXV. mendeko Konstantzako kontzilioaren ondoren, \"Lacus Constantinus\" izen alternatiboa erromantzearen (erromatar katolikoa) eremuan erabili zen. Izen hau, jada 1187an \"Lacus Constantiensis\" eran erabilia izan zena, Konstantza hiritik zetorren, Rhin ibaiaren bokalean, Oberseetik; honen jatorrizko izena, \"Constantia\", aldi berean, erromatar enperadorearengandik eratorria da, Konstantzio Kloro (K. a. 300 inguruan). Hortik dator frantsesez: \"Lac de Constance\", italieraz: \"Lago di Costanza\", portugeraz: \"Lago de Constan\u00e7a\", espainieraz: \"Lago de Constanza\", errumanieraz: \"Lacul Constan\u021ba\", grekeraz: \"\u039b\u03af\u03bc\u03bd\u03b7 \u03c4\u03b7\u03c2 \u039a\u03c9\u03bd\u03c3\u03c4\u03b1\u03bd\u03c4\u03af\u03b1\u03c2 \u2013 Limni tis Konstantias, arabieraz\", \u0628\u062d\u064a\u0631\u0629 \u0643\u0648\u0646\u0633\u062a\u0627\u0646\u0633 \"bu\u0127aira Konstans\" eta turkieraz \"Konstanz g\u00f6l\u00fc\". Ingelesean ere, erromantze eragineko Lake Constance izena hartu zen, eta, ondoren, hebreerara, swahilierara esportatu eta beste hizkuntza batzuetara. Hizkuntza askotan, bi formak paraleloan existitzen dira, erromantzeraz: Lai da Constanza eta Lai Bodan, esperantoz: Konstanca Lago eta Bodenlago...\n\"Suabiako itsasoa\" izen poetikoa, Aro moderno goiztiarreko eta Ilustrazioko idazleek hartu zuten antzinako egileengandik, ziuraski, Tazitorengandik. Hala ere, uste hau akats batean oinarritu zen (Teutoburgoko basoaren eta Taunusaren antzekoa): erromatarrek, batzuetan, \"Mare Suebicum\" izena erabiltzen zuten Itsaso Baltikorako, ez Konstantzako aintzirarako. Erromatarrek \"sueboak\" deritzenak lokalizatu zituzten garaian, Elbako tribu germaniar bat itsaso batetik gertu ulergarria zen. Aro Moderno goiztiarreko egileek, hau alde batera utzi zuten, eta aintzirarik handienaren izena hartu zuten antzinako Suabiako Dukerriaren erdian, egungo Suitzako zatiak ere hartzen zituena. Gaur egun, Suabiako itsasoa (Schw\u00e4bisches Meer) Konstantzako aintzirarako termino hiperboliko bezala baino ez da erabiltzen.\nGeografia eta klima.\nKonstantza aintzirak 571\u00a0km\u00b2-ko azalera du. Rhin ibaiak mendebaldetik datorrela aintziran sartu aurretik aintzira txikiago bat eratzen du, Untersee edo Zellersee izena duena. Ertzean, Radolfzell am Bodensee eta uhartean Reichenau hiri alemaniarrak dira handienak.\nUda epel eta hezea du eta tenperatua 20 eta 23\u00a0\u00b0C artean egonkor mantentzen da. Udaberrian eta udazkenean \"F\u00f6hn\" haize bero eta lehorrak jotzen duenean ikuspegi ederrak agertzen dira, baina neguan behelainoa ohikoa da.\nDemografia.\nSuabian kokaturiko aintzira horren inguruan bi milioi eta erdi pertsona bizi dira: gehienak alemanezko hiztunak dira. Mendebaldeko ertzean, Konstantza hiria (84.000 biztanle) dago; ekialdean, Lindau (35.000). Ondoko hauek dira Konstantza aintziraren inguruko herri nagusiak:\n Alemanian (mendebaldetik ekialdera):\n Austrian:\n Suitzan (mendebaldetik ekialdera):"}
{"id": "71372", "revid": "105290", "url": "https://eu.wikipedia.org/wiki?curid=71372", "title": "Neuch\u00e2tel aintzira", "text": "Neuch\u00e2tel aintzira Suitzako mendebaldean dago kokatuta, Berna, Neuch\u00e2tel, Vaud eta Friburgo kantonamenduetan hedatutakoa.\nNeuch\u00e2tel hiriak izena ematen dio lakuari, honen ipar-mendebaldeko ertzean dagoelarik."}
{"id": "71373", "revid": "105290", "url": "https://eu.wikipedia.org/wiki?curid=71373", "title": "Lau Kantonamenduetako aintzira", "text": "Lau Kantonamenduetako aintzira edo Luzernako aintzira (alemanez: \"Vierwaldst\u00e4ttersee\": frantsesez: \"lac des Quatre Cantons\"; italieraz: \"Lago dei Quattro Cantoni / Lago di Lucerna\"; erretorromanieraz: \"Lag Lucerna\") Suitzako erdialdean kokatuta dago, Uri, Schwyz, Unterwalden (Obwalden eta Nidwalden) eta Luzerna kantoietan hedaturik.\nLuzernak izena ematen dio aintzirari, ipar-mendebaldeko ertzean dagoelarik."}
{"id": "71374", "revid": "105290", "url": "https://eu.wikipedia.org/wiki?curid=71374", "title": "Reuss", "text": "Reuss Suitzako laugarren ibairik luzeena da, Luzerna eta Altdorf hirietatik igarotzen dena, besteak beste.\nDeabruaren zubia.\nTeufelsbr\u00fccke edo \u00abDeabruaren zubi\u00bb ezaguna Uri Kantoian kokatuta dago, Sch\u00f6llenen izeneko harroilan."}
{"id": "71375", "revid": "98220", "url": "https://eu.wikipedia.org/wiki?curid=71375", "title": "Limmat", "text": "Limmat Suitzako ibaia da, Z\u00fcrich hiritik gertu sortzen dena, lakuan, eta ipar-mendebalderantz abiatzen dena Aar ibaian amaitu arte.\nLinth ibaiak Z\u00fcrich aintziran ahoa duenez, batzutan ibai bakartzat hartzen dute Linth-Limmat sistema."}
{"id": "71379", "revid": "512", "url": "https://eu.wikipedia.org/wiki?curid=71379", "title": "Aralarko Malloak", "text": "Aralarko Malloak Aralarko mendilerroaren ekialdean, Nafarroako aldean, Araitz haranaren gainean dauden malloak dira, Leitzaldean. Han daude mendilerroko mendietako asko; besteak beste, Aralarko bi mendirik altuenak: Intzako dorrea (1431 m) eta Aldaon (1411 m). Malloetako zati bat Gipuzkoan dago, Tolosaldean (Amezketako meategiak eta Bedaio).\nMalloak ederki ikus daitezke, Araitz haranean barrena Lekunberri eta Tolosa lotzen dituen bidetik, Araxes ibaiaren ibilbideari jarraikiz.\nGuardetxea, Baraibar aldetik , beste abiapuntu bat da.\nMendi nagusiak.\nHona hemen Aralarko Malloetako mendiak: Iparraldeko multzoan, Balerdi edo Mallozar (1.165 m), Artubi (1.263 m) eta Uakorri (1.306 m) ditugu, Azkarate herri nafarra eta Bedaio gipuzkoarra aldera. Artubi eta Uakorri artean, Astunalde ataka dago.\nErdialdean, Beoin (1.350 m), Egurbide (1.317 m), Urkute (1.328 m), Aldaon (1.411 m), Intzako dorrea edo Hirumugarrieta (1.431 m) eta Kurutzeaga (1.308 m) tontorrak daude, Gaintza eta Intza herrien gainean. Aldaon eta Intzako dorrearen artean, Elekomuts ataka dago.\nHego-ekialdean, Errazkin herritik gertu, Ttutturregi edo Pallardi (1.290 m), Ttutturre (1.282 m), Aitzear (1.286 m), Subizelaigaine edo Surbizelai (1.209 m) eta Alborta (1.220 m) daude. Pallardi eta Kurutzeaga artean Illobi mendatea, eta Ttutturre eta Alborta artean Abatega\u00f1a lepoa daude.\nBelar kableak.\nGoiko larreetatik belarra baserrietara jaisteko ohitura antzinakoa zen, hango belarrak haranekoak baino kalitate hobea zuela eta. Malden gogortasunagatik, nekazariek bizkarrean edo abereen gainean jaisten zituzten 30-50 kiloko fardoak. 1920. urte aldetik hasi eta 1970eko hamarkada arte, Malloetako belarra haranera jaisteko kable sistema bat erabili zuten. \"Burusiak\" edo belar fardoak txirriketan (poleak) zintzilik jaurtitzen zituzten kableetan bera. Kable luzeenak 1.900 metro zituen (Txarragain-Errazkin), eta 550-575 metroko koska jaistera ere iritsi ziren (Asteasu-Bengoetxea). Oraindik garai hartako harlanduzko zutabeak eta altzairuzko kableak badira Malloetako aldapetan.\nHidrografia.\nGorospeaga eta Largoako iturriak daude Azkarate aldean, eta Larraun ibaiaren iturburua bestela Iribas herrian, Larraun udalerrian. Bestela, Unagako larreetan \"Unako putzua\" dugu. Erreka ugari daude, nafar aldean azkenik, Araxes ibaiaren ezkerraldean.\nGipuzkoa aldean, Arritzagaerreka sortzen da Pardeluts aldean eta borda batzuetatik eta Buruntzuzineko antzinako meategietatik igarotzen da Amezketan amaitzeko."}
{"id": "71380", "revid": "201", "url": "https://eu.wikipedia.org/wiki?curid=71380", "title": "Mercosul", "text": ""}
{"id": "71381", "revid": "98220", "url": "https://eu.wikipedia.org/wiki?curid=71381", "title": "Z\u00fcrich aintzira", "text": "Zurich lakua Suitzako iparraldean dagoen aintzira da, izen bereko hiria ipar-mendebaldeko ertzean duelarik."}
{"id": "71382", "revid": "6327", "url": "https://eu.wikipedia.org/wiki?curid=71382", "title": "Constanza lakua", "text": ""}
{"id": "71383", "revid": "1310", "url": "https://eu.wikipedia.org/wiki?curid=71383", "title": "Malthus", "text": ""}
{"id": "71385", "revid": "105290", "url": "https://eu.wikipedia.org/wiki?curid=71385", "title": "Saane", "text": "Saane (alemanez) edo Sarine (frantsesez) Suitzako ibairik luzeenetakoa da, Fribourg Kantoia zeharkatzen duena, eta Bernatik 15 kilometro mendebaldera Aar ibaian amaitzen dena."}
{"id": "71386", "revid": "6327", "url": "https://eu.wikipedia.org/wiki?curid=71386", "title": "Fribourg", "text": ""}
{"id": "71387", "revid": "58701", "url": "https://eu.wikipedia.org/wiki?curid=71387", "title": "Araxes", "text": "Araxes \u2014Errekaundi edo Azpirotz ere deitua\u2014 Euskal Herriko Kantauriko isurialdeko ibaia da, Nafarroa Garaiko Azpirotz herrian jaio eta Tolosan Oriara isurtzen dena. 24 kilometroko luzera du.\nGeografia.\nElosta mendiaren hegoaldeko mazelan du iturburua, Azpirozko mendatetik hurbil. Azpirotz eta Lezaetatik ipar-mendebalderantz eginez, Errazkin, Betelu eta Arribe-Atallu zeharkatzen ditu. Gipuzkoan sarturik, Lizartza, Leaburuko Txarama auzo eta Tolosako Usabal eta Amarotz auzoetatik igaro ondoren, Oriara isurtzen da.\nAraxes ibaiak, Gipuzkoako ibilbidean, malda handiko magalen artean haran bat eratu du. Bertan, orotariko zuhaitzak aurkitzen diren basoen artean, pagoak, arteak eta haritzak nabarmentzen dira. Bertako ekonomia, belaunaldiz belaunaldi, ibaian oinarritu da. Industriei indarra ematen zien eta Nafarroa Garaia eta Gipuzkoaren arteko komunikabidea zen. Industria-eremu horietako batzuk Leaburu-Txarama eta Tolosako udalerrietan ikusi daitezke (Araxes paper-industria Txaraman, Usabal industrialdea Tolosan). \nFauna.\nGipuzkoako zatia Natura 2000 sarearen barnean dago. Amuarrain arrunta, loina arrunta, mendi-barboa, Pirinioetako desmana, ur-ipurtatsa, martin arrantzalea eta ur-zozoa dira bertako espezierik aipagarrienak."}
{"id": "71388", "revid": "10891", "url": "https://eu.wikipedia.org/wiki?curid=71388", "title": "Thur", "text": "Thur Suitzako ibaia da, St. Gallen, Fribourg eta Thurgau kantoiak zeharkatzen dituena, Rhin ibaian amaitu baino lehen.\nBidean, Frauenfeld hiritik igarotzen da, besteak beste."}
{"id": "71389", "revid": "56334", "url": "https://eu.wikipedia.org/wiki?curid=71389", "title": "Elias Canetti", "text": "Elias Canetti (Ruse (Bulgaria), 1905eko uztailaren 25a\u2013 Zurich (Suitza), 1994ko abuztuaren 14a) Bulgariako idazlea izan zen eta, 1981ean, Literatura Nobel Saria irabazi zuen.\nBiografia.\nElias Canetti Rusen jaio zen Bulgarian, 1905eko uztailaren 25ean.\nCanetti harro zegoen bere arbaso sefardiekin eta, urteak geroago, Nobel Saria jaso eta geroago, Ca\u00f1eteko alkateari idatzi zion bere birraitona, aurreko mendean, handik gertu bizi izan zela esanez, \"Adrian\u00f3polis\" zeritzon italiar kolonian, alegia. Gero aldatuko zuen \"Ca\u00f1ete\" eta \"Canetti\" hartu haren ordez. Sendi osoa joan zen Bulgariara bizitzera eta han jaio zen Elias, baina ladino hizkuntza betirako geratu zitzaion odolean. Ca\u00f1eteko alkateak bertako seme izendatu zuen erantzun bezala.\n1912an aita hil eta gero, batetik bestera ibili ziren, amak adimen-gaitasun handiko haurra ikusten baitzuen eta semea ahalik eta kultura ezberdin gehiagotan murgilarazten saiatu zen. 5 hizkuntza menperatu zituen eta Manchesterren bizi zen eta Londresen ere bai, 1952an britainiar pasaportea betirako izan zuelarik. Frankfurt am Mainen ere izan zen eta Z\u00fcrichen ere bai, azken formazio urteak Vienan eman zituelarik. Hantxe biziko zuen Lehen Mundu Gerra eta, garai horretan, alemaniera hizkuntza nagusi bihurtzen joan zitzaion.\nZ\u00fcrichen eta Alemanian izan ondoren, Vienara itzuli zen 1924an Zientzia Kimikak ikasteko asmoz eta, 1929an, graduatu zen; hala ere, zaletasun handiena literatura du eta horretan dihardu zuen Suitzan.\nVienan egon zen garaian, bere bizitzan eragin handia izango zuten jende asko ezagutu zuen. 1934an, Venetia Toubner-Calder\u00e1n, \"Veza Taubner\", idazlearekin ezkondu zen eta lehenengo obrak idatzi zituen: \"Hochzeit\" (\"Ezkontza\") 1932an idatzitako antzerkia, \"Die Kom\u00f6die der Eitelkeit\" (\"Harrokeriaren komedia\") 1934an idatzitako antzerkia eta \"Die Blendung\" (\"Dizdira\") 1936an idatzitako eleberria. Veza Canetti 1960an hilko zen eta senarrak ez zituen sekula bere idatziak argitaratu. Ez da denbora asko austriar editore batek Vienako egunkari batean argitaratu zituen testuak bildu eta ezagutzera eman zituela.\n1938an, berriz, Kristal hautsien gauaren ondoren, Canetti Londresera joan zen eta hiritartasuna lortu zuen han 1952an. Erresuma Batuan, lanik ospetsuenetako bat landu zuen, \"Masse und Macht\" (\"Masa eta boterea\") gertutik bizi izan zuen Alemania naziaren eragina islatzen zuelarik.\nEz zen britainiarren pentsakera eta ohiturekin eroso sentitu eta kritiko izan zen herri horretako intelektualekin. Horrela erakusten du \"Partei unter den Bomben\" (\"Festa Bonben Azpian\") lanean. Iris Murdoch britainiar idazlearen maitale izan zen eta errukirik gabeko argazkia egiten dio lan horretan.\n70eko hamarkadatik aurrera Z\u00fcrichen joan zen berriro bizitzera. 1971n, haren lehenengo emaztearen heriotzaren ondoren, Hera Buschor zaharberritzailearekin ezkondu zen eta alaba bat izan zuten.\n1972an, Georg B\u00fcchner Saria jaso zuen, alemaniarren hizkuntzaren sari literario garrantzitsuena eta, 1981ean, berriz, Literatur Nobel Saria.\nElias Canetti Z\u00fcrichen hil zen, Suitzan, 1994ko abuztuaren 14an. Orduak eman zituen igande goiz hartan hilezkortasunaz ari zen entseguan lanean. Aukeratuta utzi zuen hilobia, James Joycerenatik gertu.\nCanettiren obra pertsonalen sorta ezin izango da ezagutu 2024rarte, testamentuan eskatzen zuen bezala."}
{"id": "71394", "revid": "1105", "url": "https://eu.wikipedia.org/wiki?curid=71394", "title": "Nurembergeko epaiketak", "text": ""}
{"id": "71395", "revid": "1105", "url": "https://eu.wikipedia.org/wiki?curid=71395", "title": "Nuremberg", "text": ""}
{"id": "71396", "revid": "336", "url": "https://eu.wikipedia.org/wiki?curid=71396", "title": "Nemeako lehoia", "text": "Nemeako lehoia (; ) greziar mitologiako basapiztia izugarria zen, Nemean bizi zena. Lehoi honek Nemeako inguruko lurraldeak ikaratzen zituen. Heraklesek hil omen zuen.\nHeraklesen lehen lana.\nLehenengo lanean Nemeako lehoia hil eta larrua kendu behar zion.\nHeraklesek bere armak erabili zituen, arkua, geziak, berak eginiko olibondozko haga eta brontzezko ezpata, baina ez zuen ezer lortu, lehoiaren larrua oso gogora baitzen.\nLehoiaren leizeak bi sarrera zituen. Orduan Heraklesek sarrera bat blokeatu eta beste sarreratik sartu zen, lehoia inguratu eta ito egin zuen. Ondoren lehoiaren gorputza Euristeorengana eraman zuen; hau lehoia ikusterakoan izutu egin zen eta hortik aurrera lanen arrastoak herritik kanpo erakutsi beharko zituela adierazi zion Heraklesi.\nHerakles animaliaren larrua kentzen saiatu zen, baina eskura zituen tresna guztiak erabili arren ez zuen ezer lortu. Orduan Atenak, sorgin itxura hartuta, larrua lehoiaren azazkalekin motz zezala esan zion, eta Heraklesek horrela egin eta larrua lortu zuen."}
{"id": "71397", "revid": "336", "url": "https://eu.wikipedia.org/wiki?curid=71397", "title": "Lernako Hidra", "text": "Lernako Hidra () ur-munstro bat zen, hainbat buru eta hats pozoitsua zituena.\nHeraklesen bigarren lana.\nHerakles hidraren bila joan zen Lerna lakuraino. Bertan sudurra zapi batez estali zuen, Hidrarengana iritsi zenean, buruak mozten hasi zen. Baina moztutako buru bakoitzagatik, beste bi ateratzen zitzaizkion.\nOrduan Jolaok eman zion ideia bat: Hidraren buru bakoitza moztu eta su ematea. Horrela lortu zuen Hidrari buru gehiago ez ateratzea eta berau gainditzea. Heraklesek geziak Hidraren odol pozoitsuan busti zituen, bere lana eginez.\nEuristeorengana joan zenean, honek esan zion laguntza jaso zuenez lan hori ez zela kontuan hartuko."}
{"id": "71398", "revid": "336", "url": "https://eu.wikipedia.org/wiki?curid=71398", "title": "Zeriniako oreina", "text": "Zeriniako oreina greziar mitologiako orein eme erraldoia zen, Artemisa, ehizaren eta ilargiaren jainkosa garbiarena. Urrezko adarkera zuen, arren antzera, eta brontzezko edo letoizko apatxak. Eta jaurtikitako gezia baino lasterrago joateko ahalmena omen zuen. Orein hau atzematea Heraklesen hamabi lanetako bat izan zen.\nHeraklesen hirugarren lana.\nHeraklesek oreina Euristeorengana bizirik eraman behar zuen. Baina oreina oso azkarra zen, Artemisari ihes egin zion orein bakarra.\nHeraklesek gau eta egun bere atzetik ibili zen Hiperboreoen herrira iritsi zen arte, bertan oreinak ura edaten zuen bitartean gezi bat jaurti eta tendoi-hezurrak heldu zituen, odol tanta bat isuri gabe. Orduan oreina mugiezin geratu zen eta Euristeori eraman zion Mizenasera."}
{"id": "71399", "revid": "105290", "url": "https://eu.wikipedia.org/wiki?curid=71399", "title": "Erimantoko basurdea", "text": "Erimantoko basurdea greziar mitologiako basurde erraldoia da. Hau ehizatzea Heraklesi jarritako hamabi lanetako bat izan zen.\nHeraklesen laugarren lana.\nBasurdearen atzetik zihoala, bere lagun Folo zentauroarekin egin zuen topo. Honek bere ardoa eta janaria banatu zuen Heraklesekin. Gainerako zentauroak haientzako gordeta zegoen ardoa usaintzean, Heraklesen kontra hasi ziren. Heraklesek hasieran saihestu egin zituen baina gero bere gezi pozoitsuekin hil zituen batzuk, besteek ihes egiten zuten bitartean. Folok, harrituta, gezietako bat hartu zuen, horrelako gauza txiki bat zentauroak nola hil zituen asmatu ezinik, eta hain zorte txarra izan zuen, ezen gezia hankara jauzi eta hil egin zen.\nAzkenean Heraklesek basurdearen atzetik jarraitu zuen; elurrez estalitako leku batean inguratu ondoren, kateekin lotu eta Mizenasera eraman zuen."}
{"id": "71400", "revid": "336", "url": "https://eu.wikipedia.org/wiki?curid=71400", "title": "Augias", "text": "Augias () greziar mitologian Elisko errege eta Epikasteren senarra zen, argonauta izandakoa. Batez ere ezaguna da haren ukuiluak zirela-eta, inoiz garbitu ez zituztenak, Heraklesek egin arte.\nHeraklesen bosgarren lana.\nEuristeok Heraklesi agindu zion Augiasen ukuiluak garbitzeko egun bakarrean. Lan hau eginarazi zion Herakles lotsarazteko, bere eginkizuna ezinezkoa baitzen. Baina Herakles azkarrak bi ibairen ibilbidea aldatu eta urak eraman zuen zikinkeria guztia. Orduan Augiasek tratua bete beharko zuen, baina ez zuen egin, lana urak egin zuela esan baitzuen. Horrela, Euristeok esan zuen ez zela benetako lan bat izan, Augiasek Herakles kontratau baitzuen. Orduan Heraklesen eta Augiasen arteko guda hasi zen, azkenean Herakles atera zen garaile eta garaipen honen omenez Olinpiar Jokoak sortu zituen."}
{"id": "71401", "revid": "336", "url": "https://eu.wikipedia.org/wiki?curid=71401", "title": "Estinfaloko txoriak", "text": "Estinfaloko txoriak greziar mitologiako txori gizajaleak ziren, letoizko hegoak eta metalezko luma zorrotzekoak. Gainera, gorotz pozoitsuak zituztenez inguruko lurrak hondatzen zituzten. Ares gerraren jainkoaren animaliak ziren.\nHeraklesen seigarren lana.\nTxori hauen galgarria ikusita, Euristeok Heraklesi txori hauek Estinfalo lakutik kanpo botatzeko agindu zion. Heraklesek ezin zuen ezer lortu bere indar eta geziekin. Orduan, Atenea agertu zen kriskitin batzuekin. Herakles leku altu batera igo zen eta kriskitinak jo orduko txori guztiak desagertu ziren.\nEuristeorengana itzuli zenean ezkutatuta aurkitu zuen, txoriak bere jauregi inguruan baitzeuden. Heraklesek kriskitinak jo eta txoriak ihes egin zuten berriz."}
{"id": "71402", "revid": "201", "url": "https://eu.wikipedia.org/wiki?curid=71402", "title": "Estinfalo", "text": ""}
{"id": "71403", "revid": "336", "url": "https://eu.wikipedia.org/wiki?curid=71403", "title": "Kretako zezena", "text": "Kretako zezena greziar mitologiako zezena da. Poseidonek atera zuen itsasotik, eta Minosek hain polita aurkitu zuen bere abere-taldera sartu zuela. Orduan jainkoa, haserretuta, Pasifae zezenaz maiteminarazi zuen, eta ume bat eduki zuten, Minotauroa.\nHeraklesen zazpigarren lana.\nHeraklesek zezena harrapatu zuen, eta Euristeo haren edertasuna ikustean Herari eskaini zion. Baina Herak ez zuen oparia onartu zezena oso basatia zelako. Zezenak triskantza asko eragin zituen, Teseok hil zuen arte."}
{"id": "71409", "revid": "2341", "url": "https://eu.wikipedia.org/wiki?curid=71409", "title": "Augiasen ikuiluak", "text": ""}
{"id": "71411", "revid": "336", "url": "https://eu.wikipedia.org/wiki?curid=71411", "title": "JORDY", "text": "JORDY edo Joint Optical Reflective Display NASAren teknologian oinarritzen den ikusteko gailu optikoa da. Ikusmen arazoak dituzten pertsonei ikustea eta irakurtzea ahalbidetzen die.\nGailuaren izena Star Trek telesaileko Geordi La Forge pertsonai itsuaren omenez jarri zioten."}
{"id": "71412", "revid": "1310", "url": "https://eu.wikipedia.org/wiki?curid=71412", "title": "Burgelu", "text": ""}
{"id": "71413", "revid": "1310", "url": "https://eu.wikipedia.org/wiki?curid=71413", "title": "Gazeta (Burgelu)", "text": ""}
{"id": "71417", "revid": "1519", "url": "https://eu.wikipedia.org/wiki?curid=71417", "title": "Hidra", "text": ""}
{"id": "71418", "revid": "119247", "url": "https://eu.wikipedia.org/wiki?curid=71418", "title": "Zapi Gorridun Armada", "text": "Zapi Gorridun Armada (\u30ec\u30c3\u30c9\u30ea\u30dc\u30f3\u8ecd, Reddo Ribon Gun?), edo Red Ribbon armada, Dragoi Bola manga eta animeko fikziozko ejerzitoa da. Berau etsai \"kolektibo\" iraunkorrena (30-68 kapituluak)da, etsai \"indibidual\" iraunkorrena Satan Bihotz Txiki baita.\nRed Koronelak sortutako armada hau, Lurreko armada indartsu eta beldurgarriena da. Red Koronela, gizon txikia baina gogorra da; misioren batean huts egiten duten kideak akabatzen ditu. Kuartel Nagusia, oso ongi zainduta dago segurtasun sistema eta misilen bidez, eta bertatik kontrolatzen du guztia. Batailoi guztiei bertatik ematen zaizkie aginduak. Batailoi hauek Dragoi Bolen bila dabiltza eta radarrak Dragoi Bola bat dagoela adierazten duen toki bakoitzean hauetako talde bat dago.\nAntolakuntza.\nAgintari Nagusiak.\nRed Komandantea.\nRed Komandantea (\u30ec\u30c3\u30c9\u7dcf\u5e25, Reddo S\u014dsui?), Zapi Gorridun Armadaren sortzaile eta liderra da. Gogor guztia kontrolatzen du guztia Kuartel Nagusitik eta huts egietn dieten soldaduak akabatu egiten ditu. Bere helburua Dragoi Bolak biltzea da eta horretarako bere radarrak (ez Gokurena bezain zehatza) bat dagoela adierazten duen toki bakoitzean talde bat dauka.\nOso txikia eta ilegorria da. Itxura gaiztoko katu beltz bat da bere maskota. Kuartel Nagusiaren inguratzean ia bere gizon eta ofizial guztiak galtzean, Black-ekin batera dorre batean ezkutatu eta Shenron-i altura handiagoa eskatzeko asmoa azaltzen du. Black-ek haserre tiro bat emaen dio kopetan eta bere burua Black Komandante izendatzen du.\nBlack laguntzailea.\nBlack laguntzailea, (\u30d6\u30e9\u30c3\u30af\u88dc\u4f50, Burakku Hosa?), bigarren ofiziala da. Itxura militar gabekoa, berak ematen dizkio aginduak Ejertzitoari. Red-en konfiantzazko gizona izanda, beti bere ondoan ageri da aginduen menpe, nahiz eta agindu batzuk iraingarriak diren (Red-en aurrean makurtzea bere altuera disimulatu ahal izateko, adibidez). Bere pazientzia Red-en nahia Dragoi Bolekin altuago bilakatzea dela jakitean amaitzen da. Red akabatu eta bere burua Komandante izendatzen du, nahiz eta handik gutxira Gokuk garaituko duen Ejertzitoarekin amaituz.\nBrigada Urdina.\nGokuren bidean dagoen hirugarren brigada da eta Iratxo Dortokaren etxetik gertu dagoen uharte batan daude kokatuta. Blue jeneralaren estrategia batailoia bitan banatzea da: bata (bera buru izango duena) ozeanoan murgilduko da Gokuri jarraika Dragoi Bola artzekotan. Bigarren taldea, Dog buru duela, Iratxo Dortokaren etxera joango da Gokuk batu dituen 2 Dragoi Bolak lapurtzekotan, baian Lunch eta Iratxo Dortokak garaituko dituzte.\nBlue Jenerala.\nBlue Jenerala (\u30d6\u30eb\u30fc\u5c06\u8ecd, Bur\u016b Sh\u014dgun?), Zapi Gorridun Armadako ofizial indartsu eta beldurgarriena da; berak irauten du gehien Gokuren aurrean. Itsaspean dagoen Dragoi Bola bat aurkitzea helburu duen Brigada Urdineko liderra da. Urpekountzi batean Goku eta lagunei leize zulo misteriotxu batera jarraitzen die eta bertan Krilin eta Gokuren aurka borroka egin behar izaten du. Gure lagunek garaitu egiten dute.\nErortzen ari den kobazulotik atera eta Gokuri Iratxo Dortokaren etxera jarraitzen dio. Segidan bertan zeuden guztiak lotu eta Dragoi Bolak lapurtzen dizkie. Gokuk askatzea lortu eta Pinguinoen Hiriraino jarraitzen dio. Botere psikoekin Goku paralizatu ostean, Aralek egurra eman eta ostiko batez Egiptoraino bidaltzen du.\nKuartelera itzultzean Gokuren radarra besterik ez zuen (Dragoi Bolak berreskuratu baitzituen honek). Bere porrotaren ondorioz, Red Koronelak Tao Pai Pai-ren aurka borrokatzera zigortzen du. Honek bere mingaina erabiliz bakarrik hiltzen du Blue.\nGero Dragoi Bola GTn agerraldi txiki bat egiten du, Super Zibor 17ren sagan, beste zenbait bilaurekin batera infernutik ihes egingo baitu. Baina Pan-ek erraz irabaziko dio.\nDog.\n\"Dark Tenientea edo Green Tenientea izenaz ere ezaguna\"\nDog (\u30c9\u30c3\u30b0, Doggu?), Blue Jeneralaren menpeko ofizialetako bat da. Iratxo Dortokaren etxea erasotzeko arduraduna izan zen, baina erraz garaitua izan zen.\nBrigada Txuria.\nIparraldean kokatuta dagoen brigada (Gokuri aurre egiten dion bigarrena). Operazio zentru nagusia Muscle Tower-a da. Bertatik White Jeneralak (Brigada Txuriaren burua) Kuartel Nagusitik bidaltzen dizkioten aginduak bideratzen ditu. Brigada honen helburua elurtutako paraje horretan Dagoi Bola bat aurkitzea da. Horretarako herriko alkatea bahituta daukate, herritarrek Dragoi Bola bilatzen lagun dezaten.\nWhite Jenerala.\nWhite Jenerala (\u30db\u30ef\u30a4\u30c8\u5c06\u8ecd, Howaito Sh\u014dgun?), Brigada Txuriaren burua da. Bere helburua iparraldeko paraje horretan dagoen Dragoi Bola bat aurkitzea da, ejertzitoaren radarrak bat kokatzen baitu bertan. Gokuk beragana iristea lortzen du dorreko oztopo guztiak gainditu ostean. Whitek orduan mehatxu egiten du alkatea hilko duela esanez, eta Gokuren errendizioa baliatuz tiro bat botatzen dio heroi txkiari. Orduan Super 8 amorratu eta kolpe gogor batez Jenerala urrutira bidaltzen du.\nMetalezko Sarjentua.\nMetalezko Sarjentua (\u30e1\u30bf\u30ea\u30c3\u30af\u8ecd\u66f9, Metarikku Guns\u014d?), Terminator-en antza ikaragarria duen burdinazko robota da. Muscle Tower-aren hirugarren pisua zaintzeaz arduratzen da. White Jeneralaren menpekoa, ia garaitezina dirudi, nahiz eta Gokuren erasoek burua kendu. Ahotik misilak jaurtitzen ditu eta ukabilkada gogorrak eman ere bai. Gokuren aurkako borroka neketsuaren ondorioz bateria agortzen zaio ordea, Gokuk borroka garaituz.\nMurasaki Sarjentua.\nMurasaki Sarjentua (\u30e0\u30e9\u30b5\u30ad\u66f9\u9577, Murasaki S\u014dch\u014d?) White Jeneralaren menpeko ofizialetako bat da. Bere esku dago dorrearen 4. pisua zaintzea. Gokuren aurka borrokatu zen, baina nahiz eta tipo argia izan, galdu egin zuen. Borroka galdu ostean, 8 zenbakidun Androidea askatzen du, Goku akabatzeko aginduz eta bestela leher arazi egingo zuela esanez. Gokuk ordea Murasaki konorte gabe uzten du honek ezer egin aurretik.\nAgente honek ninja baten truku guztiak ezagutzen ditu: itzaletan kamuflatzea, ninja izarrak erabiltzea, eta bost aldiz biderkatzea bere burua (nahiz eta azkenean boskiak diren eta ez truku bat).\nAnimean, dorrea suntsitu ostean Murasakik bizirik irauten du eta Gokuri Dragoi Bolak kentzen saiatzen da. Hala ere, Super 8ri barnan zuen bonba kendu ostean, kanpora jaurti eta lehertu ostean, elur jauzi batek arrapatzen du.\nKobrezko Brigada.\nBrigada hau ez da sekula ere azaltzen, izendatu bakarrik egiten da. Copper Jeneralak gidatzen du, nahiz eta sekula ez den ikusten. Bere lana azken Dragoi Bola aurkitzea litzateke, nahiz eta hontan hasi aurretik garaitua den Ejertzitoa. Bioleta Jenerala eta bera izango lirateke Ejertzitoa desgin ostean bizirik iraungo luketen bakarrak.\nErregimendu Horia.\nYellow Koronelak zuzendutako laugarren brigada, Karinen Lur Sakratuko Dragoi Bola topatzeko.\nYellow Koronela.\nYellow Koronela (\u30a4\u30a8\u30ed\u30fc\u5927\u4f50, Ier\u014d Taisa?), Erregimendu Horiaren buru den tigre-gizaki bat da. Lur Sakratuan kokatzen da, bertan Dragoi Bola bat topatzeko. Bora mehatxatzen dute Dragoi Bola eman diezaioten eta baina honek soldaduak akabatu egiten ditu. Yellow-k helikopteroan ihes egitea lortu eta Kuartela porrotaz jakinarazten du. Red Koronelak, amorratuta, Tao Pai Pai bidaltzea mehatxatzen du, ez badu Dragoi Bola berreskuratzen. Yellow-k Boraren semea (Upa) bahitzen du trukean bola eman diezaion baina Goku iritsi eta helikopterotik botatzen du Upa salbatuz.\nDragoi Bola GTn agerpen txiki bat egiten du Super 17ren sagan, Blue Jenerala, Metalezko Sarjentua eta Black laguntzailearekin batera infernutik ihes egiten duenean bere helikopteroan. Hala ere, Panek erraz garaitzen ditu.\nZilarrezko Erregimendua.\nSeriean ageri den lehen brigada da eta Silver Koronela gidatzen du, gizon serio eta autoritarioa. Bere zeregina bi Dragoi Bola aurkitzea da, bata herri batean eta bestea basoan.\nSilver Koronela.\nSilver Koronela (\u30b7\u30eb\u30d0\u30fc\u5927\u4f50, Shirub\u0101 Taisa?), Gokuren aurka borrokatzen den lehen ofiziala da. Zilarrezko Erregimenduko burua da. Itxuraz, Red Komandantearen konfiantzazko gizonetako bat da.\nAnker eta erruki gabea zeregina betetzeko orduan, horretarako zein akabatu behar duen axola gabe. Boxeatzaile ona eta Red-i fidela, Dragoi Bola bat bereganatzen du, nahiz eta honek ez duen salbatzen Red-ek agindutako heriotzetik, aurkitu beharreko bigarren Dragoi Bola haur batek kendu baitio. Exekuzioa ez dakigu seguru burutu zenetz, Silver-ek (erabakiarekin atsekabetuta) Red-en bulegotik alde egiten baitu bere soldaduak baztertuz. Ez dakigu ezer gehiago Silver-etaz.\nErregimendu Bioleta.\nEjertzitoko emakume bakarrak gidatutako bostgarren brigada. Amazoniako erregimen batean aurki behar dute Dragoi Bola. Nahiz eta ia gizon guztiak hil, asko Koronelak berak sakrifikatuta animaliei jaten emateko, helburua lortu eta Red Koronelaren sari handi bat jasotzen du dirutan.\nBioleta Koronela.\nBioleta Koronela (\u30d0\u30a4\u30aa\u30ec\u30c3\u30c8\u5927\u4f50, Baioretto Taisa?) Ejertzitoko emakume bakarra da eta bere zeregina amazoniako erregimen batean Dragoi Bola bat aurkitzea da. Erraz aurkitzen du Blue Jeneralak Gokuri lapurtutako radarrari esker. Basati talde batek bere gizonak hil eta ero Kuartel Nagusira joaten da. Red-ek saria ematen dio. Kuartela Goku eta lagunek inguratuta dutela, Red Koronelaren kutsa gotorra ireki, diru guztia lapurtu eta helikopteroz ihes egiten du Goku eta lagunak saihestuz.\nEjertzitoaren Azpikontratak.\nBere ofizialekin Goku garaitu ezinik, Red Koronelak ejertzitotik kanpoko bi lagun kontratatzen ditu, lapur bizkor bat (animean bakarrik) eta eraile bat:"}
{"id": "71420", "revid": "336", "url": "https://eu.wikipedia.org/wiki?curid=71420", "title": "Cell", "text": "Cell (jatorrizko japonieraz \u30bb\u30eb edo \"Seru \"), Dragoi Bola manga eta animeko fikziozko pertsonaia da. Gero Doktoreak sortutako bio-androidea da, Son Gokuk Zapi Gorridun Armada desegin izana mendekatzeko asmoz sortua.\nSon Goku, Vegeta, Satan Txiki, Freezer eta bere aita King Colden zelulez dago osatua eta ordenagailu batean gerlari hauen mugimendu guztiak jaso zituen. Honela Cellek hauen eraso guztiak dakizki. Cellek energia xurgatu dezake buztanaren puntan duen orratzari esker eta bere era perfektua lortu ahal izateko Zibor 17 eta Zibor 18 ere xurgatu behar ditu.\nBiografia.\nPerfekziorako bidea.\nArrautzatik atera eta gutxira, Cellek xurgatzeko gizaki gutxi eta perfekziora iristeko xurgatu beharreko ziborrak deseginda zeuden mundua aurkitu zuen. Androideak desegin zituena (Trunks) lehenaldira itzuli behar zela jakin zuenean hau hil eta denboraren makinan iraganera joan zen, Freezer Lurrera iritsi baino urtebete lehenagora (4 urte inkubatzen pasako zituen, ziborrak iritsi arte).\nBere nagusitasunera berriz heltzean, gizakiak xurgatzeari ekin zion Ginjer Town herrian bere indarra gehitu eta ziborrak garaitu ahal izateko. Ahalguztidunak hau hauteman eta Satan Txikirekin fusionatzea erabaki zuen Cell geldiarazteko. Satan Txikik, lehen baino askoz indartsuagoa zela, oso erraz aurkitu zuen eta aise irabazi zion. Gainera informazioa ere atera zion Celli irabazten ari zela sinetsaraziz. Krilin eta Trunks iristean \"Eguzki Horzkadaren\" bidez ihes egitea lortu zuen. Hemendik aurrera gizakiak xurgatzen jarraitu zuen baina energia hori gordez, Satan Txiki, Ten Shin Han, Krilin eta besteek hauteman ez zezaten.\n600.000 gizaki akabatu eta gero, Cellek indar handi bat hauteman zuen, Satan Txiki zen Zibor 17ren aurkako borrokan. Bio-ziborrak nahikoa indar zuela ikusita, borroka lekura joan, Satan Txiki bortizki garaitu zuen. Egoera honetan Zibor 16 lehian satzera behartua ikusi zen, Zibor 17 oso larri baitzegoen eta ezin zuen borrokatu. Nahiz eta borroka parekatua izan, ziborra xurgatzea lortu zuen bere itxura aldatuz. Jarraian 16. Androidea garaitu zuen erraztasun osoz, Zibor 18 xurgatzea izanik bere hurrengo helburua. Honek Ten Shin Hanen \"Shin Kiko Ho\" bati esker ihes egitea lortu zuen, ordea. Gokuk Satan Txiki eta gizakia erreskatatu zituen \"Bat-bateko lekualdaketarekin\". Cell Zibor 18ren bila habiatu zen.\nBat-batean Vegeta eta Trunks azaldu zitzaizkion, Denbora eta Espazioaren gelan entrenamendua amaitu berri. Vegetak Super Saiyen indarra baino handiagoa erakutsi zuen (\"Super Saiya Dai Ni Dankai\") eta umiliagarriki irabazi zuen Cell. Hau damutu egin zen perfekzioa lortu ez izanaz. Vegetak hemen desafio bat ikusi eta Zibor 18 xurgatzen lagundu zion Trunksek kontra egin arren. Cellek perfekzioa lortu eta erraz garaitu zuen Vegeta. \"Final Flash\" erasoarekin gorputz erdia desegitea lortu zuen, baina Satan Txikiren zelulak zituenez birsortu egin zen. Trunks borrokan sartu zen Super Saiya (\"Super Saiyajin Dai San Dankai\") moduan eta bio-ziborra garaitzen saiatu zen. Eraldaketa honek eragindako abiadura moteltzearen ondorioz, garaitua izan zen. Cellek desengainu handia izan zuen saiyak errazegi irabazi baitzituen, baina aldi berean harrituta gelditu zen Vegetak eta Trunksek hain denbora laburrean lortutako aurrerapenarekin. Honengatik Cellen Jokoa izeneko txapelketa bat antolatzea erabaki zuen, denek banan-banan bere aurka borrokatu beharko zuten Lurra salbatzeko. 10 eguneko epea zuten Z gerlariek entrenatzeko.\nCellen Jokoa.\nEsandako egunean, gerlari guztiak Cellen Jokora (jatorrizko japonieraz \u30bb\u30eb\u30b2\u30fc\u30e0 edo \"Seru G\u0113mu \", berez ingelesezko \"Cell Game\" da japonierazko ahoskera mugatuan) aurkeztu ziren. Gainera Zibor 16 (Bulma eta bere aitak konponduta), telebistako kazetari pila bat eta Munduko Arte Martzialen txapelduna zen Satan Jauna ere bertan ziren. Azken hau izango zen lehena Cellen aurka borrokatzen. Hala ere ukabilkada bakarrez kanporatu zuen eta Goku izan zen hurrengo aurkakoa.\nBorroka oso parekatua zen (itxuraz bakarrik, Cell ez baitzebilen bere indar guztia erabiltzen) eta Gokuk askotan ustekabean harrapatu zuen Cell bere erasoekin. Azkenean, hala ere, Gokuk amore eman eta bere seme Son Gohani utzi zion lekua. Guztiak harritu zituen erabaki honek, baina guztiek zuten itxaropena bere suminaz garaituko zuela. Gainera, borroka legezkoa izan zedin, Gokuk Indaba Miragarri bat ere eman zion Celli! Gohanek Cellen eraso guztiak saihestea eta gelditzea lortzen zuen eta berehala erabaki zuen borroka alde batera uztea. Cellek egoera hau baliatu zuen Gohanen amorrua ateratzeko.\nCellek bere kopia batzuk eratu zituen, Cell Jr.ak, Gohanen lagunen aurka borrokatu eta honela bera amorrarazteko. Honek ordea, ez zuen lortzen haserretzea, 16. Androideak Cell akabatzeko asmoz bere burua lehertzen saiatu zuen arte, eta sumina gero positiboa izango zela konbentzitzen saiatzen zen bitartean. Gohan azkenean suminak hartu eta Super Saiya egoera berri bat lortu zuen (gero Super Saiya 2 deitua izango dena). Gohanek erraz garaitu zituen Cell \"txikiak\" eta Indaba Miragarriak berreskuratu zituen. Cell bi kolpetan garaitu zuen. Honek \"Kame Hame Ha\" bat bota zuen Lurra desegiteko asmoz baina Gohanek beste \"Kame Hame Ha\" batez erantzun zion, bio-androidea larriki zaurituta utziz.\nHau berriz ere birsortu, eta energia pilatzen hasi zen, Trunksen akats berbera errepikatuz. Gohanek berriz garaitu eta honek emandako kolpe baten ondorioz Cellek Zibor 18 kanporatu zuen, bere aurreko egoerara itzuliz. Irain honen aurrean bere burua lehertzea erabaki zuen Lurra berarekin desegiteko asmoz. Etsipena nagusi zen unean, Gokuk \"Bat-bateko lekualdaketaren\" bidez bio-androidea Kaitoren mundura eraman zuen bere burua (eta Kaitorena ere) sakrifikatuz.\nDenek salbatu zirela uste zuten Gokuren heriotzaren ostean baina Cell berriz agertu zen, Trunks momentuan akabatu eta bere burmuinaeko atal bati esker berriz osatu ahal izan zela azaldu zuen. Honetaz gain, Super Saiyen zelulak zituenez, heriotzaren ateetan egon ostean indarra asko gehitu zitzaiola ere azaldu zuen (nahiz eta 18. Androidea kanporatu bere eraldaketa perfektuan zegoen). Gainera, Lurrera itzultzeko Son Gokuren \"Bat-bateko lekualdaketa\" ere kopiatu zuen. Gohan berriz ere borrokatzeko prest zen baina Vegetak aurrea hartu zion bere semearen heriotzak suminduta. Cellek erraz irabazi zion ordea, Gohanek bere burua Vegeta babestera behartuta ikusi eta honek jaso beharreko kolpe bat berak jaso zuen besoa txikituta utziz.\nCell bere azken kolperako prestatzen ari zen, Eguzki Sistema osoa desegingo zuen \"Kame Hame Ha\" bat. Gohan etsita zegoenean bere aitak Beste Mundutik animatu eta bere \"Kame Hame Ha\" bat bota zuen. Cell irabazten ari zitzaion eta beraz, Vegeta sartu zen bio-androideak arreta gal zezan. Une horretan Gokuk semeari Lurra desegiteko beldurrik ez izateko eta bere indar guztia kanporatzeko esan zion. Gohanen erasoak indarra hartu eta Cellena deuseztu zuen, hau harrapatu eta segundo gutxiren buruan desintegratuta utziz. Beste mundu guztiak Satanek garaitu zuela uste izan zuen, bera izan baitzen borroka lekuan geratu zen bakarra.\nBeste agerraldi batzuk.\nBeste Munsuko Txapelketan Freezerrekin batera agertu zen, baina ez zuen arazo handirik eragin. Dragoi Bola GTn Freezer eta Gokurekin aurkitu zen infernuan, eta ia-ia izotz makina batekin harrapatu zuten Goku, baina hau bizirik zegoenez, erraz alde egin zuen.\nTxandakako etorkizuna.\nIraganera joaten den Cellez gain, beste bi Cell ere badaude beste denbora lerro ezberdinetan:\nEraldaketak.\nCellek izaki bizidunak xurgatzen ditu bere gorputza hobetzeko, aldaketa erradikalenak Zibor 17 eta Zibor 18 xurgatzean izaten ditu:\nCell Jr..\nCell Juniorrak (jatorrizko japonieraz \u30bb\u30eb\u30b8\u30e5\u30cb\u30a2 edo \"Seru Junia \", berez ingelesezko \"Cell Junior\" da japonierazko ahoskera mugatuan), Cellen forma perfektutik jaiotako umekiak dira. Animean 7 jaio ziren, nahiz eta Gohanek 8 hiltzen dituela ikusi, bat bitan banatzen baitu. Cellen teknika berdinak dituzte eta ia Cellek beste indar dute.\nCellen bertsio txiki urdinak dira eta ez dute buztanik energia xurgatzeko, ez baitute behar. Barregarriak eta inuzenteak dirudite, baina ez dira gutxietsi behar. Vegeta eta Trunksen antzeko indarra dute. Cellek esan zuen moduan \"Vegetak eta Trunksek bakarrik egin ahal izango diete aurre\", Son Goku oso ahul baitzegoen iada. Son Gohan Super Saiya 2 bilakatzen den arte, Vegeta eta Trunksez gain, Satan Txiki bakarrik izango da gai aurre egiteko. Lurtarrak (Ten Shin Han, Yamcha eta Krilin) oso erraz garaitu zituzten, hauek gainera Son Gokuri lagundu behar izan zioten. Nahi izan bazuten Cell Juniorrek berehala akabatuko zituzten lurtarrak (Krilin batez ere, berau baita ahulena) baina jolasean bakarik ari zirenez, bizirik utzi zituzten. Azkenean Gohanek akabatu zituen munstrokume guztiak.\nHasiera baten Z gerlariak erasotzeko sortu ziren, Gohanen amorrua pizteko, nahiz eta amorruaren sortzaile nagusia Zibor 16ren heriotza Cellen eskuetan izan zen. Super Saiya 2 bilakatuta golpe bakar batez garaitu zituen guztiak."}
{"id": "71422", "revid": "10891", "url": "https://eu.wikipedia.org/wiki?curid=71422", "title": "Pedro \u00c1ngel Garc\u00eda", "text": "Pedro Angel Garcia Chasco (Madril, 1942) apaiz frantziskotarra da. Labrazan hazi zen, Araban, bederatzi urte zituela frantziskotarren bidea hartu zuen arte. Arantzazun eta Zarautzen (Gipuzkoa) egon zen, eta Habanara heldu 1995ean. Behartsuentzako lanean ari da Kubako hiriburuko San Antonio Paduakoaren parrokian, zerbitzu sekretuekin hamaikatan borrokan. Erreferentzia da euskaldunentzat, bera nahi izaten dute Aberri Eguneko ospakizunean, komunitateko kideren baten heriotzan, edo gisakoetan."}
{"id": "71437", "revid": "201", "url": "https://eu.wikipedia.org/wiki?curid=71437", "title": "Augiasen ukuiluak", "text": ""}
{"id": "71438", "revid": "336", "url": "https://eu.wikipedia.org/wiki?curid=71438", "title": "Eriktonio", "text": "Eriktonio (grezieraz \u1f18\u03c1\u03b9\u03c7\u03b8\u03cc\u03bd\u03b9\u03bf\u03c2, \"Erikhthonios\") Atenaseko lehen errege semitarra izan zen (beste iturri batzuek, Zekrope I.a izan zela diote). Testu klasikoek, Hefesto eta Atis, Kranaoren alabaren semea zela diote (beste iturri batzuen arabera, Gearena) eta Egiptoko Sais nomotik zetorrela. Pasitearekin ezkondu ondoren, Pandion I.aren aita izan zen.\nGreziar historialari goiztiarrek ez dituzte Eriktonio eta honen biloba Erekteo I.a desberdintzen, baina K.a. IV. mendetik aurrera bi pertsonaia desberdin dira. Hala ere, oraindik ere, nahasgarri gertatzen da.\nEriktonioren ohorez (ala Erekteo I.aren ohorez?) Atenasen Erekteion tenplua eraiki zen.\nElezaharra.\nMitoaren arabera, Hefesto, Atenea bortxatzen saiatu zenean, azken hau lehenaren tailerrean arma baten bila ari zela, jainkosaren izterrera Hefestoren hazia erori zen, eta jainkosak, kentzen saiatu zenean, lurra, Gaia, ernaldu zuen. Handik jaio zen Eriktonio.\nPausaniasen arabera, Ateneak, Eriktonio saski baten barnean jarri zuen, eta Aglauro, Herse eta Pandroso izeneko hiru ahizpei eman zien. Irekitzea debekatu zien, baina, hiru ahizpa haietako bik, Aglauro eta Hersek, ez zuten jainkosak esandakoa bete, eta, Eriktonio, suge gorputzarekin ikusi zutenean, Atenasko Akropoliaren tokirik malkartsuenetik bota zuten euren burua. Partenoian dagoen Fidias eskultoreak zizelkaturiko Atenea Partenos estatuak bere lantzaren ondoan duen sugea, Eriktonio bera dela ere esaten du.\nJainkotua izan zen, eta bere omenezko tenplu bat eraiki zen Atenasen bertan: Erekteion ospetsua. Mitoak balentria asko bete zituela dio, kulturalak nahiz belikoak. Atenearen gurtza Eriktoniok sartu zuela esaten da (beste iturri batzuen arabera Zekrope I.ak), baita Panatenaikoen jaialdi edo prozesio erlijiosoa sortu zuela ere. Honek, Ateneak Poseidon uretako jainkoaren aurka lorturiko garaipena omentzen zuen. Guda honetan, Ateneak Atikako lurrak lortu zituen. Guda hau, Eriktonioren erregealdian gertatu zen, K.a. 1511 eta K.a. 1506. urteen artean, Parosko Kronikaren arabera. Gariaren landaketa ere berak sartu zuela esaten da."}
{"id": "71440", "revid": "536", "url": "https://eu.wikipedia.org/wiki?curid=71440", "title": "Kami-sama", "text": "Ahalguztiduna edo Kami-sama (jatorrizko japonieraz \u795e edo \"Kami \") Jainkoaren kargua betetzen duen Dragoi Bola manga eta animeko fikziozko pertsonaia da. Seriean ageri diren Ahalguztidun guztiek Popo izan dute laguntzailetzat. Ahalguztidunaren Jauregian bizi da, Karinen Dorretik kilometro batzuk gorago, eta bi toki hauek Makila Miragarriaz komunikatzen dira.\nKatattsuren semea.\nNamek planetako ondamentdiak zirela medio, Katattsuk bere semea Lurrera bidali zuen espazio-ontzi batean. Urte askoren ondoren Katattsuren semeak Jainkoaren ondorengo bihurtu nahi zuen, baina hau lortzeko barnean zuen gaiztakeria guztia bota behar zuen, orduan bitan banatu zen. Banaketa honetatik serieko lehen Ahalguztiduna eta Satan Bihotz Txiki jaio ziren, alde zintzoa eta alde gaiztoa urrenez urren. Nahiz eta banatuta egon, biak betirako lotuta gelditu ziren, bietako bat hiltzen bazen, bestea ere hilko zen. Gainera Ahalguztiduna izan zen Lurreko \"Dragoi Bolen\" sortzailea.\nBere Jauregira iristen ziren gerlari guztiak entrenatu zituen, Karinen konfiantza ikurra (kaskabilo bat) bazekarren. Son Goku, Ten Shin Han, Krilin, Yamcha eta Yagi bere ikasleak izan. Satan Txikirekin berriz bat egitean Dendek ordezkatu zuen.\nBiografia.\nGarlic eta Katattsuren semea batera entrenatu ziren Ahalguztidun bilakatzeko. Behin bere zati gaiztoa botata Katattsuren semea aukeratu zen Ahalguztidun berri bezala.\nZati gaizto honek \"Ilunpeko Deabruen Errege\" izena jarri zion bere buruari eta kaosa zabaldu zuen munduan Mutaito maisuak \"Mafubarekin\" lapikoan harrapatu zuen arte. Hala ere, urte batzuk eta gero Pilafek askatu zuen mundua gobernatzeko asmoarekin. Borroka latz baten ondoren Son Gokuk ukabilkada batez zeharkatu zuen Satan Bihotz Txiki, baina hil aurretik arrautza bat bota eta Satan Bihotz Txiki Jr. sortu zen. Beraz, Ahalguztiduna ez zen hil.\nSon Goku Popo eta Ahalguztidunarekin entrenatzera joan zen eta 3 urte geroago Satan Txikiren aurka borroka egin zuen Arte Martzialen 23. Mundu Txapelketan.\nNappak Satan Txiki hil zuen Son Gohan babesten zuen bitartean, Ondorioz Ahalguztiduna ere hil zen; eta biak berpiztuko ziren Namekeko \"Dragoi Bolei\" esker.\nZiborrak agertu eta gero Katattsuen semaren bi zatiek berriz ere elkartzea erabaki zuten Denderi utziz Ahalguztidunaren postua.\nDende.\nKamisama eta Satan Txiki fusionatu ostean, Lurra babesteko beste Ahalguztidun baten beharra zegoen eta Goku Namektar baten bila hasi zen. Dendek postua onartu zuen, izan ere Gohan eta Krilinen laguna zen lehenagotik."}
{"id": "71441", "revid": "65013", "url": "https://eu.wikipedia.org/wiki?curid=71441", "title": "Lokatz", "text": "Lokatza, basa edo lohia uraren eta sedimentuz, hauts partikulez eta buztinez osatutako lurraren arteko nahasketa semilikidoa da. Denbora geologikoaren poderioz, lokatz metaketa zaharrak, gogortu egiten dira, lutita bihurtuz.\nLokatz bainua, ohi osagai bereziekin, osasun, edertasun edo gozamen arrazoiengatik erabiltzen da. Zerbitzu hau oso ohikoa da oraingo bainuetxeetan.\nSinonimoak.\nHitz desberdin ugari daude \"lokatz\" hitzaren sinonimo gisa, gehienek \u00f1abardura zehatz batzuk edukiz.\n\"Lohi\" hitza lokatzen sinonimo orokor gisa hartu daiteke, nahiz eta material sedimentatuaren formazio handiak zehazteko erabili ohi den.\n\"Basa\" hitza ere erabili daiteke. Honek ibai eta lakuen hondoan edota lur azpian aurki daitezkeen lokatz trinkoei egiten dio erreferentzia. Bertan, lurra lurpeko urekin nahasten da.\nUra lur gainazalean zutik geratzean sortzen den lokatz itsaskorrari \"idoi\" esaten zaio. Honek lokatzak baino koherentzia likidoagoa izan ohi du eta ibaien eta lakuen ertzeetan zein euria egiten duen lur eremuetan aurki daiteke. Beraz, \"idoi\" hitza ere lokatzaren sinonimo gisa erabili ohi da.\nErabilera.\nLokatzaren erabilerak oso anitzak dira:\nLokatza eraikuntzetan.\nLokatza aterpetxeak eraikitzeko gizakiak erabili zuen lehen materialetako bat da. Eskuz pilatutako lokatza (), adreiluen moduan (adobea) edo trinkotua (buztin horma) hormak egiteko modu oso merkea eta teknologia gutxi behar duena da. Horregatik, oso erabilia izan da antzinako zibilizazioen artean, edota basamortuko inguruneetan kokatutako kulturen artean, non harria eta zura urriak diren.\nLokatza eskulanetan.\nBuztina eskulanak edo bestelako dekorazio piezak egiteko material gisa ere erabil daiteke; adibidez, lokatzezko loreontziak, zopa platerak, edalontziak, mahai-tresnak, etab.\nBeste erabilpen batzuk.\nEgunerokotasunean erabiltzen ditugun tresnak.\nZoologia.\nAnimalia batzuek, hala nola elefanteek, lokatza erabiltzen dute parasitoen, intsektuen eta eguzki erradiazioaren aurkako babes gisa. Gainera, lokatzek biotopo garrantzitsuak izan ohi dituzte ekosistema desberdinetan.\nMelipona beecheii-k, maiek Xun\u00e1n kab deitzen zioten eztenik gabeko erle espezie amerikarra, buztina zuhaitzen eta propoliaren erretxinarekin nahasten du, egitura emateko abaraska zati batzuk estaltzen dituen konposatua lortzeko. Era berean, nahaste horretatik, deituriko itsasgarri natural bat lortzen da, kola gisa eta egurra babesteko ere erabiltzen dena."}
{"id": "71442", "revid": "512", "url": "https://eu.wikipedia.org/wiki?curid=71442", "title": "Satan Bihotz Txiki (aita)", "text": "Satan Bihotz Txiki (jatorrizko japonieraz \u30d4\u30c3\u30b3\u30ed\u5927\u9b54\u738b edo \"Pikkoro Daima\u014d \"), edo Satan bakarrik, Dragoi Bola manga eta animeko fikziozko pertsonaia da. Bere izena italierazko \"flauto piccolo\" hitzetatik eratortzen da eta \"txirula txikia\" esan nahi du, nahiz eta seriean Namekeko hizkuntzan \"beste mundu batekoa\" adierazi nahi duela azaltzen den. Satan Bihotz Txiki mugarria da Dragoi Bolan. Istoria hasierako umore sen hori galdu eta seriotasun eta dramatismo gehiago hartzen du, borroketan gehiago zentratuz eta ez hainbeste abenturetan.\nEzaugarriak.\nSatan Bihotz Txiki Lurrera iritsi zen Namektar baten zati gaiztoa da, zati ona Ahalguztiduna bilakatu zen, beraz, bere gaitasun gehienak dauzka. Beste ezaugarri berezi bat ugalketa gaitasuna ustelduta duela da, beraz, bere hantzik ez duten izakiak sortu ditzake bakarrik, askotan dinosauroen antza handia dutenak. Hala ere, gero ikusten da nola bere azkeneko semeak, Satan Txikik, bere antza handia daukan. Izaki hauek hiltzen direnean min handia sentitzen du.\nBorrokalari bezala argia eta bizkorra da, eta \"ki\" eraso asko asko dakizki protagonistek garai hartan erabiltzen zituzten \"Kame Hame Ha\" eta \"Dondonparen\" aurrean. Satan Bihotz Txiki munduaren jabe bihurtu nahi duen izaki makurra da. Behin erregea abdikatzera behartu eta gero, preso guztiak askatu eta gaizto izateko animatzen ditu. Biztanelak jakinaren gainean jartzen ditu, urtean behin bere koroatzea ospatzeko, zenbaki bat artuko zuela 43tik. Zenbaki hau egun horretan suntsituko duen eskualdearen zenbakia da.\nBiografia.\nLurrera iritsiera.\n261. urtean, hondamendi naturalen ondorioz Katattsu bere semea beste planeta batera bidaltzera behartuta aurkitu zen. Gutun batean laster elkartuko zirela zioen. Hau Lurrera iritsi zen, \"Munduaren Azkena\" deritzon lekura. Urteak eman zituen aitaren zain. Denbora hori entrenatzeko baliatu zuen, Lurreko Ahalguztiduna izateko asmotan, baina ezingo zuen hau lortu, bere bihotzean gaiztotasun apur bat zuen bitartean. Zati gaizto hori kanporatzean sortu zen Satan Bihotz Txiki.\nIlunpeko Deabruen Erregea.\nSatan Bihotz Txiki Lurrera jetsi eta kaosa zabaldu zuen, \"Ilunpeko Deabruen Erregea\" izena hartuta. Namektarrak asexualak direnez arrautza bidez ugaltzen dira. Honek \"Mazoku\" izeneko deabru armada osatu zuen honela. Mutaitok bakarrik salbatu ahal izan zuen Lurra, Satan Bihotz Txiki \"Mafuba\" teknikaren bidez ontzi hermetiko batean espetxeratu zuelarik.\nKonkistaren bigarren saiakera.\n300 urte geroago Pilafek Satan Bihotz Txiki harrapatuta zegoen lapikoa zabaldu zuen, munduaren zati bat berarekin banatuko zuelakoan, baina Satan Bihotz Txiki Pilaf eta lagunetaz baliatu zen. Geroago bere untzitik bota zituen. Mundua gobernatzeko bere plana Arte Martzialen Txapelketan ekin zuen, inork aurre egingo ez ziola ziurtatzeko eta \"Dragoi Bolen\" bila hasi zen galdutako gaztetasuna berreskuratzeko. Laguntzeko hainbat gerlari sortu zituen: Tanbourine eta Cymbal, euren biktimen gorpuetan ohar bat uzten zuten euren ikurrarekin. Bere umekietako bat hil zenean, bera abiatu zen nork egin zuen jakiteko asmoz eta Gokurekin aurkitu zen. Erraz irabazi zion mutikoari.\nIratxo Dortoka \"Mafubaren\" bidez berriz ere lapiko batean sartzen saiatu zen kale eginez, eta ondorioz maisua hil egin zen. Geroago 7 \"Dragoi Bolak\" biltzea lortu zuen; Shenron deitu eta betiko gaztetasuna eskatu zion. Ondoren Shenron deuseztu zuen \"Dragoi Bolek\" ezertarako balio ez zezaten. Erregearen Gaztelua bereganatu eta gero Ten Shin Hanek eraso egin zion (\"Mafuba\" ikasi baitzuen) baina Drumek (Satan Bihotz Txikiren umeki berri bat) erraz irabazi zion. Justu Drumek Ten Shin Han akabatu baino lehen Son Goku agertu zen eta erraz garaitu zuen hau. Gero Satan Bihotz Txiki borrokara desafiatu zuen. Borroka gogor baten ostean, itxuraz Satanek irabazia zuen, Goku zauritzea lortu baitzuen Ten Shin Han ezkutu bezala erabiliz. Gokuk bere indar guztiak bildu eta \"Kame Hame Ha\" baten bidez aireratu egin zen Satani bularraldetik zeharkatuz eta hilzorian utziz. Hil baino lehen arrautza bat jaurti zuen ahotik urrutira (bertaik jaioko zen Satan Txiki) eta bere azken desioa betez lehertu egin zen, Goku irabazle atera zelarik, nahiz eta hortxe-hortxe ibili."}
{"id": "71443", "revid": "96586", "url": "https://eu.wikipedia.org/wiki?curid=71443", "title": "El conquistador del fin del mundo", "text": "El conquistador del pac\u00edfico \u2014lagunarteko hizkeran, Conquis izenez ere ezaguna\u2014 Euskal Telebistak gaztelaniaz eginiko abenturazko \"reality show\" saioa da. Bertan, 33 partaideak Panamar uharteetan lehiatzen dira.\nSaioaren 33 partaideak, hiru taldetan banatuta daude. Taldeek, eguraldi latzaren menpe egoteaz gain, hainbat proba gainditu behar dituzte. Helburua Euskal Herriko ikurrina irabaztea da. Talde irabazlea, 'campamento rico' izeneko kanpamentura joaten da, bigarren geratutako taldea 'campamento pobre'-ra eta talde galtzaileak 'campamento muy pobre'-ra\nGlobomediaren \"Conquistadores del fin del mundo\" formatuan oinarrituta, saila ETB 2an ematen dute, Julian Iantzik aurkeztuta.\nLehenengo denboraldia (2005eko urtarrilaren 3a - 2005eko apirilaren 11a).\nEuskal Herrian ETBren bidez eta Argentinan Canal Vascoren bidez casting bat antolatu zen. 18.000 euroko irabazlea Eneko Van Horenbeke getxoztarra zen.\nBigarren denboraldia (2006ko urtarrilaren 9a - 2006ko apirilaren 18a).\nCastinga Euskal Herrian baino ez zen egin. Lehendabizikoz taldeei bi kapitainak jarri zizkieten: Jose Luis Korta Elizondo eta Julen Madina Aierbe. 18.000 euroko irabazlea Raul Arribas zen.\nHirugarren denboraldia (2007ko urtarrilaren 8a - 2007ko apirilaren 23a).\nBi kapitain berriak Juanito Oiarzabal mendigoizalea eta Mikel Go\u00f1i pelotaria ziren. 18.000 euroko irabazlea Lourdes Zuriarrain zen.\nPartaideak.\n1 gaixorik zen.\n2 lehian egokitu ezin zuenez utzi zuen.\nLaugarren denboraldia (2008ko urtarrilaren 7a - 2008ko apirilaren 21a).\nDenboraldi honetan kapitain bi izan ez ezik (Juanito Oiarzabal mendigoizalea eta Virginia Berasategi triatleta) beste bi kapitain gehiago izango dira (Marta Lopez modeloa eta Jon Cuyami futbolaria).\nBosgarren denboraldia (2009ko urtarrilaren 12a - 2009ko maiatzaren 4a).\nDenboraldi honetako kapitainak lau ziren: Pumas taldeko Juanito Oiarzabal eta Jose Luis Korta eta C\u00f3ndores taldeko Eneritz Iturriaga eta Yahaira Agirre. 2008ko denboraldiko parte-hartzailea izan zen \u00c1ngel Jauregi itzuli eta Purgatorioan egon zen parte-hartzaile bat salbatzeko.\nSeigarren denboraldia (2010eko urtarrilaren 10a - 2010eko maiatzaren 23a).\nLehengo bost kapituluetan ez zegoen talderik eta 21 partaideak kanpamendu berdinean bizi ziren Manu Maritxalarekin. Seigarren kapituluan lau partaide berri sartu ziren(Andeka, Iratxe, Mikel eta Silvia). Denboraldi honetako kapitainak bi izan ziren: Pumas taldeko Jose Luis Korta eta C\u00f3ndores taldeko Juanito Oiarzabal.\nSariak.\n2009ko ekainaren 29an Telebistaren Zientzien eta Arteen Akademiak telebista autonomikoetako entretenimenduzko saio onenaren saria eman zion El Conquistador del Fin del Mundori. Aurreko urtean, 2008an, Vaya Semanita izan zen saria jaso zuena."}
{"id": "71444", "revid": "512", "url": "https://eu.wikipedia.org/wiki?curid=71444", "title": "Chichi", "text": "Chichi (jatorrizko japonieraz \u30c1\u30c1 edo \"Chi-chi \") Dragoi Bola manga eta animeko fikziozko pertsonaia da.\nEzaugarriak.\nIdi Deabru Erregearen alaba da, haurrak zirela Gokuk berarekin ezkontzea agindu zion ezkontzea zer zen ere jakin gabe. Bere borroka estiloa Goku eta geinerakoen antzekoa da, bere aita Iratxo Dortokaren ikaslea izan baitzen.\nBiografia.\nHaurtzaroa.\nHaurra zela bera bizi zen lekuan, Frypan mendian, sute bat piztu zen su magiko baten bidez. Sua itzali ahal izateko, aitak Iratxo Dortokarenera bidali zuen Palmorrizko abanikuaren (haizemaile magiko bat) eskatzeko. Bidean Yamcharekin topo egin, etsaia zela pentsatu eta eraso egin zion. Baina honek konorte gabe utzi zuen. Minutu batzuk geroago Idi Deabruren alaba zela jakin eta laguntzera joan zitzaion, Erregearen haserrearen beldur. Goku ikustean ordea, alde egin zuen Yamchak. Chichi Kinton lainoan igo eta Iratxo Dortokarenera abiatu ziren. Dortoka Maisuaren etxean, honek Palmorrizko abanikua bota zuela jakin zuten, baina hau laguntzeko prest azaldu zitzaien. Frypan Mendira joan eta \"Kame Hame uhinaren\" bidez itzali zuen sutea. Gaztelua eta mendia bera ere desegin zituen. Goku joatekotan zenean, handitan berriz etorri eta ea berarekin ezkonduko zen galdetu zion. Gokuk onartu egin zuen zer esaten ari zen jakin gabe, berak pastel bat eskaintzen ari zela uste zuen.\nNerabezaroa.\nArte Martzialen 23. Mundu Txapelketan parte hartu zuen Borrokalari Anonimoa (jatorrizko japonieraz \u533f\u540d\u5e0c\u671b edo \"Tokumei Kib\u014d \") izenarekin Gokuren aurka borrokatu eta bere promesa gogorarazteko. Bere aurka borrokatzea egokitu zitzaion 2. borrokaldian. Chichik Gokuren galdera guztiak erantzungo zituela zin egin zuen, betiere Gokuk bera garaitzen bazuen. Gokuk eskuaz eragindako haize bolada batez kanporatzen du. Gero Chichi berriz ere borroka zelaira igo eta guztien aurrean txilioka ezkondu egin behar zirela gogorarazi zion. Gokuk, oraindik ezkontzea zer zen jakin gabe, onartu egin zuen berriz, publikoak guztia arretaz jarraitzen zuen bitartean. Chichik pozik Goku besotik heldu eta eraikin barrura eraman zuen.\nHelduaroa.\nSon Gokuren 2 semeren ama da, Son Gohan eta Son Goten. Gohan borrokak laga eta ikastera bideratzen saiatu zen behin eta berriz, gainera erabat babestu zuen Gohan, nahiz eta Goku Cellen Jokoan hil eta gero bere anaia Son Goten entrenatzeaz arduratu zen. Ez zaio gehiegi gustatzen bere semeak eta senarra Super Saiya egoeran eraldatuta ikustea, ile horiz \"gaizkile itxura\" baitute."}
{"id": "71445", "revid": "759614", "url": "https://eu.wikipedia.org/wiki?curid=71445", "title": "Optoakoplagailu", "text": ""}
{"id": "71446", "revid": "336", "url": "https://eu.wikipedia.org/wiki?curid=71446", "title": "Ahalguztiduna", "text": ""}
{"id": "71447", "revid": "2241", "url": "https://eu.wikipedia.org/wiki?curid=71447", "title": "Ahalguztiduna (argipen)", "text": "Ahalguztiduna hitzarekin honako terminoak daude:"}
{"id": "71448", "revid": "10891", "url": "https://eu.wikipedia.org/wiki?curid=71448", "title": "UEFA Euro 2008ko azken fasea", "text": "UEFA Euro 2008ko azken fasea ekainaren 19an hasi zen, final laurdenetako partiduekin batera, eta ekainaren 29an finalarekin batera amaitu. Azken fase honetan zortzi selekziok hartu zuten parte: Portugal, Alemania, Kroazia, Turkia, Herbehereak, Errusia, Espainia eta Italia."}
{"id": "71451", "revid": "6327", "url": "https://eu.wikipedia.org/wiki?curid=71451", "title": "Katalauniako gudua", "text": ""}
{"id": "71454", "revid": "512", "url": "https://eu.wikipedia.org/wiki?curid=71454", "title": "Ernst Happel Stadion", "text": "Ernst Happel Stadion (euskaraz \"Ernesto Happel Estadioa\") Austriako Viena hirian kokatuta dagoen futbol zelaia da. UEFA Euro 2008a ospatu zen bertan eta 53.008 lagunentzako eserlekuak ditu. 1929 eta 1931 urte bitarteetan eraiki zuten, baina 1986an estadioa goitik behera eraldatu zuten. Otto Ernst Schweizer arkitekto alemaniarrak diseinatu zuen estadioa.\nUEFA Euro 2008ko finala jokatu zen bertan. Estadioak baita ere, kontzertuetarako erabiltzen da eta atletismo txapelketa ezberdinetarako."}
{"id": "71455", "revid": "105290", "url": "https://eu.wikipedia.org/wiki?curid=71455", "title": "Stade de Suisse Wankdorf", "text": "Stade de Suisse (euskaraz \"Suitzako Estadioa\") Suitzako Berna hirian kokatuta dagoen futbol zelaia da. UEFA Euro 2008a ospatu zen bertan eta 32.000 lagunentzako eserlekuak ditu. Estadioaren eraikuntzak, 350 milioi euro kostatu zuen eta Marazzi Generalunternehmung AG arkitekto enpresak eraiki zuen.\nHarrigarria dirudien arren, estadio honetan ere izotz-hockeieko txapelketak ere antolatzen dira eta batzuetan futbol partida baten ikusle-kopuruak ere batitu dituzte."}
{"id": "71456", "revid": "105290", "url": "https://eu.wikipedia.org/wiki?curid=71456", "title": "Letzigrund Stadion", "text": "Letzigrund Stadion (euskaraz \"Letzigrund Estadioa\") Suitzako Zurich hirian kokatuta dagoen futbol zelaia da. UEFA Euro 2008a ospatu zen bertan eta 30.000 lagunentzako eserlekuak besterik ez ditu. Estadioa, 1925ean ireki zuten Zurich-eko futbol taldearen estadioa zela. \"Depresio Handia\" gertatu zenean, jabegoa Zurich hiriari eman zitzaion, gaur arte udalaren propietatean egonez.\nUEFA Euro 2008ko finala jokatu zen bertan. Estadioak baita ere, kontzertuetarako erabiltzen da eta atletismo txapelketa ezberdinetarako."}
{"id": "71457", "revid": "1545", "url": "https://eu.wikipedia.org/wiki?curid=71457", "title": "St. Jakob-Park", "text": "St. Jakob-Park (euskaraz \"Donejakube Parkea\") Suitzako Basilea hirian kokatuta dagoen futbol zelaia da. UEFA Euro 2008a ospatu zen bertan eta 42,500 lagunentzako eserlekuak ditu. Estadioaren eraikitzeak, 220 milioi franko suitzar kostatu zituen (143 milioi \u20ac) gutxi gorabehera. UEFAk estadioei ematen dien puntuaketaren arabera, 4 izar ditu, ia lehen mailako estadio bezala izendatuz."}
{"id": "71458", "revid": "3829", "url": "https://eu.wikipedia.org/wiki?curid=71458", "title": "Hypo-Arena", "text": "Hypo-Arena edo W\u00f6rthersee Stadion (euskaraz \"Hipo Estadioa\" edo \"W\u00f6rthersee Estadioa\") Austriako Klagenfurt hirian kokatuta dagoen futbol zelaia da. UEFA Euro 2008a ospatu zen bertan eta 32.000 lagunentzako eserlekuak ditu."}
{"id": "71459", "revid": "56334", "url": "https://eu.wikipedia.org/wiki?curid=71459", "title": "German Rodriguez", "text": "German Rodriguez Saiz (Iru\u00f1ea, Nafarroa, 1954 edo 1955 - ibidem 1978ko uztailaren 8a) Liga Komunista Iraultzailea (LKI) ezkerreko prestakuntza erradikaleko militantea izan zen. 23 urterekin 1978ko Sanferminetan poliziak hil zuen ezkertiar ekintzaile gaztea izan zen.\nIbilbidea.\nGazte-gaztetik hasi zen militantzia politikoan; \"Hemen eta Han\" mendi taldetik ETA erakundera pasa zen, artean ikasle zela. Seigarren asanblada gertatu zenean, korronte horren alde egin zuen eta hainbat ardura izan zituen sextakoen artean, geroago Liga Komunista Iraultzailera batu zen erakundean. Iru\u00f1errian 1973an izan zen greba orokorrean buru belarri aritu zen eta urte horretako ekainaren 20an lehen aldiz atxilotu zuen poliziak. Hainbat hilabetez preso egon ondoren, Bilbon ibili zen denbora batez propaganda klandestinoa egiten eta Franco hiltzean Iru\u00f1era bueltatu zen. Buruzagitza politikotik aldendu zen arren, ikasle eta auzo mugimenduetan lanean jarraitu zuen German Rodriguezek.\n1978ko Sanferminetako gertaerak.\n1978ko uztailaren 8an polizia Iru\u00f1eko zezen plazara sartu zen, amnistiaren aldeko pankarta bat zabaldu zela aitzakia hartuta. Poliziak 150 zauritu baino gehiago utzi zituen egun hartan, horietako 11 balaz, eta 23 urte zituen German Rodriguezen heriotza.\nEraso gogor horren ostean istilu larriak izan ziren hirian barrena. German Rodriguez istilu horietan hil zen poliziaren bala batek buruan jo zionean, Karlos III.a etorbidea eta Orreaga kalea gurutzatzen diren lekuan. Hilketa horrek eragin nabarmena izan zuen hurrengo egunetan Euskal Herri osoan. Haren heriotzagatiko protestetan, Astigarragako Joseba Barandiaran Urkola gaztea Donostian hil zen egun batzuk geroago.\nIru\u00f1eko pe\u00f1ek eta hainbat elkartek antolatuta, urtero uztailaren 8an German Rodriguezen oroitarrian omenaldia egiten zaio hil zuten lekuan. Bertan hilarri bat dago gertaera hura gogoratzeko eta duela gutxi Iru\u00f1eko Udalak kendu egin bazuen ere, udalbatzak eta herritarren oposizioak monumentua berriz jarrarazi zuten.\n78ko Sanferminak plataforma.\n78ko Sanferminak plataforma memoria historikoa berreskuratzeaz arduratzen da. Plataforma horren bultzatzaileetako bat izan zen Presen Zubillada Auzak 78ko San Ferminetako gertaerak zirela eta, 2019an Iruindarra telebistan hauxe adierazi zuen: 78ko gertaerak trantzisioan kokatu behar dira. 1975etik 1980era egoera lasgarri asko gertatu ziren estatu espainiarrean. Euskal Herrian, besteak beste, 1976ko martxoaren 3ko gertaerak, 1977ko Amnistiaren astean (polizien balengatik erailak) eta 1978ko San Ferminetako gertaerak daude. San Ferminetako gertaeren aurretiko egoerak eragina izan zuen gertaeretan. 1978ko maiatzaren 1ean manifestazioa indartsua izan zen eta poliziak bortizki egin zuen eraso. Maiatzean bertan, ETAk polizia armatuaren arduradunaren kontrako atentatuan erail egin zuen. Fakzistak kalera atera zkiren jendea beldurtzeko eta liskarrak egon ziren. Liskar horietan guardia zibil bat labankada batez zauritua izan zen, eta osasun egoera konplikatua zuenez, hil egin zen. Liskar horien ondorioz atxiloketak egon ziren Iru\u00f1ean. Zubillagaren ustez, biolentzia erabili zen herritarrek zuten askatsun gosearekin bukatzeko. 1978ko San Fermin hprietan ohi baino polizia gehiago zegoen Iru\u00f1ean. Plazan 20.000 bat lagun zeuden. Testigantzek eta batu ziren frogen arabera, 5.000 gomazko pilota, 1.000 ke-pote eta 100 bala bota zirela baiezta daiteke. 200 pertsona zauritu izan ziren, balaz 7 lagun. Epaileek 3 sumariotan banatu zituzten: Germ\u00e1n Rodr\u00edguez Saizen hilketa, kaleko istiluak eta zezen plazako gertaerak. Baina, ez zuten inolako ikerketa zehatzik jarraitu, ez zuten eskatu eta nahi ere, ez zuten nahi inolako frogarik aurkeztea. Pe\u00f1en batzordeak dosierra prestatu zuten testigantza (milatik gora) eta guzti. Gertaera horiek erantzukizun gabe geratu dira. 78ko plataformako kideok egia, justizia eta ordaina eskatzen dugu. "}
{"id": "71460", "revid": "880", "url": "https://eu.wikipedia.org/wiki?curid=71460", "title": "German rodriguez", "text": ""}
{"id": "71461", "revid": "536", "url": "https://eu.wikipedia.org/wiki?curid=71461", "title": "Ziborrak", "text": "Ziborrak eta androideak (jatorrizko japonieraz \u4eba\u9020\u4eba\u9593 edo \"Jinz\u014d'ningen \") Dragoi Bola manga eta animean Gero Doktoreak sortutako pertsonaiak dira. Gizakien itxura dute, baina askoz indartsuagoak dira. Saiyekin alderatuz gero, borroka indar eta teknika berbera dituzte. Gero Doktoreak sortutako zenbait ziborrek Super Saiya baten pareko indarra ere badute.\nJaponiako bertsio originalean Gero Doktoreak sortutako ziborrak deitzeko \"Jinz\u014d'ningen\" erabiltzen da, eta \"pertsonak sortutako pertsona\" esan nahi du. Kultura japoniarrean robot, androide, zibor eta horrelakoak izendatzeko gehien erabiltzen den terminoa da.\nGero Doktorearen sorkuntzak bi taldetan banatu daitezke: alde batetik androideak; 8, 16, 19 eta 20 (azken hau Geroren burmuina zeraman androidea zen) eta bestetik bio-androideak: 17, 18 eta Cell.\nHonek nahasmena sortu du jarraitzaileen artean 17 eta 18 androideak direla uste baita, benetan ziborrak direnean. Mangan azaltzen da 17 eta 18 giza oinarri batetik sortuak direla, konponketa zibernetiko gutxi batzuen bidez. Hau beranduago (Arte Martzialen 25. Mundu Txapelketan) Son Gokuri azaltzen zaio, Krilin eta Zibor 18 ezkondu zirenean (bera ez zegoen Trunksek lehen aldiz guztia azaldu zuenean).\n\"Hiru Goi Gerlarien arteko borroka latza\" filman beste hiru androide ere ageri dira: 13, 14 eta 15.\nAndroideak.\n16. Androidea.\nZibor 16 edo 16. Androidea (jatorrizko japonieraz \u4eba\u9020\u4eba\u959316\u53f7 edo \"Jinz\u014d'ningen J\u016brokug\u014d \") Gero Doktoreak sortu zuen azken androidea da. Cell kontutan hartu gabe, bera da androiderik indartsuena, baina arrazoi misteriotsu baten ondorioz, bere jokabidea ona eta atsegina da. Ez zuenez jendeari minik egiterik nahi, Gero Doktoreak akatsdun produktua bezala hartu eta zirkulaziotik atera zuen. Zibor 17k eta Zibor 18k aktibatu zuten Gero Doktorea akabatu ondoren.\nHitz gutxiko erraldoi lasaia zen, eta 17 eta 18ren borroketatik at mantendu zen, bere helburu bakarra Son Goku hiltzea baitzen. Natura maite zuen, eta bere pasio handiena txorien txorrotxioak entzutea zen. Nahiz eta hasieran ez parte hartu, Cellen mehatxuaren berri jakitean, borrokara sartu zen Cellek 17 xurgatu ez zezan. Momentu batez, irabaziko zuela zirudien, baina Cellen kolpe batez garaitua izan zen bere bigarren forman.\nBrief Doktoreak (Bulmaren aita) Caspsule Corp.-en konpondu eta barnean zeraman bonba kendu zion. Cellen Jokoan parte hartu zuen. Cell perfektua irabazten saiatu zen berarekin batera lehertuz, baina jada barnean bonbarik ez zeukanez ezin izan zuen halakorik egin eta Cellek txikitu egin zuen. Bere azken arnasean Son Gohani natura salbatzeko eskatu zion, eta azkenean mutikoa Super Saiya 2 bilakatu zen.\nBere ontasun eta atsegintasunak Gokuren lagun zahar Super 8 dakar gogora, baina bere programazioak Son Gokurekin hotza izatea zekarren, hil egin behar baitzuen.\n19. Androidea.\nZibor 19 edo 19. Androidea (jatorrizko japonieraz \u4eba\u9020\u4eba\u959316\u53f7 \"\") Son Goku akabatzeko sortu zuen Gero Doktoreak. Z gerlarien iritsiera ere ez zen izan oztopo beretzat Gokurekin amaitzeko, bihotzeko gaitzak eman baitzion.\nGokuk etorkizuneko Trunksek esandako bihotzeko gaixotasunaren ondorioz jokoz kanpo gelditu zenean, Vegeta agertu zen Super Saiya eraldatuta guztien harridurarako. 19k Gero Doktoreari Vegetaren aurka borrokatzen uzteko eskatu zion. Borrokan zehar Vegetak 19ri heltzen utzi zion energia nondik xurgatzen zuten jakin ahal izateko. Eskuekin xurgatzen zutela jakitean errotik atera eta lurrean txikitu zituen hankekin. Etsita, 19 ihes egiten saiatu zen baina Vegetaren energi bola batek txikitu zuen."}
{"id": "71462", "revid": "119347", "url": "https://eu.wikipedia.org/wiki?curid=71462", "title": "D\u00edlar", "text": "D\u00edlar Granadako probintziako (Espainia) udalerria da. 2007an 1.638 biztanle zituen."}
{"id": "71463", "revid": "448", "url": "https://eu.wikipedia.org/wiki?curid=71463", "title": "Izkiko Parke Naturala", "text": "Izkiko Parke Naturala naturagune babestu bat da, Arabako Mendialdean kokatuta dagoena, Bernedo (%54.97a), Arraia-Maeztu (%39.56a) eta Kanpezuko (%5.47a) udalerrien barruan.\n9.081 hektareatan zabaltzen da, Izki ibaiak sortutako ibarrean. Eusko Jaurlaritzak 1998ko martxoaren 31n izendatu zuen natura parke.\nMugakideak.\nMugakide ditu iparraldean Gasteiz mendiak, hegoaldean Tolo\u00f1oko mendilerroa, ekialdean Azazetako Ega ibaia, eta mendebaldean Trebi\u00f1u.\nMendiak.\nKapildui (1.175 m) mendirik garaiena da, San Kristobal (1.057 m), Muela (1.056 m), San Justi (1.028 m), Soila (990 m), Belabia (970 m) eta Arburu (1.046 m) lagun dituelarik.\nLandareak.\nHaritza da zuhaitz mota nagusia parkean, ia basoen erdia osatuz, lau motatakoa delarik: \"Quercus pyrenaica\", \"Quercus robur\", \"Quercus faginea\" eta \"Quercus ilex\".\nPagoa (\"Fagus sylvatica\") bigarren zuhaitzik hedatuena da, azaleraren ia %28a hartuz.\nDeskribapena.\nArabako Lurralde Historikoaren hego-ekialdeko muturrean kokaturik dagoen Izki aldea oso-osorik sartzen da Arabako Mendialdea izeneko Eskualdean, non nekazaritza den jarduera ia bakarra eta populazio-dentsitatea oso urria den. Izki aldean izen bereko ibaiak eta ibaiadar ugariek moldaturiko erliebe gorabeheratsu, leuna, da nagusi; ibaiak eremu hareatsuak zeharkatzen ditu ibilbide osoan, Ega ibaian bukatu arte. Izki Mendiaren erdigunetik urrundu ahala, aldapak geroago eta handiagoak dira, eta landaredia geroago eta dibertsoagoa.\nInguruak kubeta-itxura du, eta bertako sakonean azpimarratzekoa da ia etenik gabe hedatzen den ameztia (\"Quercus pyrenaica\"), munduko zabalenetarikoa. Kubetaren itxitura gisa, Gasteiz mendien jarraipena diren mendi garaiek eta amildegi malkartsuek mugatzen dute inguru guztia, hegoaldetik izan ezik, bertan, Ega ibaiaren arroak Izki eta Tolo\u00f1o mendilerroa banatzen baititu.\nLandare-formazioak oso ezberdinak eta ugariak dira \u2014batzuk oso hedadura txikikoak\u2014, litologiak, topografiak eta orientazioak horretarako baldintzak sortzen dituztelako. Basoetan, esaterako: ameztia, artadiak, pagadi-mota ezberdinak, \"Quercus robur\"eko hariztiak, hagin-basoak eta ezkameztiak. Habitat berezien artean, berriz: zohikaztegiak eta ur karbonatuzko iturbegiak.\nIzkiko harkaiztegietan hegazti interesgarriak bizi dira. Nabarmenenak: sai arrea (\"Gyps fulvus\"), arrano beltza (\"Aquila chrysaetos\"), sai zuria (\"Neophron percnopterus\") eta belatz handia (\"Falco peregrinus\").\nHalaber, basoan fauna garrantzitsua babesten da; azpimarragarriena, okil ertaina (\"Dendrocopos medius\"): Izkiko populazioa penintsulan ezagutzen den garrantzitsuena da, eta hegazti honen banaketaren hego-muga markatzen du.\nIbai-ekosistemak ongi kontserbatzen dira, eta horren adierazgarri da bertako fauna ur garbietara aski espezializatua: desman piriniarra (\"Galemys pyrenaicus\"), ur-ipurtatsa (\"Mustela lutreola\") edo igaraba arrunta (\"Lutra lutra\")."}
{"id": "71465", "revid": "512", "url": "https://eu.wikipedia.org/wiki?curid=71465", "title": "Teodosio II.a", "text": "Flavio Teodosio (; Konstantinopla, 401eko apirilaren 10a - \"ib.\", 450eko uztailaren 28a) Ekialdeko Inperio Erromatarreko agintaria 408. urteko maiatzaren 1etik 450. urteko uztailaren 28an karguan hil zen arte. Eudoxia eta Arkadioren seme bere aita hil zenean zazpi urte besterik ez zuenean agintea jaso zuen.\nErregeordetzak.\nGazteegia zen artean Antemio, ekialdeko prefektu pretoriarra izan zen agintariorde. Arkadioren garaian jada Antemiok botere handia izan zuen nolabait agintean jarraitu zuelarik. Antemio politikari trebea zen eta persiarrekin bakea mantendu ahal izan zuen baita Mendebaldeko Inperio Erromatarrarekin erlazioak hobetu. Arrazoia oso argi ez badago ere Antemio 414. urtean desagertu zen. Antemioren ordez Pulkeria, Teodosio beraren arreba izanen zen erregeorde 414 urtean bertan Augusta izendatu zutelarik. Pulkeria fede handiko emakumea zen eta anaia ortodoxia kristauaren alde bultzatu zuen beti. Arrebaren intrantsigentziaren ondorio izan zen heretiko, jentil eta juduen jazarpena. Pulkeriak besteak beste anaiari emaztea bilatu zion 421. urteko ekainean Teodosio Elia Eudoxiarekin ezkondu zen. Atenaseko sofista baten alaba Aelia Eudoxiaren benetako izena Atenade zen Teodosiorekin ezkontzearren izena aldatu eta bataiatua izan zelarik.\nAelia Eudoxia eta Teodosiok Lizinia Eudoxia izan zuten alaba. Lizinia Eudoxia Mendebaldeko Inperio Erromatarreko agintari Valentiniano III.arekin ezkondu zuten ezteia politikoki Erromatar Inperioa batzeko ahalegin bat izan zitekeelarik.\nAginteko gertakizunak.\nTeodosioren agintean zehar azaldu ziren nestorianismo eta beste zenbait doktrina erlijioso. Doktrina erlijioso berriek ortodoxia kristauarekin zituzten aldeek arazo ugari ekarriko zizkioten inperioari aurrerantzean. Agintari honen garaian ere iritsi zen Europara garaiko indar militar arriskutsuena, hunoak. Atila gidari zutelarik hunoen zalditeriak bi inperio erromatarrak mehatxatu zituen. Lehen batailak galdu zituenean Ekialdeko Inperio Erromatarrean eta Bizantzioko Inperioan arrunta izanen zen politikari eutsi zioten, etsaiari dirua eman alboko erresumak norberaren inperioaren ordez eraso zitzan. Teodosiok beraz urtero hunoei dirusari bat ordainduko ziela adostu zuen inperioko diru aberastasuna asko murriztu zelarik.\nBenetako agintaria Teodosio zen arren Pulkeria eta gorteko beste zenbait pertsonaiek botere handia izan zuten Teodosio poesia idatzi eta kultura sustatzen zuen bitartean. Agintari ilustratua izan zela esan liteke. Agintaldi honetan berrantolatu zen Konstantinopoliseko Unibertsitatea.\nTeodosioren harresia.\nHistorian Konstantinopolisek menperaezin fama izan du beti ospe honen sortzaileetako bat Teodosio II.a dugularik. Teodosio II.aren harresiak direla esaten bada ere Konstantinopoliseko harresi itzelak Antemio erregeordeari zor dizkiogu. Antemiok militarra izaki Konstantinopolis hiri menperaezin bihurtu zuen. Inperioko hiriburua lurmutur batean zegoen eta hiru aldetan Bosforoko hark inguratua zen. Konstantinoren garaian eraikiriko harresi bat bazen arren Antemiok bigarren arresi handiago bat eraiki zezatela agindu zuen.\nHarresi berria zaharretik mendebalderantz 1500 metrotara eraiki zen. Luzeran bost kilometro t\u00b4erdi zituen Marmara itsasoa eta Urrezko Adarra batzen zituelarik. Batez besteko garaiera 12 metrotakoa da lodiera 5 metro ingurukoa zelarik. Harresian 96 dorre eraiki ziren, gehienak oin karratukoak (zenbait oin oktogonal eta hexagonalekoak) 20 metroko batez besteko garaierakoak bata bestearen arteko distantzia 55 metro ingurukoa zelarik. Bigarren harresi honetatik 15-20 metrora 8.5 metroko garaiera eta bi metroko lodiera zuen harresi txikiago bat eraiki zen beste 96 dorrerekin. Harresi \"txikiaren\" \"dorretxoak\" harresi handiaren dorreen erdi puntuan eraikirik zeuden. Harresi \"txikia\" gutxi balitz honengandik 15 bat metrora 20 metro zabal eta 10 metro sakoneko zulo bat eraiki zen hiriko aldean metro t\u00b4erdiko garaiera zuen harresitxo bat zuelarik. Zuloa urez betetzen zen hiriaren lehen defentsa zelarik.\nHarresiak hamar ate zituen, bost ate publiko eta beste bost militar. Ate publiko bakoitzak zuloa zeharkatzen zuen zubi bat zuen eta gainontzeko ateak harresitik irteteko bidea besterik ez ziren. Ate nagusiez gain hainbat eta hainbat ataska txiki baziren setio garaian adreiluekin isten zirenak.\n447. urtean lurrikara batek harresia ondatu zuen eta Teodosio II.ak Foroseko Ziro hiriko prefektuari defentsak lehenbailehen konpon zitzala agindu zion hunoak erasotzeko prest baitziren.\nDefentsa itzel hauei esker barneko biztanleen laguntzarik gabe inork ez zuen hirian sartzea lortu Bizantzioko Inperioa existitu zen artean. Gaur egungo Istanbulen harresiaren zati askok zutik dirau zenbait dorre berreraikiak izan direlarik."}
{"id": "71467", "revid": "512", "url": "https://eu.wikipedia.org/wiki?curid=71467", "title": "D\u00fadar", "text": "D\u00fadar Granadako probintziako (Espainia) udalerria da. 2007an 296 biztanle zituen."}
{"id": "71469", "revid": "1310", "url": "https://eu.wikipedia.org/wiki?curid=71469", "title": "Doriko", "text": ""}
{"id": "71470", "revid": "119347", "url": "https://eu.wikipedia.org/wiki?curid=71470", "title": "Fuente Vaqueros", "text": "Fuente Vaqueros Espainiako udalerria da, Granadako probintziakoa. 2008an 4.327 biztanle zituen."}
{"id": "71471", "revid": "1781", "url": "https://eu.wikipedia.org/wiki?curid=71471", "title": "Fuente-Vaqueros", "text": ""}
{"id": "71472", "revid": "1781", "url": "https://eu.wikipedia.org/wiki?curid=71472", "title": "Fuentevaqueros", "text": ""}
{"id": "71486", "revid": "1545", "url": "https://eu.wikipedia.org/wiki?curid=71486", "title": "Scottish Power", "text": "Scottish Power Iberdrolaren filiala da, eta egoitza soziala Glasgown dago. Erresuma Batuko eta Estatu Batuetako merkatuetan du presentzia.\nIberdrolak Scottish Power erosi.\n2006ko azaroaren 8an, Erresuma Batuko aldizkari batek kaleratu zuenez Iberdrolak Scottish Power konpainia ingelesa erosteko asmoa zeukan. Ondoren, asteetako plangintza eta konpainia eskoziarrarekin egindako negoziaketen ondoren 2006ko azaroaren 28an Scottish Power erosteko eskaintza formala aurkeztu zuen. Guztira 17.141 milioi euro ordaintzeko prest azaldu zen Iberdrola.\nEskaintza hori Iberdrolako akzioetan eta dirutan egin zen."}
{"id": "71487", "revid": "6950", "url": "https://eu.wikipedia.org/wiki?curid=71487", "title": "Jos\u00e9 Ignacio S\u00e1nchez Gal\u00e1n", "text": "Jos\u00e9 Ignacio S\u00e1nchez Gal\u00e1n (Salamanca, Espainia, 1950) enpresaburua da. Iberdrolako presidentea eta kontseilari delegatua da. Berrogei herrialdetan presentzia duen multinazionala da Iberdrola eta hainbat enpresa garrantzitsuk osatzen dute; besteak beste, Erresuma Batuko ScottishPowerrek eta Brasilgo Elektrok.\nBiografia.\n1950ean jaiotako salamancarra, beste salamancar batekin ezkondua eta lau seme-alaben aita. S\u00e1nchez Gal\u00e1n Madrila joan zen bizitzera eta 1909an ICAI unibertsitate pribatuan industria-ingeniaritzako ikasketak egin zituen. Horrez gain, Enpresen Administrazioan diplomatu zen ICADEren eskutik eta Enpresen Antolaketa eta Kanpo Merkataritzako ikasketak ere burutu zituen EOIn (Industria Antolaketako Eskola).\nIbilbide profesionala.\nElektromekanikako industria ingeniaria Ingeniaritzako Goi Eskola Teknikoaren (ICAI) eskutik. Madrilgo Comillas Unibertsitate Pontifikala. Enpresen Administrazioan eta Kanpo Merkataritzan (ICADE) diplomatu zen Madrilgo Comillas Unibertsitate Pontifikalean eta Madrilgo Industria Antolaketako Eskolan (EOI) Enpresen Antolaketa eta Kanpo Merkataritza ikasi zituen. Ingelesa, frantsesa eta italiera dakizki.\nIndustria ingeniaritzaren sektoreari dagokionez, Turbo Propulsorers, SA (ITP) enpresako zuzendari nagusia izana da eta egoitza Alemanian duen Eurojet partzuergo militar aeroespazialeko presidente ere izana da. Horrez gain, zuzendaritzako eta kudeaketako postuak izan ditu bateriak egin eta saltzen dituen Sociedad Espa\u00f1ola del Acumulador Tudor, SA (orain Grupo Exide) enpresan eta Page Ib\u00e9rica, SAko kontseilari ere izana da. Ingeniaritzako proiektuak ikertu, diseinatu eta garatzen dituen enpresa da azken hori.\nAirtel M\u00f3vil, SA enpresako (orain Vodafone Espa\u00f1a, SAU) kontseilari delegatu ere izana da; baita Nutreco Holding N.V. (Herbeheretan kotizatutako elikadura-enpresa) enpresan Jagoletza kontseilukokide ere. \nHainbat aitorpen ere jaso ditu; hona hemen horietako batzuk: Europako zerbitzu publikoen enpresen eta Espainiako enpresa kotizatuen artean zuzendari nagusi onenaren izendapena jaso du, inbertsoreekiko harremanen arloan Thomson Extel Survey 2011ren eskutik; Europako zerbitzu publikoen enpresen zuzendari nagusi onena 2011 All-Europe Executive Team sailkapenean, Institutional Investor Research erakundearen eskutik; Business Leader of the Year 2008 saria ere eskuratu zuen Espainia-Ameriketako Estatu Batuak Merkataritza Ganberaren eskutik; Nazioarteko Ekonomia Saria 2008, Crist\u00f3bal Gabarr\u00f3n Fundazioaren eskutik; Urteko zuzendari nagusi onenaren saria 2006an, Platts Global Energy Awards sariketan; bost aldiz segidan jaso du (2003-2007) Europako zerbitzu publikoen enpresen sektoreko zuzendari onenaren saria, Institutional Investor Research Group erakundearen eskutik. Hiru aldiz jarraian (2003-2005) eskuratu du, halaber, IR Magazine-k ematen duen Zuzendari Nagusi Onenaren Saria, inbertitzaileekiko harremanei dagokienez (burtsa-merkatuetako inbertsio-funtsen analisten eta kudeatzaileen iritzian oinarrituta ematen da azken hori). Bilboko kontsula da, Bilboko Merkataritza Ganberaren eskutik, eta Salamancako Probintziako Urrezko Domina ere eman zioten 2009an\nOndorengo patronatu hauetako kidea da: Asturisko Printzea Fundazioa, COTEC Fundazioa, Carolina Fundazioa, Guggenheim Bilbao Museoaren Fundazioa, Comillas unibetsitateko fundazioa-ICAI, Salamancako Unibertsitateko Fundazio Nagusia. Horiez gain, honako hauetako kidea ere bada: Euskal Enpresaburuen Taldea, Enpresaburuen Taldea (Madril), Ekonomialarien Taldea, Lehiakortasunerako Enpresa Kontseilua eta Zuzendaritzaren Aurrerabiderako Elkartea (APD).\nComillas Unibertsitate Pontifikaleko Ingeniaritzako Goi Eskola Teknikoko (UCAI) irakasle ere izana da. 2011n Honoris Causa doktore izendatu zuten Edinburgoko Unibertsitatean eta Salamanka Unibertsitatean.\nPrentsako Albisteak.\nIgnacio S\u00e1nchez Gal\u00e1nen amets amerikarra \nIgnacio S\u00e1nchez Gal\u00e1n izango da Iberdrolako presidente berria 2006tik aurrera \nEragin handiena duten hamar enpresaburu espainiarrak.\nIgnacio S\u00e1nchez Gal\u00e1n salamancarra Honoris Causa doktore izendatzeko proposatua \nIgnacio S\u00e1nchez Gal\u00e1n, Iberdrolako presidentea, Ekonomiako 2008ko Crist\u00f3bal Gabarr\u00f3n Sariaren irabazlea \nGal\u00e1n: \"Iberdrola oso harro dago bere euskal jatorriaz\" \nIgnacio S\u00e1nchez Gal\u00e1n Villarejo kasuan ikertua.\nIgnacio S\u00e1nchez Gal\u00e1nek 13 milioi eurotik gora irabazi zituen 2021ean.\nIgnacio S\u00e1nchez Gal\u00e1nek \"Tontoak\" deitu die argiaren tarifa arautuari atxikitako kontsumitzaileei."}
{"id": "71488", "revid": "336", "url": "https://eu.wikipedia.org/wiki?curid=71488", "title": "Florentino P\u00e9rez", "text": "Florentino P\u00e9rez Rodr\u00edguez (Madril, Espainia, 1947ko martxoaren 8a), Portu, Ubide eta Bide ingeniaria da, Madrilgo Unibertsitatea Politeknikoan Matematika Metodo eta Oinarrietako irakaslea, ACS enpresako presidentea eta Real Madril kirol klubeko presidentea."}
{"id": "71490", "revid": "201", "url": "https://eu.wikipedia.org/wiki?curid=71490", "title": "Klima epela", "text": ""}
{"id": "71491", "revid": "98220", "url": "https://eu.wikipedia.org/wiki?curid=71491", "title": "Kutsidazu bidea, Ixabel (filma)", "text": "Kutsidazu bidea, Ixabel 2006an Fernando Bernu\u00e9sek eta Mireia Gabilondok zuzendutako euskal filma da, Joxean Sagastizabalek idatzitako \"Kutsidazu bidea, Ixabel\" eleberrian oinarritua.\nEuskarazko elkarrizketak dituen inoizko filmik ospetsuenetako bat izan da: 45.539 ikusle izan zituen eta 212.724,39 \u20ac-ko kopurua bildu\nSinopsia.\n1978ko uztailean, Juan Martin (Mikel Losada), gazte donostiar bat, Tolosaldeko baserri batera doa, euskaltegian ikasitako euskara hobetzera. Baserriko sendia amonak, gurasoek, seme bikiek eta bi alabek osatzen dute. Alabetako batez, Ixabel ederraz (Ainere Tolosa) maitemindu da. Umore handiz, guztiz ezezaguna zaion mundu horretan Juan Martinek dituen arazoak kontatzen ditu: \"benetako\" euskarararekin (harentzat ulergaitza denez, \"swahili\" deitzen dio), baserriko lanekin eta Ixabelenganako amodiozko kontuekin."}
{"id": "71492", "revid": "119347", "url": "https://eu.wikipedia.org/wiki?curid=71492", "title": "Nanoelektronika", "text": "Nanoelektronika osagarri elektronikoak sortzeko nanoteknologian oinarritzean datza, arrunki transistoreak izaten dira. Nanoteknologiaren definizioa 100 nm baino gutxiagoko teknologia erabiltzea bada ere, nanoelektronikak atomoen arteko interakzioak eta propietate kuantikoak sakonki aztertu behar dituzten osagarri elektronikoak biltzen ditu. Hori dela eta, TSMCren edo Pentium 4ren CMOS90 osagarria ez da osagarri nanoelektroniko bat nahiz eta 90 nm edo 65 nm baino txikiagoak izan daitezkeen.\nBatzuek nanoelektronika teknologia disruptiboa dela deritzote, nanotransistoreak eta transistoreak oso ezberdinak direlako. Nanosagarrietako batzuek molekula hibridoen/erdieroaleen elektronika, nanokableak/nanohodiak, edota elektronika molekularrean oinarritzen dira.\nGailu nanoelektronikoak.\nIrratiak.\nNanoirratiak garatu dituzte karbonozko nanohodiak erabiliz.\nOrdenagailuak.\nNanoelektronikaren xedeetako bat elektronika konbentzionalarekin egiten diren mikroprozesagailuak baino potentzia handiagokoak egitea da. Horretarako CMOS teknologiako osagarrien ordez, nanolitografia modu berriak, nanohodiak bezalako nanomaterialak edota molekula txikiak aztertzen ari dira. Eremu-efektuko transistoreak egin dituzte karbonozko nanohodiak eta heteroestrukturadun nanohodi erdieroaleak erabiliz.\nEnergia elektrikoaren sorrera.\nIkertzaileak nanohodiak eta beste nanoestrukturadun materialak ikertzen ari dira eguzki-zelula merkeagoak eta eraginkorragoak sortzeko, siliziozko eguzki-zelulen ordez.\nHalaber, energia sortzeko bio-nano sorgailuak nola egin litezkeen ikertzen dihardute.\nMediku-diagnostikoak.\nGizakientzako aplikaziorik onuragarrienak garatze bidean daude. Biomolekulen kontzentrazioak detektatzen dituzten gailu nanoelektronikoak sortzeko interesa dago etorkizunean mediku-diagnostikoetan erabili ahal izateko. Aplikazio hori nanomedikuntza kategorian barne egongo litzateke. Bide berean doan ikerketa batek, zelula bakar batekin elkarri eragiteko gai den gailu nanoelektronikoak garatzea du helburu, biologiako ikerlanetan erabili ahal izateko. Gailu horiek nanosentsore dute izena eta osasuna bistaratzeko, biziraupenerako eta defentsarako erabili ahalko lirakete."}
{"id": "71493", "revid": "90204", "url": "https://eu.wikipedia.org/wiki?curid=71493", "title": "Kutsidazu bidea, Ixabel (telesaila)", "text": "Kutsidazu bidea, Ixabel Euskal Telebistak sortutako telesaila da, Joxean Sagastizabalek idatzitako \"Kutsidazu bidea, Ixabel\" eleberrian oinarritua. Arrakasta izan zuen, izan ere lehenengo kapituluaren batez besteko ikus-entzuleria 75.000 pertsonakoa zen\nSinopsia.\n1978ko uztailean, Juan Martin (Mikel Losada), gazte donostiar bat, Tolosaldeko baserri batera doa euskaltegian ikasitako euskara hobetzera. Baserriko sendia amonak, gurasoek, seme bikiek eta bi alabek osatzen dute. Alaben artean, Ixabel ederra (Ainere Tolosa). Umore handiz, guztiz ezezaguna zaion mundu horretan Juan Martinek dituen arazoak kontatzen ditu: \"benetako\" euskarararekin (berarentzat ulergaitza denez, \"swahili\" deitzen dio), baserriko lanekin eta Ixabelenganako amodiozko kontuekin."}
{"id": "71494", "revid": "353", "url": "https://eu.wikipedia.org/wiki?curid=71494", "title": "Ekialdeko Inperio Erromatar", "text": ""}
{"id": "71495", "revid": "353", "url": "https://eu.wikipedia.org/wiki?curid=71495", "title": "Ekialdeko Inperioa", "text": ""}
{"id": "71497", "revid": "336", "url": "https://eu.wikipedia.org/wiki?curid=71497", "title": "Transistore", "text": "Transistoreak solido-egoerako dispositibo elektronikoak dira, hau da, solidoa den material erdieroalez (Silizioz, batik bat) eginda daude. Gehienek hiru terminal dauzkate: mutur gisako bi eta kontrol-terminal bat. Muturren arteko erresistentziaren balioa kontrol-terminalaren bitartez aldatzeko ahalmenean datza transistoreen erabilgarritasuna. Hain zuzen ere, 'transistore' terminoa \"transfer resistor\" hitzen kontrakzioa da, ahalmen hori aditzera ematen duena.\nBestalde, azpimarratzekoa da portaera interesgarri hori gauzatzeko, transistoreak transistore efektuaz edota eremu-efektuaz balia daitezkeela. Gertakizun fisiko horien garrantziaren erakusle, transistore efektuaren aurkikuntzak merezi izan zuen 1956ko fisikako Nobel Saria daukagu.\nMotak eta Sailkapena.\nOraintsurarte, hiru transistore-mota nagusi hauek bereizten izan dira:\nHoriek horrela, liburuetan ohikoa da batetik BJTak aztertzea, eta, bestetik, biak (hau da, JFETak eta MOSFETak); izan ere, BJTak transistore efektuaz eta FETak eremu-efektuaz baliatzen direnez, kategoria bakoitza (BJT, FET) efektu fisiko bati (transistore efektua, eremu-efektua) lotzen zaio.\nAspaldi honetan, ordea, laugarren transistore-mota bat agertu zaigu merkatuan, ate isolatudun transistore bipolarra (laburdura: ), gero eta aplikazio-esparru zabalagoa eskuratzen dagoena. Kontua da IGBTa bai transistore efektuaz bai eremu-efektuaz baliatzen dela, eta, beraz, kategoria bi horietan kabitzen dela, eta ezeinetan ere ez, aldi berean. Alegia:\nHori dela-eta, sailkatzeko beste irizpide bi hauek nagusitzen ari dira azken urteotan:\nIkur elektronikoak:\nErabilerak.\nGaur egungo elektronikan oinarrizko osagaia da eta bera erabiliz kommutadore elektroniko, ate logiko, memoria eta beste dispositibo asko lor daitezke. Zirkuitu analogikoen kasuan transistoreak anplifikadore, osziladore eta uhin sortzaile moduan erabiltzen dira.\nBilakaera historikoa.\nHiru elektrodoko (triodo) huts balbularen ordezkoa den transistore bipolarra AEBtako Bell Laborategietan asmatu zuten 1947an Walter Houser Brattain, John Bardeen eta William Bradford Shockleykek. Hirurek Fisikako Nobel Saria irabazi zuten 1956an asmakuntza honengatik. Transistorearen sorrerak iraultza suposatu zuen informatikan, transistoreak baitira txipen oinarria. Txipak prozesasore unitate zentralaren, memoriaren oinarri dira, besteak beste. Hobekuntza teknologikoari esker geroz eta transistore txikiagoak eraiki ahal izan dira eta horrek beste hobekuntza teknologikoekin batera (teknologia magnetikoa, optika eta magnetiko-optikozko disko gogorrak, CD eta DVD) informatikaren zabalkuntza ekarri du."}
{"id": "71498", "revid": "105290", "url": "https://eu.wikipedia.org/wiki?curid=71498", "title": "Telegrafo elektriko", "text": "Telegrafo elektrikoa zeinu elektrikoak erabiltzen duen telegrafoa da. Urruti dagoen jendearekin komunikatzeko lehen gailu elektrikoa izan zen. Asmakuntza honen patentea Samuel Morseri eman zaion arren, Gauss eta Weber, 1822. urtean, jada, eurek asmatutako telegrafo baten bidez komunikatzen ziren, Morsek, berea sortu baino hamaika urte lehenago. Honen bidez, telegramak igortzen ziren.\nMorse telegrafoa.\n1860 eta 1861 urteen bitartean, AEBetan, Pony Expressa erabili zen, nazio barneko distantzia luzeen artean komunikatzeko. 1861. urtetik aurrera, berriz, telegrafoak hartu zuen Pony Expressaren lekukoa, nazioko bi kostaldeak lotuz. Geroago, Guglielmo Marconi fisikari eta asmatzaile italiarrak, telegrafoaren printzipio fisikoak erabiliz, irratia asmatu zuen, 1903an, \"hari gabeko telegrafia\" deitu zuen arren.\nTelegrafoa, kode berezi batekin erabiltzen zen. Morsek berak asmatu zuen kode batean. Kode hau, puntu eta lerroetan zetzan. Latindar alfabetoko hizki bakoitza eta 0tik 9rako zenbakiak errepresentatzen ziren lerro eta puntu horien bidez. Kode honek, bere asmatzailearen izena hartu zuen: Morse kodea\nHuygens telegrafoa.\nTelegrafo hau, igorri daitezkeen karaktere guztiak dituzten bi gurpiletan oinarritzen da. Gurpil hauek, aldi berean eta abiadura berean bira egiten dute. Igorlearen gurpilak azpian duen karaktere berbera izango du hartzailearenak. Honek, bulkada bat une egokian igorriz, hartzaileak, dagokion karakterea inprimatzea ahalbidetzen du. Igorpenaren abiada, dagoen ikur kopuruaren mende dagoenez, hauek, bi zatitan banatuta daude: zenbakien zatia eta hizkien zatia. Honek, hitzak edo zenbakiak banatzeko espazio bat sortzeaz gain, ondoren hizkiak ala zenbakiak igorriko diren adierazten du. Igorleak teklatu bat du, pianoak duenaren oso antzerakoa, karaktereekin. Irratitelegrafistak, tekla egokia zapaltzen du eta, karaktereak dituen gurpila posizio egokian dagoenean, aparatuak lineari bulkada bat igortzen dio. Hartzailean, elektroiman batek, paper zinta karaktereak dituen gurpilaren aurka kolpatzen du. Gurpil hauek, erlojugintza mekanismo baten bidez, pisu motor baten bidez edo motor hidrauliko baten bidez mugitzen dira, kasuaren arabera. Eguna hasterakoan, sinkronizatze protokolo bat abiatzen zen, horretara bakarrik diseinaturiko mezu bat bidaliz. Igorpen abiada, Morseren sistemarena baino txikiagoa zen, eta telegrafistaren araberakoa zen. Esperientzia handiko telegrafista bat, hainbat karaktere bidaltzeko gai zen gurpilaren bira bakoitzean.\nBaudot telegrafoa.\nHau, Huygensenaren garapena izango litzateke. Hau, Huygensena baino azkarragoa da, bost \"slot\" edo denbora tarteetan oinarritzen baita. Denbora tarte hauetan bulkada igor zitekeen edo ez. Honela, bost biteko kode bitarra zuen, 31 karaktere igortzea ahalbidetzen zuena \"ez du igortzen\" egoeraz gain. Honek ere, Huygensenak bezala, bi karaktere zati erabiltzen ditu: hizkiena eta zenbakiena. Baudotek, elektroimanen zirkuitu magnetikoak hobetu zituen, ahal bezain beste autoindukzio bizkarroiak murriztuz, bulkada laburragoak erabiltzea ahalbidetzen zuena.\nBeste batzuk.\nGainera telegrafia armonikoa delakoa erabiliz, telefono zirkuitu bat erabil daiteke, aldi berean komunikazio telegrafiko asko bidaltzeko, banda bokalean maiztasun ezberdineko tonuak erabiliz."}
{"id": "71499", "revid": "336", "url": "https://eu.wikipedia.org/wiki?curid=71499", "title": "Zibor 17", "text": "Zibor 17, 17. Androidea, 17. Zenbakia edo 17 bakarrik (jatorrizko japonieraz \u4eba\u9020\u4eba\u959317\u53f7 edo \"Jinz\u014d'ningen J\u016bnanag\u014d \") Dragoi Bola manga eta Dragoi Bola Z eta GT animeetako fikziozko pertsonaia da. Gero Doktoreak Son Goku akabatzeko sortutako androideetako bat da 16, 18, 19 eta 20rekin batera.\nBiografia.\nZiborren iritsiera.\nTrunksen etorkizunean bere arreba Zibor 18rekin ageri zen, eta modu ezezagun batean ustekabean Vegeta Super Saiya ere irabazita. Son Gohanek bakarrik bizi iraun zuen, beraz ezkutuan entrenatzera joan zen Super Saiya bilakatu eta nahikoa indar zuenean ziborrak garaitzeko. Teorian ziborretako bat garaitzeko gai izango zen baina etsaiak 2 izanda denak bere aurka jokatzen zuen. Trunks entrenatu zuen bera ere Super Saiya bilaka zedin. Handik gutxira Gohan akabatu zuten eta Trunksek amorratuta Super Saiya bilakatzea lortu zuen. Handik gutxira Gohan mendekatzeko borrokatu zen baina larriki zauritu zuten. Bulmagatik izan ez balitz hil egingo zen. Etorkizuna aldatzeko modu bakarra iragana aldatzea zela ikusita, Trunks iraganera joan zen, etorkizuna zearo aldatuko zuela jakin gabe.\nOrainaldiko Zibor 17 zegoen indartsuena zen, Zibor 16ren antzeko indarraz. Satan Txikirekin borroka labur bat izan zuen. Cellen berri jakin bezain laster Satan Txikik onena Zibor 17 eta Zibor 18 hiltzea izango zela ondorioztatu zuen, honek ez zitzan xurgatu. Baina ez du helburua lortzen eta Cellek biak xurgatu zituen. Gohanek Cell garaitu eta gero, bi ziborrei barnean zeuzkaten bonbak kendu zizkieten.\n17k Boo Ahaltsua akabatzeko \"Indar Unibertsalaren erasoa\" prestatzeko energia eman zuen.\nZibor definitiboa.\nIzan zituzten porroten ondoren Gero eta Mu Doktoreek infernuan elkar ezagutu zuten. Biek Espazioko Gerlarien eta Son Gokuren aurkako mendekua burutzea nahi zuten, beraz bien jakintza elkartu eta ziborrik indartsuenaren (17) bertsio berri bat sortu zuten. Bertsio berri hau jatorrizkoa baino askoz indartsugoa zen eta gainera originalarekin sinkronizatzeko gai zen zurrunbilo bat sortuz. Zurrunbilo hau infernua eta bizidunen mundua lotzen zituen atea zen. Baina beste helburu bat ere bazuen: Son Goku infernuan harrapatuta uztea, hau zurrunbiloa zerk eragin zuen ikustera joango baitzen. Bera pasa ondoren zurrunbiloa itxi egingo zen.\n17 berria bizidunen munduan zela eta Goku infernuan, ziborra Vegetaren aurka borrokatu zen minutu batzuez jatorrizko 17ren iritsieraren zain zen bitartean. Bitartean 17a bere arreba 18, Krilin eta euren alaba Maronekin zegoen. Bapatean, inongo arrazoi gabe, 17 hiria suntsitzen hasi zen. Zibor 17k bere arrebarekin batzea nahi zuen planean. Krilin eta emaztea hau geratzen saiatu ziren, baina ahalegin guztiak alferrik izan ziren. Krilin akabatu eta 18 konorte gabe geratu zen.\nAzkenean 17 biak elkartu eta zibor definitiboa sortu zen: Super 17.\nSon Goten, Oob, Vegeta eta Son Gohanek bere aurka borrokatzeari ekin zioten baina denak garaituak izan ziren. Vegeta Super Saiya 2 eraldaketan bakarrik iraun zuen bizirik Son Goku iritsi zen arte. Hau Super Saiya 4 bilakatu eta borroka ikararri bati hasiera eman zioten.\nGokuk bere ki erasoen energia guztia xurgatzen zuela ikusitean, bere energia guztia botatzea pentsatu zuen, honela ezingo zuelakoan energia guztia xurgatu eta erasoaren ondorioz azkenean desgin egingo zelakoan. \"Kame Hame Ha\" 10 bidertua jaurti zion baina planak huts egin zuen. Super 17k energia guztia xurgatu eta gainera bere indarra izugarri hazi zen, Gokuren antzeko indarra izateraino. Hemendik aurrera 17k bere alde zuen guztia eta izugarrizko egurra eman zion Gokuri. Honek nekatuta bere itxura normala hartu zuen. Haserrealdi momentu batean Super 17k Mu Doktorea akabatu zuen.\nDena galduta zirudien, Super 17 oso indartsua zen eta ez zegoen azpiratuko zuen inor. Batbatean Zibor 18 agertu zen bere senarra mendekatzeko asmoz. Une horretan Son Goku zerbaitetaz konturatu zen: Super 17 guztiz zaurgarria da energia xurgatzen ari zen bitartean. Estrategia bat planeatu zuten bien artean. Gokuk 18ri erasotzen jarraitzeko eskatu zion, eta energi izpi sorta artean sartuta Ryuken baten bidez Super 17 zeharkatzea lortu zuen, eta ondoren \"Kame Hame Ha\" indartsu baten bidez ziborra garbitu egin zuen.\nSuper 17.\nSuper Zibor 17 (jatorrizko japonieraz \u30b9\u30fc\u30d1\u30fc 17\u53f7 edo \"S\u016bp\u0101 j\u016bnanag\u014d \") androide definitiboa zen, jatorrizko 17 eta infernuan sortutako Zibor 17ren bertsio berriarekin elkartzean sortua.\nAndroide definitibo hau erdi androidea erdi makina-mutantea zen. Jatorrizko 17 baino askoz altugoa zen, adats beltz luzeduna eta bekainik gabea. Eskuetan energia xurgatzeko gailuak zituen, edozein eraso xurgatzeko gai zirenak nahiz eta gorputz osoarekin xurga zitzakeen. Energia xurgatzen zuen bitartean ez zen erasotzeko gai, ordea, hori zen bere akatsa. Zibor 19 eta Zibor 20rekin erabilitako sistema oso antzekoa zen. Bere izaerak ez zuen zerikusirik jatorrizkoarekin, ez zitzaion axola min egitea, nahiz eta Zibor 18 ikustean erreakzionatu egiten zuen, jatorrizkoaren zerbait geratzen zitzaiola erakutsiz. Mu Doktoreari kasu egiteko zegoen programatuta eta honek Gero Doktorea akabatzeko agindu zion.\n17 berria.\n17 berria (jatorrizko japonieraz \u65b017\u53f7 edo \"Shin j\u016bnanag\u014d \") Gero Doktoreak eta Mu Doktoreak sortutako jatorrizko 17ren kopia bat zen, honekin sinkronizatzeko sortua, infernua eta bizidunen munduaren artean zurrunbilo bat sortuz, eta fusionatzean Super 17 sortu zen."}
{"id": "71500", "revid": "9291591", "url": "https://eu.wikipedia.org/wiki?curid=71500", "title": "Zesta punta", "text": "Zesta punta pilota joko bat da, \"xistera handia\" izeneko saskiarekin jokatua. Kirol honi Jai Alai ere esaten zaio nazioartean, eta hala da ezaguna Euskal Herritik kanpo kirol hau jokatzen duten herrialdeetan: Frantzian, Mexikon, Espainian, Filipinetan eta Ameriketako Estatu Batuetan, kasu. Zesta puntan jokatzen duen pilotariari puntista edo zestalari deritzo.\nMunduko joko bizkorrena omen da, pilotak hartzen duen abiadura dela-eta. Ahuntz larruz forraturiko 125-140 gramoko pilotak 302 km/h hartzera iristen da (Jose Ramon Areitio puntistari neurtutako marka, Estatu Batuetako Rhode Island estatuko Newport hiriko Jai Alai pilotalekuan).\nEzaugarriak.\nPilota jokoko espezialitateetako bat da, Eusko Pilotaren Nazioarteko Federakuntzak (FIPV) bere munduko pilota txapelketetan sartua duena.\nXisteraren lehen ezaugarria, nabarmenena, saskia bera da. Zesta puntako saski honek, antzinako xisteran du bere jatorria. Saskiak gaztainondo zurez eta zumez egiten dira. Saskien luzera ezberdina izaten da aurrelarien eta atzelarien kasuan. Aurrelarien saskien neurria, 62 zentimetro ingurukoa da, eta atzelariena, berriz, 68koa. Lerroen kurbadura kontutan hartuz gero, neurri hau 90 eta 110 zentimetro arte luzatzen da. Saskiaren beste ezaugarrietako bat bere poltsa da. Saskiaren erdialdean dago poltsaren zatirik sakonena, 15 zentimetroko sakonerarekin. Pilota, saskira puntatik sartuta, hortxe hartzen da, eta saskiaren muturreraino bidaltzen da, zuzen frontisera bidaltzeko.\nBigarren ezaugarria frontoia da. Izan ere, euskal pilotako joko ez zuzenetako espezialitateen artean, instalaziorik luzeena erabiltzen duena da. Pilotalekuak 54 metroko luzera du, eta ezker paretan 13 koadrotik 15era arte adierazita daude. Frontisaren altuera 10,50 metro ingurukoa da. Kontrakantxa, berriz, erabat estalita egoten da sare baten bidez. Izan ere, pilotak hartzen duen abiadarekin, sarerik ez balego ikusleak arriskuan leudeke.\nPilotariek kasko bat erabiltzen dute segurtasunerako, erremintazko beste hainbat espezialitatetan bezala, erremontean eta palan kasu.\nJokatzeko modua.\nOhikoena bikoteka jokatzea da. Bikote bakoitzean aurrelari bat eta atzelari bat egoten dira. Jokalaririk zaharrena duen bikoteak gorriz jokatzen du eta besteak urdinez.\nSakea aurrelariari dagokio. Sakerako lasterketa erreboteko hormatik gertu hasten da, eta pilotaren abiada dela eta, pasako lerroaren atzeraino jaurtitzen du pilota. Hor, besoa luzatu, eta, pilota bere saskiaren muturrean duela, frontiserantz bidaltzen du. Ondoren, beste bikoteko jokalarietako batek hartu behar du pilota bere saskiaren poltsan, pilotak saskiaren poltsa barnean punparik egin gabe. Halakorik gertatuko balitz, tantua beste taldearentzat izango litzateke. Eta hala jarraitzen du partidak. Partida batzuk, 30 tantotara jokatzen dira, eta, beste batzuk, berriz, 35era. Azken kasu hau, lehiaketetako finaletan oso ohikoa izaten da. Bikoteka jokatzeaz gain, banaka ere jokatzen da. Baita beste konbinaketa ezberdinetan ere: bat biren kontra, bi hiruren aurka... nahiz eta hau erremontean askoz ohikoagoa den.\nBerrikuntzak.\nDuela denbora gutxi arte, espezialitate honen jokalariek ez zuten zenbakirik eramaten euren elastikoaren atzealdean, baina AEBetako ohiturari jarraiki, zenbakiak erabiltzen hasi ziren.\nHistoria.\nZesta punta deitzen zaion erremintaren sortzailea Meltxor Gurutzeaga Burutaran errenteriar pilotaria izan zen. Hark asmatu zuen mauser zesta, batik bat bere eskumutur lesioak eraginda, errebesarekin jokatu ahal izateko. Izan ere, lesioak eragotzi egiten zion joko garbian aritzea. Joko garbian, \"atxiki ttipia\" egiten da, pilota denbora laburrez izaten baita xisteran; zesta punta edo mauserrak, sakonera handiagoa izanda, denbora luzeagoan irauten du pilotak xisteran, eta \"atxiki handia\" egiten da. Horregatik, \"joko zikina\" ere deitu izan zaio.\nMigel Lopez Legazpikoa eta Andres Urdaneta Filipinetan ibili ondoren, oso ohikoa izan zen euskaldunak Asiako uharte haietara joatea, euren ohiturekin. Eta, ohitura horien artean, zesta punta bera eraman zuten. Manilan, 1917. urtean ireki zen lehen zesta puntako frontoia, Indonesia eta Txinakoak, (azken honetan, Shangairen kasua nabarmendu behar da) itxi ondoren.\nJai Alai izenaren jatorria Donostiako Ategorrietan eraikitako frontoian dago. Serafin Barojak asmatu zuen, eraikin berri hartan jokatzen zen \"ble\" pilota jokoaren izena erakargarria izan zedin. Han, joko garbian aritzen ziren pilotariak, xisteraz. Xistera hura \"Gantxiki\" senperetar arotz gazteak 1857 edo 1858an asmatu zuen, gaztainondoko adarrak erabiliz. Gaur egun ere, xisterak antzekoa izaten jarraitzen du joko garbian. Zesta puntan, xistera handia erabiltzen da.\nLehen emakume puntista.\nEibarko Maria Unzueta izan zen ezagutzen den lehen puntista."}
{"id": "71501", "revid": "119347", "url": "https://eu.wikipedia.org/wiki?curid=71501", "title": "Frontis", "text": "Frontisa pilotalekuaren aurrealdeko pareta da. Pilotako espezialitate ez zuzenetan, pilotak jo behar duen tokia da.\nFrontisa harrizkoa izan ohi da. Neurria jokatzen den espezialitatearen araberakoa da, baina, ia beti, garaiera ez da 9,50 metro baino gutxiagokoa. Zesta Puntaren kasuan 10,50 edo 11 metro garai izatera hel daiteke. Zabalera 9,50 eta 10 metro artean dago. Lurretik metro betera metalezko xafla bat du. Baita beste bat ere, gorago, paretaren goialdeko muturrean. Eta eskuinaldean ere bai. Hiru xafla horien artean jo behar da pilotakada baliozkoa izan dadin.\nLehen, pilotaleku motzetako frontisak, gainerako paretak bezala, zuriak izaten ziren. 1990eko hamarkadan, ordea, berdez margotzen hasi ziren, telebistaz pilota hobekiago ikusten zelako. Gaur egun, pilotaleku gehienetan, paretak berdeak edo urdinak izaten dira."}
{"id": "71503", "revid": "105290", "url": "https://eu.wikipedia.org/wiki?curid=71503", "title": "Lutita", "text": "Lutita arroka sedimentario detritikoa da, hau da, detrituek osatutakoa, eta buztinaren eta lupetzaren tamainako partikulez eraturik dago.\nBilakaera.\nLupetz partikulak diagenesi bidez bihurtzen dira harri, lehenengo sedimentuak trinkotuz eta ondoren deshidratatuz. Goiko geruzen presioa handia bada metamorfizatu egingo da arbel edo filitak eratuz.\nEzaugarriak eta motak.\nLutita beltzetan, kolorea, materia organikoaren presentziaren ondorio da, eta, honen kopurua oso altua baldin bada \"lutita bituminoso\" bezala ezagutzen da. Oso ezaguna da arroka ama edo biltegia izateagatik, bere porositate eta irazkortasun baldintzak direla eta.\nBere zatiketari dagokionez, lutitak fisilak edo ez fisilak izan daitezke. \"Lutita fisila\" bata bestearengandik gertu dauden plano paraleloetan zatitzen dena da. \"Lutita ez fisila\", berriz, zati edo blokeetan zatitzen da.\nMetamorfismo bidez, lutitak anpelita bihur daitezke eta, tolesen alboetan, arbel.\nErabilera.\nLutiten barnean petrolio eta gas burbuilak egon daitezke eta haustura hidraulikoaren teknika polemikoa erabiltzen da ustiatzeko."}
{"id": "71504", "revid": "336", "url": "https://eu.wikipedia.org/wiki?curid=71504", "title": "Zibor 18", "text": "Zibor 18, 18. Androidea, 18. Zenbakia edo 18 bakarrik (jatorrizko japonieraz \u4eba\u9020\u4eba\u959318\u53f7 edo \"Jinz\u014d'ningen J\u016bhachig\u014d \") Dragoi Bola manga eta Dragoi Bola Z eta GT animeetako fikziozko pertsonaia da. Gero Doktoreak Son Goku akabatzeko sortutako androideetako bat da 16, 17, 19 eta 20rekin batera.\nBiografia.\nZiborren iritsiera.\nZibor 18 bere anaia biki Zibor 17rekin batera Gero Doktoreak sortutako bio-androidea zen eta Trunks agertzen zen etorkizun berean ageri ziren. Etorkizun horretan ziborrek Z gerlari guztiak akabatu zituzten eta Trunksek (biziraun duen bakarra) iraganera joatea erabaki zuen ziborren iritsieraren berri emateko. Orainaldian, ordea, 17 eta 18 askoz baketsuagoak ziren eta beraien helburu bakarra Son Goku akabatzea zen. Honek bihotzeko gaixotasun larria zuen. Gokuren lagunak gelditzen saiatzen ziren, baina hauentzat indartsuegiak ziren. Denak garaitu zituzten Krilin ezik, hau begira baitzegoen. 18k muxu bat eman zion Krilini eta 17rekin Son Goku akabatzera abiatu zen.\nBaina euren helburua Cellen iritsierak oztopatu zien, honek Zibor 17 eta Zibor 18 irentsi behar baitzituen bere \"forma perfektua\" lortzeko. Borrokatu ostean Cellek 17 xurgatzea lortu zuen baina 18k zaurituta ihes egin zuen Zibor 16rekin batera, uharte txiki batera. Cell inguruko uharte guztiak txikitzen hasi zen 18 aurkitu eta xurgatzeko. 16 eta 18 zeuden uhartea suntsitu behar zuen unean Vegeta eta Trunks azaldu ziren, Denbora eta Espazioaren gelan entrenatu ostean. Handik gutxira Krilin iritsi zen hauek borrokatzen ari ziren tokira Bulmak asmatutako tresna batekin. Tresna hau ziborrak lokartzeko urrutiko kontrola zen. Krilin borroka airetik ikusten geratu zen eta ziborrak uhartean zeudela konturatu zen. 18 urrutiko kontrolaz suntsitzen saiatu zen, baina ezin izan zuen egin, musu eman zionetik berarekin maiteminduta baitzegoen.\nAzkenean, kontrola txikitu zuen, baina Cellek 18 bertan zegoela jakin eta xurgatu egin zuen \"forma perfektua\" lortuz. Cellek Vegeta eta Trunks garaitu ostean Cellen Jokoa antolatu zuen. Zenbait borrokaren ostean, Son Gohanek Cell garaitu eta 18 bota zuen. Gohanek guztia kontatu ostean alde egiten zuen.\nGeroago \"Dragoi Bolak\" batuta Cellek hildako guztiak berpizteko asmotan zebiltzala Krilinek Shenroni 17k eta 18k barnean zeramatzaten bonbak kentzeko eskatu zion (hasiera batean gizaki bihurtzea nahi zuen, biak elkarrekin pozik bizi zitezen). Krilinek hau eskatu zuen Zibor 18z maiteminduta zegoelako, eta bertan aitortu zuen. 18 zelatan zegoela, ezkutalekutik atera eta Zibor 17 bere anaia dela kontatu zien, eta ez zuela Krilininekin elkarrekin ibiltzeko inongo asmorik. Hala ere, geroago ikusiten den moduan, biak elkarrekin amaitu zuten.\nBoo Ahaltsuaren saga.\nSon Gohanek Videlen eskutik Arte Martzialen Txapelketa berri bat prestatzen ari zela jakitean, bere lagun guztiei abisatzera joaten zen, Krilin eta 18 barne. Hauek ezkondu eta Maron izeneko alaba bat izan zuten. Txapelketan lagun guztiak elkartu ziren berriz eta parte hartu behar zutenak kanporaketa fasea gainditzeko prest ziren. Bertan indarra neurtzeko makina bat zegoen. Krilinek 18ri kontuz ibiltzeko esan zion makina hautsi ez zezan, honek ez zion kasu handirik egiten ordea, eta 774 puntu atera zituen guztiak aho zabalik utziz, Satan Jaunaren 137 puntuak gainditu baitzituen. Berriz eman zion ahal bezain leunen eta bere lagun guztiek bezala 170 puntutik gora atera zituen. Finalerako sailkatuta, zozketan Satan Jaunaren aurka borrokatzea suertatu zitzaion. Txapeleketa jokatzen ari zen bitartean, Krilin eta besteak Boo akabatzera joanak ziren Kaio Shinekin. 18 finalera iritsi zen Mighty Mask izeneko tipo misteriotsu bati irabazi ostean. Tipo hau Son Goten eta Trunks ziren mozorrotuta. Final handian Satan Jaunaren aurka borrokatzea suertatu zitzaion berriz, baina irabazten utzi zion diru kopuru izugarri baten truk. Honen ostean \"Dragoi Bolen\" bila abiatu zen.\nTxapelketa amaituta eta Boo Lur guztia suntsitzen ari zela, Gokuk bere lagun guztiak, 18 barne, Ahalguztidunaren Jauregira eraman zituen hemen seguru egongo zirelakoan. Book ordea, hau aurkitu zuen eta Boo \"ona\" irentsi ostean,v Satan Txikik Boo \"gaiztoa\" Denbora eta Espazioaren gelan sartzea lortu zuen. Hemen Gotrunksen aurka borrokatu zen. Hemendik ihes egitea lortu zuen ordea, eta Jauregian zeuden guztiak txokolate tableta biurtu zituen (18 barne), Dende izan ezik.\nGeroago, behin Gokuk Vegetaren laguntzaz Boo garaituta, honek hildako guztiak berpiztu zituzten \"Dragoi Bolekin\". Krilin eta 18k Satan Jaunak emandako diruaz etxe bat erosi eta Maronekin bertan bizitzera joan ziren.\nDragoi Bola GTn.\nDragoi Bola GTn, 18k Super Zibor 17 garaitzen lagundu zuen, honek bere senar Krilin akabatu baitzuen. Denbora batera Krilin \"Dragoi Bolekin\" berpiztu eta bizi lasai bati ekin zioten."}
{"id": "71515", "revid": "119347", "url": "https://eu.wikipedia.org/wiki?curid=71515", "title": "Fernando Bernu\u00e9s", "text": "Fernando Bernu\u00e9s Gambarte (Donostia, Gipuzkoa, 1961) euskal zinemako eta antzerkiko zuzendaria da. Antzezlea ere bada eta \"Bertan Zoro\" telesailean hartu zuen parte.\nAntzerkiko zuzendaria.\nHainbat obra zuzendu ditu hauetako gutxi batzuk dira hauek:"}
{"id": "71516", "revid": "58701", "url": "https://eu.wikipedia.org/wiki?curid=71516", "title": "Joseph Gregor", "text": "Joseph Gregor (Txernivtsi, 1888ko urriaren 26a - Viena, 1960ko urriaren 12a) idazle eta antzerki irakasle austriarra izan zen. Richard Straussek idatzitako opera batzuen libretoen idazlea izan zen.\nBizitza eta lana.\nGarai hartan, austriarra zen Czernowitz herrian jaio zen Joseph Gregor. Vienako Unibertsitatean musikologia, germanistika eta filosofia ikasi zituen eta, 1911. urtean doktoretza titulua lortu zuen. Max Reinhardten zuzendari langutzaile gisa lan egin zuen, 1912-1914 bitartean, Txernivtsiko Franz Joseph Unibertsitateko musika irakurle izan zen. 1918an, Vienan Austriako Liburutegi Nazionala zuzendu zuen. Han, antzerki bilduman oinarrituriko lehen zuzendaria izan zen. 1929an jada, bildumarako pelikula bat erosi zuen beste batekin. Gainera, Max-Reinhardt-Seminarioko irakasle ere izan zen. 1953an, Liburutegi Nazionaleko zerbitzuko epailea izan zen, bere lehengo bizitza pribatuaz gogoratuz.\nJoseph Gregor, bere antzerki irakasgintzako liderra izan zen. Antzerkiaren historiako hainbat lanen egilea izan zen, baita ballet eta operakoa ere. Komediagilea ere izan zen, oraingo zuzendaritza sortu zuen arte. Gainera, bere aldetik, William Shakespeare, Richard Strauss eta Alexandro Handiaren leinuko biografiak idatzi zituen.\nRichard Straussekin elkarlana.\nNazien Machtergreifunga zela eta, Stefan Zweigek, ihes egin behar izan zuen London aldera. Eta, orduan, Joseph Gregorren txanda heldu zen, Straussen operen libretogile bezala. Bakearen eguna, Dafne eta Danaeren maitasuna operen libretogile izan zen."}
{"id": "71517", "revid": "105290", "url": "https://eu.wikipedia.org/wiki?curid=71517", "title": "Porositate", "text": "Porositatea objektu batek likidoak edo gasak xurgatzeko duen ahalmenari esaten zaio. Xurgaketa ahalmena, formula matematiko baten bidez neur daiteke:\nUraren xurgaketa ahalmena neurtzeko balio dezakeena:"}
{"id": "71518", "revid": "56334", "url": "https://eu.wikipedia.org/wiki?curid=71518", "title": "Telegrafo", "text": "Telegrafoa (grezieratik: \u03c4\u03b7\u03bb\u03b5, \"tele\", \"urrun\" eta \u03b3\u03c1\u03b1\u03c8\u03b5\u03b9\u03bd, \"grafein\", \"idatzi\") mezu idatziak urrutira igortzeko sistema da; bereziki, mezua seinale elektriko bihurtuz hari eroaleen bidez igortzen dena. Irrati-telegrafoak edo harigabeak irratia erabiliz bidaltzen ditu mezuak. Telegrafoak sistema berriak ere biltzen ditu, hala nola faxa, ePosta eta internet orokorrean. Hasieran Morse kodea baliatuz bidaltzen ziren mezu telegrafikoak edo telegramak. Geroago, telefonoaren antzeko telex sarea erabiliz hasi ziren igortzen.\nHistoria.\nCarl Friedrich Gaussek eta Wilhelm Eduard Weberek egin zuten hari bidezko lehen telegrafo elektrikoa 1833an, baina oso tresna bakuna zen eta kilometro batera baino ezin zituen bidali mezuak. 1837an, Samuel Morsek telegrafo elektrikoa hobetu eta mezuak distantzia handietara igortzeko gauza zen tresna bat egin zuen. Morseren telegrafoak luzera desberdineko bulkada elektrikoen gisa igortzen zituen seinaleak batzuk laburrak, beste batzuk luzeagoak eta, horretarako, botoi edo beso bat zapalduz ixten zen zirkuitua. Tresna hartzaileak elektroiman baten bidez jasotzen zuen mezua; informazioa kablez bidaltzen zen norabide bakarrean. 1896an, David Edward Hughesek telegrafo berri bat asmatu zuen, letrak paper zerrenda batean zuzenean inprimatzen zituena.\nGeroztik, telegrafoak asko hobetu dira. Gaur egun, gehien erabiltzen direnak teletipoak eta teleinprimagailuak dira; tresna horiek informazioa bidali nahiz jasotzeko prest egoten dira beti eta ez dute behar sinkronizaziorik tresna igortzaile eta hartzailearen artean; mezua iristen denean, tresna hartzaileak seinalea letretara aldatzen du automatikoki, eta paper orri edo zerrenda batean inprimaturik uzten du."}
{"id": "71519", "revid": "46380", "url": "https://eu.wikipedia.org/wiki?curid=71519", "title": "Cannesko Zinemaldia", "text": "Cannesko Zinemaldia (), 1939an sortua, munduko zinemaldirik ospetsuenetariko bat da. Urtero maiatzaren bigarren hamabostaldian Cannesen egiten dute, Itsas Alpeetan. Zinemaldiaren sari nagusia film onenaren \"Urrezko Palma\" da.\nNahiz eta 1930eko hamarkadan sortua, lehenengo edizioa 1939an egin zuten eta 1946tik aurrera urtero urtero egin dute salbuespen batzuk izan ezik.\nZinemaldira hedabideak ez ezik zinema izarrak ere joaten dira. \"A\" kategoriako zinema jaialdia da Berlin, Venezia, Donostia, Mar del Plata eta Karlovy Varyko zinema jaialdiekin batera.\nEgitaraua.\nCanneseko Zinemaldia atal ezberdinetan banatuta dago:"}
{"id": "71520", "revid": "336", "url": "https://eu.wikipedia.org/wiki?curid=71520", "title": "Aktinolita", "text": "Aktinolita Ca2(Mg,Fe)5Si8O22(OH)2 formula kimikoa duen mineral inosilikatoa da. Tarteko kidea da magnesioan aberatsa den tremolitaren eta burdinan aberatsa den anfibolaren arteko segidan. Aurreko formulan ikus daitekeen bezala, Mg eta Fe modu askean truka daitezke aktinolitaren kristal-egituran. Tremolitaren kasuan bezala, aktinolita asbesto mota bat egiteko erabiltzen da."}
{"id": "71522", "revid": "46640", "url": "https://eu.wikipedia.org/wiki?curid=71522", "title": "Urrezko Palma", "text": "Urrezko Palma () Cannesko Zinemaldian emandako sari nagusia da; 1939 eta 1955 artean Sari Nagusia edo \"Grand Prix du Festival\" zen."}
{"id": "71523", "revid": "336", "url": "https://eu.wikipedia.org/wiki?curid=71523", "title": "Optoakopladore", "text": "Optoakopladorea elektrikoki isolaturik dauden zirkuituen artean seinaleak argi moduan igortzen duen gailua da. Orokorrean, zirkuitu horiek, igorle eta hartzaile bana dira.\nKonfigurazioa.\nInplementaziorik ohikoena euren artean isolaturik dauden diodo argi-igorle eta fototransistore banaz osatutako zirkuitua da. Hau da, korronte elektrikoa ezin da bigarren zirkuitutik igaro baina argia, aldiz, bai. Beraz, optoakopladorearen sarreran seinale bat aplikatzen denean diodo argi-igorleak argia ematen du. Ondorioz, argi-sentsorea aktibatzen da eta honek optoakopladorearen irteeran seinale elektriko bat ezartzen du. Hori dela eta, optoakopladoreek zirkuituak gaintentsioetatik babesteko aukera ematen dute.\nDetektagailua, fototransistorearen ordez, fotodiodoa denean, irteerako korrontea detektagailura heltzen den argi-kantitatearen proportzionala da. Kasu honetan, fotodiodoak modu fotovoltaikoan edo fotoeroalean lan egin dezake.\nBatzuetan, diodo argi-igorleen beharrean, goritasun-lanparekin igortzen da kommutatura azkarragoak lortzeko. Gainera, goritasun-lanparek zaratak hobeto iragazten dituzte. Dena den, lanparek diodo argi-igorleek baino denbora gutxiago diraute."}
{"id": "71524", "revid": "536", "url": "https://eu.wikipedia.org/wiki?curid=71524", "title": "Arroka detritiko", "text": "Arroka detritikoa arroka sedimentario mota da, detrituek eratua, hau da, ura edo haizea bezalako sedimentazio agenteek arro batera garraiaturiko partikula solidoek eratua. Han, konpaktazioa eta zementazioa diagenesia jasan dute.\nArroka detritikoak eratzen duten aleen arabera sailkatzen dira. Hartxintxarrez osaturik badago (blokeak, errekarriak, diametro handiagokoak) konglomeratuak dira, arroka hondarrez osaturik badago, hareharri esaten zaio, buztinez edo lupetzez osaturik badago, lutita, eta, azkenik, harriz osaturik baldin badago, pedreda."}
{"id": "71525", "revid": "536", "url": "https://eu.wikipedia.org/wiki?curid=71525", "title": "Errekarri", "text": "Errekarri edo harria harri koskor bat edo harkaitz zati solte bat da, modu naturalean garraiatua izan daitekeena (urlasterrek edo luiziek, adibidez). Euren formagatik ezberdintzen ez diren arren, orokorrean, errekarri batek forma borobila, azpiborobila edo luzanga hartzen du, ertzik gabe eta azalera lauarekin, higadura prozesuen ondorioz, orokorrean korrosioak egindakoak, urlasterrek higadura hidrikoa edo haizeak, higadura eolikoa.\nEraikuntza lanetan erabiltzen da ohi, trenkadak egiteko. Euren ertz lauak oso erabilgarriak dira materiala pilatzeko, eta zementu edo hormigoiari dion itsaskortasuna oso erabilgarria da.\nGranulometria.\nLurreko partikulen sailkapenean, errekarriak bosgarren mailan daude. Errekarrien neurria 6 eta 25 zentimetro artekoa izaten da."}
{"id": "71526", "revid": "119347", "url": "https://eu.wikipedia.org/wiki?curid=71526", "title": "VLSI", "text": "VLSI edo oso integrazio maila handia (ingelesez Very Large Scale Integration\") transistoreetan oinarritutako zirkuituetan milaka transistore txip bakar batean integratzean datza.\nProzesua 1970eko hamarkadan hasi zen erdieroaleen eta komunikazioen teknologiek aurrerapauso handiak ematen ari zirenean. Esaterako, mikroprozesagailua VLSI gailua da. Gaur egun, ehun milioika transistore integratu daitezkeenez, VLSIren egungo definizioa ez dator bat jatorrizko definizioarekin."}
{"id": "71527", "revid": "512", "url": "https://eu.wikipedia.org/wiki?curid=71527", "title": "Detritu (argipena)", "text": "Detritu hitzak adiera zenbait ditu:"}
{"id": "71528", "revid": "512", "url": "https://eu.wikipedia.org/wiki?curid=71528", "title": "Arro sedimentario", "text": "Arro sedimentarioak lurrazaleko topografia baxuko guneak dira non sedimentuaren metaketa gertatzen den, plaken tektonikarekin erlazio genetiko zuzena izanik. Arroa aktiboa den bitartean subsidentzia jasaten du, hau da lurrazaleko hondorapena. Mekanismo honen bidez sedimentu berriarentzat egokitze espazioa sortzen da etengabe.\nArro sedimentarioak tamaina ezberdinekoak izan daitezke, ehunka metro izatetik kilometro asko izatera iritsiz. Hauen sorrerak eta tektonikak lotura estua daukate. Plaken tektonikaren ondorioz lurrazaleko ingurune topografiko goratuak eta deprimituak sortzen dira. Ingurune goratuetan higadura gertatzen da, hau da eremu hauek sedimentuaren sorrera guneak dira. Sedimentua gune goratuetatik abiatu eta garraiatzen da gune deprimituetara, bertan metatuz, arro sedimentarioaren ezaugarri nagusiari funtsa emanez.\nSedimentazioaren eta plaken tektonikaren arteko lotura hain estua izanda, geologoek arroen erregistroa aztertzen dute eskualdean gertatutako prozesu sedimentario eta tektonikoak interpretatzeko. Horretarako bai segida estratigrafikoa bai unitate sedimentarioen arteko geometriak aztertzen dituzte.\nLurraren historian zehar hainbat arro sortu, bete eta desagertu dira. Lurreko kontinenteen banaketa eta morfologiak asko aldatu dira denboran zehar. Batzuk banatu egin dira (Afrika eta Hego amerikarekin gertatu zen moduan duela 251 miloi urte, Triasikoan, hasita) eta beste batzuk aldiz, elkarrekin talka egin dute (horrela sortu zen Himalaia mendikatea duela 5 miloi urte, indiako eta eurasiako plaken arteko kolisioaren ondorioz).\nArro nagusiak plaka tektonikoen mugen inguruan agertzen dira, erliebe altuetatik gertu (arro kratonikoak izan ezik). Gaur egun aktibo diharduten arroak dira guztiz kontserbatzen direnak. Arro izaera dutenez, sedimentazioa da horietan gertatzen den prozesu nagusia. Hala ere, azaleraturik ez daudenez hauen ikerketa zuzena oso zaila da.\nArroen azterketan aritzen den geologiaren adarra Arro analisia da eta Disziplina anitzekoa da. Kartografia geologikoa, Geofisika, Estratigrafia, Paleontologia eta Geokimika arloen partaidetza behar da besteak beste.\nSorrera mekanismoak.\nArro sedimentarioek eta plaken tektonikak harreman estua dute. Plaka litosferikoak elkarrengana hurbildu (konpresioa) , elkarrengandik aldendu (estentsioa) edo norantza ezberdinetan mugitu daitezke elkarrengandik urrundu gabe (zizaila). Mugimendu horiek modu ezberdinean modelatuko dute erliebea eta beraz, higadura eta sedimentazioa modu ezberdinean gertatuko da ere aktibo den mekanismoaren arabera.\n1- Konpresioa (Laburtzea): Mekanismo honen bidez plaka litosferikoen ertzak elkarrengana hurbiltzen dira. Horren ondorioz, tolesak, zamalkadurak magmatismo/bulkanismoa garatzen da eta litosferaren loditzea gertatzen da ere. Laburtzean parte hartzen duten litosferen izaeraren arabera, erliebe forma ezberdinak sortuko dira: Orogenoak (Bi plaka kontinentalen artean), fosa eta arku bolkanikoa (Plaka ozeaniko eta kontinentalaren artean), edo fosa eta irla arku bolkanikoa (Bi plaka ozeanikoren artean).\n2- Estentsioa (Luzatzea) : Mekanismo honen bitartez plaka litosferikoen ertzak elkarrengandik hurruntzen dira. Litosfera apurtu eta findu egiten da eta honekin batera faila normalak garatzen dira. Kontinente guneko estentsio guneetan Rift-ak aurkitzen dira. Hauen garapenean, denboraren poderioz, rift eremuan mantua azaleratu daiteke, litosfera ozeaniko berria sortuz; bizkar ozeanikoa lurrazal ozeaniko osotzen diren magmen irteera gunea da, plaken arteko muga berria izanik.\n3- Zizaila: Mekanismo honen bitartez plaka litosferikoak ez dira elkarrengandik ez aldentzen ez hurbiltzen indar tektonikoen elkarzut. Konpresio eta estentsio eremuetan ez bezala, plaken arteko mugan zehar gertatzen da aldentze-mugimendua. Mugimendu horiek marruskadura handia eragiten dutenez sismikoki oso gune aktiboak dira.\n4- Mantu-Lurrazal mailako Flexura: Mantuaren eraginaren ondorioz gertatzen da. Litosferarekiko mantuak duen hurbiltasunaren arabera litosferaren tenperatura aldatu egiten da. Horren arabera dentsitate ezberdintasunak gerta daitezke eta litosferaren goratzea edo hondoratzea dugu ondorio, erliebe positibo eta negatiboak sortuz.\nArro motak.\nArro mota ezberdinak sailkatzeko hainbat irizpide daude; barneratzen dituen sedimentuen arabera, geometria, paleogeografia...etb. Baina, erabiliena, momentuan eragiten ari diren indarren arabera sailkatzen dituena da. Honen arabera lau arro mota bereiz daitezke, sorrera mekanismoek baldintzatuta.\n1.Lurrazal egonkorreko arroak.\nDinamika gutxien pairatzen duten arroak dira. Erakusten duten subsidentzia oso motela, iraupen eta hedapen handikoa da, \u201csag\u201d izenekoa hots; garai batzuetan sedimentaziorik ez egotea gerta daiteke, subsidentziarik gabeko uneak adieraziz. Baina, orokorrean jarraitasun handia gordetzen dute erregistroan. Forma aldetik ekidimentsionalak eta ehunka kilometrotako zabalerakoak. Hauek dira desberdindu daitezkeen mota ezberdinak:\nKontinenteen barneko \u201cSag\u201d arro zabalak. Basamentu ezberdinetan garatzen dira: kristaltsuak, terraneak, konpresio-luzapen gune zaharrak. Eremu hau, eratzen duten prozesu onartuak plaka barneko esfortzuak eta, topografia dinamikoaren aldaketak subdukzio-eremuei lotuta, besteak beste... Adibidez: Afrika\nKontinente-ertzeko \u201cSag\u201d arro zabala. Oso gutxi luzatzen den kontinente gaineko arroa da. Ertz pasiboaren garaikide eta oso gutxi failatutako basamentua garatzen du. Hauek, aurrekoak baino iraupen txikiagoa daukate. Adibidez: Chad Arroa\nArro ozeanikoa. Drift-aren ostean sortzen da, kontinente ertz pasiboekin batera. \u201cSag\u201d motako subsidentzia motela. Adibidez: Marianak\n2.Muga dibergenteetako arroak.\nOrokorrean estentsioarekin lotutakoak. Prozesu nagusia luzapena izanik hasierako fase batean zartatze kontinentala \u201crifting\u201d eta bukaerako fasean ertz pasiboa garatzen da. Historia honen eboluzioa aztertuz eboluzio graduala bereiz daiteke:\nKontinenteen barneko zartatze-arroak edo Rift intrakratonikoak. Honen barnean Rift aktiboak eta aulakogenoak bereizten dira. Gainera, Rift simetriko edo asimetrikoak izan daitezke. Adibidez: Goi-Rhin graben.\nKontinente-ertzeko riftak edo rift perikratonikoak. Lurrazal ozeanikoa sortu baino lehen eratzen da. Honetan ere Rifting hasierakoa (kratoi aldera) eta rifting gazteagoko (ozeano-aldera) bereizketa egiten da. Adibidez: Atlantiarreko rifta\nErtz pasiboetako arroak. Kontinente-ertzeko arroak edo \u201cSag\u201d ozeanikoak izan daitezke. Rift-fasearen amaierako etengunearen ondorengo sedimentazio-historia erakusten dute. Adibidez: Itsaso Gorria\n3.Muga konbergenteetako arroak.\nKonpresioarekin erlazionatutako arroak:Subdukzio eremutakoak (ozeano-barnekoak eta ozeano-kontinentekoak). Honen barruan lau eredu bereizten dira, bakoitza bere xehetasunekin: A- Fosak eta akrezio-guneka, B- Arkuaurreko arroa C-Arkuen barneko arroak D-Arkuen osteko-atzeko-arteko arroak Adibidez: Shimanto akrezio-gunea\nKolisio eremutakoak (kontinente-kontinente): Honen barnean ere lau eredu bereizten dira: Itsastar mugatuak (hondakin arroak), Lurralde-aurreko arroak (foreland), Foreland eremuko arroak eta Foreland osteko arroak.\n4.Urratze-arroak.\nZizaila mekanismoek kontrolatutako eremua. Ertz transkurrenteak lurrazalean eragiten duten pleken arteko urratze-mugak dira. Arro hauek bihurguneetan, mailakatze-guneetan eta failen lotura-guneetan.\nFaila-bihurguneko arroak: Trantentsionalak eta transpresinalak. Adibidez: Ridge arroa.\nFaila-mailakatuetako arroak (overstep-arroak): trantentsionalak eta transpresionalak. Adibidez: Soria Arroa.\nArro transrotazionalak. Adibidez: Los Angeles Arroa.\nTranspresio-arroak. Adibidez: Central Arroa."}
{"id": "71529", "revid": "6327", "url": "https://eu.wikipedia.org/wiki?curid=71529", "title": "Jai Alai", "text": ""}
{"id": "71530", "revid": "201", "url": "https://eu.wikipedia.org/wiki?curid=71530", "title": "Frontis (pilota)", "text": ""}
{"id": "71531", "revid": "105290", "url": "https://eu.wikipedia.org/wiki?curid=71531", "title": "Alleko", "text": "Alleko Aralarko mendilerroan dagoen mendi baten izena da. Alleko pikoa eta Alleko aitze bezala ere deitzen diote. Hemendik igarotzen da Nafarroa eta Gipuzkoaren arteko mugaren zati bat.\nIrispideak.\nLizarrustiko mendatetik abiatuta bi eratara hel daiteke Allekoren tontorrera:\nTrenbideko bidea.\nAntzina, trenbide honetatik, zura eramaten zuen tren bat pasatzen zen, eta bide hauxe da jarraitu behar dena kasu hontan. Hau, Lizarrustiko Haitzak izeneko haizpetik igarotzen da, Maitzegi errekaren labarraren gainean zintzilikaturik, han eta hemen urjauziak dituelarik. Lizarrustiko haitzek oso izen ezaugarritsuak dituzte. Ekialdetik mendebaldera, hauexek dira euren izenak: Kantera, Malkorbizkarra, Intxusaeta eta Leizalde. Haitz hauetan, kirol eskaladako bide batzuk ireki dira.\nTrenbidearen bideak tunel txiki bat zeharkatzen du Akerretako pasabidera iritsi aurretik, Lareoko urtegia baino zertxobait beherago. Lizarrustiko haitzak atzean utzi ondoren, zuzen igotzen da gailurretatik Allekoren tontorrera.\nLizarrustitik, eta Errenagako babeslekuen bidetik, mendatetik kilometro bakarrera dagoen bihurgunean hasten dena, Etxarri Aranatzeranzko norantzan Iraioko Zelaiara desbideratu daiteke, eta tontorrera igo mendebalderantz jarraituz.\nZuzen hel daiteke pagaditik, Akaitz Errekako haranetik zehar. Haran honek, Akaitz eta Alleko banatzen ditu.\nMaitzegi Erreka.\nLizarrustitik, trenbidearen bidea har daiteke, Maitzegi errekaren labarraren gainean, gurutzatzen duen zubi batetara arte. Hemen, labarraren jeitsiera hasten da, ez oso zaila eta hiru urjauzi dituela. Azkenekotik, ezkerrera hartu eta bidera irtetzen da."}
{"id": "71532", "revid": "201", "url": "https://eu.wikipedia.org/wiki?curid=71532", "title": "Harkaitz detritiko", "text": ""}
{"id": "71533", "revid": "336", "url": "https://eu.wikipedia.org/wiki?curid=71533", "title": "Haitz", "text": "Haitza edo harkaitza harrizko muino, mendi edo tontorra da. Maiz, glaziar edo izotz-geruza batek eremu baten gainetik pasatuta bigunagoa den materiala eraman zuelako eratua da haitza."}
{"id": "71536", "revid": "336", "url": "https://eu.wikipedia.org/wiki?curid=71536", "title": "Tunel", "text": "Tunela lurrazpiko pasabide bat da. Bere helburua, bi puntu lotzea da, materialak edo pertsonak garraiatzeko asmoarekin. Ohi, artifizialak izaten dira, baina tunel naturalak ere badaude.\nTunelak, lurra zulatuz egiten dira, eskuz edo makinen bidez. Ohiko lur zulaketa sistemak, mekanikoak, eztandak eta eskuzkoak dira:\nHarkaitzean eginiko tunelen kasuan, harkaitzen mekanikan parte hartzen duten faktoreen aldagarritasuna dela eta, oso ohikoa da azterketa sailkapen geomekaniko bidez egitea. Hauen artean, RMR sailkapen geomekanikoa nabarmendu behar da.\nHonako helburu hauetarako balio dezake:\nTunel bezala, animalia batzuek sortzen dituzten galeriei ere deitzen zaie."}
{"id": "71538", "revid": "58701", "url": "https://eu.wikipedia.org/wiki?curid=71538", "title": "Veneziako Mostra", "text": "Veneziako Mostra (italieraz \"Mostra Internazionale d'Arte Cinematografica di Venezia\") munduko zinemaldirik antzinena eta ospetsuenetakoa da. Giuseppe Volpi di Misurata kondeak 1932an \"Esposizione Internazionale d'Arte Cinematografica\" izenaz eratu zuenetik, zinema jaialdia urtero abuztuaren bukaeran edo irailaren hasieran egin da Veneziako Lido uhartean.\nVeneziakoa \"A\" kategoriako zinema jaialdia dugu Berlin, Cannes, Donostia, Mar del Plata eta Karlovy Varyko zinema jaialdiekin batera.\nKanpo estekak.\nVeneziako Mostraren palmaresa\n1946\u00a0| 1947\u00a0| 1949\u00a0|\n1951\u00a0| 1952\u00a0| 1953\u00a0| 1954\u00a0| 1955\u00a0| 1956\u00a0| 1957\u00a0| 1958\u00a0| 1959\u00a0| 1960\u00a0|\n1961\u00a0| 1962\u00a0| 1963\u00a0| 1964\u00a0| 1965\u00a0| 1966\u00a0| 1967\u00a0| 1968\u00a0| 1969\u00a0| 1970\u00a0|\n1971\u00a0| 1972\u00a0| 1973\u00a0| 1974\u00a0| 1975\u00a0| 1976\u00a0| 1977\u00a0| 1978\u00a0| 1979\u00a0| 1980\u00a0|\n1981\u00a0| 1982\u00a0| 1983\u00a0| 1984\u00a0| 1985\u00a0| 1986\u00a0| 1987\u00a0| 1988\u00a0| 1989\u00a0| 1990\u00a0|\n1991\u00a0| 1992\u00a0| 1993\u00a0| 1994\u00a0| 1995\u00a0| 1996\u00a0| 1997\u00a0| 1998\u00a0| 1999\u00a0| 2000\u00a0|\n2001\u00a0| 2002\u00a0| 2003\u00a0| 2004\u00a0| 2005\u00a0| 2006\u00a0| 2007\u00a0| 2008\u00a0|\nUrrezko Lehoia"}
{"id": "71539", "revid": "536", "url": "https://eu.wikipedia.org/wiki?curid=71539", "title": "Admete", "text": "Admete Euristeo, Argoseko erregearen alaba bat zen. Euristeok, Herkulesi, honen bederatzigarren lanean, Hipolitaren gerrikoa ekartzeko esan zion, bere alabari oparitzeko. Hera argibaren apaizandrea izan zen. Bere aita hil zenean, Argosetik Samosera ihes egin zuen, berarekin, jainkosaren irudia eramanez. Behin batean, itsaslapur batzuek, irudia lapurtzen saiatu ziren, baina, haize faltagatik portutik ateratzea ezinezko egin zitzaienez, argi geratu zen jainkosak, zegoen tokian jarraitzea nahi zuela. Ordutik, Samosen, data honen omenezko jai bat ospatzen da.\nAdmete ozeanide baten izena ere bada."}
{"id": "71540", "revid": "46640", "url": "https://eu.wikipedia.org/wiki?curid=71540", "title": "Urrezko Lehoia", "text": "Urrezko Lehoia (italieraz: \"Leone d'Oro\") Veneziako Mostrako sari nagusia da. 1954an eratu zen, 1949-1953 bitartean \"Leone di San Marco\" (\u201cSan Marcosen Lehoia\u201d), 1947 eta 1948an \"Gran Premio Internazionale di Venezia\" (\u201cVeneziako Nazioarteko Sari Nagusia\u201d), eta 1942 arte \"Coppa Mussolini\" (\u201cMussolini Kopa\u201d) eman baitziren."}
{"id": "71541", "revid": "105290", "url": "https://eu.wikipedia.org/wiki?curid=71541", "title": "Gero Doktorea", "text": "Gero Doktorea (jatorrizko japonieraz Dr. \u30b2\u30ed edo \"Dr. Gero \") edo Zibor 20 (jatorrizko japonieraz \u4eba\u9020\u4eba\u959320\u53f7 edo \"Jinz\u014d'ningen Nij\u016bg\u014d \") Dragoi Bola manga eta animeko fikziozko pertsonia da. Androide eta zibor guztien sortzailea da.\nBiografia.\nIragana.\nGero Doktorea Zapi Gorridun Armadarentzat lan egiten zuen zientzialarietako bat zen. Makinaria militarra eta androideak sortu zituen. Bere sorkuntza handiena Super 8 (edo 8. Androidea) izan zen, Frankensteinen antzeko robot bakezalea. Son Gokuk Zapi Gorridun Armada desegin ostean, Gero Doktorea mendien arteko gordeleku batean ezkutatu zen, bere lanarekin jarraitu eta Son Goku akabatzeko. Urte askoan zehar bere teknika hobetu eta 16,17,18 eta 19 ziborrak sortu zituen, baita bere sorkuntza handiena ere: Cell. Zibor 19ren laguntzaz bere burua ere androide bilakatu zuen: Zibor 20. Zibor hauen ezaugarri nagusiena eskuetan etsaiari energia xurgatzeko dauzkaten gailuak dira. Behin dena prest zuela, Gokuren aurkako mendekuari ekin zion.\n13, 14 eta 15 Androideak ere sortu zituen eta bere laborategiko ordenagailu zentralak aktibatu zituen. Hala ere hauek \"Hiru Goi Gerlarien arteko borroka latza\" filman bakarrik agertu ziren.\nZiborren esnatzea.\nEtorkizuneko Trunksen iritsierarekin, Son Goku eta lagunek bazuten iborren iritsieraren berri. Nahiz eta androideak azalduko ziren tokia eta orduaren jakinaren gainean egon, Zibor 19 eta 20k ustekabean harrapatu zuten Yamcha. Zibor 20k bere energia xurgatu eta bularra zeharkatu zion ia hilda utzita.\nSon Goku eta lagunak Yamchari eginiko erasoaz jabetu eta bertara joan ziren. Zibor 20k 19ri Gokuren aurka borrokatzen utzi zion. Honek irabazi egin zion, Gokuri bihotzeko gaixotasun batek jo baitzion. Baina honen pozak ez zuen gehiegi iraun Vegeta azaldu baitzen Super Saiya bilakatuta. Honek eskuak erauzi zizkion 19ri energia bertatik xurgatzen zuela jakitean eta ondoren akabatu egin zuen. Hau ikusita Gero Doktoreak (Zibor 20) bere laborategi ezkutura ihes egitea erabaki zuen. Bertan Zibor 17 eta Zibor 18 esnatu zituen. Zibor hauek besteak ez bezala lehen gizakiak izanak ziren eta hau ez zioten sekula barkatuko Gero Doktoreari. Hauek gorroto zutela jakinda ere esnatu egin zituen baina badazpada ere hauek geldiarazteko gailu bat zeukan. Ziborrek gailua kendu zioten ordea, eta Zibor 17k burua moztu eta ondoren zapaldu egin zuen.\nZibor perfektua sortzen.\nHil ostean infernura joan zen eta han Mu Doktorea ezagutu zuen, Umeren sortzailea. Bi zientzialari eroek gauza bat zuten komunean: Son Gokuz mendekatzeko gogoa. Biek batera Zibor 17 berri bat sortzeari ekin zioten. Hau Lurrean zebilen jatorrizko 17rekin batzeko sortua izan zen.\nInfernutik atera eta Lurrera joateko plan bat burutu zuten. Infernua eta Lurraren lotzen zuen zulo bat irekitzea lortu zuten, irtetea lortu eta gainera Son Goku infernuan harrapatzea lortu zutelarik. Lurrean, kostata jatorrizko 17 aurkitu zuten. 17 berria eta originala fusionatuta Super Zibor 17 sortu zen. Hau Mu Doktorearen menpe zegoen eta ez zuenez garaipena banatzeko inolako interesik, Super 17k Gero Doktorea akabatu zuen berriz ere."}
{"id": "71542", "revid": "119347", "url": "https://eu.wikipedia.org/wiki?curid=71542", "title": "Enrique Gorriar\u00e1n", "text": "Enrique Haroldo Gorriar\u00e1n Merlo (San Nicol\u00e1s de los Arroyos, 1941eko urriaren 18a - Buenos Aires, 2006ko irailaren 22a) argentinar iraultzailea izan zen.\nBizitza.\nUnibertsitatean ekonomia ikasi eta Langileen Alderdi Iraultzailean sartu zen. Horrez gain, Herri Armada Iraultzailea talde armatu gebaristaren sorreran parte hartu zuen.\nGorriaranek, Nikaragua, Argentina eta Latinoamerikako beste herrialdeetan borroka egin zuen. 1976an Herri Armada Iraultzailea oso suntsituta zegoenez, Fronte Sandinistan sartu zen. 1979an sandinistek Managua hartu zuten eta Anastasio Somozaren aurkako planak prestatzen hasi zen. 1980ko irailaren 17an, Asunci\u00f3nen (Paraguai) Somoza diktadorea hil zuen komandoko kidea izan zen.\n1989an Argentinara itzuli zen. Urte horretan, La Tabladako kuartela erasotu zuen eta atxilotu zuten. Espetxeratua izan zen eta 2006ko irailaren 22an hil zen bihotz- eta arnas funtzioak hutsegin ondoren."}
{"id": "71544", "revid": "59723", "url": "https://eu.wikipedia.org/wiki?curid=71544", "title": "Rap", "text": "Rapa, Hip Hop musika edo MCinga, 1960ko hamarkadako bukaeran afroamerikar eta hispanoamerikar komunitateek Bronxen (New York, AEB) garatutako musika estilo bat da. Breakdacing-arekin, graffiti-arekin eta DJing-arekin batera, Hip Hop kulturaren zutabeetako bat da.\nGenero horretan, abeslariek musika-erritmo baten gainean kantatzen dute errimak sortuz (\"beat\" gisa ezaguna). Hala ere, musika eza egonez gero, \"a capella\" edota \"beatbox\"ekin batera abestea ere gerta daiteke. Abesten dutenei zeremonia-maisuak, raperoak edo MCak deitzen zaie, eta musika jartzen dutenei, disk jockey edo DJ.\nSorrera.\nJatorriak.\nHip-hop kultura jaio eta raparen kontzeptua sortu baino lehen, Afrikako mendebaldean, griotek historia tradizionalak kontatzen zituzten danbore baten edota beste instrumentu batzuen laguntzaz. Hainbat komunikabide akademiko, artista eta griot modernok lotura hau aitortu dute, horrela generoaren jatorri afrikarrak bermatuz.\nBlues-a, Afrika Mendebaldeko tradizio musikalak erreferentzia bezala hartuta, Rap musikaren aitzindaria izan zela ziurtatzen dute musikari eta historialari batzuek, hala nola, Elijah Wald-ek, besteak beste. 1950 urtean, Joe Hill Louisek \u201cGotta Let You Go\u201d grabatu zuen, lehenengo rap abestia izan zena, oraindik blues generoaren barruan zegoela.\nBestalde, jazz-a, aldi berean blues-etik datorrena, rap-aren beste bide-aurreko aitortu bat da. Musika aldetik ez ezik (rap-aren garapenaren zehar \"sampling\"-ari esker erabilitako estraktuen ondorioz), poesia eta letra aldetik ere, rap musikan, aztarnak aurki daitezke.\nHala ere, lehenengo DJ-ak, zeremonia-maisuak agertu baino lehen, zuzenean funk abestietako \"break\"-ak erabiltzen zituzten lehenengo hip-hop erritmoak sortzeko nahasketa-mahailekin. Handik abiatuz, funk musika rap musikaren aitzindari nagusitzat hartzen da.\nLehenengo erritmoak eta zeremonia-maisuak.\nClive Campbell-ek, Dj Kool Herc edo Hip Hop-aren aita gisa ere ezaguna, lehenengo Hip Hop erritmoa sortu zuen gizona da.\nKool Hercek Bronx-en funk eta dancehall musika jartzen zuen jai lokaletan, baina abesti horietako bat jartzerakoan, konturatu zen jendeari gehien gustatzen zitzaion zatiak break-ak zirela. Momentu hartatik aurrera, Campbell \"loop\"-ak erabiltzen hasi zen \"break\" hauek etengabe errepikatzeko.\nBerrikuntza honek Bronx-eko eta New York-eko beste auzoetako jende asko erakarri zuen, hirian, DJ-en kopurua biderkatuz (eta denbora bat pasatu ostean, nazio osoan). 1970eko hamarkadan zehar, Afrika Bambataa-k eta Grandmaster Flash-ek, Kool Herc-ekin batera, DJ esanguratsuenetarikoak eta aldi berean Hip Hop kulturaren bizkarrezurraren sortzaileak izan ziren.\nDisc jockey-ak, jaialdi bat bakarrik eramatea oso zaila zela ikusita, beste pertsonen laguntza eskatzen zuten publikoa animatzeko. Zeremonia-maisu bat, hain zuzen ere. Coke LaRock-ek DJ Kool Herc-ek laguntzen zuen bere festetan errima gogoraerrazak eta sinpleak abesten. DJ-ing-aren teknika berriak eta MC baten errimak elkartzen, Rap musikaren lehenengo prototipoa azaldu zen.\n\u201cRappers\u00b4 Delight\u201d eta \u201cOld School Rap-a\u201d (1979-1984).\nRap-a ez zen musika-genero gisa agertu 1979 urtera arte, Sugar Hill Gang New-Jerseytar taldeak Rappers' Delight abestia argitaratu zuenean. Argitarapen horrek rap musikaren sarrera gauzatu zuen musika-industrian, bere arrakasta oraindik gehiago elikatuz eta lehenengo rapero-belaunaldia sortuz.\n\u201cOld School Rap\u201d deitzen zaio 1979 eta 1984 urteen artean, rap taldeek egiten zuten musikari. Lehenengo talde multzo horrek ez zion hainbesteko garrantziarik ematen abestietako lirikari, erritmoari baizik, errima sinple eta gogoraerrazen jatorrizko formula errespetatuz.\nRap-aren Urrezko Aroa (1984-1994).\nUrrezko Aroa iritsi zen kanten lirikotasunaren eta ekoizpen hobekuntzarekin batera. Lirismo aldaketa horrek generoari oraindik ez zeukan indar poetikoa eman zion, subgenero berrien garapena lortuz.\nBehin Hip Hop kultura eta rapa AEBetan zabalduta, etengabeko berritze-garai honetan, raparen historian izan diren artistarik ospetsuenak kokatu ziren.\nMendebaldeko kostan.\nEkialdeko kostan.\nArtista hauek, besteak beste, eta haien DJ-ekin/ekoizleekin batera Rap-musika berregin eta berritu zuten. Batez ere hau gertatu zen gangsta rap-aren agerpenagatik, influentzia moduan funtzionatu zuena herrialde osoan.\n2000ko hamarkada.\nXXI. Mendearen hasieran, musikaren digitalizazioaren eta Internet-en agerpenaren ondorioz, musikariek eta diskoetxeek merkatu berri batean murgildu ziren. Rap musika mundu osoan populartasuna irabazten hasi zen.\nEminem, 50 Cent (G-Unit-ekin bateria), Jay-Z eta Dr. Dre arrakasta gehien lortu zuten garai horretako artistak dira, besteak beste.\nUrrezko Aroan izandako subgenero-garapenaren ondorioz, crunk musika arrakasta irabazten hasi zen. Genero horrek rap musikaren sortze-prozesua zaintzen du, baina elektronikako aztarnak gehituz. Jaiak eta drogen abusua genero horretako lirikak dituen ezaugarri nagusiak dira.\n2010eko hamarkada.\n2010eko hamarkadan, \"trap\"aren (\"crunk\" musikaren azpigenero bat) arrakasta izugarri biderkatu zen. Horen aurrean, artista edota talde zahar batzuk (hala nola, Wu-Tang Clan, Cypress Hill, Ice Cube\u2026) proiektu berriak kaleratzen hasi ziren. Honezkero, trap musika independizatu zen rap musikaz.\nEuskarazko rap musika taldeak.\n1999 urtean argitaratu zuen Selektah Kolektiboa izeneko boskote batek lehen aldiz disko bat euskaraz rapa (edo eurek esaten zuten bezala, errapea) eginez: Selektah Kolektiboa (Esan Ozenki). Euskaraz rapa entzuteak sor zitzakeen aurreiritzien gainetik, zenbait kantuk arrakasta lortu zuten, hala nola, Koktel Molotoff ala Beti Sk-k. Handik urte batzuetara, Esperientzien Etorbidetik (Metak) diska atera zuten, musikalki garatuagoa eta kalitate handiagokoa. Hirugarren diskoa ateratzear zeudela, Metak diskoetxearen itxiera etorri zen, eta horrek ere, neurri handi batean, proiektu honen amaiera ekarri zuen.\nHauen aurretik baina, ibili izan dira beste zenbait talde euskarazko rapa egiten, adibidez Legazpiko Ipar Rap-Eroak.\nBordeleko ikasle batzuek, aldi berean, rap talde bat sortu zuten 2003an. Zenbait eraldaketaren ostean, MAK (Musika Armatu Komando) taldea sortu zen, euskarazko raparen lekukoari eutsi ziona. Hiru disko atera dituzte orain arte eta bideoklipa ere grabatua dute: \"Denok ala inor ez\".\nHorren harira, talde berrien belaunaldia sortzen joan da, besteak beste, Gasteizko Indarrap, Barakaldoko Maisha MC, Santutxuko Norte Apache, Oztibarreko Toastibarre, Urru\u00f1ako 2zio, Atarrabiako ZTK Rap eta Selektah Kolektiboko kide zen Daddy Jeffek aurrera jarraituz zuen bakarlari gisa. Gaztelaniaz abesteaz gain, zenbait kantu euskaraz dituzten raplariak ere ugaritzen doaz, hala nola, Fat Fish eta Raperos de Emaus."}
{"id": "71545", "revid": "119347", "url": "https://eu.wikipedia.org/wiki?curid=71545", "title": "Hip hop", "text": "Hip hopa mugimendu/korronte artistiko-kultural bat da, 1960ko hamarkadaren amaieran agertu zena Amerikako Estatu Batuetan, New Yorkeko auzo latinoamerikar eta afroamerue-ko (South Bronx) \u201crecreation room\u201d batean izandako festa batean du sorrera mugimenduak.\nHip hop izena laburdura bat da, eta \u201cHer Infinite Power Helping Opressed People\u201d (bere indar infinitua jende zapaldua laguntzen) edo \u201cHaving Inner Peace Helping Others Prosper\u201d (barne bakea eduki besteak aurrera egiten lagunduz) esan nahi du.\nLantzen diren gaiek gune marjinaletan bizitza nolakoa den islatzen dute: luxu desira, lagun-taldeen arteko biolentzia, kartzela, drogak\u2026 Baina arian-arian mugimenduak bilakaera izan du eta gai anitz jorratu ditu.\nHip hopak kultura modernoaren balioak, indarkeria eta hipokrisia islatzen eta kritikatzen ditu. Gizartea dena eta ez dena adierazten du, eta honen bidegabekeriak salatzen. Mugimendu honek gazteak laguntzen ditu, haien identitatea esploratzen du eta ikuspuntu kritiko bat eratzen. Gehienetan korrontea behe-auzoetako indarkeriarekin eta pobreziarekin lotzen da.\nHip hopak Estatu Batuetako kulturan eta gizartean eragin handia izan du bere hastapenetatik, eta gaur egun ere esparru guztietan izaten jarraitzen du, adibidez; musikan, modan, zineman, politikan, artean\u2026 \nEtimologia.\nKeith \"Cowboy\" Wiggins Grandmaster Flash and the Furious Five taldeko kideari egotzi diote 1978an terminoa sortu izana AEBko armadan sartu berri zen lagun bati zirikatzen ari zela soldaduen martxako kadentzia erritmikoa imitatzen zuelarik \"hip/hop/hip/hop\" asmatutako hitzak abesten. Geroago, Cowboy-ek \"hip hop\" kadentzia landu zuen bere antzezpenean.] Taldea sarritan aritu zen disko-artistekin musika mota berri honi \"hip hoppers\" deituz. Hasiera batean, izena errespetu faltaren seinale izan zen, baina, laster, musika eta kultura berri hau identifikatzera pasatu zen.\n1979an argitaratutako The Sugarhill Gang taldearen \"Rapper's Delight\" abestia \u00abI said a hip, hop, the hippie the hippie to the hip hip hop, and you don't stop\u00bb esaldiarekin hasten da. 1980ko Blondie-ren \"Rapture\" arrakastatsuak, \u00abAnd you hip-hop, and you don't stop, just blast off, sure shot\u00bb lerroarekin, rap atal bat dauka. 1981ean, Lovebug Starski Bronxeko DJa \"The Positive Life\" izeneko singlea atera zuenak eta DJ Hollywood-ek terminoa erabiltzen hasi ziren disko-rap musika berri horri erreferentzia egiteko. Bill Alder-ek, aholkulari independente batek, behin esan zuen: \u00abIa inoiz ez zen unerik izan rap musika underground izan zena, rap izeneko lehen diskoetako bat, ikaragarrizko arrakasta izan zen. (Sugar Hill Gang-en \"Rapper's Delight,\" \"Sugarhill Records\"en)\u00bb.\nHip hoparen aitzindari eta South Bronxeko komunitateko lider Afrika Bambaataa-k ere hip hop terminoa kulturarekin erlazionatutako lehena erabiltzen, Lovebug Starskiri egozten dio. Bambaataa, Black Spades-en buruzagi ohiak ere, asko egin zuen terminoa gehiago ezagutarazteko. Terminoaren inprimatutako lehen erabilera, kulturari eta bere elementuei bereziki erreferentzia eginez, Michael Holman-ek \"East Village Eye\"-n 1982ko urtarrilean Afrika Bambaataa-ri egindako elkarrizketa batean izan zen. Terminoak, urte horretako irailean, gehiago irabazi zuen \"The Village Voice\"-n, Steven Hagerrek idatzitako Bambaataaren profil batean, \"St. Martins' Press\"-ekin ere kulturaren lehen historia zabala argitaratu zuenak.\nOsagarri kulturalak.\nGaur egun Hip hop kultura erabat integratuta dago mundu osoan eta nagusiki lau elementuk osatzen dute kultura hau: DJ-ing, Rap-a, Graffiti-a eta Breakdance-a.\nDJ-ing.\nDJ-ing-a DJ-ek egiten duten lanari deritzo.\nDisc-jockeya edo DJ-a jendaurrean musika jartzeaz arduratzen den musikaria da; musika hori berak sortutakoa edo beste musikari batena izan daiteke, editatua (hainbat abestiren nahasketa, hots bereziak sartuta) edo editatu gabea. Jarritako musika motaren arabera, gainera, DJ moten arteko sailkapen bat egiten da. Ofizio hau dutenen artean, esaterako, irrati DJ-ak dira ezagunenak, irratian egunero musika jartzea ogibide dutenak.\nRap musikaren eta aldi berean Hip hop kulturaren sorreraren giltza izan zen, hain zuzen ere.\n60ko hamarkadan, disc-jockeyak jaietan musika jartzeaz arduratzen ziren. Hauen helburua musika jarriz jaiak ahalik eta arrakastatsuenak bihurtzea zen. Normalean, Jazz eta Funk generoetako abesti ezagunenak jartzen zituzten; halaber, egun ohikoa den modura, kantu batetik besterako tartean, entzule eta ikusleentzat hitz egiten zuten. Denborak aurrera egin ahala, teknika berezi bat erabiltzen hasi ziren: bi abesti batera jarri eta trantsizio moduko efektu berezi bat sartzen zuten. Ondorioz, DJ-aren rola eta presentzia garrantzia hartzen eta nagusitzen zihoazen. 60ko hamarkada bukatzear zegoela eta 70eko hamarkada hastear, diskotekek eta dantza klubek, eskuarki, beherakada izan zuten. Alabaina, gaur egun, diskotekek berriro gora egin dute, eta hauen erabilera ugaria da gazteen eta, batez ere, nerabeen artean.\nMCing.\nRap egitea (emezing, MCing, spitting \u00ab\"txistua\" \"bota\" (konpasak)\u00bb edo sinpleki errima izenez ere ezagutzen dena) erritmo-akonpainamendu indartsua duten ahozko edo kantatutako letra errimatuei buruz ari da. Rap-ak, normalean, hitz-joko konplexuak, bidalketa azkarrak eta \"kaleko argot\" sorta ditu, eta horietako batzuk hip hop azpikulturaren esklusiboak dira. Rap-a, normalean, erritmoen gainean egiten bada ere, bai DJ batek, bai beatboxer batek eginda, laguntzarik gabe ere egin daiteke. Osagai ezberdinetan banatu daiteke, hala nola \"edukia\", \"fluxua\" (erritmoa eta errima) eta \"entrega\".\nRap-a ahozko poesiatik bereizten da musikaren erritmoan egiten dela. \"Rap\" hitza, izan ere, hizkera bizkor eta mordoiloa edo erantzun gatzduna deskribatzeko, musika forma baino lehenagokoa da. MCing-a antzinako Afrikako eta Indigenen kulturan eta ahozko tradizioan txertatuta dagoen adierazpen modu bat da, historian zehar hitz-akrobaziak edo errima justuak ohikoak izan baitziren afroamerikar eta latinoamerikar komunitatean.\nGrafiti-a.\nGrafiti-a kalean (eremu publikoetan) modu ilegalean edota legalean idatzitako/marraztutako mezua edo marrazkia da. Hau adierazpen artistiko bisuala da. Arte hau Paleolitikotik existitzen da, aro honetako gizakiek marrazkiak (graffiti-ak) egiten zituzten kobazuloen paretetan. Hip hop kulturaren arlo bisualtzat har daiteke.\nHauek leku askotan ikusten dira: eraikinen hormetan, kaleko lurzoruan, zubietan, autobusetan, arropan, musika albumen azaletan, (rap) abestietako bideoklipetan\u2026 Honen eragina mundu osora zabaldu da, leku guztietan daudelako graffitiak.\nBatzuen ustez hau bandalismoa eta zaborra da, baina beste batzuek arte (adierazpen artistiko) bezala ikusten dute. Graffiti bat jabetza publiko edo pribatu baten baimenik gabe egiteak hainbat ondorio ekar ditzake, jazarpena edota atxiloketa haien artean.\nBreak dance.\nBreakdancing-a edo B-boying-a, Bronxen eta Brooklynen 1970ko hamarkadako amaieran afroamerikar gaztediak sortutako kirol edo kaleko dantza mota bat da. DJ Kool Herc-ek bere jaialdietan egindako musikarekin batera sortu zen, baina 80ko hamarkadara ailegatu arte ez zuen arrakasta handirik lortu.\nDantza mota honek 4 elementu pilakatzen ditu: Top Rock-a, Footwork-a, Power Moves eta Freeze-ak.\nBeatboxing.\nBeatboxing-a ahots perkusioaren teknika da, zeinean abeslari batek bateria eta beste perkusio-tresna batzuk bere ahotsarekin imitatzen dituen. Batez ere, giza ahoa erabiliz, taupadak edo erritmoak sortzeko artea erabiltzen du. Beatboxing terminoa danbor-kutxen lehen belaunaldiko mimetismotik eratorria da, orduan beatbox izenez ezagutzen baitziren. Doug E. Fresh-ek egin zuen ezagun lehen aldiz. Hip hop musika sortzeko modu bat denez, hip hoparen produkzio-elementuaren arabera sailka daiteke, nahiz eta batzuetan gizakiak sortutako beatarekin gurutzatutako rap mota bat barne hartzen duen. Oro har, DJ hip hoparen \"zutabe\" beraren parte dela jotzen da; beste era batera esanda, MC-ek rap egiteko atzealde edo oinarri musikal bat eskaintzen du.\nBeatboxers-ek bere erritmoak sor ditzakete modu naturalean, baina beatboxing-en efektu asko hobetu egiten dira PA sistema batera konektatutako mikrofonoa erabiliz. Horrek beatboxer-ari laguntzen dio bere beatboxing-a nahikoa ozen egiten rapper, MC, turntablist eta beste hip hop artistekin batera entzuteko. Beatboxing-a popularra izan zen 1980ko hamarkadan Darren \"Buffy, the Human Beat Box\" Robinson Fat Boys taldekoa, Biz Markie eta beste artista ospetsu batzuekin, beren trebetasunak komunikabideetan erakutsi baitzuten. 1980ko hamarkadaren amaieran, b-boying-arekin batera, ospea gainbehera etorri zen, baina, 1990eko hamarkadaren amaieratik, berpizkundea izan du The Roots taldeko Rahzel-en \"Make the Music 2000\" lanaren kaleratzeak markatuta.\nRap-a.\nRap-a, Hip hop musika edo MCing-a, 1960ko hamarkadako bukaeran afroamerikar eta hispanoamerikar komunitateek Bronxen (New York, AEB) garatutako musika estilo bat da. Breakdacing-arekin, graffiti-arekin eta DJing-ekin batera, Hip hop kulturaren pilareetako bat da.\nGenero honetan, abeslariek, musika-erritmo baten gainean abesten dute errimak sortuz (beat gisa ezaguna). Hala ere, musika tresnarik ez dagoenean, a capella edota beatbox-ekin egiten da. Abesten dutenei zeremonia-maisuak, raperoak edo MC-ak deitzen zaie, eta musika jartzen dutenei aldiz, disc jockey edo DJ. \nRap-a Hip hop-ak duen elementurik ezagutuena eta nagusiena da. Honi esker, mugimendu artistiko/kultural honek nazioarteko aitorpena lortu du 90eko hamarkadatik gaur egunera arte.\nHip hop musikaren historia.\nLehenengo erritmoak eta zeremonia-maisuak.\nClive Campbell, Dj Kool Herc edo Hip hop-aren aita bezala ere ezaguna, lehenengo Hip hop erritmoa sortu zuen gizona da.\nKool Hercek Bronx-en funk eta dancehall musika jartzen zuen jai lokaletan, baina abesti horietako bat jartzerakoan, konturatu zen jendeari gehien gustatzen zitzaizkion zatiak break-ak zirela. Momentu hartatik aurrera, Campbell \"loop\"-ak erabiltzen hasi zen \"break\" hauek etengabe errepikatzeko.\nBerrikuntza honek Bronx-eko eta New York-eko beste auzoetako jende asko erakarri zuen, eta horrela, DJ kopurua biderkatu zen hirian (eta denbora bat pasatu ostean, nazio osoan). 1970eko hamarkadan zehar, Afrika Bambataa-k eta Grandmaster Flash-ek, Kool Herc-ekin batera, DJ esanguratsuenetarikoak eta aldi berean Hip hop kulturaren bizkarrezurraren sortzaileak izan ziren.\nDisc jockey-ek, jaialdi bat bakarrik eramatea oso zaila zela ikusita, beste pertsonen laguntza eskatzen zuten publikoa animatzeko. Zeremonia-maisu bat, hain zuzen ere. Coke LaRock-ek DJ Kool Herc laguntzen zuen bere festetan errima gogoraerrazak eta sinpleak abestuz. DJ-ing-aren teknika berriak eta MC baten errimak elkartuz, Rap musikaren lehenengo prototipoa azaldu zen.\n\u201cRappers\u00b4 Delight\u201d eta \u201cOld School Rap-a\u201d (1979-1984).\nRap-a ez zen musika-genero gisa agertu 1979 urtera arte, Sugar Hill Gang New-Jersey-ko taldeak \u201cRappers\u00b4 Delight\u201c abestia argitaratu zuenean. Argitalpen horrek Rap musikaren sarrera gauzatu zuen musika-industrian, eta generoaren arrakasta oraindik gehiago elikatu zuen eta lehenengo rapero belaunaldia sortu.\n\u201cOld School Rap\u201d deitzen zaio 1979 eta 1984 urteen artean rap taldeek egiten zuten musikari. Lehenengo talde multzo honek ez zion hainbeste garrantzia ematen abestietako lirikari, erritmoari baizik, errima sinple eta gogoraerrazen jatorrizko formula errespetatuz.\nRap-aren Urrezko Aroa (1984-1994).\nRap-aren Urrezko Aroa ailegatu zen abestien lirikotasunaren eta ekoizpen hobekuntzarekin batera. Lirismo aldaketa honek, generoari oraindik ez zeukan indar poetikoa eman zion, eta azpigenero berrien garapena lortu zuen.\nBehin Hip hop kultura eta rap-a nazio mailan zabaldu ondoren, etengabeko berritze-garai honetan, rap-aren historian aurkitu ahal diren artistarik ospetsuenak kokatu ziren.\nMendebaldeko kostan\nEkialdeko kostan\nArtista hauek, besteak beste, eta haien DJ-ekin edota ekoizleekin batera, Rap-musika berregin eta berritu zuten. Batez ere hau gertatu zen gangsta rap-aren agerpenagatik, zeinek influentzia moduan funtzionatu zuen herrialde osoan.\n2000ko hamarkada\nXXI. mendearen hasieran, musikaren digitalizazioaren eta Internet-en agerpenaren ondorioz, musikariak eta diskoetxeak merkatu berri batean murgildu ziren. Rap musika mundu osoan populartasuna irabazten hasi zen.\nEminem, 50 Cent (G-Unit-ekin bateria), Jay-Z eta Dr. Dre dira, besteak beste, arrakasta gehien lortu zuten garai horretako artistak.\nUrrezko Aroan izandako azpigenero-garapenaren ondorioz, crunk musika arrakasta lortzen hasi zen. Genero honek rap musikaren sortze-prozesua zaintzen du, baina elektronikako aztarnak gehitzen dizkio. Jaiak eta drogen abusua dira\u00a0bere lirikak dituen ezaugarri nagusiak.\n2010eko hamarkada\n2010eko hamarkadan, trap-aren (crunk musikaren azpigenero bat) arrakasta izugarri hazi zen. Honen aurrean, artista edota talde zahar batzuk (hala nola, Wu-Tang Clan, Cypress Hill, Ice Cube\u2026) proiektu berriak kaleratzen hasi ziren. Honezkero, Trap musika independizatu da rap musikatik.\nHip hop-a munduan zehar.\nGaur egun, Hip hop-a oso presente dago munduko ia herrialde guztietako kulturetan, Amerikako Estatu Batuetatik hasita. Mugimendu honek eta batez ere Rap musikak eragina izan du modan, beste genero musikaletan, zineman eta komunikabide guztietan.\nHegoamerika.\nRap artistak/taldeak\nGraffiti\nBreakdance\nEuropa.\nRap artistak/taldeak\nGraffiti\nBreakdance\nHip hopa Espainian.\nRap artistak/taldeak\nGraffiti\nBreakdance\nHip hopa Frantzian.\n1997ko apirilean Parisko La Villetteko azoka handiak eta Dantzaren Gaur Egungo Antzokiak hiriko dantzen topaketa nazionala antolatu zuten lehenengo aldiz. Berrogeita hamar bat talde aritu ziren, amateurrak eta profesionalak, Parisko aldirietatik eta inguruko beste hainbat herritatik joanak. Dantzaren eta, are gehiago, ikuskizunetako profesionalen esanetan, han ikusi eta entzun ahal izan zena ez zen soilik auzoetako kultura exotikoaren ezaugarri. Hizkuntza aberastasuna, eta ikusleekiko harreman zuzenaren indarra izugarria zirela adierazi zuten. Topaketa nazional haien ondoren, bertara aurkeztutako taldeek indar handia hartu zuten. Baina eztabaida ere handia izan zen: batzuen iritziz hirietako gazteen arazoak ezkutatzeko modua besterik ez zen hura; beste batzuek, berriz, ez zuten onartzen hura arte adierazpena zenik, eta gizartearen adierazpentzat hartu behar zela zioten. Eztabaidak eztabaida, higikunde hartako protagonistek lanean jarraitu zuten musika sortzen, Frantzian batez ere. Kulturako ministroak talde haiei diru laguntzak ematea erabaki zuen. Hip hop dantzaren mugimendua gaztea bada ere, asko aberasten ari da beste estilo eta jarduerekin bat eginik.\nHip hopa Euskal Herrian.\n2000. urtean Selektah Kolektiboa taldeak argitaratu zuen lehenengo euskarazko hip hop diskoa. Hamarkada berean, euskarazko hip hop talde batzuek nolabaiteko ospea izan zuten, besteak beste, M.A.K., 121 krew, Norte Apache, Indarrap, Maisha MC edota Raperos de Emaus. 2010eko hamarkadan, beste artista batzuk sonatu bilakatu ziren: Norzzone, 2zio, La Basu eta Nizuri Tazuneri.\nAldi berean, beste hainbat artistek gazteleraz rapeatzen zuten, Invert (Munduko Red Bull oilar borrokako txapeldun bihurtu zena) edota El Shintoma, besteak beste."}
{"id": "71546", "revid": "58701", "url": "https://eu.wikipedia.org/wiki?curid=71546", "title": "Orakulu", "text": "Orakulua aholku zuhurra edo iritzi profetikoa duen pertsona da, hutsezinezko agintekoa eta gehienetan jatorri izpiritualekoa. Antzinako mitologia batzuetan, jendeak uste zuenaren arabera, jainkoek ematen zuten erantzun bat zen, askotan seinale fisikoen, Runak edo Taroteko ikurren edo animalien hiletaren bidez.\nOrakulu galdera egiten den eta erantzun hori jasotzen den tokiari ere esaten zitzaion. Hainbat halako toki zeuden, Antzinako Grezian oso garrantzitsuak izan zirenak. Erromatarrek, greziar orakuluak hartu zituzten, euren orakulu propioak ere sortuz, Kumasko Sibilarena kasu.\nBeste herri batzuetako orakuluak.\nZentzu hertsian, ez da kokoa (agbon) Ioruba sistema tradizionalak erabiltzen duena oinarrizko igarketan, baizik eta Kola Intxaurra (Obi Abata), lau balbulakoa. Hurrengo orakuluak, bai, 16 barraskilo erabiltzen ditu eta Eerindinlogun deritzo, eta, azkenik, Opelea, \"Irvingia Gabonensis\"en haziekin ere egin daiteke, baita katu-arrainarekin ere."}
{"id": "71550", "revid": "336", "url": "https://eu.wikipedia.org/wiki?curid=71550", "title": "Usategi", "text": "Usategia uso eta usakumeak hazteko eraikin edo tokia da. Hegaztiak haragia eta arrautzak emateko hazten ziren. Herri arkitektura guztia bezala, eraikin hauek eraikitzeko erabiltzen diren materialak herrialdeen eta lurraldeen araberakoak dira.\nArkitektura.\nEuskal Herrian, usategiak etxearen barnean daude, teilatupean. Usoen sarrera aurrealdean eginiko irekiguneetatik egiten da, gehienetan hiruki itxurakoak, egitura hiru adreiluk osatzen baitute. Euskal estiloko arkitekturan, apaindura gisa erabili izan ohi dira teilatupeko irekigune hirukiak.\nFrantzian.\nOro har, usategiak eraikin askeak dira, itxura eta materiale askotakoak:\nBarnealdea guztiz hutsik edo egitura birakari bat izan zezakeen, arrautzak jaso eta mantentzea egiteko.\nEspainian.\nManuel Malmierca irakasleak, Palentziako usategietatik hainbat ibilbide proposatzen ditu. Gaztela eta Leongo iparraldean dagoen probintzia honetako hegoaldean dagoen T\u00e1mara de Campos da, usategi gehien duen herria, 21ekin. Iparraldeko zatian, berriz, usategi gehien duen herria Quintanilla de Onso\u00f1a da, 14rekin.\nKanpo estekak.\n[[Kategoria:Eraikinak]]\n[[Kategoria:Usoak eta gizakiak]]\n[[Kategoria:Hegaztien hazkuntza]]"}
{"id": "71551", "revid": "119347", "url": "https://eu.wikipedia.org/wiki?curid=71551", "title": "2009ko FIFAren Konfederazioen Txapelketa", "text": "2009ko FIFAren Konfederazioen Txapelketa, Hego Afrikan 2009ko ekainaren 14 eta ekainaren 28 bitartean ospatu zen futbol txapelketa da, 2010eko Munduko Futbol Txapelketaren txapelketatxo bat bezala.\nEgoitzak.\nBost hiri izan ziren aukeratuak txapelketaren egoitza izateko:\nSariak.\nUrrezko Baloia.\nAdidasen Urrezko Baloia Kak\u00e1ri eman zioten.\nUrrezko Bota.\nAdidasen Urrezko Bota txapelketako goleatzaile nagusienari ematen zaio.\nBestelako sariak.\nUrrezko Eskularruaren Saria atezain onenari ematen zaio eta Tim Howard estatubatuarrak irabazi zuen. Halaber, Brasilek Fair play saria irabazi zuen."}
{"id": "71553", "revid": "105290", "url": "https://eu.wikipedia.org/wiki?curid=71553", "title": "Amezti (Aralar)", "text": "Amezti Aralarko mendilerroan dauden mendien artean, garrantzi handirik gabeko mendietako bat da. Izan ere, ondo-ondoan du Txindoki mendia, ekialdean, eta honek kentzen dio garrantzia.\nIrispideak.\nTxindokira bertara doan ohiko bidea hartu behar da. Laster, ekialdera desbideratu behar da, Gaztesuiko langa izeneko hesi batetara. Honek, Txindokiren mendebaldeko zatian, lautadatxo bat suposatzen du. Ondoren, gailur belartsua igo behar da, tontorrera iritsi arte. Ameztiko pasabideak banatzen du Amezti mendia Txindokitik."}
{"id": "71555", "revid": "137486", "url": "https://eu.wikipedia.org/wiki?curid=71555", "title": "Ekuadorren banaketa administratiboa", "text": "Ekuadorren banaketa administratiboa 24 probintziaz osatua dago.\nLehenik probintziatan (\"provincia\") banatua dago, kantoietan (\"cant\u00f3n\") eta parrokiatan (\"parroquia\") azpibanatua. Barruti hauetako udalerriek ordezkari batar eta kontseiluak demokratikoki aukeratzen dituzte, sufragio zuzenean. Probintzien kasuan, probintzia kontseiluak aukeratzen dira (\"consejo provincial\") eta kantoietan udal kontseilua (\"concejo municipal\"). Azken urteotan banaketa administratiboa aldatua izan da, Santa Elena eta Santo Domingo de los Ts\u00e1chilas probintziak sortu baitira.\nProbintziak hauek dira:\nMugatu gabeko lurraldeak.\n1.419 km\u00b2 ez daude inongo probintziari esleituak. 2006an, lurralde hauetan 85.265 biztanle zeudenMugatu gabeko lurraldeak hauek dira:"}
{"id": "71556", "revid": "105290", "url": "https://eu.wikipedia.org/wiki?curid=71556", "title": "Amiltzu", "text": "Amiltzu Aralarko mendilerroan dagoen mendi bat da. Mendilerro hau hegomendebaldetik ixten du. Agauntza labarraren gainean altxatzen da. Gertu dituen Malkorburu, Maltzarreta eta Marumendi bezala, pagadiz josia du tontorra. Honegatik, tontorretik ez dago inongo ikuspegi argirik.\nIrispideak.\nKaxetatik.\nKaxetatik P.R. -GI-6 abiatzen da, Lareoko urtegira. Bide hau, Amiltzuren tontorretik gertu amaitzen da. Tontorpean, bidezidorra alde batera utzi, eta, pagadian sartuz, eta igoera laburrean, tontorrera iristen da.\nUrkillagatik.\nUrkillagatik, Lareoko urtegira doan bidea hartu behar da eta, Zaldarreta inguruan, non, borda bat dagoen, Kaxetako bidean aipaturiko P.R.a hartu behar da, non bidearekin batzen den. Hegoalderanzko norantza hartuz, tontorrera iristen da."}
{"id": "71557", "revid": "375", "url": "https://eu.wikipedia.org/wiki?curid=71557", "title": "Blue Jenerala", "text": ""}
{"id": "71558", "revid": "375", "url": "https://eu.wikipedia.org/wiki?curid=71558", "title": "Red Komandantea", "text": ""}
{"id": "71559", "revid": "201", "url": "https://eu.wikipedia.org/wiki?curid=71559", "title": "Orakulo", "text": ""}
{"id": "71560", "revid": "375", "url": "https://eu.wikipedia.org/wiki?curid=71560", "title": "Silver Koronela", "text": ""}
{"id": "71561", "revid": "375", "url": "https://eu.wikipedia.org/wiki?curid=71561", "title": "White Jenerala", "text": ""}
{"id": "71562", "revid": "14817", "url": "https://eu.wikipedia.org/wiki?curid=71562", "title": "Berlinale", "text": "Berlingo Nazioarteko Zinemaldia () ezagunagoa Berlinale izenaz, munduko zinemaldi ospetsuenetako bat da. Berlinen 1951ean sortu zenetik otsailero egin da, segidan 1978 urtetik. 230.000 txartel salduta eta 430.000 ikus-entzule baino gehiago izanik, publiko gehiago duen munduko zinemaldia da. Bere atal guztietako 400 filmetatik 20 dabiltza Urrezko eta Zilarrezko Hartzak lortzeko lehian. 2001. urtetik Dieter Kosslick zinemaldiko zuzendaria da.\nBerlingoa A kategoriako zinemaldia da, Veneziako, Cannesko, Donostiako, Mar del Platako eta Karlovy Varyko zinemaldiekin batera.\nSariak.\nUrrezko Hartza\nZilarrezko Hartza\nBesteak\nKanpo estekak.\nBerlinaleren palmaresa\n1951\u00a0| 1952\u00a0| 1953\u00a0| 1954\u00a0| 1955\u00a0| 1956\u00a0| 1957\u00a0| 1958\u00a0| 1959\u00a0| 1960\u00a0|\n1961\u00a0| 1962\u00a0| 1963\u00a0| 1964\u00a0| 1965\u00a0| 1966\u00a0| 1967\u00a0| 1968\u00a0| 1969\u00a0|\n1971\u00a0| 1972\u00a0| 1973\u00a0| 1974\u00a0| 1975\u00a0| 1976\u00a0| 1977\u00a0| 1978\u00a0| 1979\u00a0| 1980\u00a0|\n1981\u00a0| 1982\u00a0| 1983\u00a0| 1984\u00a0| 1985\u00a0| 1986\u00a0| 1987\u00a0| 1988\u00a0| 1989\u00a0| 1990\u00a0|\n1991\u00a0| 1992\u00a0| 1993\u00a0| 1994\u00a0| 1995\u00a0| 1996\u00a0| 1997\u00a0| 1998\u00a0| 1999\u00a0| 2000\u00a0|\n2001\u00a0| 2002\u00a0| 2003\u00a0| 2004\u00a0| 2005\u00a0| 2006\u00a0| 2007\u00a0| 2008\u00a0|\nUrrezko Hartza"}
{"id": "71563", "revid": "336", "url": "https://eu.wikipedia.org/wiki?curid=71563", "title": "Tierra de Campos", "text": "Tierra de Campos Gaztela eta Leongo eskualde natural bat da. Leon, Zamora, Valladolid eta Palentzia probintzietatik zabaltzen da.\nGeografia.\n\"Tierra de Campos\" eskualdeak, topografia laua du, baina, aldika-aldika, ordoki hori garaiera txikiko muino eta mendiek hausten dute. Mendi eta muino horietako batzuek, tontorrean gazteluak dituzte. Eskualde hau zeharkatzen duten ibaietako batzuk, emari gutxikoak dira, Valderaduey ibaia edo Sequillo. Beste batzuk, Carrion ibaia edo Cea emari handikoak dira. Iparraldetik hegoaldera Gaztelako Kanalak zeharkatzen du, XVIII. mendearen erdialdean hasi eta XIX. mendearen hasieran amaitu zen lan bat. Kanal hau, iparraldeko itsas portuetara garia eramateko pentsatu zen, erreka bazterretik tiratutako erreka garraio bidez, sirga izenekoa (animaliek tiratutako ontzitzarrak), bere garaiko ingeniaritza hidraulikoaren lan garrantzitsuenetako bat suposatuz. Bertako klimak, klima kontinentalaren ezaugarriak ditu, udaberri eta udazken fresko eta umelekin eta uda labur, lehor eta sargoriekin. Negua, berriz, luzea, hotza eta pixka bat umela izaten da. Klima oso lehorra izaten da toki baxuetan, baita mendebaldekoetan ere (Zamora), eta erdi umela izatera pasatzen da zenbat eta ekialderago joan (Palentzia). Eskualde hau ezberdintzen duena eta izena ematen diona, bere lurzoruen konposaketa da, gehientsuenak buztinezkoak baitira.\nGaztela-Leongo paisaiaren ohiko eredu kontsideratua dago, bere lursail handi berdeekin udaberrian eta urre kolorekoak udan. Espainiako labore toki garrantzitsuenetako bat da, Hispania erromatarrean zen bezala.\nHistoria.\nBertako lehen biztanleak bakzeoak izan ziren, erromatarrek okupatu zuten, eta, ondoren, godotarrek, orduan, Godotar Zelaiak \"(Campi Gothorum)\" izena hartuz. Izen honetatik dator orain duena.\nMusulmanen garaian, iparraldean zeuden kristauen eta hegoaldean zeuden musulmanen arteko mugako basamortu bat izatera pasa zen. IX. mendean, Ordo\u00f1o I.a Asturiaskoa hasi zen eskualde hau birpopulatzen. Behe Erdi Aroan, Gaztela eta Leon arteko muga izan zen.\nTierra de Camposi buruzko lehen erreferentzia Alfontso X.a Jakituna erregearen kroniketan agertzen da.\nErdi Aro eta Pizkunde garaian, Gaztela eta, beraz, Espainiako \"aletegia\" izan zen, bertako lur buztintsuak, laboreak landatzeko oso egokiak baitziren. Honek eman zion ospea. Garai honetakoak dira eskualdeko herri garrantzitsuetako batzuetan ikus daitezkeen monumentu eta eraikuntza handiak. Mekanizazioa eta laboreentzako ongarritze mineralaren heltzearekin, bere garrantzi ekonomia gutxitzen joan zen, eta honi, despopulazioak jarraitu zion. Oraindik ere, gutxitzen ari da bertako biztanle kopurua.\nBere historia modernoari dagokionez, 1960 eta 1970eko hamarkadetan, Espainiako toki industrializatu eta aberatsetaranzko emigrazio handia gertatu zen. Euskadi, Bartzelona eta Madrilera batik bat. Honek, Tierra de Camposeko biztanleria asko jaitsi zuen.\nDemografia.\nAlde demografikotik, 161 udalerrik osatzen dute eskualde natural hau. Udalerri guzti hauen artean, 117.400 biztanle dituzte. Udalerri gehienak, 100 eta 400 biztanle bitartekoak dira, baina badaude, udalerri batzuetan, 90 biztanle baino gutxiagoko herrixkak. Alde demografikotik, Palentzia da eskualde honetako herririk handiena, 82.000 biztanletik gora. Oso urruti geratzen da, sailkapen honetan, bigarrena, Medina de Rioseco, 5.000 biztanlerekin.\nSoziologia.\nEskualde honetako geografiak, mendeen igaroan, bertako jendearen mentalitatea moldatu du. Oraingo biztanleria, Errekonkista garaiko jendearen ondorengoa da. Honek, bertako lurren gogortasun eta produktibitate urria, paisaia zabala eta klima gogorrari erantsita, eskualde honetako jendea, orokorrean, pertsona zuhur eta soilak egiten ditu. Gaztelerazko \"campesino\" hitzak, hasiera batean, eskualde honetako biztanlea, ohi nekazaria, definitzen zuen.\nEzagutza tradizionala.\nLur hauetako arkitektura eta eskulangintza tradizionala, adobean oinarrituta dago, buztinezko adreilua eguzkitan egosia. Oso ospetsuak dira euren usategiak, barra-barra aurkitzen direnak eskualde osoan zehar. Baita bertako gazteluak ere. Eskualde honetako herri askok, arkupedun enparantzak ere badituzte.\nTokiko fauna.\nEskualde honetako labore zabaldiak, mundu mailako basoilo kontzentraziorik handiena hartzen du. Espezie hau babesteko dauden proiektu ugariak nabarmendu behar dira. Palentziako Laguna de la Navako hezeguneak, bidegurutze garrantzitsuak dira hegaztien migrazioan. Garrantzitsuak dira, baita ere, Villafafilako Aintzirak (Zamora). Ehizan ohikoak diren espezieak, erbia eta eper gorria bezala, oso ugariak eta preziatuak dira. Azken urteetan, otso iberikoaren susperraldi bat egiaztatu da. Eskualde honetatik ere badabil."}
{"id": "71564", "revid": "98220", "url": "https://eu.wikipedia.org/wiki?curid=71564", "title": "Urrezko Hartza", "text": "Urrezko Hartza () Berlinalen emandako sari nagusia da."}
{"id": "71565", "revid": "56334", "url": "https://eu.wikipedia.org/wiki?curid=71565", "title": "Muino", "text": "Muinoa garaiera txikiko mendia da, oro har, oinarritik tontorrera 200 metro baino gehiagoko garaiera ez duena.\nEraketa.\nMuinoak, hainbat gertaera geomorfologikogatik eratu daitezke: faila geologikoak sortzen direlako, mendiak bezalako lurraren gorabehera handiagoek eragindako higaduragatik (lekuko muinoak), glaziar batek metatu eta mugituriko sedimentuengatik (drumlin edo morrenak, adibidez) etab... Muino batzuen forma biribildua lurraren hedakuntza mugimenduen, eta muinoa estaltzen duten erregolitoen ondorio dira, narraste deritzon prozesu batean.\nMuinoak izan zitzaketen lurralde batzuk, ez dituzte, glaziazio garaian, glaziarrek estali zituztelako. Honen adibide bezala, AEBetako Indiana estatuaren iparraldeko ordokiak eta estatu honen hegoaldeko muino ugarien arteko kontrastea da.\nIzen zehatzak daude, muino mota zehatzak deskribatzeko, bere itxura eta eraketa moduaren arabera. Izen asko, lurralde zehatz batean sortu dira, lurralde horretako muino mota zehatza deskribatzeko. Beste izen batzuk honako hauek dira:\nSinbolismo historiko eta kulturala.\nGiza egonleku asko, hasiera batean, muinoen gainean eraiki ziren, hurbileko ibaien ur goraldiak eta uholdeak saihesteko, baita defendatzeko ere, inguruko lurren ikuspegi ezin hobea eskaintzen baitute. Adibidez, Erroma zazpi muinoren gainean eraikia izan zen, inbaditzaileengandik babesteko.\nIparraldeko Europan, monumentu asko muinoen gainean kokaturik daude. Hauetariko batzuk, egitura defentsiboak dira (Brontze Aroko kastroak bezala), baina, beste batzuek, itxuraz, zentzu erlijioso bat dute. Uste da, Britainia Handian, muinoen gainean eraikiriko eliza asko jentilen toki sakratuen gainean eraiki zirela. Washingtoneko Katedral Nazionalak ohitura horri jarraitu zion eta hiriko muinorik garaienaren tontorrean eraikirik dago.\nGainera, hainbat kulturak euren hildakoak toki zehatz batean lurperatzen zituzten, eta, ondoren, toki hori lurrez estali eta tumulu izeneko egitura bat sortzen zuten, muinoaren antzekoa."}
{"id": "71566", "revid": "1545", "url": "https://eu.wikipedia.org/wiki?curid=71566", "title": "Muino lekuko", "text": "Muino lekukoa eremu lau batean isolaturik ageri den muinoa da, higatutako goi-lautada batetik geratzen dena.\nEskualde maldatsuetan edo plataforma kontinentaletan arroka gogor eta bigunen geruzak modu horizontalean bata bestearen gainean daudenean, ibaiek geruza bigunetan eragindako higadurak muinoak eratzen ditu. Muinoek goialde laua izaten dute, goiko geruza gogorraren aztarna gisa. Euskal Herriko hainbat lekutan daude mota horretako egiturak. Ikusgarrienak Bardean daude. Arabako lautadan muino lekukoak herrixken kokaleku izan dira historian zehar, esaterako, Gasteizen bertan, Eztarroan edo Olarizun.\nEuskal Herritik kanpo ere, badago adibiderik. Iberiar penintsulako Erdialdeko Goi Ordokian eta Ebroko haraneko arro sedimentarioetan oso arruntak dira. Madrilgo Erkidegoan, hiru hauek azpimarra daitezke: Cerro Buenavista, Cerro de los \u00c1ngeles eta Mara\u00f1osako muinoak. Andaluzian, berriz, Z\u00fajar herrian (Granada) dagoen Jabalc\u00f3n eta \u00dabedako muino ospetsuak."}
{"id": "71567", "revid": "46640", "url": "https://eu.wikipedia.org/wiki?curid=71567", "title": "Urrezko Globo Sariak", "text": "Urrezko Globo Sariak () Hollywoodeko Atzerriko Prentsa Elkarteak sortutako zinema eta telebista sariak dira. 1944. urtean sortuak, zinema eta telebista arloetako saririk nagusienak dira, Oscar eta Emmy Sarien ondoren, hurrenez hurren.\nHasieran zinema Sariak baino ez baziren ere, 1956an telefilm eta telesailetarako kategoria berriak sortu zituzten."}
{"id": "71568", "revid": "1545", "url": "https://eu.wikipedia.org/wiki?curid=71568", "title": "Urrezko Globo", "text": ""}
{"id": "71570", "revid": "119347", "url": "https://eu.wikipedia.org/wiki?curid=71570", "title": "Cerro Buenavista", "text": "Cerro Buenavista muino lekuko bat da, Legan\u00e9s eta Getafe udalerrien arteko mugan kokatua, Madrildik 12 kilometro hegoaldera, Madrilgo Erkidegoan (Espainia). 704 metro garai da.\nAltxatze hau, Getafeko punturik garaiena da, eta Leganeseko garaienetako bat. Hego-ekialdeko magalean, III. Sektorea izeneko auzoa dago, Getafen, eta, ipar-mendebaldekoan, berriz, Leganeseko hilerria. Muino honen tontorrean, Elisabet II.aren Kanalaren 13. ur gordailua dago, 1975ean eraikia eta 254.897 metro kubikoko edukierarekin.\nBuenavista Muinoak, izen hau, bere tontorretik ikus daitezkeen paisaiengatik du. Bertatik, egun oskarbietan, Gredoseko mendizlerroaren ekialdeko muturra, Guadarramako mendilerroa, Ayll\u00f3ngo mendilerroaren mendebaldea, Madril, Getafe, Fuenlabrada eta Legan\u00e9s ikus daitezke. Muinotik gertu eta bere tontorrean, Getafe eta Leganeseko jendeak asko erabiltzen dituen hainbat bide dago. Bertara joaten dira, herritik kanpo kirola egiteko asmoz.\nEgun, Getafen dagoen zatiaren urbanizatze lanak hasi dira. Urbanizatze honek, muinoa, herriko garapen urbanistiko berrietako batean bihurtuko du."}
{"id": "71578", "revid": "448", "url": "https://eu.wikipedia.org/wiki?curid=71578", "title": "Muela", "text": "Muela Arabako mendia da, Arraia-Maeztuko (Mendialdea) udalerrian dagoena, Izkiko Natura Parkearen barruan."}
{"id": "71579", "revid": "201", "url": "https://eu.wikipedia.org/wiki?curid=71579", "title": "Marratxo (ikurra)", "text": ""}
{"id": "71581", "revid": "119347", "url": "https://eu.wikipedia.org/wiki?curid=71581", "title": "Andaluzita", "text": "Andaluzita Al2SiO5 formula kimikoa duen mineral nesosilikato aluminioduna da.\nAndaluzian (Espainia) aurkitutako lehen aldaera harribitxi interesgarriak egiteko erabil daiteke. Harribitxi honek iridiszentzia antzeko kolore gorri, berde eta horiak dauzka; kolore hauek pleokroismo sendoaren ondorio dira."}
{"id": "71624", "revid": "105701", "url": "https://eu.wikipedia.org/wiki?curid=71624", "title": "Erdiko puntu (ikurra)", "text": "Erdiko puntua (\u00b7 edo \u2022) puntuazio zeinu bat da. Hitzak banatzeko erabiltzen da, zerrenda bat egiteko moduan. Bi mota daude: bata, txikia (\u00b7), eta bestea, handiagoa (\u2022). Askotan nahasten da puntuarekin, baina hori esaldiaren bukaeran, azken hitzeko azken letraren ondoren agertzen da, beti behean, eta segidan, tartea du, ez darraio letrarik.\nZenbait hizkuntzatan (katalanez, kasu), soinu bereziak irudikatzeko erabiltzen da, hitzaren barnean: adibidez, \"paral\u00b7lel\" (\"paralelo\", katalanez, ele geminatuaz)."}
{"id": "71625", "revid": "56334", "url": "https://eu.wikipedia.org/wiki?curid=71625", "title": "Klagenfurt", "text": "Klagenfur (; ; ; ) hegoaldeko Austriako hiria da, Karintia estatuko hiriburua eta hiririk handiena. W\u00f6rthersee lakuaren bazterrean dago, Esloveniako mugatik oso gertu.\nHiria, honako 15 auzoetan banatzen da: Innere Stadt, St. Veiter Vorstadt, V\u00f6lkermarkter Vorstadt, Viktringer Vorstadt, Villacher Vorstadt, Annabichl, St. Peter, St. Ruprecht, St. Martin, Viktring, W\u00f6lfnitz, H\u00f6rtendorf eta Welzenegg."}
{"id": "71626", "revid": "105290", "url": "https://eu.wikipedia.org/wiki?curid=71626", "title": "Libreto", "text": "Libretoa opera, opereta, musikal eta beste antzezlan musikal batzuen testua da.\nLibretoa (italieratik \"libretto\", \"liburuxka\") opera edo beste antzezlan musikal batzuen testua da. Hitz hau, oratorio baten testuari ere ematen zaio. Baita ballet baten aurkezpena adierazten duen testuari ere. Musikal baten libretoan, hitz egindako testua gidoia edo liburua deitzen da, eta kantaturiko testua, liriko. Libreto on bat, antzezlanean eraginkorra izan behar da, eta, aldi berean, musikari ondo egokitu behar zaio. Musikalan batzuk, libretoarekin batera pentsatu dira, baina, ohikoena, libretoa jatorrizko ideia bat edo eleberri edo antzezlan baten egokiera librea izatea da. XVIII. mendean, Pietro Metastasioren libretoak, antzezlan musikaletara ehundaka aldiz eraman ziren, konposatzaile ezberdinen aldetik. Beste garai batzuetan, libretogileak, konposatzaileekin elkarlanean aritzen ziren. Honen adibide, honako hauek dira: Jean Baptiste Lully konposatzailea eta Philippe Quinault olerkaria, Christophe Willibald Gluck eta Ranieri di Calzabigi, Lorenzo da Ponte eta Wolfgang Amadeus Mozart, A. Eug\u00e8ne Scribe eta Giacomo Meyerbeer, Hugo von Hofmannsthal eta Richard Strauss. Opereta eta musikalaren arloan, elkarlan esanguratsuenen artean, beste honako hauek nabarmendu behar dira: W. S. Gilbert eta Arthur Sullivan eta, Lorenz Hart eta Oscar Hammerstein II.a Richard Rodgersekin. Konpositore batzuk euren libreto propioak ere idatzi dituzte. Hauxe da Richard Wagner, Hector Berlioz, Michael Tippett edo Gian-Carlo Menottiren kasua."}
{"id": "71627", "revid": "1982", "url": "https://eu.wikipedia.org/wiki?curid=71627", "title": "Nazioarteko Batzorde Olinpiko", "text": ""}
{"id": "71629", "revid": "58701", "url": "https://eu.wikipedia.org/wiki?curid=71629", "title": "Musikal", "text": "Musikala edo antzerki musikala, kultura anglosaxoiaren musika genero tipikoa da. Musika, kantua, dantza eta elkarrizketa uztartzen dituen antzerki mota bat da. Antzoki handietan antzeztutakoak izaten dira, Londoneko West End Antzokietan, adibidez. Baita New Yorkeko Broadwayn ere. Aurrekontu txikiagoko ekoizpenak, antzkoki txikiagoetan estreinatzen dira, Off Broadway direlakoetan. Gainera, aurrekontu txikiko musikalak antzezten diren antzokiak biltzeko maila bat sortu da, Off Off Broadway delakoa. Musikalak, euren jatorrizko eremu anglosaxoitik irten dira, beste herrialde batzuetara, Alemania, Austria, Frantzia, Kanada, Australia, Japonia edo Espainia kasu. Azken herrialde honetan, lehendik ere bazegoen antzerki lirikoaren ohitura, zartzuela, opera, opereta eta errebista musikalarekin. Oso berriki, Espainia edo Argentina (Zibrian-Mahler) bezalako herrialdeak, euren musikal propioak sortzen hasi dira, London edo New Yorkekoen egokierarik egin gabe.\nEspainian sorturiko musikalei dagokienez, Dagoll Dagomen Itsasoa eta Zerua nabarmendu behar da. Azken aldian, musikal kutsua duten ikuskizunak barra-barra agertzen dira, talde ospetsuen kantuekin. Hoy no me puedo levantar, Mekano (musika) taldearen kantuekin, Mamma Mia!, ABBA taldearena, eta We will rock you, Freddie Mercury buru zen Queen taldearena. Ikuskizun onak dira, baina ezin daitezke, berez, musikal bezala kontsideratu, kantuak ez baitira istoriorako konposatu, alderantziz baizik."}
{"id": "71631", "revid": "119347", "url": "https://eu.wikipedia.org/wiki?curid=71631", "title": "Opereta", "text": "Opereta antzerki musikal mota bat da, bizia eta satirikoa. Bere ezaugarririk nabarmenena, argumentu sinestezin eta zentzugabea izatea da. Hitzegindako elkarrizketaz osaturik dago. Hauen artean, kantuak tartekatzen dira, frantsesek kuple esaten dietenak. Rigodona eta kankana bezalako dantzak ere tartekatzen dira. Hortaz, antzezlan ikuskizun bat da, non, zati musikalak, hitz eginak eta dantzatuak bata bestearen atzean gertatzen diren. Opereta frantsesa, Los Bufos Parisinos bezalako antzoki txikietan garatu zen. Hau, 1915ean inauguratu zen.\nGenero hau, hainbat europar herrialdetik zabaldu zen, Viena aldean garrantzi berezia hartuz. Opereta vienarrek, argumentu serioago bat dute, eta sentimenduz josiagoa, frantsesekin alderatuz. Opereta vienarraren beste ezaugarrietako bat, valsaren erabilera da, ezinbesteko garrantzia duen elementu musikala.\nBeharbada, Jacques Offenbach da, opereta konposatzailerik ezagunena. Genero honetan, bere lanik ezagunenak Orfeo infernuetan eta Helena ederra dira."}
{"id": "71632", "revid": "336", "url": "https://eu.wikipedia.org/wiki?curid=71632", "title": "Andalusita", "text": ""}
{"id": "71634", "revid": "1982", "url": "https://eu.wikipedia.org/wiki?curid=71634", "title": "Nazioarteko Komite Olinpikoa", "text": ""}
{"id": "71635", "revid": "105290", "url": "https://eu.wikipedia.org/wiki?curid=71635", "title": "Rigodon", "text": "Rigodona frantses jatorriko dantza bat da, XVI. mende eta XVII. mendekoa. Bere erritmoa bitarra da eta bere asmakuntza \"Rigaud\" izeneko norbaiti ematen zaio.\nKontradantza moduko bat da bi bikote edo gehiagorekin dantza egiten dena, eta hainbat irudi motarekin. Bere erritmoa bitarra da eta hau launa konpasetako bi itzuli fraseatutetan banatzen da, bigarren denborako azken notatik hasita. Pausua, lehen tokian, aurrera, atzera edo albora egin gabe egiten da, hankek mugimendu asko egin arren.\nModako dantza bihurtu zen XVII. mendeko frantziar gortean, eta, honegatik, Jean Baptiste Lully eta Jean Philippe Rameauren antzezlan ikuskizunetan sartu zen. XVIII. mendean, batzuetan, alemaniar suite (musika)n sartzen zen."}
{"id": "71636", "revid": "105290", "url": "https://eu.wikipedia.org/wiki?curid=71636", "title": "Kontradantza", "text": "Kontradantza erritmo bizia eta konpas bitarra duen dantza bat da. Errepikatzen diren zortzi konpasetako hainbat sekziotaz osaturik dago. Bere jatorria, Britainia Handiko \"country dance\"tan du. Herrialde honetatik Europa osora zabaldu zen. Bere ospe gorena, XVIII. mendearen amaieran lortu zuen. Garai hontan, antzezlan musikaletako beste genero batzuetan erabili zen, operan eta balletean bezala. Erritmo honetan oinarrituriko musikalanak idatzi zituzten musika klasikoko konposatzaileen artean Wolfgang Amadeus Mozart eta Ludwig van Beethoven daude. Azken honek, 1803an, hamabi dantzekin osaturiko bilduma bat argitaratu zuen. Hauen artean, zazpigarrena eta hamaikagarrena nabarmendu behar dira. Hamaikagarrena, Las Criaturas de Prometeo izeneko musikalanean erabiltzen du. Historiografia musikalak, oso baztertuta izan duen arren, garrantzi berezia izan zuten kontradantzek Hispanoamerikan, XIX. mendean zehar, Manuel Saumell eta honen lanaren jarraitzaile izan zen Ignacio Cervantes bezalako egileekin, Habana genero honen zabalkuntzaren zentru garrantzitsuenetako bat izaki."}
{"id": "71640", "revid": "119347", "url": "https://eu.wikipedia.org/wiki?curid=71640", "title": "Cerro de los \u00c1ngeles", "text": "Cerro de los \u00c1ngeles (euskaraz: \"Aingeruen Muinoa\") muino lekuko bat da, Getafe udalerrian kokatua dagoena, Madriletik 10 kilometro hegoaldera. Iberiar penintsulako erdigune geografikotzat hartzen da. Tontorrean duen ordokian, Nuestra Se\u00f1ora de los Angeles ermita dago, XIV. mendekoa, eta Bihotz Sakratuaren monumentua, 1919an eraikia eta Alfontso XIII.a erregeak inauguratua. Nuestra Se\u00f1ora de los Ap\u00f3stoles elizbarruti-seminarioa ere dago, bere lan apostolikoa Getafeko elizbarrutian egingo duten apaizendako prestakuntza tokia.\nMuinoko ermitan, herriko zaindari den Nuestra Se\u00f1ora de los \u00c1ngeles Ama Birjina dago. Honegatik, Getafeko jendea sarri joaten da bertara, eta oso toki maitea du. Toki honetan Espainiako Gerra Zibileko hainbat gudu izan zen. Muino honetara autoz iristeko, A4 autobidearen 13. kilometroko irteera hartu behar da.\nMuinoaren magalak, pinuz basoberriturik daude (\"alepo pinua\"), eta, pinudi honetaz gain, iturriak, umeentzako parkeak, bideak, taberna bat, jatetxeak eta futbol zelai bat ere baditu. Honegatik, erlijio gune izateaz gain, oso toki erabilia da jai egun bat naturaz inguraturik pasatzeko. Bitxikeria gisa, Bihotz Sakratuaren irudia sostengatzen duen oinaren ezkerraldean, Benedikto XV.a aita santuaren armarria dago. Benedikto XV.aren aitasantutzak 1914tik 1922rarte iraun zuen.\nGeografia aldetik, Cerro de los \u00c1ngeles 666,235 metroko gehienezko garaiera duen lekuko muino bat da. Bere oinarria, 610 metrora dago. Tokirik garaienean, lehen mailako erpin geodesiko bat dago. Tontorretik, Madril, Getafe eta inguratzen duen zelaiaren ikuspegi ederrak ikusten dira.\nJesusen Bihotzaren Monumentua.\n1919an, toki hauxe aukeratu zen, Jesusen Bihotz Sakratuaren omenezko monumentu bat eraikitzeko. Carlos Maura Nadal arkitektoa eta Aniceto Marinas eskulturgilearen arteko elkarlan bat izan zen. Monumentua, milaka espainiarrek emandako dirulaguntzekin eraiki zen. Jesusen irudia, 9 metroko garaiera duena, Juan Mariano Goienetxe Guaquiko kondeak eman zuen. 1919ko maiatzaren 30ean, Alfontso XIII.a erregeak inauguratu zuen.\n1936ko udan, soldadu errepublikarrek Jesusen irudia fusilatu zuten, eta monumentua eztandarazi zuten, hondakinak bakarrik utziz. Gerra Zibilaren ondoren, Francoren gobernuak, monumentu berri bat eraikitzeko agindua eman zuen, aurrekoaren erreplika, 1944an eraikitzen hasi zena Pedro Muguruza eta Luis Quejada Martinez arkitektoen proiektuaren arabera. Jesusen Bihotz Sakratuaren monumentua eta bere oinarria, Aniceto Marinasen lan berria izan zen, oinarriko talde eskultorikoekin batera, Fernando Cruz Solisen lana. Monumentu berri hau 1965ean inauguratua izan zen, eta, hamar urte beranduago, kripta ere inauguratzen zen, aurreko proiektuan ez zegoena. Monumentuak, Kristo azaltzen du, besoak zabalik, gizaki guztiak beregana joatera gonbidatuz. \"Erreinua Espainian\" legendarekin errematatua dago.\nAurreko monumentutik geratu zena (oinarria eta idulkiaren hasera) kontserbatu egin zen. Monumentu berria, jatorrizkotik handik hamarka metrotara eraiki zen, bata ete bestearen artean ordoki bat eratuz."}
{"id": "71641", "revid": "56334", "url": "https://eu.wikipedia.org/wiki?curid=71641", "title": "Erpin geodesiko", "text": "Erpin geodesikoa kokapen zehatz bat adierazten duen seinale bat da. Eta, beste erpin geodesiko batzuekin batera, hiruki sare bat osatzen du.\nGeodesia lurraren forma, dimentsioak eta grabitate-eremua aztertzeaz arduratzen den zientzia da.\nIkuspuntu praktikotik begiratuta, honako hau da Geodesiaren baliagarritasun handienetako bat: bere tekniken bidez oso lurralde zabalak irudika daitezkeela mapetan. Puntu-sare bat ezarriz egin daiteke hori. Lurraren azalera osoan sakabanatuta daude, eta zehaztasun handiz ezagutzen ditugu espazioan duten kokapena eta itsasoaren mailaren gainean duten altuera.\nPuntu horiei erpin geodesikoak deitzen zaie eta puntu horiek osatzen duten eskeletoan oinarritzen dira lurralde bateko kartografia lortzeko behar diren gainerako lanak.\nErpin geodesiko horien posizioa horrenbesteko zehaztasunarekin jakiteko erreferentziazko sistema aukeratu beharko dugu. Kartografiaren kasuan, Lurraren forma ongien deskribatzen duen azalera matematikoa biraketa-elipsoidea da. Horixe erabiltzen du Bizkaiko Foru Aldundiak, esaterako.\nGero, nahitaezkoa da lurreko gainazal kurbatuan dauden elementuak gainazal lauan jartzea, paperean alegia. Hori proiekzio kartografikoen bitartez lortzen da. Elementu kartografikoak paperean islatzeko aukera emango diguten formula matematikoak dira. U.T.M. (Universal Transversa Mercator) Proiekzioa deiturikoa da. proiekzio horietako bat.\nPuntu geodesikoak markatzeko, Hego Euskal Herrian eta Espainian, 120 zentimetroko garaiera eta 30eko diametroa duen zilindro bat kokatzen dira. Zilindro hau, hormigoizko oinarri kubiko batean sostengatzen da, guztia zuriz margoturik. Ohi, toki altu eta garbietan egoten dira, beste puntu batzuk ikusi ahal izateko. Horregatik ikuspegi oso onak egoten dira toki hauetatik. 1975etik, Seinale Geodesiko eta Geofisikoei buruzko Legeak babesten ditu.\nEspainiako erpin geodesikoen sarea, hiru zatitan banatzen da: lehen mailakoak, bigarren mailakoak eta hirugarren mailakoak. Lehen mailakoak, 30 eta 70 kilometro arteko hirukiz osaturik daude. Bigarren mailakoak, lehenengo mailakoetan lagundurik, hirukien alboak 10 eta 25 kilometro artekoak izaten dira, eta, azkenik, hirugarren mailakoek, 5 eta 10 kilometro artekoa. Sare handienetako erpinak, aldi berean, sare txikienetako erpin ere badira."}
{"id": "71642", "revid": "375", "url": "https://eu.wikipedia.org/wiki?curid=71642", "title": "Zibor 16", "text": ""}
{"id": "71643", "revid": "375", "url": "https://eu.wikipedia.org/wiki?curid=71643", "title": "Zibor 19", "text": ""}
{"id": "71644", "revid": "375", "url": "https://eu.wikipedia.org/wiki?curid=71644", "title": "Zibor 20", "text": ""}
{"id": "71645", "revid": "105290", "url": "https://eu.wikipedia.org/wiki?curid=71645", "title": "Ume (Dragoi Bola)", "text": "Ume (jatorrizko japonieraz \u30d9\u30d3\u30fc edo \"Beb\u012b \", berez ingelesezko \"Baby\" da japonierazko ahoskera mugatuan) bertsio originalean, Dragoi Bola GT animeko fikziozko pertsonaia da.\nSerie honetan Son Goku eta lagunekin topo egiten duen lehen etsai indartsua da. Ume Tsufurua da eta, besteen gorputzetan sartu eta hauen burua kontrola dezake, bakoitzaren nortasuna ezabatuz eta bere gaineko obedientzia ziurtatuz. Sartzen den gorputzen energia ere xurgatzen du, norbait hartzen duen bakoitzean indartsuago bilakatzen delarik. Gainera besteen burmuinak kontrola ditzake nahiz eta jada bere barruan ez egon.\nBiografia.\nUme azken Tsufuruaren klon bat zen eta enbrioia zenetik M2 planetako androideek elikatu zuten, nahiz ete bere sortzailea Mu Doktorea izan zen. Goku eta lagunak M2 planetara iritsi bezain laster Ume inkubagailutik atera zen eta hauei aurre egin zien. Hauek Ume desegin zutela uste zuten baina ezkuatu eta Mu Doktorearen gorputzean sartu zen.\nUme Lurrea joan eta Goku, Pan eta Trunks baino lehenago iritsi zen. Hainbat gizakiren kontrola hartu zuen Son Gotenez jabetzea lortu zuen arte. Gero Gohanen aurka borrokatu eta honetaz ere jabetu zen. Ondoren Satan Txiki garaitu eta Vegetaren aurka borrokatu zen honen jabe egin zen arte. Geroago Trunks, Bulma eta ia gizaki guztien jabe egin zen. Gokuren aurka egin eta Umeren ezaugarriak zituen Vegeta bat sortu zen. Honela sortu zen Vegeta-Ume. Goku Super Saiya 3 garaitu zuen baina ez akabatu.\n\"Erabateko Dragoi Bolekin\" Vegeta-Umek garai bateko Tsufuruen planetaren (Plant) antzeko planeta bat Lurretik gertu sortzeko eskatu zuen eta lurtar guztiak bertara eraman zituen. Han Ooben aurka borrokatu behar izan zuen eta asko kostata garaitu zuen, ez baitzen bere jabe egin. Boo Ahaltsua laguntzera joan zitzaion eta Vegeta-Umeren eraso handiena xurgatu zuen: Mendekuzko Heriotzaren bola. Baina honek Boo mila zatitan txikitu zuen. Hil aurretik Oobi berarekin fusionatzeko zuen asmoa azaldu zion, aurretik bat izan baitziren. Orduan Oob berriz ere borrokatu zen baina berriz ere garaitu zuen Vegeta-Umek. Berriz ere Gokuren aurka borrokatu behar izan zen, oraingoan buztanari esker Super Saiya 4 bilakatu ahal izan zen. Gokuk Vegeta-Ume garaitu zuen. Bulmaren laguntzaz tsufurua urrezko \u00d6zaru bilakatu ahal izan zen eta berriz ere Gokuren aurka borrokatu zen baina honek berriz ere irabazi egin zion \"Kame Hame Ha 10 bidertu\" batekin. Ume Vegetaren konorte gabeko gorputzetik atera eta espazio-ontzian ihes egin zuen. Gokuk, ordea, beste \"Kame Hame Ha 10 baidertu\" batekin Eguzkiaren kontra bidali zuen, Ume azkenean ere akabatuz."}
{"id": "71646", "revid": "105290", "url": "https://eu.wikipedia.org/wiki?curid=71646", "title": "Aoki", "text": "Aoki Aralarko mendilerroan dagoen mendi bat da, gailur belartsua eta laua duena. Uzkuitirekin batera, Arritzaga labarraren gainean dagoen ondo ezberdindutako mendia, hegoaldetik, Muitzeko zirkua mugatzen du. Lizeozko ordeka izeneko lepoa, larrean zehar doan jeitsiera txiki bat da, Uzkuiti eta Aoki banatzen dituenak.\nTontorraren hegoaldean dagoen haranak, Katxine du izena. Haran hau, Ganboa (mendia), Ganbo Txiki eta Arrubiga\u00f1a mendiek inguratzen dute, Uzkuiti eta Aokiz gain. Lehenengo biak, kareharrizkoak dira. Hirugarrena, berriz, belartsua.\nIrispideak.\nLarraitzetik edo Amezketatik, Muitzeko labarra igo daiteke. Labar hau Txindokitik ekialdera geratzen da, Txindoki bera, Larraone menditik bananduz. Zirkua bere haserararte jarraituz, Aokira heltzen da."}
{"id": "71647", "revid": "336", "url": "https://eu.wikipedia.org/wiki?curid=71647", "title": "Legionelosi", "text": "Legionelosia \"Legionella pneumophila\" bakterioak sortutako gaixotasuna da. Formarik arinena, Pontiac-eko sukarra, gripearen antzeko gaixotasun arina da; formarik larrienak, legionarioen gaixotasunak, pneumonia eragiten du. Bakterio eragilea 1977 urtera arte ez zen ezagutzen. Urtebete lehenago (1976ko udan) Filadelfia hirian pneumoniaren agerraldi larria agertu zen, legionario ohien batzar batean. Agerraldi horren ondorioz hotel batean zeuden 34 legionario hil ziren, pneumoniak jota. Lotura hori dela eta, urtebete geroago aurkitutako bakterio eragileari \"Legionella\" izena jarri zioten zientzialariek.\nLegionelosia aitortu beharreko gaixotasuna da Euskal Herrian. Zehatza izaten zaila bada ere, kalkulatzen da pneumonia guztien %5 inguru legionelosiak direla, ehuneko hori hirukoitza izanik ospitaleetan hartutako pneumonien artean. 2003. urtean, 100 legionelosi kasu jakinarazi ziren Euskal Autonomia Erkidegoan, 2005ean, 114 eta 2018an 118 \nEtiologia eta infekzioa.\n\"Legionella pneumophila\" uretan bizi da. Bere habitat naturaletan (lakuetan, paduretan, ur putzuetan...)ez du arriskurik sortzen, baina ur habitat artifizialak kolonizatzen dituenean ( ur sarearen hoditeriak, dutxak, jacuzziak, hozte dorreak, aire girotuaren sistemak...) gizakia infektatzeko ahalmena hartzen du. Ingurugiro artifizial horietan bakterioak bere hazkuntza areagotzen duen hiru gauza aurkitzen ditu: tenperatura epelak, hoditeri zaharretan agertzen den burdina eta korrosioaren produktuak, eta hoditeri sare handietan dauden ur geldoaren eremuak, materia organikoan aberatsak direnak.\nLegionella-k erresistentzia dio ur sarean dagoen kloro mailari, beste bakterioak hiltzen dituena.\nGizakia infektatzeko bakterioa airean zintzilik geratu behar da, arnas bidetik sartzeko. Hori gertatzen da bioaerosolak eratzen direnean. Dutxek, jacuzziek, hozte dorreek, aire girotuaren sistemek... aerosolak sortzen dituzte, tanta bakoitzean milaka bakterio patogeno dituztenak. Aerosolak arnasterakoan bakterioak arnas aparatuan sartzen dira eta biriketaraino iristen dira.\nGaitza ez da pertsonen artean transmititzen, eta ezta ur kutsatua edaten ere.\nSintoma klinikoak.\nGaixotasun honek, legionelosiak, bi forma ditu:\nZergatik garatzen den forma bat ala bestea ez dago argi. Mikrobiologo batzuen ustez, bakterioaren infekzio-dosia eta gaixoaren immunitate-sistemaren egoera erabakigarriak dira forma arina (Pontia-eko sukarra) ala larria (legionarioen gaixotasuna) garatzeko orduan.\nLegionelosiaren inkubazio epea oso zabala da, 3 eta 10 egun artekoa. Gaitza harrapatzeko sentikorragoak dira gaixo kronikoak, immunitate ahula dutenak, erretzaileak, diabetikoak eta pertsona zaharrak. Legionelosiaren sintoma nagusiak sukarra, buruko mina, eztula eta ahultasuna dira; zenbait kasutan beherakoak eta giharreko mina ere agertzen dira.\nBularraren erradiografiak pneumonia garbia agerian uzten du.\nGaixotasunaren hilkortasun-tasa ez da makala: %15 ingurukoa. Immunogutxituengan tasa hori bikoiztu egiten da.\nTratamendua.\nEritromizina da gehien erabilitako antibiotikoa legionelosia tratatzeko. Errifanpizina aukerako antibiotikoa da.\nPrebentzioa.\nEz dago gaitz honetarako txertorik. Prebentziorik onena bakterio eragilearen desagerpena da, bere bizitokiak edo gordelekuak (ur sarearen hoditeriak, ur biltegiak, hozte dorreak...) garbi mantenduz eta noizean behin desinfektatuz, tokian tokiko administrazioen arau legalak betez.\nLegionelosiaren kasu gehienak banakako kasuak dira, pertsona bakar bati eragiten diotenak. Gaitz hau, ordea, agerraldi moduan azaltzen da noizbehinka, gaixo ugari sortuz. Agerraldiak urriak izan arren oihartzun handia dute komunikabideetan, jendearen artean legionelosiaren ospea zabaldu duena.\nLegionelosiaren agerraldiak Euskal Herrian.\nHauek izan dira garrantzitsuenak:"}
{"id": "71650", "revid": "1982", "url": "https://eu.wikipedia.org/wiki?curid=71650", "title": "La Rioja", "text": ""}
{"id": "71651", "revid": "21089", "url": "https://eu.wikipedia.org/wiki?curid=71651", "title": "Legionarioen gaitza", "text": ""}
{"id": "71652", "revid": "646", "url": "https://eu.wikipedia.org/wiki?curid=71652", "title": "Immunitate sistema", "text": ""}
{"id": "71653", "revid": "105290", "url": "https://eu.wikipedia.org/wiki?curid=71653", "title": "Mu Doktorea", "text": "Mu Doktorea (jatorrizko japonieraz \u30c9\u30af\u30bf\u30fc\u30fb\u30df\u30e5\u30fc edo \"Dokut\u0101 My\u016b \") Dragoi Bola GT animeko fikziozko pertsonaia da. Hau Umeren sortzailea da eta bere izena ingelesezko \"mutant\" hitzetik dator.\nBiografia.\nMu Doktorea M2 planetan bizi zen zeintzialari bat zen eta bere espezialitatea \"Machine Mutant\" (jatorrizko japonieraz \u30de\u30b7\u30f3\u30df\u30e5\u30fc\u30bf\u30f3\u30c8 edo \"Mashin My\u016btantoz \") teknologiaz sortutako androideak ziren. Giru bere sorkuntzetako bat zen, Dragoi Radarra irentsi eta Goku, Pan eta Trunksi espazioko bidaian lagundu ziena. Bere sorkuntzak ziren baita ere Llod eta Rild, Gokuren aurka borrokatuko zirenak.\nHala ere bere sorkuntza handiena Ume izan zen. Mu Doktoreak espazioan Tsufuruen zelulak aurkitu zituen kapsula batean eta horiekin sortu zuen Ume, azken Tsufurua. Umek Mu Doktorea akabatu zuen Gero Doktoreari bere ziborrekin gertatu zitzaion bezala.\nHil ostean infernuan Gero Doktorea ezagutu zuen. Bi zientzialari eroek gauza bakarra zuten buruan: Son Gokutaz mendekatzea. Biek batera Zibor 17 berria sortu zuten, hau Lurrean zegoen jatorrizkoarekin batu zedin. Estrategia bat planeatu zuten infernutik atera eta Lurrera joateko. Infernua eta Lurraren artean atea bat irekitzea lortu eta irtetea lortu zuten, Son Goku infernuan harrapatu zuten gainera. Lurrean jatorrizko 17 aurkitu zuten. Bi 17en fusioaren ondorioz Super Zibor 17 sortu zen. Mu Doktoreak Gero Doktorea akabatu zuen Super 17ren bidez, honek Muri bakarrik egiten baitzion kasu. Baina 17 berriak Mu Doktorea ere akabatu zuen."}
{"id": "71655", "revid": "42539", "url": "https://eu.wikipedia.org/wiki?curid=71655", "title": "Ume", "text": "Ume hitzak esanahi ezberdinak izan ditzake:"}
{"id": "71657", "revid": "219", "url": "https://eu.wikipedia.org/wiki?curid=71657", "title": "Elgeako mendilerro", "text": ""}
{"id": "71658", "revid": "60038", "url": "https://eu.wikipedia.org/wiki?curid=71658", "title": "Espodumeno", "text": "Espodumenoa LiAl(SiO3)2 formula kimikoa duen mineral inosilikato litiodun eta aluminioduna da. Izena grezierazko \"spodumenos\" (\u03c3\u03c0\u03bf\u03b4\u03c5\u03bc\u03b5\u03bd\u03bf\u03c2, \"errauts bihurtzeraino errea\") hitzetik datorkio.\nEspodumenoa litioan aberatsak diren granito eta pegmatitetan agertzen da. Aldaera gardena harribitxi gisa erabili izan da."}
{"id": "71659", "revid": "105290", "url": "https://eu.wikipedia.org/wiki?curid=71659", "title": "Oob", "text": "Oob (jatorrizko japonieraz \u30a6\u30fc\u30d6 \"\") Dragoi Bola manga eta Dragoi Bola Z eta Dragoi Bola GT animeetako fikziozko pertsonaia da.\nBiografia.\nOob Booren berraragipena da (hortik izena alderantziz izatea). Dragoi Bola Zren amaieran Gokuk Boo Ahaltsua akabatu ostean, honek Boo berpiztua izatea nahi zuen baina pertsona on bezala, oso indartsua zenez Gokurentzat interes handiko etsaia zelako.\nOob Arte Martzialen Txapelketan agertu zen. Botere sinestezina zuen gizaki gazte baten forma hartu zuen. Hala ere indar hori oso zaila zen kontrolatzeko. Gokuk Ooben aurka borrokatzea erabaki zuen, eta hau lortzeko Boori tranpa egiteko eskatu zion eta honek horrela egin zuen. Borrokan Gokuk iraindu egin zuen bere barneko indar guztia askatzeko. Bere indarraren kontrolik ez zuela ikustean Oob entrenatzea erabaki zuen gerlari indartsu bat bilakatu eta erabateko kontrola zuenean berriz ere bere aurka borrokatzeko. Baita bera ez zagoenean bere ordezko izan zedin ere. Oob gizaki indartsuena bilakatu zen, Super Saiyen indarra parekatuz.\nGeroago Dragoi Bola GTn, Lurraren aurkako zenbait mehatxuren aurka borrokatu zen. Umeren aurkako borroka gogorraren ostean Mr. Boorekin fusionatu zen berriz ere. Izan ere Mr. Boo Boo Ahaltsuaren alde ona zen eta Oob alde txarraren berraragitze ona. Fusio honek Ooben antza handia du baina bere indarra ikaragarri hazten da, Super Saiya 3 bat baino indartsuago bilakatuz."}
{"id": "71660", "revid": "336", "url": "https://eu.wikipedia.org/wiki?curid=71660", "title": "Bermikulita", "text": "Bermikulita (MgFe,Al)3(Al,Si)4O10(OH)2\u00b74H2O formula kimikoa duen burdinadun eta magnesiodun silikatoz osatutako minerala da, miken taldekoa. Zenbait mineral basaltikoen hidratazioaren ondorioz sortzen da.\nErabilera asko dauzka, labore hidroponikoen substratu gisa, dentsitate baxuko hormigoiak sortzeko, isolatzaile termiko eta akustiko gisa, su-itzalgailuetan, iragazki gisa, olio labaingarrien likatasuna handitzeko, etab."}
{"id": "71662", "revid": "60038", "url": "https://eu.wikipedia.org/wiki?curid=71662", "title": "Banadinita", "text": "Banadinita Pb5(VO4)3Cl formula kimikoa duen apatitoen taldeko minerala da. Banadioaren mea nagusietakoa da eta beruna eskuratzeko bigarren mailako iturria. Kristal hexagonal gorriak eratuz agertzen da. Mineral arraroa da, galena bezalako berun meen oxidazioaren ondorioz sortutakoa. 1801ean aurkitu zen lehen aldiz Mexikon."}
{"id": "71664", "revid": "512", "url": "https://eu.wikipedia.org/wiki?curid=71664", "title": "Las Gabias", "text": "Las Gabias Granadako probintziako (Espainia) udalerria da. 2007an 13.950 biztanle zituen."}
{"id": "71670", "revid": "1491", "url": "https://eu.wikipedia.org/wiki?curid=71670", "title": "Anartz Zuazua", "text": "Anartz Zuazua (Donostia, 1973) euskal aktorea da.\nUrte askotan Zurriola Antzerki Eskolako irakaslea izan da.\nIbilbidea.\nIzen bereko liburuan oinarritutako \"Kutsidazu bidea, Ixabel\" antzezlanean zuzendaria izan zen. 2003an estreinatu zuen antzezlana Gorringo Antzerki Taldeak Tafallan. Obra arrakastatsu hartako aktoreak Mikel Sarriegi (Juan Martin), Ainere Tolosa (Ixabel), Anjel Alkain, Ixabel Agirresarobe (baserriko amona) eta Egoitz Lasa (baserriko semea) izan ziren. Gidoilariak Joxean Sagastizabal eta Nagore Aranburu izan ziren.\nAntzezlan hori mugarri bat izan zen euskarazko antzerkigintzan, ia bi urtez iraun baitzuen eta emanaldiak 180 izan baitziren.\nETB 1eko umorezko telebista-saio \"Wazemank\" arrakastatsuan ere parte hartu zuen, besteak beste, Anjel Alkain, Ainere Tolosa, Jon Iraola, Mikel Pagadizabal, I\u00f1ake Irastorza, Ana Elordi, Mikel Laskurain, Egoitz Lasa, Ixabel Agirresarobe, Asier Sota eta Aitor Gabilondo aktoreekin."}
{"id": "71674", "revid": "219", "url": "https://eu.wikipedia.org/wiki?curid=71674", "title": "Urbasako mendate", "text": ""}
{"id": "71677", "revid": "336", "url": "https://eu.wikipedia.org/wiki?curid=71677", "title": "Magnetita", "text": "Magnetita Fe3O4 formula kimikoa duen mineral ferromagnetikoa da. Burdinaren oxidoetako bat da eta espinelaren taldekoa da. Magnetitaren formula FeO\u00b7Fe2O3 gisa ere idatz daiteke: lehen zatia (FeO) wustita da eta bigarrena (Fe2O3) hematitea.\nMagnetita modu naturalean agertzen den mineralik magnetikoena da. Ezaugarri hau baliatuz, iparrorratz sinple gisa erabili izan da historian zehar.\nMineral hau arroka igneo eta metamorfiko ia guztietan ageri da bikor txiki eran. Arroka sedimentario askotan ere aurki daiteke. Burdina mearen iturri garrantzitsua da."}
{"id": "71680", "revid": "336", "url": "https://eu.wikipedia.org/wiki?curid=71680", "title": "Halita", "text": "Halita sodio kloruroaren (NaCl) forma minerala da.\nSistema kubikoan kristaltzen den gatz koloregabea da, beiraren distira duena (pisu espezifikoa 2,17; gogortasuna 2). Metaketa ebaporitikoetan ageri ohi da, sulfato, haluro eta boratoekin batera. Halita itsasoko edo aintziretako ur gazia lurrundu ondoren geratzen den hondarrean izaten da beste zenbait gatzekin batera (igeltsua, silbina, karnalita, anhidrita, etab.). Munduko toki askotan dago halita gatza; garrantzi handia dute, besteren artean, Wieliczkako hobiek (Polonia), Stassfurtekoek, Saxonian (Alemania); Euskal Herrian bada halita, Gipuzkoako Gatzaga herrian. Halita elikagai eta kimika industrietan erabiltzen da."}
{"id": "71683", "revid": "201", "url": "https://eu.wikipedia.org/wiki?curid=71683", "title": "Aingeruen Muinoa", "text": ""}
{"id": "71686", "revid": "336", "url": "https://eu.wikipedia.org/wiki?curid=71686", "title": "Malakita", "text": "Malakita Cu2CO3(OH)2 formula kimikoa duen mineral karbonatoduna da.\nKobre karbonato basikoa ere esaten zaio. Sistema monokliniko prismatikoan kristaltzen da.\nPisu espezifikoa, 4; gogortasuna, 4.\nKolore berde iluna du, eta kristal-distira. Kobre sulfuroen oxidazioz sortzen da, eta azurita, limonita, krisokola eta beste gai batzuekin elkarturik agertu ohi da.\nMalakita-hobi asko aurkitu dira munduan zehar, Ural mendietan handienak. Oso aintzat hartua da bitxigintzan."}
{"id": "71693", "revid": "336", "url": "https://eu.wikipedia.org/wiki?curid=71693", "title": "Augita", "text": "Augita (&lt;chem&gt;(Ca,Mg,Fe)SiO3&lt;/chem&gt;; kaltzio magnesio burdina silikatoa) formula kimikoa duen mineral inosilikatoa da. Bere kristalak monoklinikoak eta prismatikoak dira."}
{"id": "71694", "revid": "105290", "url": "https://eu.wikipedia.org/wiki?curid=71694", "title": "Arastortzeko gaina", "text": "Arastortzeko gaina Aralarko mendilerroan dagoen mendi bat da. Aitzarteko haranean nagusitzen diren Intzartzuko Haitzak izeneko mendi taldearen zati da. Aralegiko zirkua iparraldetik ixten du.\nIrispideak.\nAtaun-San Martinetik, Aitzarteko haranera daroan bidea har daiteke Arratetako pasabidetik pasatuz eta Aralegiko lepora iritsiz. Hemendik, tontorrera iristen da, mendiaren hegoaldeko zatitik, oso zati maldatsua. Toki beretik, posible da, baita ere, Errekarte edo Amezti izeneko lepora iristea eta, honela, tontorrera mendiaren iparraldetik heltzea."}
{"id": "71696", "revid": "1545", "url": "https://eu.wikipedia.org/wiki?curid=71696", "title": "Guruin pineal", "text": "Guruin pineala edo epifisia dientzefaloaren sabaian dagoen guruina da, burezurreko tuberkulu koadrigeminoen artean, hobi pineal deritzon lekuan. Guruin hau argirik ez dagoenean aktibatzen da eta, orduan, melatonina ekoizten du. 5 milimetroko diametroa du.\nBere zelulei pinealozito deritze, eta fotorrezeptore eta jariatzaileen artean banatzen dira. Arrain, anfibio eta narrastietan aurki daitezke fotorrezeptoreak (egun, bereziki garatuak tuataren begi pinealean). Hegaztietan ez daude hain garaturik, eta fotorrezeptore eraldatuez hitz egiten da. Ugaztunetan, berriz, fotorrezeptoreak ez dira existitzen, guruin hau funtzio fotosentsorialarekin estuki erlazionatuta dagoen arren. Goiko gongoil zerbikalaren eta hipotalamoaren gune suprakiasmatikoaren bidez, erretinarekin lotzen da; beraz, ikusmenaren atal bat dela esan daiteke. Sistema honetan, argi informazioa hormonen jariatze bihurtzen da.\nMelatonina serotoninatik abiatuz ekoizten da. Epifisia lo eta esna-aldi zikloen erregulazioarekin erlazionatua dago. Hormona honek, ordu tokien diferentziaren sindromearen efektuei aurre egiteko balio duela egiaztatu da. Antioxidatzaile boteretsu bat ere bada, eta timoko minbizi zelulen apoptosian parte hartzen duela ere egiaztatu da. Baina, aldi berean, hormona honen dosi altuek, minbizi efektu handia dutela ere egiaztatu da. Jakina da, baita ere, pubertaroaren hasiera kontrolatzen duela eta erritmo zirkadiarretan eragin zuzena duela. Hormona honen ekoizpena adinarekin jaisten da.\nGuruin pinealak dimetiltriptamina sortzen du, serotoninatik sintetizaturiko neurotransmisore bat dena, eta loaldiko ikusmen efektuak eragiten dituena da. Hil baino une batzuk lehenago kopuru handiagoan ekoizten da. Naturan ere dago, \"Psychotria viridis\" eta \"Mimosa hostilis\" bezalako landareetan. Azken hau, orein begi bezala ezagutzen da. Aipaturiko biak aiahuaska prestatzeko erabiltzen dira, esaten denez, dagoen substantzia liluragarririk boteretsuena. Giza kontzientzia zentzu guztietatik isolatzeko gai da, denboraren eta errealitatearen nozioa erabat asaldatuz. Erabiltzaileak, \"bidaia\"ren iraupena, ordu askotakoa dela nabaritzen du, baina, dosiaren arabera, ez du 5 edo 10 minutu baino gehiago irauten\nFilosofiaren esparruan, Ren\u00e9 Descartes filosofoari frantziarrak guruin pineala, gorputza arimarekin lotzen zuena zela uste zuen."}
{"id": "71699", "revid": "6327", "url": "https://eu.wikipedia.org/wiki?curid=71699", "title": "Madrilgo Unibertsitate Konplutensea", "text": ""}
{"id": "71700", "revid": "6327", "url": "https://eu.wikipedia.org/wiki?curid=71700", "title": "Madrilgo Konplutense Unibertsitatea", "text": ""}
{"id": "71701", "revid": "6327", "url": "https://eu.wikipedia.org/wiki?curid=71701", "title": "UCM", "text": ""}
{"id": "71702", "revid": "1712", "url": "https://eu.wikipedia.org/wiki?curid=71702", "title": "Pineal guruin", "text": ""}
{"id": "71704", "revid": "201", "url": "https://eu.wikipedia.org/wiki?curid=71704", "title": "Arastortzeko-ga\u00f1a", "text": ""}
{"id": "71705", "revid": "105290", "url": "https://eu.wikipedia.org/wiki?curid=71705", "title": "Santurtziko Udal Euskaltegia", "text": "Santurtziko Udal Euskaltegia euskara helduei irakasteko zentro publikoa da. 1982an sortu zen eta bi helburu nagusi ditu: helduak euskaldundu eta alfabetatzea batetik, eta bestetik, horretarako sor litezkeen ekimenak eta ekintzak koordinatzea.\nUrtero bostehun bat ikasle aritzen da bertan eskaintzen diren baliabideen bitartez euskara ikasten."}
{"id": "71706", "revid": "105290", "url": "https://eu.wikipedia.org/wiki?curid=71706", "title": "Larrasa", "text": "Larrasa Arabako hegoaldeko mendi bat da, Tolo\u00f1oko mendilerroan dagoena, Palomares mendebaldean eta Pe\u00f1a del Castillo ekialdean dituena. Arabako mendirik garaienetan bigarrena da; Gorbeia baino ez da altuagoa."}
{"id": "71707", "revid": "105290", "url": "https://eu.wikipedia.org/wiki?curid=71707", "title": "San Leon", "text": "San Leon Arabako mendia da, Tolo\u00f1oko mendilerroan dagoena, Herrera mendatearen mendebaldean eta Errioxako Autonomia Erkidegoarekiko mugan."}
{"id": "71708", "revid": "336", "url": "https://eu.wikipedia.org/wiki?curid=71708", "title": "Herrera mendatea", "text": "Herrera mendatea (1.104 m) Araba eta Errioxako Autonomia Erkidegoaren artean dagoen bortua da, Tolo\u00f1oko mendilerroan kokatutako igarobidea eta Urizaharra iparraldean eta Leza, Samaniego eta Abalos hegoaldean lotzen dituena A-2124 errepidearen bidez.\n\"Errioxako balkoia\" izena ere hartzen du.\nMendiak.\nMendebaldean San Leon (1.221 m) mendia dauka, eta haratago Tolo\u00f1o (1.263 m), eta ekialdean Eskamelo (1.292 m)."}
{"id": "71711", "revid": "105290", "url": "https://eu.wikipedia.org/wiki?curid=71711", "title": "Ipizte", "text": "Iruatxeta Arabako iparraldean dagoen mendia da, Arangioko mendilerroaren ipar partean kokatutakoa eta Zabalaundi lepoak Anboto handitik bereiztua.\nAramaioko udalerriaren barruan dugu."}
{"id": "71719", "revid": "6327", "url": "https://eu.wikipedia.org/wiki?curid=71719", "title": "Bambuloren istorio bambulotarrak", "text": ""}
{"id": "71720", "revid": "58701", "url": "https://eu.wikipedia.org/wiki?curid=71720", "title": "Aiahuaska", "text": "Aiahuaska (ketxuazko hitza) \"Psychotria\" generoko landareen nahasketen bidez prestaturiko hainbat infusio enteogeniko izendatzeko erabiltzen den hitza da.\nAiahuaskaren prestaketan \"Psychotria viridis\" edo \"Mimosa hostilis\" erabili ohi dira monoaminooxidasaren inhibitzaileak dituen beste landareren batekin nahastuta, \"Colaoriopsis caapi\" edo \"Ruda siria\" kasu. Nahastetik lortzen den edabea erritual kolero edo erlijiosoetan eta Amazonas aldeko jatorrizko herrien medikuntza tradizionalean erabilia da. Prestaketa aldatu egiten da nazioen arabera, eta errezeta asko daude, bakoitza osagai ezberdinetakoa. Haatik, ezinbesteko osagaiak lehen aipaturikoak dira, hau da, dimetiltriptamina duen landare bat eta monoaminooxidasaren inhibitzailea duen beste bat.\nAmazoniar oihaneko kulturetako eta mexikar basamortuko xamanek erruz erabiltzen dute aiahuaska, bere efektu liluragarriei esker izpirituen mundurako bidaiak egitea errazten baitu."}
{"id": "71722", "revid": "71145", "url": "https://eu.wikipedia.org/wiki?curid=71722", "title": "Villaverde (Lagran)", "text": "Villaverde Arabako Mendialdeko kuadrillako herria da, Lagran udalerriaren barruan dagoena, Pipaon eta Lagran berarekin batera.\nGeografia.\n731 metroko garaieran kokaturik dago.\nBanaketa administratiboa.\nVillaverde, Lagran udalerrian dagoen kontzejuetako bat da. \nDemografia.\n2022ko urtarrilaren 1eko erroldaren arabera, Villaverde herriak 28 biztanle zituen.\n2023ko urtarrilaren 1eko Eustateko datuen arabera, 28 biztanle horietatik, 15 gizonezko eta 13 emakumezko ziren. Adin taldeei dagokionez, biztanleriaren %3,6a 0 eta 19 urte bitartean zuen, %71,4a 20 eta 64 urte bitartean zuen eta azkenik %25,0a 65 urte baino gehiago zuen.\nGarraioa.\nAraba Bus sareko lineak zerbitzua ematen dio herri honi:\nGainera, Eskualdeko Garraioa sareak linea bat ditu herrian:"}
{"id": "71723", "revid": "119347", "url": "https://eu.wikipedia.org/wiki?curid=71723", "title": "Infusio", "text": "Infusio edo egoskina hainbat belar usaintsuren hosto lehor, lore zati edo fruituekin prestatutako edaria da. Horretarako uretan sartzen dira, ohikoa baino tenperatura altuagoan, baina irakitera heldu gabe. Urak irakiten badu, orduan egosketatzat hartzen da.\nHistoria.\nKafea, gure historian, arabiar mundutik sartu zen. Itxura denez, Etiopia eta Arabia aldeko tribu nomadak, non, kafe landarea basati hazten den, jada hartzen zuten, baina ez edari bezala. Eurek egiten zutena kafea birrindu, eta gantzarekin nahastea zen, honela, euren bidaietan zehar jaten zituzten bola batzuk eratuz.\nInfusio ohikoenak, kafea, tea, matea, kamamila eta ezki-ura dira.\nKimikan.\nKimikan, honela, ohikoa baino tenperatura altuagoan baina irakitekoa baino baxuagoan, produktu, nahasketa edo disolbaketa batetatik, uretan disolbagarriak diren zatiak ateratzeari esaten zaio.\nMedikuntzan.\nInfusioa, medikuntzan, bere lehen xedea, gorputzeko zatiren batean txertatzea den disolbaketa bat da. Ohi, zainetako zirkulazio uharrean txertatzen dira, eta, kasu hontan, zainbarneko infusioa esaten zaio. Baina, disolbaketa txertatu beharreko gorputz zatia liseriketa hodia balitz, eta infusio hori ahotik sartua izango balitz, infusio hori, ahozko infusio deituko litzateke, te infusio bat, adibidez.\nOhi, infusioak, disolbagarriren baten disolbaketa urtsuak dira, hau da, disolbagarri bat uretan disolbatzearen emaitza, baina, urak berak, beste inolako disolbagarririk ez duela. Disolbagarria, beti izango da disolbatzailean disolbatuko den substantzia. Ura ez den beste disolbatzaile batzuk dituzten disolbaketak, alkohola edo likido koipetsuren bat izan daitezke, eta disolbagarria materia solidoa izan daiteke, gatza, adibidez, gasa, presioan txertaturiko anhidrido karbonikoa kasu, edo substantzia likidoren bat, azido azetikoa bezala."}
{"id": "71725", "revid": "105290", "url": "https://eu.wikipedia.org/wiki?curid=71725", "title": "Arbelo", "text": "Arbelo Aralarko mendilerroan dagoen mendi bat da. Tontorra, Igaratza izeneko toki lau eta belartsuaren iparraldean dago. Toki hau, mendilerroko erdigunetzat jotzen da, eta, bertan, norabide adierazle bat eta estazio megalitiko bat daude.\nTontorretik bi kordal abiatzen dira. Bata, Etzaal mendiaren tontorretik igarotzen da eta Labeongo Punten amaitzen da. Bestea, berriz, honen ekialdean dago eta Kobegaine mendiaren tontorrera iristen da, Arbelongandik ez oso banandua.\nTontorrera, Amezketatik, Aritzagatik edo Guardetxetik abiatuta iris daiteke, azken kasu hontan, Errenagako babeslekuak igaroz."}
{"id": "71726", "revid": "512", "url": "https://eu.wikipedia.org/wiki?curid=71726", "title": "Dragoi Bolak", "text": "Dragoi Bolak Akira Toriyamaren Dragoi Bola manga eta animeko 7 objektu magiko dira. Istorioko gai garrantzitsuenetakoak dira.\nBatzen direnean dragoi bat deitzen da eta gurari bat edo gehiago eskatzen zaizkio. Dei honen ondorioz zerua hodeiz estali eta ilundu egiten da. Hauen kolorea beti laranja da eta barnean erliebean izarrak dauzkate. Bola batek izar 1 eta 7 artean izan ditzake eta kolore gorrikoak dira Erabateko Dragoi Bolenak izan ezik, hauen izarrak beltzak baitira. Batzen direnean taupaka legez hasten dira eta disdira botatzen dute. Desioa(k) bete ostean harri bilakatzen dira urtebetez.\nDragoi Bola GTn beste ezaugarri bat gehitzen zaie: Dragoi Bola guztiek dute izpiritu eta energia propioa; desio bat eskatzen den bakoitzean energia hau, berez positiboa dena, gutxitzen doa energia negatiboa gehituz.\nGarrantzia.\nDragoi Bolak dira istorioaren hasieran pertsonaia guztiak batzen dituen arrazoia, lehenengo eta hirugarren sagako helburua objektu hauek batzea da. Aurrerago Dragoi Bolak Satan Bihotz Txiki, Vegeta eta Freezer bezalako bilauen desira objektu bilakatuko dira eta gure lagunen zeregina bolak defendatzea izango da. Honen ostean Dragoi Bolak Boo Ahaltsua, Super Zibor 17 edo Ume bezalako bilauen aurkako borrokan laguntza tresna bilakatuko dira, Dragoi Bola GTren ia amaieran gehiegizko erabileraren ondorioz istorioko azken etsaia ekarriko dutelarik.\nEzaugarriak.\nMugak.\nErabateko Dragoi Bolek' ezik beste guztiek 2 muga nagusi dauzkate:\nHauez gain, Dragoi Bola bakoitzak bere mugak dauzka.\nNamekeko Dragoi Bolak.\n\"Muga hauek Moorik Namektarren Buruzagiaren postua hartzean desagertuko dira.\"\nLurreko Dragoi Bolak.\n\"Dendek Lurreko bigarren Dragoi Bolak sortzean muga hauek desegingo dira, Lurreko Ahalguztidun berria bilakatzean\".\nNomenklatura.\nDragoi Bola bakoitza duen izar kopuruaren arabera izendatzen da. Izen hauek mandarin txineraz daude, beraz Akira Toriyamak mangan Kanjiak idatzi zituen eta hauen ondoan Katakanak, txino mandarinaren antzeko ahoskeran. Euskarazko bertsioan itzulpen zuzena erabili zen.\nHistoria.\nJatorria.\nKaito Shinek Namektarrei Dragoi Bolak eman zizkien izaki baketsu eta onberak izatearren, baina naturaren ibilbidea larriki desbideratzen zuenez, Nameketik kanpo beste batzuk sortzea debekatu zuten. Dragoi Klaneko edozein Namektarrek sor zitzaketen nahiz eta Saich\u014dr\u014dk bakarrik sortu zituen. Dragoi Boletako sei, sei Ch\u014dr\u014dei eman zitzaizkien hauek erakutsitako balentria eta ausardiagatik eta zazpien artean erabakitzen zuten eskatuko zen desio bakoitza.\nLurreko lehen Dragoi Bolak.\n261. urtean (Dragoi Bolako kronologiaren arabera), Namekeko aldaketa klimatiko bortitzen ondorioz Katattsuk bere semea beste planeta batera bidali zuen salbatzeko. Hau Lurrera iritsi zen geroago Ahalguztidun bilakatuko zelarik. Berak Dragoi Bolak sortu zituen Lurtarrei itxaropena eman eta larrialdi egoeretan erabiltzeko.\nDragoi Bola hauek ia deseginak izan ziren Satan Bihotz Txikik Shenron hil zuenean, eta Ahalguztidunak ez konpontzea erabaki zuen, gizateriak Dragoi Bolak desio berekoi eta interesatuetarako bakarrik erabili baitzituen. Son Gokuren berri jakitean iritzia aldatu zuen ordea. Satan Txiki Napparen aurkako borrokan hil zenean, Ahalguztiduna ere hil egin zen eta Dragoi Bolak desagertu egin ziren berpiztuak izan ziren arte. Satan Txiki eta Ahalguztiduna ziborrei aurre egiteko fusionatu zirenean Dragoi Bola hauek betiko desagertu ziren.\nLurreko bigarren Dragoi Bolak.\nCellen Jokoko su-eten aldian, Son Goku Namek berrira joan zen Ahalguztidunaren tokia beteko zuen norbaiten bila eta Dende izan zen aukeratua. Lurrera iristean Dragoi Bola berri batzuk sortu zituen, aurrekoak baino hobeak, seriearen amaiera arte erabiliak izango zirenak.\nErabateko Dragoi Bolak.\nErabateko Dragoi Bolak (jatorrizko japonieraz \u7a76\u6975\u306e\u30c9\u30e9\u30b4\u30f3\u30dc\u30fc\u30eb edo \"Ky\u016bkyoku no Doragon B\u014dru \"), Dragoi Bola Beltzak izenez ere ezagunak, Dragoi Bola GTn azaldu ziren 3. Dragoi Bola mota bat dira. Ahalguztidunak sortu zituen bere zati gaiztoarengandik banandu baino lehen, beraz, Dragoi Bola tradizionalek baino botere handiagoa dute eta baita Namekeko Dragoi Bolek baino handiagoa ere. Ahalguztidunaren Jauregian egon ziren ezkutatuta Pilaf eta lagunek aurkitu zituzten arte. Satan Txikik hauen berri jakitean, eta berari lotuta daudelako existitzen direla baieztatzean (Ahalguztiduna originala bilakatzen da, Dragoi Bola Zn fusionatu aurrekoa), bere burua sakrifikatzea erabakitzen du Dragoi Bola boteretsu hauek ez zitezen esku txarretan erori. Unibertsoan zehar bigarren aldiz sakabanatuak izan zirenean Vegeta Umeren eskariz, Lurra berriz desegingo zen nahiz eta birsortu. Hau izan zen Satan Txikik bere burua sakrifikatzeko hartu zuen erabakiaren eragile nagusia, Dragoi Bola hauek Ahalguztidunaren Jauregian egon behar baitzuten, bestela desioa eskatu zen planeta desegingo baitzen.\nLurreko Dragoi Bolen gaiztotzea.\nDragoi Bola GTn azaltzen denez, eskatzen den desio bakoitzeko energia negatiboa xurgatzen dute Dragoi Bolek eta energia negatibo hori garbitzeko batez beste 100 urte behar dute, beraz, desioak 100 urtean behin eskatu beharko lirateke. Hau ez litzateke arazoa izango, pertsona normal batek urteak beharko bailituzke Dragoi Bola bat topatzen Bulmak Dragoi Radarra asmatu ez balu (honekin oso erraza baitzen 7ak biltzea). Dragoi Bolen gehiegizko erabileraren ondorioz, energia negatiboa pitzatu arte gehitu zitzaien. Super 17ren aurkako borroka garaitu eta biktimak berpizteko Dragoi Bolak bildu zirenean Shenron beharrean itxura gaiztoko dragoi berri bat agertu zen, Kokuen no Ry\u016b izenekoa. Honek gizakien aginduei ez diela kasurik egiten esan eta Dragoi Bolak 7 Dragoi Ilun bilakatzea erabakitzen du. Gokuk azken Dragoia garaitzean Dragoi Bolak itxura normalera itzuli eta Shenron agertzen da deitu gabe eta zerua ilundu gabe eta Dragoi Bolekin batera bera desagertuko dela esaten die. Hau gertatu aurretik Gokuk azken eskari bat eskatzen dio eta berarekin joaten da. Honen ostean Gokuren gorputzak Dragoi Bolak xurgatzen ditu denbora luzerako Energia Positiboarekin purifikatzeko asmoz.\nDragoi Bola GTko atal berezia: Son Goku Gaiden.\n\"Gokuren beste istorioa! Lau izarreko bola da bere adorearen froga\" telebistako berezian, Goku Jr.k S\u00ec X\u012bngqi\u00fa bola Son Gohan aitonaren etxean aurkitu eta desio bat eskatzen dio, baina ez da ezer gertatzen. Orduan Son Goku originala agertzen da itxura gaztearekin eta desio bat betetzeko 7 Dragoi Bolak bildu behar dituela azaltzen dio. Une horretan Pan, guztiz sendatuta bere gaixotasun larritik, eta Puck amildegi batetik erori ostean hilda zegoela uste zuena, agertzen dira poliziaren helikoptero batean iristen. Gokuk Goku Jr.ri Dragoi Bolak ez duela desioa bete esaten dio baizik eta bere balentriak egin duela, eta borrokan jarraitzera animatzen du.\nBetetako desioak.\nMangan eta animean eskatu eta betetako desio guztiak azaltzen dira hemen.\nManga eta animeko seriean.\nHauek dira ordena kronologikoan Dragoiek betetako desioak. Lehenengo 22ak manga eta animean ageri dira eta azken 4rak animean bakarrik.\nFilmetan.\nShenronek beteak guztiak. Azkena Slump Doktorea seriean betetzen da."}
{"id": "71727", "revid": "1545", "url": "https://eu.wikipedia.org/wiki?curid=71727", "title": "Aitor Gabilondo Mar\u00edn", "text": "Aitor Gabilondo Mar\u00edn (Donostia, Gipuzkoa, 1974) gipuzkoar aktore, umorista eta abeslaria da."}
{"id": "71731", "revid": "8978012", "url": "https://eu.wikipedia.org/wiki?curid=71731", "title": "Agente zirikatzaile", "text": "Agente zirikatzailea alderdi edo gobernu bati lotutako pertsona bat da, talde politiko batek erabiltzen duena, gobernuaren aurka, legez kanpokoak edo konprometigarriak diren ekintzak eginarazi ditzan. Baita erakunde batean infiltraturiko pertsona bat, erakunde horri indarkeriazko ekintza edo jarrerak harrarazteko asmoz, horrela, erakundea bera errepresiopean jarri edo ospea gal dezan.\nEskubide penalean, beste bat, delitu bat egitera sustatzen edo zirikatzen duena da, delitua bera ikertu edo eragozteko asmoz. \"Horretarako ahalbideak, zabaldutako engainu estrategian, errazpen materialean, abaguneen sorpenean edo delitua egiteko zirikatze soilean datzate\" (M. Bohermer). Agente zirikatzailea ez da zigortu daitekeen delitu bultzatzaile bat, delitua eragoztea baita bere helburua, hau da, bultzatzearen kontrakoa. Horren kontraposizioz, honako iritzi hau aurkeztu da: Ezerk ez duela kentzen zirikatze lana autoretza edo partehartze konportamendu batez irudikatzea, modu guztietara. Delituaren ekintza sustatzea balizko susmagarria segadan eror dadin, honela, delitu doloa, ez duenarengan sortuz da sator batengandik ezberdintzen duena. Jurisprudentziak mantentzen duenez, eragozte funtzioak delitua egitea baztertzen duenez, errugabeak tentatuz, agente zirikatzaile soil batek aurkez ditzakeen froga ahalbideak ez dira erabilgarriak izango.\nEspainiako Eskubide Penaleko Kodean, adibidez, sustaturiko delitua, saialdi desegoki bezala har daiteke, gaizkilea zigorrik gabe geratuz. Are gehiago, delitua, agente zirikatzailearen borondatearen aurka gertatuko balitz, agente zirikatzailea bera, delitu ez zuhurragatik zigortua izango litzateke."}
{"id": "71735", "revid": "105290", "url": "https://eu.wikipedia.org/wiki?curid=71735", "title": "Urkitza (Urkilla)", "text": "Urkitza Urkilla mendilerroan dagoen mendia da. Ez da nahastu behar Elgeako mendilerroan dagoen Urkitza mendiarekin. Izan ere, biek dute izen berbera, baina euren garaiera, oso ezberdina da. Elgeakoak, 915 metroko garaiera duen bitartean, Urkillako honek, 1.169 metrokoa du.\nKokapena.\nUrkitzako lepo bikoitzaren artean dago mendi hau. Lepo bikoitz honen mendebaldeko zatian dago Urkitza lepoko trikuharria\nBitxikeriak.\nMendi hau, mapa batzuetan, Oruko punta izenarekin agertzen da, erabat erraturiko izena, izena, Oburu baita, eta beste mendi bati baitagokio, Obururi hain zuzen, Urkitzaren ekialdean dagoenari, eta ez beste Urkitzari."}
{"id": "71739", "revid": "105290", "url": "https://eu.wikipedia.org/wiki?curid=71739", "title": "Gallarraga", "text": "Gallarraga (902 metro) Ganekogortako mendilerroan dagoen tontorra da, Araba eta Bizkaia artean kokatutakoa."}
{"id": "71740", "revid": "105290", "url": "https://eu.wikipedia.org/wiki?curid=71740", "title": "Kamaraka", "text": "Kamaraka (800 metro) Ganekogortako mendilerroan dagoen tontorra da, Araba eta Bizkaia artean kokatutakoa."}
{"id": "71742", "revid": "105290", "url": "https://eu.wikipedia.org/wiki?curid=71742", "title": "Mugarriluze (Ganekogorta)", "text": "Mugarriluze (735 metro) Ganekogortako mendilerroan dagoen tontorra da, Araba eta Bizkaia artean kokatutakoa."}
{"id": "71743", "revid": "90204", "url": "https://eu.wikipedia.org/wiki?curid=71743", "title": "Dolo (zuzenbidea)", "text": "Doloa delitu bat edo zigorra merezi duen ekintza bat egitearen ezagutza eta borondatea da. Doloa, beraz, bi elementuz osatuta egongo litzateke: bata, ezagutza elementua, eta, bestea, borondatea, delitua egitearen borondatea. Zuzenbide zibilean, berriz, kontratu-adostasunaren akatsa: kontratugile batek, hitz edo azpijokoen bidez, beste kontratugilea bultzatzen du kontratua egitera; hitz edo azpijokorik izan ez balitz, kontratugileak ez zukeen kontratu hori egingo (Espainiako Kode Zibileko 1269. artikulua).\nHitzak latinezko jatorria du: hitz klasikoa latin arruntez \u00abdolo\u00bb bilakatu zen. Manuel Larramendik, \"dolo\" ordezteko, bere hiztegian atzipe nafar-lapurtar hitza \u2013\"engainu\" esan nahi duena, eta \"atzipetu\" aditzaren erro dena\u2013 erabili zuen, eta \"Euskaltzaindiaren Hiztegiak\" ere jasotzen du.\nDefinizioak.\nDoloa, autore asko eta garrantzitsuek definitu dute. Horien artean, Grisanti, Carrara, Manzini eta Jimenez de Asua aurki ditzakegu. Hauek, dolo bezala ulertzen denaren kontzeptu oso bat eman dute.\nHernando Grisantiren arabera, doloa, legeak, delitu bezala ulertzen duen ekintza bat egitera bideratuta doan borondatea da.\nFrancesco Carrararen arabera, legearen aurka doan ekintza bat egiteko asmoa da.\nVincenzo Manzinik honela definitzen du doloa: Eduki ezin daitezkeen beste baten legezko interesak urratu edo arriskuan jarri ditzakeen ekintza bat egitearen asmoa, inork behartu gabe, legeak ekintza hori erreprimitzen duela jakinda edo ez.\nLuis Jimenez de Asuak, justiziaz kontrako emaitza baten produkzioa dela, eginbeharra hausten ari den kontzientziarekin, izatezko baldintzen jakintzarekin, eta baita giza ekintzen eta kanpoko munduaren aldaketen arteko berezko ibilbidearena ere, ekintza egiteko borondatearekin edo nahi den emaitza irudikatuz.\nFernando Castellanos Tenarentzat, justiziaz kontrakoa eta tipikoa den emaitza bat lortzeko asmoz egindako ekintza bat da.\nTestuingurua.\nOraingo eskola penal ezberdinetan, doloari buruzko eztabaida, bereziki, jakintza kontzeptuari ematen zaion irismenari eta honen kokapen sistematikoari buruz irudikatu da.\nHonela, kausalismoarentzat, (klasikoa eta neoklasikoa), bere momentu gorena 1870 eta 1930 artean izan zuen eskola penal alemaniarra, doloaren jakintza elementuak, ekintzen jakintza, hau da, egiten ari den portaeraren jakintza, eta, izatez, justiziaz kontrakoa dela jakitea, hau da, egiten ari den portaera, zigor zuzenbideak debekatzen duela jakitea. Doloa, kausalismoan, erruduntasunaren elementu edo ezaugarri gisa pentsatua dago. Kategoria honetan neurtzen dira zigorra merezi duen ekintzaren alderdi subjektibo edo psikologikoak.\nFinalismoarentzat, bere momentu gorena 1945 eta 1960 artean izan zuen eskola penal alemaniarra, aldiz, doloaren jakintza elementuak, ekintzen ezagutza baino ez du bere barnean hartzen, hau da, egiten ari den portaeraren ezagutza. Doloa, finalismoan, tipikotasunaren elementu gisa kokatzen da, dolo-delituaren tipo subjektiboa delakoa eratuz. Justiziaz kontrakoa izatearen ezagutza, berriz, dolotik erabat aparte geratzen da eta erruduntasunaren elementu gisa hartzen da.\nDoloaren elementuak.\nDoloak bi elementu garrantzitsu ditu:\nDoloaren bi elementu hauen eratorriz, gizakiak, ezagutzen duen bere adimenaren bidez, bere borondatea nahi duenera bideratzen du, eta hau, fenomenoki, ekintza edo ez ekintzetan agertzen da, batak zein besteak, emaitza batzuk sortuz.\nIkus daitekeen bezala, bi elementu hauek, ezagutza eta borondatea, elkarloturik, asmoa sortzen dute, kanpoko mundua aldatzen duten prozesu kausalen jatorri bezala edo baita euren jatorria arau kulturaletan duten arau penaletan ezarritako eginbeharraren bortxa, bietako edozein kasutan, hauek zaindutako ondasun juridikoen lesioa edo arriskuan jartzea eratuz.\nDolo motak.\nDolo mota ezberdinak daude. Honako hauek dira garrantzitsuenak\nInoizkako doloa, egileak, nahi ez duen emaitza baten posibilitatea irudikatzen duenean, baina, azkenean, berresten duenean gertatzen da.\nBeste batzuentzat, halabeharrak jasandako minarekin zerikusia izan behar du, eta, honela, inoizkako doloaz, bakarrik, emaitza posible bezala aurreikusten denean, baina ez gertatzea nahi denean edo emaitzak berdin dionean hitz egin behar da.\nKontutan hartu behar da, erruduntasun eskalan, doloa tokirik gorenean dagoela. Erruduntasunak hiru maila ditu, behekotik goikora: ustekabeko kasua (errurik ez), errua eta doloa."}
{"id": "71744", "revid": "105290", "url": "https://eu.wikipedia.org/wiki?curid=71744", "title": "Goikogane", "text": "Goikogane (702 metro) Ganekogortako mendilerroan dagoen tontorra da, Araba eta Bizkaia artean kokatutakoa."}
{"id": "71745", "revid": "105290", "url": "https://eu.wikipedia.org/wiki?curid=71745", "title": "Arrabatxu", "text": "Arrabatxu (987 metro) Ganekogortako mendilerroan dagoen tontorra da, Araba eta Bizkaia artean kokatutakoa."}
{"id": "71746", "revid": "105290", "url": "https://eu.wikipedia.org/wiki?curid=71746", "title": "Pagero", "text": "Pagero (963 metro) Ganekogortako mendilerroan dagoen tontorra da, Araba eta Bizkaia artean kokatutakoa."}
{"id": "71747", "revid": "105290", "url": "https://eu.wikipedia.org/wiki?curid=71747", "title": "Arrubiga\u00f1a", "text": "Arrubiga\u00f1a Aralarko mendilerroan dagoen mendi bat da. Alotzako zelaiak inguratzen dituen mendietako bat da. Zelai hauek ekialdetik ixten ditu. Ekialdean, arrubiko zelaiak zabaltzen dira. Arrubi izena, Arrubiga\u00f1a eta Ganbo-txiki lotzen dituen lepoari ere ematen zaio.\nIrispideak.\nIgoera, Larraitzetik has daiteke, Alotzako zelaietaranzko bidea hartuz, erdialdean, langa adierazle batekin adierazirik. Hemendik, berehala heltzen da tontorrera. Toki beretik abiatuta, Muitzeko labarretik izen bereko zirkuaren amaierara igoz hel daiteke Arrubiko zelaietara.\nBerezitasunak.\nAlotzako zelaietan, orientatze mahai bat dago. Tontorretik gertuago, baina beste alde batetik, iturri bat ere dago. Gainera, inguruko mendietan hain ohikoa den postontziak, kasu honetan, Ganboa mendiranzko norantza adierazten du."}
{"id": "71748", "revid": "105290", "url": "https://eu.wikipedia.org/wiki?curid=71748", "title": "Ganeta", "text": "Ganeta Bizkaiko mendia da, Ganekogortako mendilerroan dagoena, Pagasarri mendiaren ondoan kokatutakoa.\nAntena bat dauka gainean, identifikatzeko ikur nagusia izanda."}
{"id": "71750", "revid": "105290", "url": "https://eu.wikipedia.org/wiki?curid=71750", "title": "Biderdi (Ganekogorta)", "text": "Biderdi, Larrentxu edo Txosnagane Bizkaiko mendia da, Ganekogortako mendilerroan dagoena, izen bereko mendiaren ondoan kokatutakoa."}
{"id": "71752", "revid": "105290", "url": "https://eu.wikipedia.org/wiki?curid=71752", "title": "Buztin", "text": "Buztina hidrataturiko aluminio silikatu agregatuz osaturik dago, aluminio mineralen deskonposaketatik datozenak. Dituen ezpurutasunen arabera, kolore ezberdinak izan ditzake, zuria, adibidez, erabat purua baldin bada. Feldespatua duten harkaitzen deskonposaketatik sortzen da, milaka eta milaka urte irauten duen prozesu natural baten ondorioz.\nFisikoki, koloide bezala jotzen da. partikula oso-oso txikiekin eta azal lauarekin. Buztinaren partikulen diametroa 0,002 milimetro baino gutxiagokoa da. Testura frakzioan, fitolito izeneko partikula ez mineralak egon daitezke. Kimikoki, aluminosilikatu bat da, eta, bere formula, honako hau da:\nUrarekin nahasten denean plastikotasuna hartzen du, baita indarra eta sonoritatea ere, 800 gradutik gora berotuz gero. Suaren bidez gogorturiko buztina izan zen gizakiak egindako lehen buztingintza, eta, oraindik ere, material merkeenetako bat da, baita erabilera ugarienak dituenetako bat ere. Adreiluak, sukaldeko erremintak, arte objektuak, baita okarina bezalako musika tresnak buztinarekin egindakoak dira. Prozesu industrial askotan ere erabiltzen da, paper edo zementu ekoizpena edo prozesu kimikoetan adibidez.\nSailkapena.\nBuztinak, eratu zituen prozesu geologikoaren arabera eta aurkitzen diren aztarnategien kokapenaren arabera sailka daitezke. Honako hauek ezagu daitezke:\nLehen buztinak: izen hau, buztina dagoen aztarnategia eta sortu zen tokia, berbera denean erabiltzen da. Kaolina da ezagutzen den lehen buztin bakarra.\nGranulometria.\nLurreko partikulen sailkapen granulometrikoaren arabera, buztinak, gehiengotik gutxiengora, azken tokian daude, partikula txikienak dituztenak baitira.\nAurrekoa kontraesan gabe, baina, ingeniaritzan erabiltzen den USCS sailkapenean, hareentzako 4.75 milimetroko gehienezko neurria eta lupetz eta buztinentzako 0.075 milimetroko gehienezko neurria erabiltzen da.\nHistoria eta erabilera.\nBuztinak propietate plastikoak ditu. Honek, bustiz gero, errez modelatua izan daitekeela esan nahi du. Lehortzen denean, irmo geratzen da, eta, tenperatura altuak jasaten dituenean, beste aldaketa batzuen artean, buztina, zeramika izeneko material zurruna bihurrarazten duten erreakzio kimikoak gertatzen dira.\nPropietate hauengatik, buztina buztingintzako objektuak egiteko erabiltzen da, eguneroko erabilerarako edo apaingarriak direnak. Buztin mota ezberdinak mineral ezberdinekin nahastean, eta hainbat baldintzapean, portzelana, gresa eta faiantza egiteko erabiltzen dira. Lurraren mineral edukiaren arabera, buztina, hainbat koloretan ager daiteke, gris zurbil batetik, gorri laranjaxka ilun bateraino. Buztina egosteko labe bereziari, buztingile labea esaten zaio.\nGizateriak, historiaurrean aurkitu zituen buztinaren propietate erabilgarriak, eta, aurkituriko edukiontzi zaharrenak, buztinez eginiko ontziak dira. Historiaurretik, eraikinak eraikitzeko ere erabili zen, lehenik tapialezkoak, gero adobezkoak, eta, azkenik, adreiluzkoak, oraindik ere erabiltzen den eraikuntza elementua. Antzinatean, idazketa euskarri gisa ere erabili zen. K. a. milaka urte lehenago, idazkera kuneiformea buztin oholtxoetan idatzi zen.\nBuztina sutan egosia, zeramika, eguneroko erabilerarako objektuak egiteko modu merkeenetako bat da, baita, egun, erabilien den lehengaietako bat ere. Adreiluak, ontziak, platerak, arte objektuak, baita hilobiak edo okarina bezalako musika tresnak, buztinean modelatuak izan ziren. Buztina, prozesu industrialetan ere erabiltzen da, zementu eta paper ekoizpenean eta iragazte substantziak lortzeko.\nArkeologoek, buztin egosiaren ezaugarri magnetikoak erabiltzen dituzte, edo zeramika produktuan bihurturik, orientazio berarekin jarraitu duten buztin elementuak datatu eta beste aro historiko batzuekin alderatzeko, sutzar oinarrietan, labeetan..."}
{"id": "71754", "revid": "105290", "url": "https://eu.wikipedia.org/wiki?curid=71754", "title": "Elexalde Zollo", "text": "Elexalde Zollo, ofizialki Zollo-Elexalde deitua, Arrankudiaga udalerri bizkaitarraren barruan dagoen udalerri-ohia da, Nerbioi ibarrean. Egun, auzotzat jotzen da, 1968an anexionatu baitzuten.\nKokapena.\nBelaute edo Ganekogorta mendiaren magalean dago; herrirako heltzeko modurik errazena Ugaotik igotzen den errepidea da. Ez dago inolako garraiobide publikorik hara heltzeko; horretarako Nerbioi ibaiko haraneraino jaitsi beharra dago, bereziki tren-geltokia eta autobus-zerbitzuak dituen aipatutako Ugaoraino.\nAuzoak.\nUdalerri-ohi honek baditu auzo batzuk; inportanteenak Elexalde udalburu izan zena (bertan eliza ere badago), Aspiuntza eta Ustara dira.\nZollo Urruti eta Etxebarri herriko beste auzo jendeztatuak dira.\nBasakoetxe izeneko parajean urtegi bat dago, baserri bati izena zor diona.\nDemografia eta biztanleria.\nUdalerri gisa ageri den azken erroldan (1960koan) 208 biztanle eta 56 etxe zituen. 2008ko urtarrilaren 1eko erroldaren arabera 126 biztanle ditu.\nJakingarriak.\nBertan San Martin jaiak ospatzen dira eta inguruko herrietan tradizio handia egon da horra joatera, esaterako odolosteak jateko. Udalerria galduta ere nortasuna mantentzen duela erakusteko aukera izaten da."}
{"id": "71755", "revid": "105290", "url": "https://eu.wikipedia.org/wiki?curid=71755", "title": "Arana (Arrankudiaga)", "text": "Arana, ofizialki Arene deitua, Arrankudiaga udalerri bizkaitarraren auzoa da. 2007ko urtarrilaren 1eko erroldaren arabera, auzoak 530 biztanle ditu."}
{"id": "71756", "revid": "105290", "url": "https://eu.wikipedia.org/wiki?curid=71756", "title": "Uribarri (Arrankudiaga)", "text": "Uribarri Arrankudiaga udalerri bizkaitarraren auzoa da. 2007ko urtarrilaren 1eko erroldaren arabera, auzoak 97 biztanle ditu."}
{"id": "71757", "revid": "448", "url": "https://eu.wikipedia.org/wiki?curid=71757", "title": "Izki (erreka)", "text": "Izki Arabako erreka da, izen bereko natura parkearen ardatza dena.\nMuela eta Soila mendiak banatzen ditu, arroila ikusgarria sortuz."}
{"id": "71758", "revid": "448", "url": "https://eu.wikipedia.org/wiki?curid=71758", "title": "Soila", "text": "Soila Arabako mendia da, Arraia-Maeztuko (Mendialdea) udalerrian dagoena, Izkiko Natura Parkearen barruan.\nIzki ibaiak banatzen du Muela menditik, euren artean arroila ikusgarria sortuz."}
{"id": "71760", "revid": "448", "url": "https://eu.wikipedia.org/wiki?curid=71760", "title": "Azazetako Ega", "text": "Azazetako Ega Arabako hego-ekialdeko ibai bat da, Mendialdeko eskualdekoa. Ega ibaiaren ezkerraldeko adar bat da: Azazetan jaiotzen da, eta Santikurutze Kanpezun isurtzen ditu urak Egara.\nIzena.\nIbaiadar honen usadioko izena \"Ega\" da; halaxe ageri da antzinako mapetan, eta halaxe deitzen diote gaur egun ere bertakoek. Hala ere, Lagrandik datorren Ega ibaiaren adar nagusitik bereizteko, gaztelaniazko kartografia modernoan \"\" izena agertu zen. Euskaltzaindiak arautu du euskara batuko izena \"Ega\" dela; eta, beste adarretik bereizi behar denean, \"Azazetako Ega\"."}
{"id": "71761", "revid": "6327", "url": "https://eu.wikipedia.org/wiki?curid=71761", "title": "Berron", "text": ""}
{"id": "71763", "revid": "448", "url": "https://eu.wikipedia.org/wiki?curid=71763", "title": "Jugalez", "text": "Jugalez Arabako hego-mendebaldean dagoen ibaia da, San Leon (Tolo\u00f1o) mendiaren inguruan sortutakoa eta mendebalderantz abiatzen dena, Santa Cruz del Fierro (Berantevilla) herrian Ebron isuriz.\nIbilbidean Lagran, Urizaharra eta Zanbrana udalerriak zeharkatzen ditu.\nIzena.\nGaur egungo kartografietan nahiz argitalpen geografikoetan, ohikoa da \"Inglares\" ibai izena aurkitzea. Dokumentazioa arakatuz gero, ordea, \"Yuglares, Yugalez\" eta antzeko aldaerak aurkitzen dira ibai hori izendatzeko. Itxura guztien arabera, bigarren letra \"u &gt; n\" aldatzea, akats tipografiko baten ondorioz helduko zen gugana, betiere XX. mendean. Aldaketa hori saihestuta, Zanbranan bizirik dirau oraindik \"Jubalez\" izenak, aipatu lekukotza horren oinordeko. Euskaltzaindiak ontzat hartu du izen jatorra berreskuratzen saiatzea, \"g &gt; b\" aldaketan atzera eginez bada ere, eta \"Jugalez\" era arautu du ibai horren euskara batuko izentzat.\nIbaiadarrak.\nSan Baules, Aranbaltza, Niguaran, Santiama, San Vicente, Los Loros, Artikuatxa, Salsipuedes, Molina eta Mina."}
{"id": "71764", "revid": "105290", "url": "https://eu.wikipedia.org/wiki?curid=71764", "title": "Artxabal", "text": "Artxabal Arabako mendia da, Tolo\u00f1oko mendilerroan dagoena, Urizaharra udalerriaren barruan eta Errioxako Autonomia Erkidegoarekiko mugan."}
{"id": "71765", "revid": "1712", "url": "https://eu.wikipedia.org/wiki?curid=71765", "title": "Karnotita", "text": "Karnotita K2(UO2)2(VO4)2\u00b73H2O formula kimikoa duen mineral uraniodun eta banadioduna da. Bere ur edukia aldakorra da, eta beste elementu batzuen kantitate txikiak eduki ditzake: kaltzioa, barioa, magnesioa, burdina eta sodioa.\nUranioa eskuratzeko mea garrantzitsua da zenbait lekutan. Mineral erradioaktiboa da."}
{"id": "71766", "revid": "1105", "url": "https://eu.wikipedia.org/wiki?curid=71766", "title": "Valle de Losa", "text": ""}
{"id": "71767", "revid": "1982", "url": "https://eu.wikipedia.org/wiki?curid=71767", "title": "Losako ibar", "text": ""}
{"id": "71768", "revid": "96586", "url": "https://eu.wikipedia.org/wiki?curid=71768", "title": "Bambulo. Krisia", "text": "Bambulo. Krisia Bernardo Atxagak -Jose Irazu Garmendiak- (Asteasu, 1951) idatzi eta Mikel Valverdek (Gasteiz, 1966) ilustratutako liburua da. Erein argitaletxeak plazaratu zuen 1998an, eta \u201cBambulo\u201d bildumako bigarren liburukia da.\nArgitaletxeak 10-13 urteko irakurleentzat gomendatzen du liburua.\nXola eta Bambuloren moduko sailek arrakasta handia izan dute gaztetxoenen artean.\nArgumentua.\nHistoriagile segitzen du Bambulo zakur ikertzaileak -Bambulo \"Historiator\", Bambulo \"Investigator\", Bambulo \"Korrektor\"- Historia bambulotarra idatzi eta idatzi. Grezia zaharreko Marathongo batailan izan ziren Filipides eta Bambulides; edo Troian izan ziren Ulises, Bambulus Troianus eta Menalipo Bambulo... Gorrotoz betetako gerlari harro eta hiltzaileak.\nAzterketa historikoak egin eta egin, nekaturik, zinemara joatea erabaki du Bambulok. Burua haize hollywoodiar arin batez igurztea besterik ez du bilatzen, baina zinema-areto horretan ematen duten pelikulak haizea baino zerbait gehiago ekarriko du Bambuloren burura. Izan ere, behartsu bezala bizitzea erabaki zuen Francesco izeneko gazte baten bizimodua kontatzen du filmak. Francescoren lagun bat, Juan Kankailu, pantailatik atera eta Bambulorengana zuzenduko da, orduan, zera galdetuz: \u201cEz al zen egon maitasunik, apaltasunik, eskuzabaltasunik Bambuloren arbasoen munduan? Batailaz bataila ibili al ziren denak?\u201d.\nGaldera horrek asko pentsaraziko dio Bambulori, eta bere bizitzak norabide berria hartuko du. Krisian sartuko da eta burumakur, \"Hanka-Arrastakor\", zera erabakiko du: Francescoren irakaspenak gogoan, gurditxoari heldu eta hegoalderantz abiatzea. Oinez ibili beharko du bere krisi horretatik atera arte; Bambulo Lehena izateari utzi eta Bambulo Bigarrena bihurtu arte.\nPertsonaiak.\nLiburu honetan agertzen diren pertsonaiak bi multzotan bereiz daitezke. Batetik, pertsonaia nagusiak leudeke: Bambulo zakur jakintsua, Bambuloren idazkaria (narratzailea ere badena), Ainhoa ttikia, Ariadna, Jon, Maria, Pantxi Baratxuri Buru eta Terranovako marinela, hau da, Bambuloren lagunak. Eta bestetik, atal bakoitzari dagozkion pertsonaiak: postariak (Bambulok bere egunkarian idatzitakoa. B/E32 dokumentua); Filipides, Bambulides (Bambuloren Historia bambulotarra. B/His/2 dokumentua. Atala: Marathongo bataila); Akiles, Laokoonte, Sinon, Priamo, Ulises (B/His/3 dokumentua. Atala: Troia); Menalipo Bambulo, Ulises, sirenak (B/His/4 dokumentua. Atala: Troia 2); Francesco, Ginebro, Juan Kankailu, zineman loak hartzen duen pertsonaia, txori moko-luzea, taxi-gidaria, eskolako ikasleak, eskalea, Tobi eta andre xaharra, bost gazteak, hiru poliziak, inspektore biboteduna, astoa (Bambulok M\u00e9ridatik bidalitako gutuna. B/G/2 dokumentua. \"Superprinceps\" dokumentua); Daniel, Bambulko zakur basatia, erregea, guardia (B/His/5 dokumentua. Danielen atala); Aristide, Aristideri amorrua zion izakia, Parlamentuko burua, idazten ez zekien gizona, Bambulio leiala (B/His/6 dokumentua. Aristideren atala)...\nGaia eta estiloa.\nBambulo protagonista duten istorioetan, Bernardo Atxagak dokumentuak, gutunak, postalak eta Bambuloren narrazioak txandakatzen ditu; zakurraren idazkaria da horiek guztiak antolatzeaz arduratzen dena. Idazleak darabilen hizkuntza eraginkorra eta berritzailea da: ez da emakumeen eta gizonen arteko bereizketarik egiten, ez eta haurren eta nagusien artekorik ere. Idazlearen esanetan, banakoak (izakiak edo elementuak) baino ez daude.\nAtxagak dio, istorioaren protagonista zakur bat izatearen arrazoiak bi direla: Batetik, trikuak edo dortokak ez bezala, zakurra animalien artean postmodernoena delako; ez da animalia bat, mahaikide bat gehiago baizik. Eta bestetik, ukitu antisozial bat duelako. Atxagaren esanetan, pertsonaia eroxko eta estrabagante samarra ere bada Bambulo.\nLiburu modernoa.\nMari Jose Olaziregi Euskal Herriko Unibertsitateko (EHU) irakasleak, bestalde, zera azpimarratu zuen istorio honetako protagonistaren inguruan: Bambulok nobela modernoaren ezaugarriak dituela esan liteke. Izan ere, eleberri modernoaren agerpenak heroiaren desagertzea dakar, gizakiaren -kasu honetan, zakurraren- izaera tragikoaren onarpenarekin batera. Zentzu horretan, Atxagak sortutako pertsonaiak ere existentzialistak direla esan genezake. Hilkorrak garela jakiteak halako ezinegon existentzialista bat sortzen du pertsonaiarengan, eta horrek, aldi berean, bizitzaren edo literaturaren ikuspegi heroikoa galtzea dakar. Horregatik, Bambulo bezalako pertsonaiak (eta bereziki bildumaren bigarren ale honetan agertzen denak), eta baita \"Xola eta basurdeak\" liburuko protagonista den zakurra ere, krisian sartzen dira euren heroismoaren sendotasun faltaz ohartzen direnean.\nXabier Etxaniz EHUko irakaslearen arabera, Anjel Lertxundiren \"Tristeak kontsolatzeko makina\" (1981), Bernardo Atxagaren \"Chuck Aranberri dentista baten etxean\" (1982) eta Mariasun Landaren \"Txan fantasma\" (1984) izan ziren euskarazko haur eta gazte literaturaren bide modernoa ireki zuten lehen lanak. Atxagaren kasuan, modernitate hori literatura fantastikoaren eta literatura errealistaren arteko mugak haustearekin batera hasi zen.\n\"Mundua eta Markoni\" (1995) liburuan, generoek ezarritako mugak hautsi eta kontakizun nagusia eteten zuten sukalde-errezetak edota gertakari historikoen kontakizunak txertatu zituen Atxagak. Baliabide hau bera erabiltzen du asteasuarrak Bambulo zakurrari eskainitako bilduman ere, zeinetan, narratzaileari esker, kontakizun historikoak ezagutzera emateaz gain, mundu klasikotik berreskuratutako zenbait mitoren berrirakurketa umoretsua egiten duen.\nUmore ukitua.\n\u201cBambulo\u201d bildumako lehen liburuak, pertsonaiak aurkezteko balio izan zion Atxagari. Bigarren liburuan, \"Bambulo. Krisia\" delako honetan, hain zuzen ere, hasi zen Bambulo mugitzen, eta egileak umorea baliatu nahi izan zuen horretarako: umore absurdoa, umore \"poppya\"... Txistearekin alderatuta, beste muturrean dagoen umore mota bat erabili zuela azaldu zuen asteasuarrak. Umore hori, hitzekin, esaldiekin eta pasarteekin batera doan hari baten modukoa da; 'loturazko umorea' da, eta Bambulori eskainitako liburuetan, tarteka, hari horren muturra agertzen da, keinu txikiak eginez, txinparta poetikoak sortuz.\nMikel Valverderi dagokionez, umore zuriarekin eroso moldatzen den ilustratzailea dela nabarmendu izan da, eta horrek oso ondo funtzionatzen du album ilustratuetan eta haur literaturan. Marrazkilari gasteiztarraren hitzetan, umore puntua -Valverdek gogoko duen umorea, hain zuzen ere- da haur eta gazteentzako liburuak erakargarri bihurtzen dituena. Adierazkortasuna, gehiegikeria, aurpegiak, mugimendua... dira gasteiztarraren marrazkien ezaugarri nagusiak.\nValverdek marrazten dituen pertsonaiak, animaliak izan ohi dira sarri. Hautu horren zergatiaz galdetuta, gasteiztarrak dio animaliek joko handia ematen dutela: bi hankatan nahiz lautan ipin ditzakezu, batzuetan pertsonek bezala jokatzen dutelako, eta beste batzuetan, berriz, animaliek bezala.\nSorkuntza prozesua eta Bambuloren jatorria.\nLiburu irudiztatu bat bi buruk eta lau eskuk egiten dutela irakurri izan diogu Mikel Valverderi. Izan ere, liburuak egiteko, idazlea eta marrazkilaria batera aritzen dira; bakoitzak bere etxean lan egiten du, baina batera. Lehenik eta behin, zer idatz dezaketen pentsatzen dute; marrazkilariak zenbait ideia iradoki diezazkioke idazleari, eta alderantziz ere bai.\nMarrazkia liburuaren zati bat da. Marrazkiek ematen diote bizitza istorioari: aurpegi bat, begiak, mugimendua... Marrazkiaren bidez, irakurleari informazio bat eskaintzen zaio, testuak ematen ez dituen sentsazio berriak, eta azkenean, liburua amaitzen duena jabetzen da bi informazio-iturri izan dituela: testua eta irudiak.\nValverdek Atxagarekin sortu zuen lehen pertsonaia Xola izan zen. Gero, BBKrako proiektu bat lortu zuen Atxagak, eskolarako agenda bat egitean zetzana, eta irudigilea Valverde izatea nahi zuen asteasuarrak; orduan, pertsonaia batzuk sortu zituzten, eta protagonista Markoni izeneko txakur bat izango zela erabaki zuten. Lehenengo agenda horren ondotik beste bat etorri zen, eta hura izan zen Bambuloren jatorria.\nAtxagaren hitzetan, Bambulo oso pertsonaia intimoa da. Bere bizitzako koaderno eta egunerokoak erabili zituen idazleak Bambuloren pertsonaia sortzeko. Bambulo zakurrak gorroto ditu historialariak eta historiaren bertsio ofiziala, eta horregatik, historia hori zalantzan jarri eta osatzeari ekingo dio. Horixe da, hain justu ere, liburu honetako protagonistaren helburuetako bat: irakurleak historia ofiziala zalantzan jar dezala edo kontura dadila, behinik behin, kontatzen digutena ez dela errealitatearen bertsio bakarra.\nMikel Valverderen marrazkiak.\nNormalean, Mikel Valverdek akuarelak erabiltzen ditu irudiak koloreztatzeko. Lan batzuetarako, ordenagailua ere erabiltzen du. Gehien maite duen tresna, ordea, aspaldiko ilustratzaileek erabiltzen zuten luma-muturra da; oso trazu onak egiten ditu eta egokia da Valverderen marrazki fresko eta bizientzat.\nPiktorikoki, hainbat eragin jaso ditu ilustratzaile gasteiztarrak. Adierazkortasunaren arlotik dator eta, esan bezala, batik bat, akuarela lantzen du. Pertsonaiak ilustratzea du gogoko, komikiaren munduak harengan izan duen eraginagatik, agian. Zenbaiten esanetan, Valverderen pertsonaiek Quentin Blake ilustratzaile britainiarraren lana ekartzen dute gogora. Albert Uderzo frantziarrak -Asterixen sortzaileak- ere eragina izan du gasteiztarraren lanean, eta baita Bruguera Eskolak ere.\nBilduma.\n\u201cBambulo\u201d bilduma 3 liburuk osatzen dute:\nItzulpenak.\nLiburuaren gaztelaniazko bertsioa, \"\", Alfaguara etxeak argitaratu zuen 1998an bertan."}
{"id": "71769", "revid": "52511", "url": "https://eu.wikipedia.org/wiki?curid=71769", "title": "Lausa Harana", "text": "Lausa Harana () Burgosko probintziaren iparraldean dagoen ibarra eta udalerria da. Hainbat herrik osatzen dute, Quincoces de Yuso izanda nagusia.\nGeografia.\nLausa Harana Burgosko udalerria da, iparraldean Mena Harana eta Araba dituena; hegoaldean, Araba eta Valle de Tobalina; ekialdean, Junta de Villalba de Losa; eta mendebaldean, Junta de Traslaloma eta Medina de Pomar.\nHidrografia.\nUdalerria Mediterraneoko arroan dago, Kantauriarekiko banalerroaren hegoaldean, Pe\u00f1a mendiek, Carbonilla mendilerroak eta Gorobel mendilerroak osatuta, eta bertan dago Santiago Mendiko Monumentu Naturala, udalerriaren ekialdeko mugan.\nIbairik garrantzitsuena Jerea ibaia da, Cillaperlata parean Ebroren ezkerraldeko ibaiadarra. Ibaia Carbonilla mendilerroan jaioa da, Relloso herriaren ondoan, eta iparraldetik hegoaldera zeharkatzen du udalerria Quintanilla La Ojadaraino, Merindad de Cuesta-Urriatik bokaleraino jarraituz. Ezkerretik jasotzen ditu Nabon ibaiaren eta La Losa eta Horcon erreken urak.\nEkonomia.\nBailarako ekonomia nekazaritzan, abeltzaintzan eta industria txikian oinarritzen da batez ere. Higiezinen sektorean, bertokoentzako etxebizitzak eraikitzen dituzte, eta batez ere, udatiarrentzako edo bertoko seme-alaben bigarren bizitokirako. Badaude haranean bere lehen etxebizitza hartzera doazen bizkaitarrak ere.\nLehorreko zereala laborantza nagusia da; partzelaren batez besteko tamaina 3,5 hektareakoa da, eta 2 hektareakoa ureztatua. Baita patataren tuberkuluaren hazkuntzarena ere, \"Lausako patata\" jatorri-deitura duena.\nTurismoa ere erakartzen du. Oteon eta Quincocesen landetxeak daude. Fraile eta Pe\u00f1a tontorretarako ibilbideak ere egiten dituzte.\nOndasunak.\nUdalerriak kultura ondasun izendaturiko sei eraikin ditu:"}
{"id": "71770", "revid": "96586", "url": "https://eu.wikipedia.org/wiki?curid=71770", "title": "Bambulo. Ternuako penak", "text": "Bambulo. Ternuako penak Bernardo Atxagak idatzitako liburua da, haur eta gazte literaturarena. \"Bambuloren istorio bambulotarrak\" bildumako hirugarren eta azken liburukia da.\n1999an argitaratu zuen \"Erein\" argitaletxearen eskutik."}
{"id": "71772", "revid": "1310", "url": "https://eu.wikipedia.org/wiki?curid=71772", "title": "Erdo\u00f1ana", "text": ""}
{"id": "71778", "revid": "201", "url": "https://eu.wikipedia.org/wiki?curid=71778", "title": "Alo\u00f1ako mendilerroa", "text": ""}
{"id": "71782", "revid": "764105", "url": "https://eu.wikipedia.org/wiki?curid=71782", "title": "Soka-tira", "text": ""}
{"id": "71792", "revid": "105290", "url": "https://eu.wikipedia.org/wiki?curid=71792", "title": "Artubi", "text": "Artubi Aralarko mendilerroaren Malloan dagoen mendi bat da. Malloa, iparraldetik ixten du. Astunalde lepoak, Uakorri menditik banatzen du. Lepo hau, Amezketa eta Araitzeko haranaren arteko pasabide naturala da.\nIrispideak.\nAmezketatik, Arritzagako harana zeharkatzen da, Anduitzen azpitik antzinako meatze instalazioetaraino. Hemendik, Astunaldera igo daiteke. Azkaratetik, Astunalderako bideak. Balerdiko hegoekialdeko ertza inguratzen du, Astunaldeko kanal handipean kokatzeko. Sigi-sagaka doan igoera gogor batek, tontorrera daroa.\nAmezketatik igotzeko dagoen beste aukera bat, Larrondoko lautadara heltzea da, Arritzagako labarraren eskuineko bazterraren gainean dagoen lautada handia. Toki honetan, Zabalegiko iparraldeko magaletik igo daiteke, Zabalegi leporaino iristeko. Toki honetatik, Artubiko tontorrera iris daiteke.\nAritzagako haranak U forma du, eta honek, jatorri glaziarra izan dezakeela pentsarazi du. Hau, Buruntzuzuineko meatzeetan aurkitutako sedimentuengatik izango litzateke. Batzuek, hau, aurreko morrena bezala identifikatu dute. Baina, metaketa hauek, oso garai hotzetan eratu ziren arren, baztertuta geratzen da glaziarearen aukera, baina ez elurtegiena."}
{"id": "71793", "revid": "105290", "url": "https://eu.wikipedia.org/wiki?curid=71793", "title": "Morrena", "text": "Morrena glaziarrek sorrarazitako \"till\" izeneko klasto eta beste higakin trinkotugabeen metaketak dira. Hainbat morrena mota dago, glaziarrarekin duten harremanaren arabera:\nZuzenean glaziar batek metaturiko sedimentuari ere esaten zaio morrena. Glaziarra altuera handietatik jaisten da, eta bidean aurkitzen dituen materialak arrastan eramaten ditu."}
{"id": "71794", "revid": "90523", "url": "https://eu.wikipedia.org/wiki?curid=71794", "title": "Adobe", "text": "Adobea edo lasto-buztina eraikuntza ekai natural bat da, buztin, harea, uraz eta gai haritsu edo organiko mota batzuez (lastoa, zotzak eta/edo ongarria) egina. Adreilutan tankeratzen da eta eguzkitan lehortzean; adreiluoi pezo edo zohi esaten zaie.\nMunduan zabaldutako teknika bat da, sekula euren artean harremanik izan ez zuten kulturetan.\nHistoria.\nEzagutzen den hiririk zaharrenak, \u00c7atal H\u00f6y\u00fckek, Anatolian kokatua, K. a. VIII. milurtekoa, etxeak adobez eraikiak zituen.\nAntzinako Egipton, sarri erabili zen adobea, Niloko lupetzarekin egina, etxe, hilobi (mastaba), gotorleku, eta baita jauregien eraikuntzan ere erabilia. Egiptoarrak, halaber, landutako harria tenpluak, piramideak eta beste eraikin monumentalak eraikitzeko erabiltzen lehenak ere izan ziren.\nPerun, Chan Chan gotorlekua dago, Amerika osoan dagoen buztinezko hiririk handiena, Chimu kulturari dagokiona (1200-1480). Chan Chan, Moche haranean dago, itsasotik gertu, Huanchacoko bainuetxea eta Trujillo hiriaren arteko erdi bidean. Toki arkeologikoak, gutxi gora-behera, hogei kilometro karratuko azalera hartzen du. Erdialdea, \"zitadela\" deituriko harresituriko hamar barrutik osatzen dute, beste piramide bakarti batzuez gain.\nErdialdeko taldetxo honek, sei kilometro karratuko hedadura hartzen du, gutxi gora-behera. Gainerakoa, gaizki kontserbaturiko egitura txiki mordoxka batek osatzen du, kanalak, harresiak eta hilerriak.\nEspainian oso bereizgarria da, beste toki batzuen artean, Gaztela eta Leonen, non lastoa gehitzen zaion buztinari. Adobezko eraikinak, buztinaren beraren kapa batekin berriztatzen dira, eta, honela, Tierra de Camposeko etxe tipikoei ematen diete itxura bereizgarri hori. Oso ohikoa da, baita ere, Afrikako, Erdialdeko Amerikako eta Hego Amerikako erdi-basamortuetan.\nMexikon, Kolonbian, Ekuadorren, Perun, Bolivian, Argentinan eta Txileko iparraldean eta hegoaldean bereziki, adobezko etxeak familia xumeen ondare dira. Hauek, oso antzinatik mantentzen dute ohitura hau. Lastoa buztinarekin nahasteak aglutinazio egokia ahalbidetzen du, baita aire zabalean utziz gero, erresistentzia handia ere. Gainera, blokeak, behin solidotu ondoren, pitzatzea eragozten du. Ondoren, blokeak euren artean itsasten dira, buztinarekin, harresiak altxatzeko. Egun, arkitektoren batzuk adobezko harresiak erabiltzen jarraitzen dute, zementu, zutabe eta hormigoizko harlauzekin konbinaturik, bere ezaugarriengatik.\nEzaugarriak.\nBuztina, nahasketaren %20a da. Beste %80a, urak eta hareak osatzen dute. Nahasketa hau moldeetan sartzen da, eta, ondoren, 25 eta 30 egun bitartean, eguzkitan lehortzen uzten da. Lehortzerakoan pitzatzea eragozteko, masari lastoa, zaldi zurda edo belar lehorra gehitzen zaio, armajantzi bezala balio dezan. Dimentsio egokiak, igeltseroak esku bakarrarekin erabili ahal izateko modukoak izan behar dira. Ohi, 6 x 15 x 30 cm izaten dira.\nEuriarekin desegin daiteke, eta, beraz, mantentzea ziurtatu behar du, buztin geruzekin egin behar dena. Ez da batere egokia zementu morteroz egitea, ondorengo geruzak, ez baitu ia ur lurrina pasatzen uzten, eta barruko hezetasuna mantentzen du. Honela, blokea bera, barrutik desegingo litzateke. Kanpoko hormetarako hoberena, oinarria, pastan itzalitako karea, buztina eta harean duen luzitu bat erabiltzea da, lehenengo geruzarako. Bigarrenean, harea eta kare pasta bakarrik. Barrukoetarako, berriz, buztin ur eta harea nahasketa bat egin daiteke.\nEskulan merkeko herrialdeetan oso merkea da, honela, norberak egin baititzake bere etxe propioa eraikitzeko materialak. Antzina, nekazariak, zelaian egiteko lanik ez zutenean, adobeak egiten zituzten, ondoren, etxea egitea nahi zuenari saltzeko.\nEgun, modu zehatzagoan egiten dira konposaketari dagokionez, eta %20 buztina eta %80 harea izaten dute, lurzoruaren konposaketaren arabera. Zenbat eta buztintsuagoa, harea gehiago gehitzen da, lastoa edo beste antzeko ezer gehitu gabe. Ikerketek, landare zuntzak gehitzeak, termitak erakar ditzakeela frogatu dute, eta, gainera, zuntzik gabeko adobearen lehortzea gerizpean gertatzen bada, atzerapena oraindik txikiagoa da.\nInertzia termiko handia du, eta, beraz, barneko tenperaturaren erregulatzaile bezala balio du. Udan, freskotasuna mantentzen du eta, neguan, beroa.\nTapialarekin alderatuz gero, antzekoa dena baina enkofratuekin egina, prestaketa denbora gutxiago behar duela da bere abantaila.\nLurrikaren aurkako eraikina.\nLatinoamerikan gertaturiko hainbat lurrikarak, antzinako adobezko eraikin asko txikituta utzi dituzte, milaka hildako utzi dituen desastreak sortuz. Egoera honek, gobernuek, eta, oro har, biztanleria osoak, bloke, adreiluan eta konkretuarekin eginiko eraikuntzen alde egitea bideratu du. Baina, etxebizitza berri hauek, euren kalitate termikoa galtzeaz gain, askoz garestiagoak dira, eta norberak bere kontura eraikitzea asko zailtzen du. Arrazoi honengatik, ikerketa zentro askok, laguntza agentziez gain, lurrikaren aurkako eraikuntzak adobean egitea posible dela egiaztatu du, segurua, osasungarria eta sozialki jasangarria den etxebizitza eredu bat eskainiz."}
{"id": "71797", "revid": "59902", "url": "https://eu.wikipedia.org/wiki?curid=71797", "title": "Lasto", "text": "Lastoa, ahotza edo galtzua (), graminea batzuen zurtoin lehorra da, bereziki, kanaberazko laboreena (garia, oloa, zekalea, garagarra, arroza...) behin moztu eta bota ondoren, hazia garijotzearen bidez banandu ondoren.\nBarietateak.\nLastoaren altuera, landutako espezie eta barietateen arabera aldatzen da. Adibidez, kanabera laburreko deritzen gari mota batzuk, enkamatu arriskua eragozteko aukeratuak izan dira, hain zuzen ere. Baina badaude, helburu bera lortzea ahalbidetzen duten tratamenduak.\nBiltzea.\nLaborea helduta egon ondoren, garijotzearen garaia iristen da. Garai honetan, uzta-garijotze makinaren barra moztailearen altuera erregulatzen da, lasto gehiengo bat lortu nahi den edo ez ikusirik. Lan hau, uzta-makinak egiten du, zeinek, zelaian bertan, meta txikietan bilduta uzten duen. Ondoren, lastoa fardoetan bilduko duen beste makina batekin bat pasa behar da. Fardo hauek, ondoren, aire zabalaren babesean garraiatuak eta metatuak izango dira. Azkenik, garijoatzearen oraindik lurrean geratzen den kanaberaren zati laburrari galtzua esaten zaio.\nAntzina, lastoa, belar-metak garijo ondoren lor zitekeen, larrain izeneko esparru itxi batean. Animalientzako janari gisa kontserbatzeko, fardoetan biltzen zen, aletegietan edo estalpeetan, baita siloetan ere, berrikiago.\nErabilerak.\nLastoa, orokorrean, fardoetan komerzializatzen da, eta, bere balioa, bere garbitasun eta purutasunaren araberakoa da. Honek, eragin zuzena du bere kalitate mailan.\nBeste garai batzuetan, lastoa, uztaren ezinbesteko zati zen, baina, uzta makinak heldu ondoren, 1950ean, eta \"nekazaritza zero\"ko makina ereileak 1990ean, lastoa zama handi bat izan zitekeen, nekazarientzat estorbu bat. Edonola ere, gaur egun, oraindik, hainbat lanbidetan oso erabilgarria da. Lurrari berreranstetik, honela, lurreko materia organikoaren suspertzeari lagunduz, eraikuntza material gisa erabiltzeraino.\nHauek dira lastoaren ohiko erabileretako batzuk:"}
{"id": "71798", "revid": "1150", "url": "https://eu.wikipedia.org/wiki?curid=71798", "title": "Erdi Aro Klasiko", "text": ""}
{"id": "71800", "revid": "1545", "url": "https://eu.wikipedia.org/wiki?curid=71800", "title": "Florete", "text": "Floretea ezpata luzea da, malgua, altzairu herdoilgaitzezkoa, 500 gramoko pisua, 110 zentimetroko luzera eta laukizuzen sekzioa duena.\nUkitua, muturrarekin baino ez da lortzen. Hasieran, ezpatinarengandik zetorren entrenamenduko ezpata zen. Eskriman erabiltzen diren hiru armetako bat da. Florinete ere deitzen zaio.\nFloretearen historia.\nFloretea XVII. mendean agertu zen, lore formako botoi batean amaitzen den orri malgudun arrisku gabeko arma, arriskurik hartu gabe, duelu baten itxurak egitea ahalbidetzen duena.\nAntzina, emakumeek floretearekin baino ezin zuten tiratu, eta, armaren pisu txikia dela eta, umeentzat oso erabilia zen. Egun, floretearen printzipio garrantzitsu batzuekin ikasten hastea aholkatzen den arren, tiratzaileek, hiru armetatik edozeinekin hasten dira.\nFloretea kirol eskriman.\nFloretea eskrimako hiru armetako bat da, sablea eta ezpatarekin batera. 110 zentimetroko luzera du eta bere pisua ez da 500 gramo baino gehiagokoa. Bere orriak laukiluze sekzioa du.\nFloretez aritzean, ukitze tokia mugatua dago. Hau, segurantza ekipamenduak toki honetara mugatuta zeuden garaiaren oinordeko da: buruko ukituak arriskutsuak ziren, eta, beraz, baztertuak izan ziren. Ondoren, ukitze tokia gorputz enborrera mugatu zen. Hortaz, baliozko tokitik kanpo egindako ukitzeak, aparatuan itu bezala erregistratzen dira, borroka geratuz, baina punturik jaso gabe. Floretean, sablean bezala, debekatuta dago baliozko itu bat baliozkoa ez den beste batekin ezkutatzea (adibidez, armatu gabeko eskuarekin, baliozkoa ez den ukitze tokia, enborra (baliozko ukitze tokia) babestea).\nFloreteko asaltuek, sablekoek bezala, konbentzio batzuk errespetatu behar dituzte. Ez da ukitze bikoitza existitzen, ezpatan bezala, eta, beraz, bi argi pizten badira, ukitzea lehentasuna zuen tiratzailearentzat da. Lehentasun hau arma frasea eta floretearen konbentzioen araberakoa da, baina, erasotzen ari denak, geldiketa batek kentzen dion arte, lehentasuna duela laburtu daitezke. Egia esan, gauzak pixka bat gehiago zailtzen dira eta zaila izan daiteke florete asaltu baten zatiak ulertzea, norberak arauak ondo ezagutzen dituen arte."}
{"id": "71801", "revid": "1545", "url": "https://eu.wikipedia.org/wiki?curid=71801", "title": "Ezpata txiki", "text": "Ezpata txikia, egun, ezpataren aurrekaria izateagatik ezagutzen da. Ezpata, esgriman erabiltzen den hiru armetako bat da.\nJatorrian, ezpata txikia arma gogorra, arina zen, 750 gramoko pisua zuen orri batekin. Honek, ezer gutxi adierazten duela dirudi, baina, orriaren formarekin, zeharkako sekzioan hiruki erakoa zena, eta 1,09 eta 1,14 metroko bere luzerarekin konbinatuz gero, ezpata txikia itxura izugarriko arma zen. Janzki bezala erabiltzen zen uniforme batzuetan.\nArma honek jatorri frantziarra du, eta arropa ezpatatik garatu zen. Ez da mozteko gai, baina oso arina da, oso zurruna bere hiruki formako sekzioagatik, estokadak emateko eta kolpeak saihesteko bikaina izaki. Mosketarien pelikuletan ikusten diren ezpatak dira. Bere funtzio garrantzitsuena, jantziaren zati izatea zen arren, ezpata txikia, dueluetan, arma hilgarria zen.\nEzpata txikiaren aldaketa bat sortu zen entrenamendu arma bezala erabilia: floretea. Hau, lehenik esgrima klasikoaren eta denbora asko beranduago, kirol esgrimaren hiru armetako bat izango zen.\nEzpata txikia da, floretea eta sablearekin batera, esgrima klasikoaren hiru armetako bat. Kirol esgrimaren sorrerarekin batera, ezpata txikiak ezpatara eboluzionatzen du, egun, olinpiar kirol honetan erabiltzen dena. Ezpata txikia eta ezpataren arteko ezberdintasunik nabarmenena, bigarrenak, mutur kamutsa duela da, arerioa ez zauritzeko.\nEzpata kirol esgriman.\nLehen adierazi den bezala, ezpata, esgriman erabiltzen den hiru armetako bat, floretea eta sablearekin batera, ezpata txikiarengandik dator. Ordutik dimentsio eta arau zehatz batzuk ditu.\nBere gehienezko luzera 110 zentimetrokoa da, eta, bere gehienezko pisua 770 gramokoa. Esgriman erabiltzen diren armetatik, astunena da. Bere orria altzairu tenplatu malguzkoa edo altzairu maraginezkoa da, hiruki formako sekzioduna eta ertz moztailerik gabekoa.\nUkitua estokada bidez gertatzen da, hau da, armaren muturrarekin bakarrik. Bertan, sentsore elektroniko bat dago. Baliozko ukitze tokia gorputz osoa da, mozorroa bera barne."}
{"id": "71802", "revid": "105290", "url": "https://eu.wikipedia.org/wiki?curid=71802", "title": "Artzate Haitza", "text": "Artzate Haitza Aralarko mendilerroan dagoen mendi bat da, mendilerroko bigarren txikiena, Itaundieta mendiaren ondoren. Mendi honen tontorrean, erpin geodesiko bat dago.\nIrispideak.\nAtaungo San Martin auzotik, Arratetara doan bidetik abiatu behar da. Arrateta igaro ondoren, eskuinerantz biratu behar da, Bedamako zelaia izeneko lepora iristeko. Aurrerago geratzen da Bedama baserria. Lehenago, Beamaburuko muinoa ezkerretik igarotzen duen bidea utzi behar da, antzinako Erremedioseko bainuetxetik, Bostbidetako bidegurutze eta lepoaren bila, Agaotzen mendebaldean. Bedamako zelaitik, bide bat pinudian barneratzen da, eta Artzate Haitzen azpitik iparralderanzko norantza hartzen du. Baina alde batera utzi behar da, eta, inongo biderik gabe, zuzenean pinuditik tontorrera igo behar da."}
{"id": "71803", "revid": "512", "url": "https://eu.wikipedia.org/wiki?curid=71803", "title": "Dientzefalo", "text": "Dientzefaloa garuna eta mesentzefaloaren (erdiko garuna) artean kokaturik dagoen entzefaloaren zatia da. Enbrioiaren hodi neuralaren aurrekaldeko muturraren erdiko konpartimenduaren irtenunea da.\nZati anatomikoak.\nBarrunbea"}
{"id": "71804", "revid": "105290", "url": "https://eu.wikipedia.org/wiki?curid=71804", "title": "Morgagane", "text": "Morgagane (190 metro)Morga eta Larrabetzu artean dagoen mendatea da. Gerekiz izenarekin ere ezagutzen da mendate hau. Mendatea Muxika eta Mungia arteko BI-2121 errepidean dago.\nBertatik abiatzen da Bizkargi mendira igotzeko bide arruntenetako bat."}
{"id": "71805", "revid": "98220", "url": "https://eu.wikipedia.org/wiki?curid=71805", "title": "Alabarda", "text": "Alabarda arma zuri bat da. Egurrean jarritako metalezko zati bat du egurraren goiko muturrean. Bere garaiera, bi metro ingurukoa da. Metalezko zatiaren goialdean, lantza punta bat du. Metalezko zatian beherago, alde batean, aizkora itxura duen marraza bat, eta, honen kontrako aldean, katigatzeko beste zati txikiago bat.\nJatorriak.\nTxina aldean, makildun arma batzuk milaka urte lehenagotik erabiltzen ziren, baina, Erdi Aroan zuen forma eskandinabiar eta alemaniarrek sartu zuten Europan, 1300. urte aldera. Baina, euren ospea, mertzenario suitzarrengandik etorri zen.\nAlabarda historian.\nErdi Aroaren amaieratik XVII. menderarte, arrakasta handiz erabilia izan zen infanteria arma bezala. Infanteriako guduetan arma honen erabilerak, zalduneria astunez osaturiko tropen aurka garaipenak lortuz, armaden konposaketa eraberritu zuen, eta infanteriari berebiziko garrantzia eman zion berriz.\nHain merezia zuen bere ospea ze, nobleziaren elitezko tropek, bertsio \"arranditsu\"an eramaten zuten. Oraindik ere, ekitaldi publikoetan eta armaden desfileetan zeremonia arma gisa erabiltzen duten armada gorputzak ere badaude. Egun Vatikanoko Goardia Suitzarrak, ez du bakarrik zeremonia arma gisa bakarrik erabiltzen. Izan ere, guda arma gisa erabiltzeko ere prestaturik daude goardia honetako soldaduak.\nAlabarda batekin armaturik joaten zen soldadua, alabardari deitzen zen. Honela deitzen da, baita ere, Espainiako erregeei ohorezko goardia egiten dien soldadua.\nBadaude beste makil arma batzuk, alabardaren garaikideak izan zirenak, eta honen familian sar daitezkenak, partesana bezala. Hau, oso burni handi eta zabala duen alabardaren baliokidea litzateke, ilargi erdi forman duena eta bi aldeak aho-zorrotz dituena."}
{"id": "71806", "revid": "1545", "url": "https://eu.wikipedia.org/wiki?curid=71806", "title": "Artebakarra mendatea", "text": "Artebakarra mendatea (112 metro) Derio eta Mungia artean dagoen mendatea da. Bertatik BI-631 errepidea pasatzen da.\nMendatean bertan Derioko Artebakarra izeneko auzoa dago.\nDerio-Mungia autobidea.\n1990eko hamarkadan autobidea eraiki zen, antzinako errepide zaharraren ondoan. Lehen fasean Artebakarra auzoraino zabaldu zen autobidea, eta ondoren mendatetik Mungiako biribilgunerainokoa jarri zen martxan."}
{"id": "71807", "revid": "105290", "url": "https://eu.wikipedia.org/wiki?curid=71807", "title": "Auntzizegi", "text": "Auntzizegi Aralarko mendilerroan dagoen mendi bat da. Zaldiarrate eta Egurral lepoek, Auntzizegi mendia, Txindokitik banatzen dute.\nZaldiarratetik, tontorra gertu geratzen da, Arrubiga\u00f1a, Arrubi lepoa eta Ganbo-txikitik Ganboarantz doan gailur belartsu baten gainetik. Eskuinaldean, Alotza eta ezkerraldean Arrubiko zelaiak geratzen dira.\nTxindokiranzko igoera probestu daiteke Auntzizegi bisitatzeko, baita Zumalerdiko muinotik jeisteko ere, Saltarrirantz."}
{"id": "71808", "revid": "105290", "url": "https://eu.wikipedia.org/wiki?curid=71808", "title": "La Escrita", "text": "La Escrita (434 metro) Karrantza eta Turtzioz artean dagoen mendatea da, BI-630 errepideak zeharkatzen duena. Mendate honek muga egiten du Kantabriarekin. Izan ere, Villaverde Turtziozena da mendate gehiena, nahiz eta gaina Bizkaian egon.\nBide arrunta da Arma\u00f1on mendira (854 m) igotzeko."}
{"id": "71809", "revid": "105290", "url": "https://eu.wikipedia.org/wiki?curid=71809", "title": "Mugarriluzeko zutarria", "text": "Mugarriluzeko zutarria izen bereko mendiaren tontorrean dagoen zutarri bat da. Elgeako mendilerroan dago, mendilerro honetatik igarotzen den parke eolikoaren ondoan. Zutarri hau, Eskoriatza eta Barrundia udalerrien arteko mugarri natural bat da. Zutarriak, 2,13 metroko garaiera du. Bere zabalera, berriz, 1,65 metrokoa da oinarrian, eta, gorantza doan heinean, estutzen doa, goiko muturrean metro beteko zabalerara bakarrik heltzen delarik. Bere izenak dioen bezala, mugarri bezala erabili izan da. Bere azalean, ildoak eta grabatuak daude. Luis Pe\u00f1a Santiago etnografoak aurkitu zuen, 1980ko ekainaren 8an.\nIrispideak.\nArabatik.\nElgeako Elizalde auzotik abiatzen da biderik laburrena.\nGipuzkoatik.\nBolibartik Lizargaratera heldu ondoren, Lizargarateko lepo honetan, eskuinetara dagoen bide bat hartu behar da. Bide hau, Alabitarantz doa. Zazpirehun metro ingurura, beste bidegurutze bat dago. Bata, Alabitako bordetara doa. Besteak, berriz, aurrera jarraitzen du, Mugarriluzera. Hauxe da hartu behar dena. Bide labur hau jarraituz, laster heltzen da Mugarriluze mendiaren tontorrera, eta hantxe bertan dago, begi bistan, zutarria."}
{"id": "71810", "revid": "98220", "url": "https://eu.wikipedia.org/wiki?curid=71810", "title": "Areitioko mendatea", "text": "Areitio (313 metro) Zaldibar eta Ermua artean dagoen mendatea da, BI-2301 errepidea zeharkatuta. Zaldibarko udalerriaren lurretan dago. Bertatik N-634 errepidea pasatzen da.\nIgoera.\nMendate laburra da, hiru kilometroko luzerakoa. Batez besteko malda %5 eta %6 bitartekoa da. Mendatearen gainetik gertu tunela dago, eta ondoren, Mallabiko bidegurutzea igarota, mendatearen gaina dago."}
{"id": "71811", "revid": "336", "url": "https://eu.wikipedia.org/wiki?curid=71811", "title": "Autzaganeko mendatea", "text": "Autzaganeko mendatea Zornotzako izen bereko auzoan dago, 202 metroko altueran. Zornotza eta Muxika arteko errepidean dago, BI-635 errepidean hain zuzen ere. Bai Muxikatik zein Zornotzatik igotzeko bi errei daude, eta jaisteko errei bakarra.\nBizkaiko Foru Aldundiak 2009 eta 2013 urteen artean eraiki nahi dituen autobideetako batek Zornotza eta Gernika batuko ditu, tunel eta bidezubien bidez, horrela, etorkizunean mendatetik igarotzea ez da derrigorrezkoa izango."}
{"id": "71812", "revid": "5658", "url": "https://eu.wikipedia.org/wiki?curid=71812", "title": "Shenron", "text": "Shenron edo Dragoi Jainkoa (jatorrizko japonieraz \u795e\u9f8d [\u30b7\u30a7\u30f3\u30ed\u30f3] edo \"Shenron \", pinyinez \"sh\u00e9n l\u00f3ng\", \"Dragoi Jainkoa\" esan nahi du) Dragoi Bola manga eta animeko fikziozko pertsonaia da. Desioak betetzen dituen dragoia da. Lurreko 7 \"Dragoi Bolak\" bildu eta konjuru magikoa esatean azaltzen da. Popok egindako estatuatxo batetik sortu zuen Ahalguztidunak eta kolore berdeko Dragoi Txinatar baten itxura du. 12 eskari betetzen ditu seriean zehar. Jainko txinatarrarekin ez du zerikusirik, izenean baino ez.\nShenronen kondaira Lurrean (animearen arabera).\nKondairak esaten duenaren arabera, hasiera batean gizakiek aldare batean jarri zuten bitxi zoragarri bat existitzen zen eta Dragoi Jainkoa gurtzen zuten bitxia eman izanagatik, honek edozein gurari betetzen baitzuen. Denborarekin gizakiak desio berekoiak eskatzen hasi ziren eta bat munduaren jabe izatera ere iritsi zen honela.\nAhalguztidunak gizakien jarrerarekin haserre, gizakiak zigortu egin zituen bitxi hura 7 zatitan banatu eta Lur guztian zehar sakabanatuz. Bitxiaren 7 zatiak biltzen dituenak edozein desio eskatu ahal izango du.\nBeste Dragoi batzuk.\nShenronez gain badira \"Dragoi Bolekin\" zerikusia duten beste dragoi batzuk.\nPolunga.\nPolunga (jatorrizko japonieraz \u30dd\u30eb\u30f3\u30ac edo \"Porunga \") Namekeko \"Dragoi Bolen\" dragoia da. Namekeraz egindako konjuru magiko batez bakarrik deitu daiteke, eta tamainaz Shenronen bikoitza da gutxienez.\nShenron Gorria.\nShenron Gorria (jatorrizko japonieraz \u8d64\u3044\u30b7\u30a7\u30f3\u30ed\u30f3 edo \"Akai Shenron \") Dragoi Bola GTn nahiak betetzen dituen dragoia da eta \"Erabateko Dragoi Bolak\" biltzean agertzen da.\nPilafek deitua izan zen. Jatorrizko Shenronen antza du itxuran baina kolore gorrikoa eta tamaina handiagokoa da: 3 bider handiagoa. \"Dragoi Bola\" hauek besteek baino botere handiago dute, beraz, dragoi honek ez Shenronek ezta Polungak bete ezingo zituzketen desioak bete ditzake. Honen adibide da Son Goku haur bilakatu zuela bere indarraren zati handi bat galduz (dragoiek ezin dute beraien sortzaileen baino indar handiagoa duten izaki baten indarra gutxitu ezta gehitu). Bi aldiz bakarrik agertu zen bolak suntsituak izan ziren arte. Bere izena ez da nahastu behar Kokuen no Ry\u016b dragoiarekin. \"Erabateko Dragoi Bolek\" arazo handi bat dute: 7 Dragoi Bolak ez badira urtebete baino lehen batzen, desioa eskatu den planeta lehertu egingo da.\nKokuen no Ry\u016b.\nKokuen no Ry\u016b (jatorrizko japonieraz \u9ed2\u7159\u306e\u9f8d \"\", \"ke beltzeko dragoia\" esan nahi du) Dragoi Bola GTn Gokuk Super Zibor 17 garaitzean Lurreko \"Dragoi Boletatik\" agertzen den dragoia da. \"Dragoi Bolak\" pitzatu egin ziren gehiegizko erabileraren ondorioz eta Shenron atera beharrean, itxura gaiztoko dragoi beltz-urdin bat agertu zen. Honek ez zien kasurik egiten eskariei eta 7 Dragoi Ilunen iritsieraren berri eman zien, bakoitza noizbait eskatu zitzaien desio batetik sortua. Hau izan zen bere agerpen bakarra gero aipatutako zazpi dragoietan banatzeko. Ez da Shenron Gorriarekin nahastu behar, hau \"Erabateko Dragoi Boletatik\" atera baitzen eta ez Lurreko jatorrizko boletatik Kokuen bezala."}
{"id": "71813", "revid": "6950", "url": "https://eu.wikipedia.org/wiki?curid=71813", "title": "Sekillagako zutarria", "text": "Sekillagako zutarria (edo Mugarriaundi, Arriaundi) izen bereko mendian dagoen zutarri bat da. Elgeako mendilerroan dago. Bere garaiera, 5,40 metrokoa da. Goiko muturrean, 45 zentimetroko garaiera baino ez du, baina, oinarria zuela uste den tokian, metro betekoa du. Mugarriluzekoa bezala, hareharriz osaturik dago, halakoa baita inguru hauetan agertzen den harria. Bertan jarria izan zenetik, zutik mantendu da, Espainiako Gerra Zibila arte. Garai horretan, arrazoi praktikoengatik, lurrera bota zuten. Eta halaxe dago orain ere, Saltarrikoa bezala.\nZutarri hau Bitoriano Gandiagak aurkitu zuen 1964. urtean."}
{"id": "71814", "revid": "1484", "url": "https://eu.wikipedia.org/wiki?curid=71814", "title": "Hilerri", "text": "Hilerria gorpuak uzten diren tokia da. Tokiko kulturaren arabera, gorpuak hilkutxa edo sarkofagoetan sar daitezke, edo baita oihaletan bildu bakarrik, lur azpian lurperatuta edo horma hilobietan, mausoleoetan edo beste hilobi batzuetan uzteko.\nOrokorrean, hilerriak komunitarioak izaten dira, hau da, bertan, komunitateko kideen hilobiak daude, baina hilobi kolektiboak izatera heldu gabe, hildako bakoitzak bere toki propioa baitu, nahiz eta, familiak hala erabakitzen badu, toki berean hainbat senide ere lurpera daitezkeen.\nHilerri gehienak, giza gorpuentzat izaten dira, nahiz eta antzinatetik animalia batzuentzako nekropoliak ere existitzen ziren arren, Saqqarako Serapeuma bezala, Egipton. Egun, animalientzako hilerriak ere existitzen dira, hildako maskotak lurperatzeko."}
{"id": "71815", "revid": "336", "url": "https://eu.wikipedia.org/wiki?curid=71815", "title": "Petr \u010cech", "text": "Petr \u010cech ([\u02c8p\u025btr\u0329 \u02c8\u02a7\u025bx]) (Plze\u0148, Txekiar Errepublika, 1982ko maiatzaren 20a - ) atezain postuan jokatzen duen futbolari txekiarra da. 2004tik 2015era Chelsea futbol klubean jokatu zuen. 2015ean Arsenalek fitxatu zuen.\nNazioarteko selekzio txapelketak.\n2002a geroztik Txekiar Errepublikako futbol selekzio nazionalarekin internazionala da."}
{"id": "71817", "revid": "119347", "url": "https://eu.wikipedia.org/wiki?curid=71817", "title": "UEFA Euro 2004", "text": "UEFA Euro 2004, Eurokopa 2004 edo UEFAren Europako Futbol Txapelketa 2004 Portugalen ospatu zen 2004ko ekainaren 12tik uztailaren 4ra. 16 selekzio nazionalek parte hartu zuten; Portugal zuzenean sailkatu zen txapelketaren antolatzailea izateagatik, eta beste 15 taldeek sailkapen fasea gainditu behar izan zuten.\nSailkapen fasea.\nSailkatutako taldeak.\nSailkatutako hamasei taldeak honako hauek izan ziren:\nEpaileak.\nHamabi epaile hautatu zituzten txapelketa osorako:\nEstatistikak.\nGoleatzaileak.\nEuro 2004ko goleatzaileak \nGolik azkarrena.\n2. minutuan: Dmitri Kirichenko (Errusia vs Grezia)"}
{"id": "71820", "revid": "105290", "url": "https://eu.wikipedia.org/wiki?curid=71820", "title": "Saiya", "text": "Saiyak (jatorrizko japonieraz \u30b5\u30a4\u30e4\u4eba edo \"saiyajin\") edo Espazioko Gerlariak euskarazko bertsioan, Dragoi Bola manga eta animeko gerlari arraza odolzalea dira. Son Goku eta Vegetaren arraza da, besteak beste. Freezerrek suntsitu aurretik, saiyak Vegeta Planetan bizi ziren eta Freezer berarentzat egiten zuten lan.\nDeskribapena eta oinarrizko azalpenak.\nSaiyak gizakien antza duen arraza estralurtar bat da, baina indar askoz handiagoa eta tximino buztana dute. Buztan hau behe mailako gerlarien ahulunea da, goi mailako gerlariek entrenamendu bidez gainditzen dutena. Ile eta begi beltzak dituzte, eta ilea ez zaie inoiz aldatzen, hau da, nahiz eta ilea moztu hazi egiten zaie betiko forma hartu arte (animean hau ez da guztiz errespetatzen: Nappak gaztetan ilea zuen, baina Lurrera heltzean ez; Dragoi Bola GTn Vegeta ilea mozten da eta ez zaio hazten.)\nHauen zeregina beste planetak eraso eta konkistatzea zen, gero erosle onenari ondasun eta teknologiaren truke saltzeko. Konkista burutzeko lehenik eta behin planeta aztertzen zuten, defentsarako zuten ahalmena zehaztuz. Honen arabera erabakitzen zen goi ala behe mailako gerlaria bidali. Bertakoen borroka gaitasuna bereziki apala zenean, haurrak ere bidali ohi zituzten; adibidez, Katxalot, behe mailako saiya bezala hartua, Lurrera bidali zuten jaio berritan, ez baitzegoen ahalmen handiko izakirik. Izaki ahaltsuagoak dauden planeten kasuan, saiya talde boteretsuagoak bidaltzen dira, bertako biztanle guztiekin bukatzeko. Orohar gorila erraldoi bilakatzeko ahalmenaz baliatzen ziren erresistentzia handia zen planetetan, halako egoeran ia menperaezinak baitira.\nSaiyak izaki oso harroak dira, indarrean bakarrik sinesten dute eta unibertsoko beste edozein arrazaren gainetik egotea da beraien helburua. Beste inork ez duen ahalmena dute: borrokatzen duten bakoitzean, beraien indarrak gora egiten du. Ez dute inolako sentimendurik erakusten besteengana. Odol hotzekoak eta bihozgabeak, saiyak arraza boteretsua eta arriskutsua dira.\nIzenaren jatorria.\nJaponierazko \"Saiyajin\" (\u30b5\u30a4\u30e4\u4eba \"\") hitza, bere \"-jin\" atzizkiak erakusten duenez, jentilizioa da. Beraz, hitzaren esanahia \"Saiyako biztanlea\", \"Saiyatarra\" edo, zentzu orokorragoan, \"pertsona Saiya\" da. \"Saiya\" beraren esanahiari dagokionez, japonierazko hitz joko bat da. \"Yasai\" (jatorrizko japonieraz \u91ce\u83dc edo \"barazkia \") hitzaren silabak ordenaz aldatuz \"saiya\" bihurtzen da. Hau argi eta garbi ikusten da arraza garbiko saiyen izenei begiratuta: barazki ezberdinen ingelesezko izenen japonierazko ahoskeraren aldaerak dira.\nGorila erraldoi.\nSaiyek berezkoa duten eraldaketa bat da. Hau gertuko izar baten argia islatzen duen argizagi bati zuzenean begiratzena gertatzen da (Lurrean Ilargi betea bezala). Hala ere ez du edozein argizagik balio, honek \"Blutz\" izpiak deritzonak igorri behar ditu, izpi hauen \"Zenit\" uhin maila jakin bat dute eta begietatik sartzean eraldaketa eragiten dute. Eraldaketa hau gauzatzeko beharrezkoa da ere gerlariak isatsa galdu ez izana. Eraldatzean gorila erraldoi baten itxura hartzen dute (King Kong bezala, baina buztanarekin).\nSuper Saiya.\nEgoera honetan gerlariak lehen aldaketa bortitza jasaten du. Bere indarra nabarmen hazten da, ilea hori kolorekoa eta tente jartzen da eta begiek berde kolore argi bat hartzen dute. Saiyen harrotasuna ere hazi egiten da egoera honetan. Eraldatu ahal izateko sumindura eraso handi bat behar da.\nPertsonaia saiyak.\nFamilia zuhaitz honetan azaltzen dira mangan agertutako arraza saiyako pertsonaiak eta elkarren artean dituzten loturak.\n1 Oroitzapenetan baino ez dira agertzen. 2 Gizakiak (ez dira saiyak). 3 Erdi saiyak. 4 Saiya laurdena.\nAnimean soilik agertutakoak.\nDragoi Bola animean mangan agertzen ez diren beste zenbait saiya ere agertzen dira:"}
{"id": "71821", "revid": "46640", "url": "https://eu.wikipedia.org/wiki?curid=71821", "title": "Jatorrizko gidoi onenaren Oscar Saria", "text": "Jatorrizko gidoi onenaren Oscar Saria Estatu Batuetako \"Zinemako Arte eta Zientzia Akademiak\" gidoigile bozkatuenari ematen dion saria da, jatorrizko lan onenak saritzeko, hau da, aldez aurretik argitaratura dauden edukietan oinarritzen ez direnak. Izendapenak gidoigileek egiten dituzte, baina irabazleak akademiko guztien artean erabakitzen dira. Ondorengo zerrenda ekoizpen urtearen arabera da sailkatua. Hau da, 1999ko saridunak 2000n jaso zuen Oscar. Irabazleak lehenengoak agertzen dira, letra lodian."}
{"id": "71823", "revid": "105290", "url": "https://eu.wikipedia.org/wiki?curid=71823", "title": "Dragoi Ilunak", "text": "Dragoi Ilunak (\u90aa\u60aa\u9f8d, Jaakury\u016b) Dragoi Bola GTko pertsonaia talde bat dira. Zortzi agertu ziren, hasierako bat eta Dragoi Bola bakoitzeko beste bana.\nKokuen No Ry\u016b.\nKokuen no Ry\u016b (\u9ed2\u7159\u306e\u9f8d, ke beltzeko Dragoia), Dragoi Bola GTn Gokuk Super Zibor 17 garaitzean Lurreko Dragoi Boletatik agertzen den Dragoia da. Dragoi Bolak pitzatu egin ziren gehiegizko erabileraren ondorioz eta Sheneron atera beharrean, itxura gaiztoko dragoi beltz-urdindu bat agertu zen. Honek ez zien kasurik egiten eskariei eta 7 Dragoi Ilunen iritsieraren berri eman zien, bakoitza noizbait eskatu zitzaien desio batetik sortua. Hau izan zen bere agerpen bakarra gero aipatutako zazpi dragoietan banatzeko.\nIzar bateko Dragoia: Ih Shinron.\nDragoi hau izar bateko Dragoi Bola ordezkatzen duena da eta Son Goku eta lagunek bizi osoan aurkitu duten etsairik gogorrena da, bere elementua ilunasuna da. Cell eta Ziborrek hildakoak pizteko desiotik agertu zen. Bere agerpena ikusgarria izan zen bere lehen lana 4 izarreko anaia akabatzea izan baitzen. Zuen indarraz jabetuta, 1 izarrak bere indar guztia erabili zuen Goku estuasunean jartzeko, Super Saiya 4 egoeran egonda ere ezin baitzuen garaitu. Baina Ryuken Bakuhatsu (Dragoi kolpea) teknikaren erabilera onari esker garaitu ahal izan zuen izar bateko dragoia. Hala ere Dragoiak zuen indar fisikoak berriz osatzea ahalbideratzen zion, eta geinera, Dragoi Bolak xurgatu zituen izugarrizko indarra bereganatuz. Botere berri honekin Goku zapaldu zuen; Vegetak salbatu zuen Super Saiya 4 bilakatuta. Gero Vegeta eta Goku Gogetan fusionatu ziren, arazo larriak eragingo zizkiona izar 1i. Dragoiaren zorterako fusioa uste baino lehen desegin zen. Azkenean Dragoia Gokuren Indar Unibertsalaren eraso ikaragarri batek suntsituko zuen. Indar Bola hau unibertso guztiko energiaz osatua izan zen.\n2 izarreko Dragoia: Ryan Shinron.\nDragoi honek 2 izarreko bola ordezkatzen zuen eta kutsadura sinbolizatzen zuen. 2 izar Bora berpiztean sortutako energia negatibotik sortu zen. 5 izarren arabera bera zen Dragoirik ahulena, baina ingurua kutsatzeko zuen gaitasunaren ondorioz, kontuan hartzeko moduko etsaia zen. Lurreko bere agerpenaren ostean, 2 izarrek laku handi bat kutsatu zuen. Bertan borrokatu zen Pan eta Gokuren aurka. Laku kutsatuak hauek bien indar guztia xurgatu zuen eta Dragoiak nekatu arte jipoitu zituen. Goku eta Pan lakuaren ondora bota eta gero, Gokuk ur garbi txorrotada batekin eraso zion. Eraso honek asko ahuldu zuen Dragoia eta azkenean Goku eta Pan-en eraso bateratu batekin garaitua izan zen.\n3 izarreko Dragoia: San Shinron.\nDragoi hau 4 izarren anaia bikia da. 3 izarreko bolaren ordezkaria da eta bere elementua izotza. Lurtarrek (Z gerlariek ezik) Boo Ahaltsua gaiztoa izan zela ahazteko eskaeraren ondorioz sortutako energia negatiboaren ondorioz eratu zen. 3 izar bere anaiaren guztiz kontrakoa, ez baitu batere ohorerik. Pan jipoitu ondoren Goku eta 4 izarren arteko borrokan sartu zen. 4 izarrek bere berotasunarekin botatako likido bati esker Goku garaitzeko zorian egon zen baina izar 1 agertu zen. Azkenean Gokuk Ryuken Bakuhatsu (Dragoi kolpea) batekin akabatu zuen.\n4 izarreko Dragoia: Suh Shinron.\n4 izar Satan Bihotz Txikik betirako gaztetasuna eskatu izanaren ondorioz sortu zen eta bere elementua sua da. Bere bola lau izarrekoa da eta zalantza gabe Gokuren aurka borrokatu den etsairik ohoretsuena da, Pan konorte gabe utzi baitzuen Gokuren aurka borrokatzeko. Beste Dragoien bezala eraldatzeko gaitasuna zuen, baina eraldaketa hau \"power up\" bat zen, Gokuren Kaioteren erasoa modukoa. Indar honekin Goku Super Saiya 4ren aurka borrokatu zen. Borroka itzela izan zen baina ezin izan zuten amaitu 3 izar (4 izarren anaia bikia) sartu baitzen borrokan. Geroago izar 1 agertu zen 4 izar larriki zaurituta utziz. Ordu batzuk geroago, izar 1 eta Gogetaren arteko borrokaren ostean 4 izarrek ia akabatu zuen izar 1 bere burua sakrifikatuz. jokoan jokatu daitekeen pertsonaia da.\n5 izarreko Dragoia: Uh Shinron.\n5 izarreko bolaren ordezkaria da eta bere elementua elektrizitatea da. Bere jaoitza Goku, Vegeta eta Napparen aurka borrokatzeko berpizteko desioa betetzean sortutako energia negatiboaren ondorioa da. Lurrera iristean hiri batera joan eta gelatina antzeko gai batekin bertako energia elektriko guztia xurgatu zuen. Goku eta Pan-enangandik mehatxatuta sentitu ostean, sustantzia gorri guztiak erakarri eta Dragoi handiago eta indartsuagoa bilakatu zen. Dragon Thunder batekin eraso zien Goku eta Pan-i eta Super Saiya 4 bilakatuta ere ezin izan zuen geratu erasoa Gokuk. Azkenean euri zaparrada batek bere gelatinazko gorputza desegin eta guztiz ahuldu zen.\n6 izarreko Dragoia: Ryu Shinron.\n6 izarreko bola zeraman eta bere elemntua airea zen. Dragoi hau pixka bat traumatizatuta zegoen Oolong-ek kuleroak eskatzean sortutako energia negatibotik eratu baitzen. Lurrera iritsi ostean, Odohime bezala mozorrotu eta arrantza leku batera joan zen; bertan biztanleei arrain kopuru handiak eskaintzen zizkien. Herritarrek arrantza utzi eta egun guztia mozkortuta Odohime gurtzen pasatzen zuten. Goku eta Pan iristean tornado bidez eraso zien. Bere eraso bortitzena Giant Tornadoa zen, Goku larrialdian ipini zulearik. Indar eremu moduko bat ere bazuen. Azkenean kaio batek goitik eraso zitekeela jakin eta Pan-ek konorte gabe utzi zuen tximista batez. Indar eremua desagertu eta bere egoera normalera itzuli zen. Gokuren Kame Hame Ha batekin txikitu zen.\n7 izarreko Dragoia: Chih Shinron.\n7 izarreko bola zeraman Dragoia zen eta bere elemnetua Lurra zen. Dragoi hau Arte Martzialen Txapelketan Goku eta Vegetaren arteko borrokan izandako hildakoak berpizteko eskaerarekin sortutako energia negatiboaren ondorioz eratu zen. Ziur aski Dragoi ahulena berau zen, baina edozein organismo bizi asimilatzeko gai zen. Lurrera iritsi ostean, sator bat asimilatu eta bere indarra gehitu zuen. Gainera satorraren itxura hartu eta bere gaitasunak ere bereganatu zituen; lurra zulatuz lurrikarak eragiten zituen. Goku Super Saiya 4k ez zuen inongo eragozpenik izan 7 izarrekin baina bere bolarekin Pan asimilatu eta bere indarra izugarri hazi zen. Goku askoz indartsuagoa zen baina bere bilobari min egiteko beldurra zuen. Gokuk Pan askatzea lortu eta 7 izar Kame Hame Ha x10 batekin txikitu zuen."}
{"id": "71827", "revid": "69297", "url": "https://eu.wikipedia.org/wiki?curid=71827", "title": "Fredric March", "text": "Fredric March (Racine, 1897ko abuztuaren 31 - Los Angeles, 1975eko apirilaren 14a) aktore estatubatuarra izan zen. Benetako izena Ernest Frederick McIntyre Bickel zuen eta Racinen, Wisconsinen, munduratu zen. Oinarrizko ikasketak eginda, Wisconsin-Madison unibertsitatean jardun zuen. Banku batean ekin zion lanari, baina apendizitis larri batek zer pentsatu eman zion eta bestelako beharra nahi zuela erabaki zuen. Figurazio eta estra lanetan ibili zen hainbat filmetan 1920an hasita, eta 1926an Broadwayra jo zuen, handik gutxira Paramount Pictures konpainiarekin sinatzeko.\nLanak.\n1930ean Oscar sarietarako lehen izendapena jaso zuen ( \"The Royal Family of Broadway\"), eta bi urte geroxeago lehenengoa irabazi: gizonezko aktore onenaren Oscar saria eman zioten \"Dr. Jekyll and Mr. Hyde\" filmean eginiko lanagatik. 1946an, ostera ere sari berori irabazi zuen: \"The Best Years of Our Lives\".\nMarchek zinemarako zein antzerkirako lanak osatu zituen bere ibilbidean, ezin bata edo bestea alde batera laga. Ez zuen estudioekin epe luzerako kontraturik sinatu, eta agian horregatik ez zuen, bere garaiko aktoreek egin ez zuten legez, hainbeste filmetan parte hartu.\nArthur Miller antzerkigilea Marchen auzokoa zen eta \"Death of a Saleman\" lana 1949an Elia Kazanek zinemara egokitu behar izan zuenean Fredric aritzea nahi zuen idazleak. Aktoreak, ordea, ezetz esan zion eskaintzari; eta beharbada damutu zitzaion, handik hiru urtera antzezlanaren bigarren bertsioan parte hartu baitzuen, 1951n Laslo Benedek-ek zuzendua. Oskar sarietarako izendatu zuten ostera ere.\nAzken aldiko lanik garrantzitsuena akaso Spencer Tracyrekin batera antzeztutako \"Inherit the Wind\" (1960) filma izan zen.\nFlorence Eldridge aktorearekin ezkondu zen 1927an eta Connecticut izan zuen bizileku. Ideia aurrerakoiak zituen, eta kritika nahikotxo jaso zituen Espainiako Gerra Zibila zenekoan jendaurrean errepublikanoen alde azaldu izanagatik.\nGaixo zela lan ederra egin zuen 1973ko \"The Iceman Cometh\" filmean. Prostatako minbiziak jota hil zen 1975ean."}
{"id": "71828", "revid": "201", "url": "https://eu.wikipedia.org/wiki?curid=71828", "title": "Floretea (arma)", "text": ""}
{"id": "71829", "revid": "201", "url": "https://eu.wikipedia.org/wiki?curid=71829", "title": "Buenavista Muinoa", "text": ""}
{"id": "71830", "revid": "105290", "url": "https://eu.wikipedia.org/wiki?curid=71830", "title": "Yi Xing Long", "text": "Yi Xing Long (Izar 1eko Dragoia) Dragoi Bola GT animeko fikziozko pertsonaia da. Hau, beste Dragoi Ilunak bezala, \"Dragoi Bolen\" bidez desio bat betetzean sortutako energia negatiboaren ondorio da.\nYi Xing Long \"Dragoi Bolei\" Freezer, Ziborrek eta Cellek hildakoak berpizteko eskarien ondorioz sortutako energia negatibaren ondorioz eratu zen. Honek dragoi guztietan indartsuena bilakatzen du (guztira 7 dira). \"Dragoi Bola\" guztiak xurgatuta eraldatu egiten da, Goku Super Saiya 4ren energiaz gainkargatu ostean.\nOmega Shenron.\n7 \"Dragoi Bolak\" xurgatu ostean Dragoi Bolako erabateko etsai bilakatu zen. \"Dragoi Bola\" guztiak barnean zituenez, beste Dragoi Ilun guztien botereak bereganati zituen, 4 izarrekoarenak besteak beste. Bere azken erasoarekin \"Energia Negatibodun Indar Bola\", Lurra txikitzen saiatu zen baina ez zuen lortu. Vegeta eta Goku aurka batera borrokatzeko bezain indartsua zen, biak Super Saiya 4 mailan zeudela. Beraz, hauek biak bateratzea beste biderik ez dute.\nDragoi honen indarra gainditu zezakeen bakarra Gogeta Super Saiya 4 mailan zen. Baina ez zuen helburua lortu, izan ere bere harrotasunaren ondorioz denbora alperrik galdu zuen (10 minutu baino ez zuen iraun bateraketak, bateraketa normal baten heren bat) iseka egiten eta jolasten egon zelako garaitu egin zezakeenean. Yi Xing Long azkenean Gokuren \"Indar Unibertsalaren\" eraso batekin akabatu zen. Eraso hori unibertso guztiko energiaz osatu zen (serieko eraso indartsuena)."}
{"id": "71831", "revid": "512", "url": "https://eu.wikipedia.org/wiki?curid=71831", "title": "Super Saiya", "text": "Super Saiya (jatorrizko japonieraz \u8d85\u30b5\u30a4\u30e4\u4eba edo \"S\u016bp\u0101saiyajin \") edo Goi Gerlaria euskarazko bertsioan, Dragoi Bola manga eta animean Saiya arrazaren eraldaketa bat da. Indar handiagoa ematen duen eraldaketa fisikoa da eta normalean aldaketa hau min handi baten edo haserre aldi handi baten ondorioz ematen da. Fisikoki aldaketak gertatuko zaizkio ilearen luzeran eta kolorean; kolore eta luzera ezberdinak izan ditzake mailaren arabera. Masa muskularra eta begien kolorea ere aldatzen dira.\nSuper Saiyaren kondaira.\nFreezerren sagan, Vegetak saiyen kondaira bat aipatzen du. Honek dioenaren arabera, 1000 urtean behin beste Espazioko Gerlari guztiek baino borroka indar askoz handiagoa duen bat agertzen da. Odola eta borroka maite omen ditu. Mangan ezagutu aurretiko azken Super Saiya Dragoi Bolako kronologiaren arabera 0 urtearen aurreko 288. urtean agertu omen zen eta kaosa eta txikizioa zabaldu omen zituen unibertsoan. Kondaira hau ezagututa eta saiyen indarra zein abiaduratan gehitzen zen ikusita Freezerrek Vegeta Planeta deuseztu eta Espazioko Gerlariekin amaitzea erabaki zuen.\nElezahar honek Super Saiya bakarra aipatzen du, baina seriean zehar hainbat pertsonaiak lortuko dute borroka maila hau. \"Suaren borroka\" (Toei Animation) izeneko filma, Dragoi Bola Zren 8. filma, kondaira honetaz baliatzen da Broly izeneko Super Saiya oso indartsu bat sortzeko. Filmetan bakarrik agertzen den Super Saiya hau kondairako Super Saiya dela esaten da.\nSuper Saiya mailak.\nHainbat Super Saiya maila daude.\nSuper Saiya 1.\nSuper Saiya 1 (jatorrizko japonieraz \u8d85\u30b5\u30a4\u30e4\u4eba1 edo \"S\u016bp\u0101saiyajin 1 \") egoeran gerlariak lehen aldaketa bortitza jasaten du. Bere indarra 50 aldiz handiagoa da, ileak hori kolorea hartzen du eta altxatu egiten da, begiak berde kolorekoak bihurtzen dira. Saiyen harrokeria nabarmen hazten da egoera honetan. Eraldaketak gerlariari bihotzean sentimendu garbi bat sortzen dio eta honekin batera baita sentimendu askoren arteko nahasketa bat ere, amorru kontrolaezin bat sortuz. Gokuren kasuan, hau Freezerrek Krilin hiltzean ikusi zen. Vegetaren kasuan ezin zuelako jasan Goku Super Saiya bilakatzea eta bera ez. Vegeta motibatu egin zen bere bihotzean gaiztotasun sentimendu puru bat aurkitzean.\nMaila hau lortu dutenak:\nSuper Saiya Dai Ni Dankai.\nSuper Saiya Dai Ni Dankai (~\u7b2c2\u6bb5\u968e \"\", \"~ Bigarren etapa\" esan nahi du): Super Saiyatik pauso bat harago. Masa muskularra eta indarra handiagoak dira. Maila hontara iristeko Super Saiya egoeran egindako entrenamendu gogorra behar da. Vegeta eta Trunksek lortzen dute Denbora eta Espazioaren gelan entrenatu ostean. Trunksek eraldaketa hau erabiliko du etorkizunera itzuli eta ziborrak eta Cell akabatzeko.\nMaila hau lortu dutenak:\nSuper Saiya Dai San Dankai.\nSuper Saiya Dai San Dankai (~\u7b2c3\u6bb5\u968e \"\", \"~ Hirugarren etapa\" esan nahi du): maila honen indarra ikaragarria da, baina masa muskularraren handitzearen ondorioz erabiltzaileak abiadura galtzen du, erreflexuak galtzen ditu, nekatu egiten da eta oso azkar ahultzen da, beraz eraldaketa hau akastuna dela esan genezake. Trunks forma honetan Cell garaitzen saiatu zen baina bere akatsak Celli bidea ireki zion. Vegetak ere bazuen forma hau hartzeko ahalmena, baina akatsa izan zitekeela konturatzen da. Goku ere berdinaz konturatzen da.\nMaila hau lortu dutenak:\nSuper Saiya Full Power.\nSuper Saiya Full Power (jatorrizko japonieraz \u8d85\u30b5\u30a4\u30e4\u4eba\u30d5\u30eb\u30d1\u30ef\u30fc \"\", japonierazko ahoskera mugatuan \"S\u016bp\u0101saiyajin Furu Paw\u0101\"): Super Saiya Dai San Dankai baten goreneko indarra baina abiadura eta erreflexuak galdu gabe eta energia gehiagorekin. Telesailean lehen aldiz Gokuk Cell Perfektuaren aurka burutu zuen borrokan ikusten da. Eraldaketa hau Gokuk garatzen du eta Son Gohani, biek denbora luzez maila hau eustea lortuko balute, indarra izugarri haziko litzatekeela azaltzen dio. Beraien entrenamendua eraldaketa egun guztian jasatea zen. Entrenamendu honi esker Super Saiyaren kontrol erabatekoa lortzen da, harrokeria eta amorrualdi gabe eta energia galera gutxiagorekin.\nMaila hau lortu dutenak:\nSuper Saiya 2.\nSuper Saiya 2 (jatorrizko japonieraz \u8d85\u30b5\u30a4\u30e4\u4eba2 edo \"S\u016bp\u0101saiyajin 2 \") egoeran Full Power egoerako indarra baino 10 aldiz handiagoa da (Vegetarengan indarra askoz gehiago biderkatu zen Goku eta Majin Vegetaren arteko borrokan ikusi zen bezala) eta entrenamendu gogor baten ostean (Goku eta Vegetak legez) edo sumindura leherketa baten ondoren (Son Gohan bezala) lortzen da. Gerlariaren ilea oso tente jartzen da, hori kolorekoa izaten jarraitzen du eta gainera kopeta eta bekainek gogor itxura handiagoa hartzen dute. Auran distira elektrikoak ageri dira eta askoz distiratsuagoa da. Begiak berde argiagoak dira. Gerlariaren harrotasuna asko hazten da.\nForma hau lortu zen lehen aldia Cellen Jokoan izan zen, Son Gohanek lortu zuen. Cellek bere lagunak nola erasotzen zituen eta Zibor 16 nola akabatzen zuen ikustean, segundo batzuetako lapsus baten ondoren, izugarrizko sumina atera eta Son Gokuren indarra harrigarriro gainditu zuen. Cellen osteko bake urteetan Gokuk eta Vegetak ere maila hau lortu zuten.\nMaila hau lortu dutenak:\nSuper Saiya 3.\nSuper Saiya 3 (jatorrizko japonieraz \u8d85\u30b5\u30a4\u30e4\u4eba3 edo \"S\u016bp\u0101saiyajin 3 \") Gokuk Beste Munduan egindako entrenamenduari esker lortutako maila da. Forma honetan indarra ikaragarri hazten da baina energia kontsumoa oso handia da, beraz, oso nekagarria eta ezegonkorra da eta ezin zaio denbora askoz eutsi. Ilea asko luzatzen da; Gokuri gerritik beherago. Aura zirkularragoa da eta distira elektrikoak dauzka. Asko kostatzen da maila hau lortzea eta gehiago denbora luzez irautea. Misteriotsuki gerlariaren bekainak desagertu egiten dira (muskuluen handitzearen ondorio izan daiteke). Gokuk ez du maila hau Vegetaren aurkako borrokan erabiltzen, oraindik ez baitzuen guztiz kontrolatzen eta bere Lurreko egonaldia laburragoa izan zitekeelako, energia kontsumo altuaren ondorioz behar baino lehenago amaituko zitzaiolako denbora. Horregatik maila hau %100ean, Gokuk azalduko duen moduan, Beste Munduan bakarrik erabil daiteke, han ez baititu izaki bizidun batek dituen mugak, edo bestela oso gogor entrenatu beharko litzateke Lurrean.\nLehen aldiz Boo Ahaltsuaren aurka erabiliko du maila hau.Indar honekin deabrua akabatuko zukeen ez balitz honen birsortzeko ahalmenagatik. Gotrunksek ere maila hau lortu zuen Denbora eta Espazioaren gelan Super Booren aurka. Ezaugarriak Gokurenaren berdinak dira, baina Gotrunksek ez du halako kalparrik, baina ilea luzeagoa duela ematen du, belaunetarainokoa (izan ere Gotrunks ez dauka Gokuren altuera). Gotrunksek ere ezin du denbora luzez iraun maila hau, 5 minutu eskas, baina bere kasuan indarraren gehikuntzak fusioaren denbora mozten duelako da. Gotrunks Super Saiya 3ren indarra Gokuren egoera horretakoa baino txikiagoa da, Hildegarnen aurkako borrokan ikusi zen bezala (pelikula batean bakarrik).\nMaila hau lortu dutenak:\nFilmetan bakarrik.\nToei Animation estudioak sortutako filmetan beste bi maila ageri dira, mangan eta anime seriean sekula agertu ez direnak:\nDragoi Bola GTn bakarrik.\nSuper Saiya 4.\nSuper Saiya 4 (jatorrizko japonieraz \u8d85\u30b5\u30a4\u30e4\u4eba4 edo \"S\u016bp\u0101saiyajin \") Dragoi Bola GTn bakarrik ageri den maila da. Espazioko Gerlari baten maila definitiboa da, eta gerlaria maila honetara iristeko Super Ozaru mailatik pasa behar da (horretarako beharrezkoa da saiyak buztana izatea). Super Ozaru maila hartuta gerlaria bere burua kontrolatu eta indar gehiago biltzeko gai bada, Super Saiya 4 egoerara pasa ahal izango da, forma normalera itzuliz. Gerlariaren itxura ezberdina da kasu bakoitzean: ile asko ateratzen zaio gorputzean eta gerlariaren arabera arrosa kolore ilunekoa (Goku) edo gorri bizia (Vegeta) eta buruko ilearen kolorea beltza (Goku) edo marroi gorriska (Vegeta) bihurtzen da. Maila honetan duten indarra Super Saiya baten goreneko indarra da. Kanpo laguntzarik gabe maila hau lortu zuen bakarra Goku izan zen. Vegetak Bulmak asmatutako makina bat behar zuen \"blutz izpiak\" gehitzeko, ez baitzeukan buztanik.\nBada, hala ere, polemika bat maila honen eta Super Saiya 3ren artean: Gokuk, maila biak lortu zituen saiya bakarra, Super Saiya 4 maila denbora luzez jasan zezakeen, baina inoiz ez zen izan gai (ezta gorputz nagusia zuenean ere) Super Saiya 3 maila denbora luzez mantentzeko. Hau Boo Ahaltsuaren aurkako azken borrokan ikus daiteke; Gokuk indarra gehitu beharrean ahuldu egiten da eraldaketa galdu eta betiko itxurara itzuliz. Azalpen bat izan liteke Super Saiya 3 maila lortzen duenetik Super Saiya 4 lortzen duenera arte 15 urte igarotzen direla, nahikoa denbora entrenatuz Super Saiya 3 maila kontrolatzeko eta baita 4a lortzeko ere. Haur gorputzarekin Gokuk indar asko galtzen du Vegeta Umeren aurkako borrokan ikus daitekeen bezala (Super Saiya 3 maila minutu gutxi batzuez bakarrik iraun dezake) baina Super Saiya 4 egoeran nagusiaren gorputza hartzen duenez, gai da egoera hori mantentzeko.\nGokuren aldaketa fisikoa haur gorputzetik nagusi gorputzera Super Saiya 4 bihurtzean ez dago batere argi. Ez da inoiz azalpenik ematen zergatik Gokuk Super Saiya 4 egoera galtzean haur bilakatzen den. Arropak ere tamainaren arabera aldatzen dira. Gauza harrigarriena lehen aldiz maila hau hartzean gertatzen da. Super Ozaru bilakatzean arropa guztia puskatu behar litzaioke (beti bezala) baina Super Saiya 4 bilakatzean arropa dauka berriz ere eta gainera bere gorputzaren tamainara egokitua. Honen justifikazio txiki bat ikus daiteke Super Ozaru bilakatzean bularraldeko arropa bakarrik hausten baitzaio. Eskuturretakoak, zapatak eta prakak bere horretan mantentzen dira bortizki Ozaru bilakatzen den arte. Dena dela, arropa aldaketa honek misterio bat izaten jarraitzen du. Esan beharra dago Gokuk Super Saiya 4 maila gainditu zuela Gohan eta besteek energia eman ziotenean Izar Bateko Dragoia menperatzeko. Honela biak maila berean jarri ziren Dragoiak bolak xurgatu zituen arte.\nMaila hau lortu dutenak:"}
{"id": "71840", "revid": "512", "url": "https://eu.wikipedia.org/wiki?curid=71840", "title": "Mesentzefalo", "text": "Mesentzefaloa entzefaloaren enborraren segmenturik altuena da. Entzefaloaren enborreko zubia, Varolioren zubi bezala ere deitua, eta zerebeloa dientzefaloarekin konektatzen ditu. Bere luzerako ardatza aurrerantz okertzen da, eta pedunkuluak erdialdetik aldentzen dira Pacchioniren foramenetik igotzen diren heinean, dagokion garun hemisferioan sartzeko. Entzefaloaren enborraren zubiarekin duen muga ondo adierazita dago, ildo pontomensentzefalikoaren aldetik, eta, gorengo muga zintatxo optikoek adierazten dute. Silvioren akueduktua izeneko hodi estu batek zeharkatzen du, likido zefalorrakideoak betetakoa. \"tektum\"ak, (sabaia), mesentzefaloaren zati dortsalean dagoena, eta tegmentuak, tektumaren azpian dagoen mesentzefalo zatiak osatzen dute. Egitura erretikulatuaren mutur errostralean, begien mugimenduak kontrolatzen dituen hainbat nukleo, akueduktuaren inguruko materia grisa (neuronen gorputz zelularrek osatutakoa), nukleo gorria (eta mugimendu sistemaren osagai garrantzitsu diren substantzia beltza) bere barnean hartzen ditu.\nHonako hauek deskriba daitezke:"}
{"id": "71841", "revid": "336", "url": "https://eu.wikipedia.org/wiki?curid=71841", "title": "Enbrioi", "text": "Enbrioia garapenaren lehen etapetan dagoen organismo zelulanitza da. Sexu bidez ugaltzen diren organismoetan, espermatozoide eta obulu baten bateraketak, ernaltze prozesuan, zigoto baten eraketa adierazten du, bi \"guraso\"en DNAren konbinaketa bat du.\nBere eraketaren hurrengo pausoan, zigotoak zatiketa prozesu bat hasten du, zelula kopuruaren handitze bat bultzatzen duena, blastomero izena hartzen dutena. Geroago, ezberdintze zelular prozesu bat hasten da, gorputzeko organo eta ehun ezberdinak eratuko dituena, ezarritako patroi baten arabera, azken organismoan amaitzeko. Ezberdintze zelular prozesu honetan hiru etapa ezberdin daitezke: blastulazioa, gastrulazioa eta organogenesia.\nEnbrioiaren garapena amaitzen denean, organismoak \"umeki\" izena hartzen du eta, erditze unerarte bere garapena jarraituko du.\nGiza enbrioiaren garapena.\nHaurdunaldia, espermatozoide batek obulu bat ernaltzen duenean hasten da, eta zigoto bat sortzen da, emakumearen Falopioren tronpa izeneko obulu hodian gertatzen den prozesua. Zigotoa, lehenik, bi zelulatan banatzen da, ondoren, lau, zortzi, hamasei, hogeita hamabitan, laugarren egunean morulara iritsi arte. Zigotoak bere bidea jarraitzen du umetokian kokatzen den arte, ernaltzea gertatu eta handik 4tik 7 egunetara. Ernaltzea gertatu eta hogeita hamar ordura, zigotoak bere lehen zatiketa zelularra jasaten du.\nEnbrioiak, hala deitzen baita une honetatik aurrera, zatitzen jarraitzen du Falopioren tronpa zeharkatzen ari den heinean. Umetokiaren paretan, gutxi gora-behera, ernalkuntza gertatu eta 6 egun geroago kokatzen da. Une horretan, disko erako enbrioi masa duen zelula esfera bat bihurtu da. Bigarren astean, plazenta eratzen hasten da, enbrioia elikatzen duena, hasierako hiru ehun mota ezberdinez osatua: endodermoa, mesodermoa eta ektodermoa. Hirugarren astean zehar, hodi neurala eratzen da, nerbio sistemaren aurrekaria. Enbrioiaren atzealdean somita edo somite izeneko gihar ehun masak eratzen dira, eta, hortik, organo eta guruin garrantzitsuenak sortuko dira. Odol hodiak, eta liseriketa barrunbearen lehen urratsak, aste honen azken aldera agertzen dira.\nLehen hilabetea amaitzen denean, organo garrantzitsu guztiak garatzen hasiak daude. Begiak, nabari daitezke, besoak eta hankak agertzen hasten dira, eta, lehen aldiz, lau barrunbetako bihotz bat punpaka hasten da. Prozesu honetan zehar, umetokian segmentatzen hasten da, eta blastula egoerara heltzen da. Blastozitoan gertatzen diren aldaketa batzuk ezberdintzea eta bi zelula mardultasunen eraketa zehazten du: bata, barrukoa, enbrioblastoa, enbrioiaren egitura propioak sortzen dituena, eta bestea, kanpokoa, trofoblastoa, plazenta eta enbrioiaren beste eranskinak eratzen dituena. Endometrioa elikatzen da eta blastozitoa har dezake, eta, behin han, hau, amaren odol hodiekin kontaktuan sartzen da. Enbrioia plazentara lotzen duen zilbor-hestea ere eratzen da.\nBigarren hiruhilekoan, fetua idarrez hasten da mugitzen.\nHirugarren hiruilekoan, fetua erabat garatzen da eta gizakion antzekoa da guztiz."}
{"id": "71842", "revid": "119347", "url": "https://eu.wikipedia.org/wiki?curid=71842", "title": "Espermatozoide", "text": "Espermatozoidea edo espermioa zelula haploidea da, animalietan, arren ugalketa zelula edo gametoa dena. Espermatozoideak barrabilen barnean eratzen dira. Hoditxo hauen paretak, espermatogonia direlakoekin tapizatuak daude. Hauek, lehenengo, mitosi bidez, eta, ondoren, meiosi bidez zatitzen dira, zelula haploideak sorrarazteko, espermatida izena hartzen dutenak, ezberdintze bidez, azkenik, espermatozoideetan bihurtzen direnak.\nEspermatozoideak ikusi ahal izan zituen lehena, Anton van Leeuwenhoek izan zen, 1679an, potentzia handiko lehen mikroskopioak asmatu zituena.\nEspermatozoidearen tamaina eta egitura.\nEspermatozoideak, honako zati hauetaz osatuta daude:\nEzaugarri esklusiboak espeziearen arabera.\nHarreman ez zuzen bat existitzen da eiakulazioaren bolumenaren eta espermatozoide kontzentrazioaren artean espeziearen arabera:\nUgaztun batzuetan, gizakiak barne, espermatozoideak, gorputzeko batez bestekoa dena baino tenperatura baxuagoan ekoitziak izan behar dira, gizakien kasuan, gorputzeko tenperatura baino 2 gradu gutxiagoan, horregatik daude gorputzetik kanpo.\nEspermatozoide ekoizpena.\nEspermatozoideak, barrabiletako hazi hoditxoetan ekoizten dira, espermatogenesi deritzon prozesu batean. Prozesu honetan, espermatogonia izeneko zelula biribil batzuk zatitu eta ezberdindu egiten dira, espermatozoide bihurtu arte."}
{"id": "71843", "revid": "8261203", "url": "https://eu.wikipedia.org/wiki?curid=71843", "title": "Lupetz", "text": "Lupetza material solte bat da, harea fina eta buztinaren arteko granulometriaduna. Sedimentu klastiko ez koherente bat da, ibaiek eta haizeak zintzilik garraiaturikoa, ur bideen ohantzean edo urpean hartutako lurretan metatzen dena. Honela sailkatzeko, partikulen diametroak 0.002 eta 0.06 mm artean egon behar du.\nOso tipikoa da Nilo ibaiak metaturiko lupetza, nekazaritzarentzat lur emankorra ematen zuten sarri gertatzen ziren uholdeen ondoren, Antzinako Egiptotik, isuri hau, Asuango Presaren bidez moztu zen arte.\nKohesiorik ez duenez, bertan eraikitzeko lur zaila izaten da, arazoak franko ematen dituena, eta, arkitektura edo ingeniaritza lanetan, zimentazio sistema bereziak hartu behar dira.\nLupetz organikoa: Buztina, lokatza, landare hondakinak.\nLupetz ez organikoa: Harkaitzen hautsa barneratuz. Mota honetan dago Pampako loessa: lupetz fina estratifikaziorik gabe."}
{"id": "71844", "revid": "119347", "url": "https://eu.wikipedia.org/wiki?curid=71844", "title": "Ausa Gaztelu", "text": "Ausa Gaztelu Aralarko mendilerroko mendi bat da, bi udalerriren arteko muga egiten duena: tontorretik ekialdera Abaltzisketako lurrak dira; eta mendebaldera, Zaldibiakoak. 901 metroko garaiera du. Bere izena, bertan egon zen gaztelu batetik datorkio. Gaztelu hark Enirioko galtzada babestea zuen xede. Galtzada hark, izan ere, Gipuzkoako Goierri eskualdea eta Nafarroako Irurtzun herria lotzen zituen. Ausa Gaztelu mendiaren tontorrean, oraindik ere ageri dira han izandako gazteluaren hondakinak. Mendiaren hegoaldean, Errekonta lepoa dago; Larraitzetik edo Zaldibiatik erraz hel daiteke hara. Lepo hartan hobi bat dago. Hobi hartan sartzen diren urak mendiaren beste aldean agertzen dira, Osinbeltzeko iturburuan, Errekontaren hego-mendebaldean.\nHistoria.\nEgun, aztarna batzuk besterik aurkitu ez daitezkeen arren, bertan nafar gotorleku garrantzitsua egon zen. 1199-1200. urteko kanpaina militarrean Alfontso VIII.a gaztelar erregeak mendean hartu zuen, artean denbora batez Nafarroak eta Gaztelak txandaka kontrolatu zuten arren.\nIrispideak.\nZaldibiatik, Olako Zelaiara iritsi behar da. Han babesleku bat dago. Handik, Errekonta lepora igotzen da, Ausokoegi artzain bordatik igaroz; handik gertu dago tumulu bat. Beste bide bat ere badago, Arkaka txikian hasten dena. Zaldibiatik hel daiteke hara. Handik, Enirioranzko galtzada ospetsua hartzen da; Aitzarte igaro ondoren, Amiltzetako bordara igotzeko desbideratu behar da; ondoren, Errekontako lepora iritsiko gara.\nLarraitzetik, Errekontarako bidea, Txindoki/Larrunarriranzko ohiko bidearen azpitik igarotzen da, eta ez du aparteko zailtasunik. Gaztesuiko langara iritsi behar da, eta bideari jarraitu, Larrunarriranzko bidea alde batera utzita. Ondoren, Gaztesuiko iturria dator, eta, bidea, Zapata zubia izeneko zubian amaitzen da, eraiki zuenaren omenez. Eta igotzen jarraitu behar da, Gongarretako borda eskuinetara utzita. Igoeratxo labur bat igaro ondoren, Errekontara heltzen da. Magaletik dagoen igoera gogorrak, Ausa Gazteluren tontorrera daroa.\nBerezitasunak.\nHan, tontorretik ez oso urruti, Ausokoi trikuharria dago."}
{"id": "71845", "revid": "105290", "url": "https://eu.wikipedia.org/wiki?curid=71845", "title": "Almarada", "text": "Almarada arabiar jatorriko hitza da. Arma zuri bat da, laburra, orokorrean, altzairuzkoa, zurezko kirtena duena eta horri konkabodun puntzoi baten oso antzekoa. Ahorik gabe, muturrarekin bakarrik zauritzen du, kanpoaldetik odol isuri garrantzitsurik sortu gabe, baina, gorputzaren barnean, kalte handiak eraginez. Odolzurrupari ere deitzen zaio.\nAlmarada edo almaraz bezala, antzinaten oinetakoak josteko erabiltzen zen jostorratz mota bat ezagutzen da."}
{"id": "71846", "revid": "336", "url": "https://eu.wikipedia.org/wiki?curid=71846", "title": "Bornita", "text": "Bornita Cu5FeS4 formula kimikoa duen mineral sufreduna da. Kobrea ateratzeko mea garrantzitsua da eta aski arrunta da porfiroen metaketetan, usuago agertzen den kalkopiritarekin batera."}
{"id": "71847", "revid": "103793", "url": "https://eu.wikipedia.org/wiki?curid=71847", "title": "Barria", "text": "Barria Arabako herria da, Donemiliagako udalerrikoa. Narbaxako kontzejuan barrena dago. 2008ko urtarrilaren 1eko erroldaren arabera, herriak hiru biztanle baino ez ditu.\nMugakideak.\nIparraldean Elgeako mendilerroa, hegoaldean Zuhatzu Donemiliaga, ekialdean Narbaxa eta mendebaldean Axpuru mugakide ditu.\nGarraioa.\nAraba Bus sareko lineak zerbitzua ematen dio herri honi:\nOndasun nabarmenak.\nSanta Maria komentua. Jatorrizkoa XII. mendekoa bazen ere, gaur egun ikus daitekeen eraikina XV. mendean eraiki zuten. Hainbat mendez zistertar ordenako Gaztelako San Bernardo kongregazioko lekaimeen komentu izana, gaur egun gazte eta umeentzako aterpetxe baten eremuaren barruan dago. Eusko Jaurlaritzak kultura ondasun izendatu zuen 2003an, \"monumentu\" sailkapenarekin."}
{"id": "71848", "revid": "81", "url": "https://eu.wikipedia.org/wiki?curid=71848", "title": "Puntzoi", "text": "Puntzoia eginda dagoen moduaren arabera, erabilera ezberdinak izan ditzakeen esku tresna da.\nPuntzoi batzuk zorrotzak dira, material bigunetan zuloak egiten hasteko (larruan, adibidez) zein material gogorretan grabatzeko (damaskinatuan, adibidez). Badaude, beste alde batetik, buru zilindrikoa duten puntzoiak, ardatzak ateratzerako orduan, hauei lotuta dauden piezetan egon daitezkeen pasagailuak ateratzeko erabiltzen direnak, batik bat."}
{"id": "71849", "revid": "1519", "url": "https://eu.wikipedia.org/wiki?curid=71849", "title": "Jostorratz", "text": "Jostorratza metalezko edo beste material gogorrezko ziria da, tamaina txikikoa, oro har zuzena, alde bata zorrotza duena, eta, bestea, begi batean amaituta, bertatik haria sartu ahal izateko. Historiaurretik, josteko erabili izan ohi da.\nHistoria.\nJostorratza, duela 20 mila urte baino gehiagotik erabiltzen da. Historiaurrean, zurezkoak, harrizkoak edo hezurrezkoak egiten ziren, eta, ondoren, askoz beranduago, burnizkoak edo beste edozein metalezkoak egiten hasi ziren. Altzairuzko jostorratzak erabiltzen lehenak, txinatarrak izan zirela uste da, eta arabiarrak arduratu zirela Europara eramaten. 1730ean, Nuremberg herri alemaniarrean, bazeuden jostorratzgile garrantzitsuak, eta, Ingalaterrako Elizabeth I.aren erregealdian jada bazegoen, Ingalaterran, jostorratzgile asko. Garai hauetan, jostorratzak ez zuen begirik, haria lotzeko kako bat baizik.\nJostorratzari begi bat emateko, oso beharrezkoak izan ziren ondoren gertatu ziren garapenak. Zehazki, jostorratzaren begia, 1825. urteko asmakuntza da, baina, 1885. urterarte, makineria ez zen konpondua izan, jostorratzean begia ondo ezartzeko. Ondoren, josteko makinentzako jostorratzak irten ziren, ohiko jostorratz baten oso antzekoak baina begia behealdean zutelarik.\nFabrikazioa.\nJostorratza, burdinaren edo beste metal baten forjatuaren prozesu bidez fabrikatzen da."}
{"id": "71850", "revid": "1545", "url": "https://eu.wikipedia.org/wiki?curid=71850", "title": "Hari", "text": "Haria edo pirua ehun baten albainu luze eta meharra da, bereziki, josteko erabiltzen dena.\nEhun zuntz gehienek, zetak ezik, ez dute zentimetro batzuk baino gehiagoko luzerarik, eta, beraz, irute prozesua beharrezkoa da. Hariak, oso erabiliak dira ehungintza industrian, josteko, ehuntzeko..."}
{"id": "71851", "revid": "105290", "url": "https://eu.wikipedia.org/wiki?curid=71851", "title": "Beaskin", "text": "Beaskin Aralarko mendilerroan dagoen mendi bat da. Errenagako babeslekuetatik gertu dago, Gipuzkoa eta Nafarroa arteko mugan. Beaskin-Igaratza, mendilerroaren erdigunea da, eta bertan monumentu megalitiko asko aurki daitezke. Beaskineko tumulua eta harrespila, eta Igaratzako trikuharriak adibidez. Beste harrespila, tumulu eta monolito batek lagunduta daude."}
{"id": "71852", "revid": "105290", "url": "https://eu.wikipedia.org/wiki?curid=71852", "title": "Loess", "text": "Loessa (Suitzako alemanieratik \"l\u00f6sch\") material geologiko sedimentario eolikoa da. 10 eta 50 mikrometro arteko tamaina duten partikula metaketen lupetz metaketek osatzen dute. Milaka urtean zehar, hauts erauntsiek garraiaturikoak dira. Hori kolorekoa da, labaingarria eta ez du estratifikaziorik. Batipat, silizioz kaltzio karbonatoz (kareharria), detritu organiko finez eta buztinez eratuta dago. Nekazaritzarako, lurzoru sakon eta emankorra osatzen dute.\nKlima idorreko lurraldeetan, loessaren metaketak, landarediak, eskasa izan arren, bere finkatzea errezten duen tokietan eratzen dira. Klima hotzeko lurraldeetan, hautsa, lupetz ibaiglaziareen bankuetatik erauzia izan da, eta, ondoren, glaziareinguruko lurraldeen elur geruza gainean utzia. Fenomeno honek, laugarren aroko glaziazio garaietan jarraitu duenez, 300 metrorarteko sendoera duten metaketa handiak sortu ditu europar lautada handian. Lurralde honetako tokirik emankorrena, hain zuzen ere, loessak eratuta dagoelako da hain emankorra.\nLurralde hauetako hainbat tokitan, urak, metaketa hauen goiko geruzako karea disolbatu eta tarrasean eraman du denboran zehar, deskarbonatatu eta lehmean bihurtuz.\nPartikula sendoenak, hareatzak eratzen dituzten hareak dira."}
{"id": "71853", "revid": "7388", "url": "https://eu.wikipedia.org/wiki?curid=71853", "title": "Europako Ordoki Handia", "text": "Europako Ordoki Handia Europako zati handi bat hartzen duen lautada da. Material sedimentarioz eta glaziazio garaian metaturiko arrokez osaturik dago. Kontinenteko lurzoru emankorrenetako batzuk ordoki honetan daude, loessak estalita aurkitzen baitira, haizeak garraiaturiko material bat, lurra oso emankor bihurtzen duena. Arku forman, Frantziako hego-mendebaldetik, iparralderantz eta ekialderantz zabaltzen da, Herbehereak, Alemania eta Polonian zehar, mendebaldeko Errusiaren barnealdera iritsi arte. Askoz zabalagoa da ekialdeko zatian. Ibai handi eta garrantzitsuek zeharkatzen dute eta oso populatua dago. Iparraldeko Frantziatik Ural mendietara doa."}
{"id": "71854", "revid": "105290", "url": "https://eu.wikipedia.org/wiki?curid=71854", "title": "Kasiterita", "text": "Kasiterita SnO2 formula kimikoa duen mineral oxido eztainuduna da. Normalean opakua da, baina zati txikietan zeharrargitsua da. Bere lustreari eta osatzen dituen kristal aurpegi anitzei esker, harribitxien pareko harria da. Egun eztainua eskuratzeko mea nagusia da."}
{"id": "71858", "revid": "219", "url": "https://eu.wikipedia.org/wiki?curid=71858", "title": "Bergueda", "text": ""}
{"id": "71859", "revid": "6327", "url": "https://eu.wikipedia.org/wiki?curid=71859", "title": "Europar lautada handia", "text": ""}
{"id": "71860", "revid": "90204", "url": "https://eu.wikipedia.org/wiki?curid=71860", "title": "Javi Ulla", "text": "Javi Ulla (Iru\u00f1a Oka, 1965 - ) euskal artista da. Euskal filologia ikasi zuen, baina segituan egin zuen jauzi ikuskizunaren mundura. Aktore, aurrena. Argiztatzaile, gero. Hainbat zuzendari, koreografo, musikari, konposatzaile, aktore, idazle, eszenografo eta konpainiarekin egin du lan, eta bere diseinuek itsasoak zeharkatu dituzte. Irakurle eta zinemazale amorratua, autore asiarrek txundituta daukate."}
{"id": "71861", "revid": "119347", "url": "https://eu.wikipedia.org/wiki?curid=71861", "title": "Pere Casald\u00e0liga", "text": "Pere Casald\u00e0liga i Pla (Balsareny, Bartzelona, 1928ko otsailaren 16a - Batatais, 2020ko abuztuaren 8a ) kataluniar teologo, elizgizon eta olerkaria izan zen, 1968tik Brasilen bizi zena. 1971-2005 bitartean, S\u00e3o F\u00e9lixko apezpikua izan zen, Mato Grosso estatuan. Askapenaren teologiaren kide nabarmenetakoa zen, nekazari eta amerindiarren eskubideen defendatzailea. \u00abEzer ez eduki, ezer ez eraman, ezer ez eskatu, ezer ez isildu eta, bidenabar, ezer ez hil\u00bb bere lelo nagusia izan zen.\n\u00abHerriaren artzapezpikua\u00bb esaten zioten Casald\u00e0ligari, eta haren jarrerak Vatikanoaren haserrea ere eragin zuen Joan Paulo II.aren agintaldian. 1988an, Vatikanora bertara ere deitu zuten, azalpenak eskatzeko. Berez 75 urterekin erretiroa hartzea erabaki bazuen ere, elizbarruti berean jarraitu zuen lanean."}
{"id": "71864", "revid": "46640", "url": "https://eu.wikipedia.org/wiki?curid=71864", "title": "Ohorezko Oscar Saria", "text": "Ohorezko Oscar Saria Estatu Batuetako \"Zinemako Arte eta Zientzien Akademiak\" zenbait alditan ematen duen saria da. Ematerakoan Akademiak ez du saritzen urte batean egindako lana, baizik eta karrera osoarena edo merituen kategorietan lekua ez duen lana.\nOhorezko sari hau ez dute akademiako kideek bozkatzen, Akademiako buruzagiek erabakitzen dute baizik."}
{"id": "71865", "revid": "119347", "url": "https://eu.wikipedia.org/wiki?curid=71865", "title": "G\u00f3jar", "text": "G\u00f3jar Granadako probintziako (Espainia) udalerria da. 2007an 4.964 biztanle zituen."}
{"id": "71867", "revid": "90204", "url": "https://eu.wikipedia.org/wiki?curid=71867", "title": "Nappa", "text": "Nappa (jatorrizko japonieraz \u30ca\u30c3\u30d1 edo \"Nappa \") Dragoi Bola manga eta animeko fikziozko pertsonaia da. Izena eraldaketa japoniar batetik dator \u83dc\u3063\u8449 edo \"Nappa\" eta \"aza txinatarra\" esan nahi du.\nEzaugarriak.\nEspazioko Gerlari altu eta masa muskular handikoa da eta bere arrazako gainerakoak ez bezala burusoila da. Bere geneek 30 urteko baten itxura ematen dioten arren 50 urte dauzka eta lehen aldiz Vegeta printzearekin batera azaltzen da Raditzen heriotzaren berri jakin ostean. Vegetarekin batera Lurrera abiatzen da \"Dragoi Bolak\" batu eta betiko bizia eskatzeko. Freezerren gerlarietako bat da eta bere garaipenak nagusiarentzat dira Vegeta eta Raditzenak moduan.\nBiografia.\nLurrera iritsi osetan Vegeta eta biak \"Dragoi Bolen\" bila hasi ziren baina Z gerlariekin topo egin zuten. Vegetaren aginduak jarraituz Nappak sei Saibaiman landatu zituen. Nappak lehenengo Ten Shin Hani egin zion eraso eta beso bat erauzi zion. Gero Chaoz bere bizkarrean itsatsi eta bere burua lehertu zuen Nappa akabatzeko asmoz. Saiakera alferrik izan zen. Ondoren Satan Txikik, Krilinek eta Gohanek eraso bateratu bat prestatu zuten. Honek huts egin zuen, Son Gohan azken unean beldurtu egin baitzen. Ten Shin Hanek ezin zuen onartu Chaoz ezergatik hil izana eta hau mendekatzen saiatu zen azken erasoa batekin. Eraso honek jota utzi zuen, energia guztia agortu baitzuen eta bertan hil zen. Erasoak Napparen armadura pitzatu zuen, baina hala ere ez zion inongo zauririk egin.\nNappa orduan Satan Txiki eta Krilinen aurka hasi zen borrokan Vegetak gelditu zuen arte, honek Son Goku iristea nahi zuen beraien indarra erakusteko. Hasieran ez zion kasu handirik egin baina Vegetaren pazientzia eza ikusita borroka gelditzeko egindua onartu zuen.\nHiru ordu eta gero Krilinek eta Satan Txikik buztanetik heldu zioten (saiyen ahulunea), baina entrenatuta zegoen horrelako ezusteak saiesteko. Ukondoarekin Satan Txikiri buruan eman eta Krilin eta Gohani eraso zien. Gohani eraso egin eta hau babesteko Satan Txiki bien artean jarri zen bizia galduz. Son Gohanek suminduta bere indar guztia erabili zuen eraso batean: Nappak erasoa gelditu zuen. Nappa Gohan akabatzeko puntuan zenean Goku agertu zen.\nNappak ezin zuen inola ere Goku garaitu, ezta ukitu ere ezin zuen egin. Bere lan eskasa ikusita Vegetak pazeintzia galdu eta borroka uzteko agintu zion. Baina bere ohorea mantendu nahian Krilin eta Gohanengana oldartu eta Gokuk \"Kaitoren erasoarekin\" gelditu zuen. Nappa orain ahulegi borrokatzeko, Gokuk Vegetaren hanketara bota zuen. Vegetak airera bota zuen Nappa, honek traidore deitu zion kideari eta azkenean Vegetak akabatu egin zuen.\nHil eta gero Yamak Raditz eta Nappa infernura bidali zituen.\nDragoi Bola GTn.\nGero Doktoreak eta Mu Doktoreak infernutik Lurrerako atea irekitzean Nappa berriz ere hiri bat suntsitzen ikusi zen, baina gainerako bilauak bezala erraz garaitu zuten. Vegetak ironiaz urrun joateko esan zion bizi nahi bazuen, baina Napparen mendeku goseak berriz ere heriotzera eraman zuen.\nBideo-jokoak.\nNapparekin ondorengo bideo-jokoetan joka daiteke:\nNappa etsai bezala ondorengo bideo-jokoetan ageri da:"}
{"id": "71868", "revid": "5834", "url": "https://eu.wikipedia.org/wiki?curid=71868", "title": "Pilaf", "text": "Pilaf (jatorrizko japonieraz \u30d4\u30e9\u30d5 edo \"Purafu \") Dragoi Bola manga eta animeko fikziozko pertsonaia da. Serieko lehen bilaua da. Ia inoiz ez zaizkio bi laguntzaile baino gehiago ikusi:\nEzaugarriak.\nAltuera txikiko munstro urdina da. Izaki despota bat da, besteak torturatzeko gauza bere flatulentziagatik. Musu bat airera botatzea pertsona batek egin dezakeen gauza erotikoena deritzo.\nBiografia.\nPilafek 34 urte zituen gutxi gorabehera \"Dragoi Bolen\" bila hastea erabaki zuenean, munduko errege absolutu izatea eskatu nahi baitzion Shenroni. Bere menpekoak \"Dragoi Bolen\" bila zebilen beste taldeari (Goku eta lagunak) hauek lapurtzen saiatu ziren, baina hauek lortzeko izan zuten era bakarra taldea bere gazteluan harrapatzea izan zen. Gokuk \"Kame Hame Ha\" batez paretan zulo txiki bat egin eta Oolong banpiro bilakatuta kanpora atera ahal izan zen Errege Handiak baino lehen desioa eskatzeko: kuleroak.\n\"Dragoi Bolak\" berriz ere aktibatu zirenean hauen bila abiatu ziren untzi izugarri batean, eta nahiz eta Shuk Idi Deabru engainatzea lortu, Silver Koronelak behartu zituen \"Dragoi Bola\" ematera. Hala ere, ez zuten etsi.\nGokuk eta lagunek Upa berpizteko 6 \"Dragoi Bola\" zituztenean 7.a ezkutatu zuen kutxa berezi batean eta Babaren Jauregiko borrokan espiatu zituen. Hemen saiyaren ahulgunea zein zen jakin zuten: buztana. Baina 3 robot handirekin Gokuren aurka borrokatu zirenean buztanik ez zuela konturatu eta erraz garaituak izan ziren.\nEtsita, Satan Bihotz Txiki askatzea erabaki zuen (garai batean izua zabaldu zuena munduan) berarekin batu eta mundua menperatzeko; baina honek ez zuen halako asmorik erakutsi eta hegazkinetik bota zituen. Antza bizirik iraun zuten.\nHamarkadetan zehar ez zen ezer berririk jakin beraietaz, 41 urte geroago Ahalguztidunaren Jauregira iristea lortu eta \"Erabateko Dragoi Bolak\" aurkitu zituzten arte. Beraien zoritxarrerako Goku Oobekin entrenatzen ari zen bertan. Honek aurkitu eta deskuiduan Shenron Gorriari Goku berriz haur bilakatzeko eskatu zion, hala erraz garaituko zutelakoan. Gero Gokuk 10 urteko baten gorputzaz erraz garaitu zituen.\n\"Crossover-ak\".\nPilafek \"Cross Epoch\" istorioan agerraldi txiki bat du. Hau Akira Toriyama eta Eiichiro Odak idatzitako atal bakarreko istorio motza da. One Piece eta Dragoi Bolako beste zenbait pertsonaiarekin ageri da."}
{"id": "71870", "revid": "1545", "url": "https://eu.wikipedia.org/wiki?curid=71870", "title": "Asura", "text": "Asura hainbat gauza esan nahi dituen hitz mitologiko bat da"}
{"id": "71871", "revid": "7744181", "url": "https://eu.wikipedia.org/wiki?curid=71871", "title": "Guruin", "text": "Guruina organo zelulabakar edo zelulaniztuna da, organismoak behar-beharrezkoak dituen gaiak (digestiorako urinak, entzimak, hormonak, esnea, etab.) sintetizatzen dituena, ondoren odolean (guruin endokrinoa), gorputzeko barrunbe baten barnean edo honen kanpoko azalean (guruin exokrinoa) askatzeko."}
{"id": "71873", "revid": "336", "url": "https://eu.wikipedia.org/wiki?curid=71873", "title": "Estibina", "text": "Estibina edo antimonita Sb2S3 formula kimikoa duen mineral sulfuroa da. Antimonioa eskuratzeko mea nagusia da. Su artifizialak, marruskaduraren aurkako aleazioak eta bateriak egiteko erabiltzen da.\nMunduko estibina ekoizle nagusia Txina da."}
{"id": "71877", "revid": "15795", "url": "https://eu.wikipedia.org/wiki?curid=71877", "title": "Gizarte mugimenduak", "text": ""}
{"id": "71879", "revid": "105290", "url": "https://eu.wikipedia.org/wiki?curid=71879", "title": "Menezio", "text": "Menezio (grezieraz \u039c\u03b5\u03bd\u03bf\u03af\u03c4\u03b9\u03bf\u03c2, \"Meno\u00edtios\") greziar mitologiako hainbat pertsonaien izena da.\nMenezio, titana.\nMenezio, titan bat zen. Japeto eta Klimene edo Asiaren semea zen, eta, beraz, Prometeo, Epimeteo eta Atlasen anaia. Zeusek Titanomakian bota zion tximista batek hil zuen eta Tartaroan giltzaperatua izan zen.\nMenezio, Patrokloren aita.\nMenezio Aktor eta Eginaren semea zen, Eakoren anaiordea eta Polimelaren senarra. Honekin, Patrokloren aita izan zen. Opunten bizi izan zen eta Argonauta taldearen espedizioan joan zen. Bertsio batzuk, bere ama Damokrateia, Eginaren alaba bat zela diote, eta, Polimelaren ordez, bere emazteari Periapis edo Estenela deitzen diote\nPatroklok, joko batzuetan, Anfidamanteren semea hil zuenean, Meneziok honekin ihes egin zuen Peleoren Ftiako gorterantz, eta bertan hezia izan zen. Menezio Heraklesen laguna izan zen\nIzen bereko beste pertsonaia batzuk.\nZeutonirao, Plutoren idien zaintzailearen seme bat"}
{"id": "71880", "revid": "58701", "url": "https://eu.wikipedia.org/wiki?curid=71880", "title": "Def Con Dos", "text": "Def Con Dos 1980ko hamarkadaren amaieran Vigo eta Madril artean sortutako rap metal musika taldea da.\nHistoria.\nHasieran Public Enemy, Beastie Boys eta Run DMC taldeen eraginez errapeatzen hasi ziren Siniestro Total taldeko Juli\u00e1n Hern\u00e1ndezek egiten zizkien instrumentalekin. Bere bigarren diskoan, \"Segundo Asalto\", hip hopa zen estilorik nabarmena, baina gitarren soinuak sartzen hasi ziren. Ondorengo diskoetan gitarrek garrantzi gehiago hartu zuten eta taldea rap metal estiloan sartu zen.\nTaldearen izenak Pentagonoaren alerta sisteman du oinarria. DEFCON-2 agitazio globala esan nahi du, baina herrialdeen arteko gudarik gabe.\n2017ko apirilean, C\u00e9sar Strawberry urte bateko kartzela zigorrera kondenatu zuen Espainiako Auzitegi Gorenak. Twitterren 2013 eta 2014 urteen artean terrorismoa goratzea leporatu zioten.\nZenbait filmetarako abestiak egin dituzte, Alex de la Iglesiaren Acci\u00f3n Mutante eta El d\u00eda de la bestia filmeetan entzun daitezke, esaterako."}
{"id": "71883", "revid": "105290", "url": "https://eu.wikipedia.org/wiki?curid=71883", "title": "Ultramemia", "text": "Ultramemia Def Con Dos rapcore taldearen diskoa da. 1996an grabatu zuten eta Belgikako Jet Studios-en nahastu zuten. Diskoa gaztelaniaz da, baina galiziera, kataluniera eta euskarari ere lekua egin zioten: \"Ultramemia (en gallego)\", \"Ultramemia (en catal\u00e1n)\" eta \"Ultramemia (en euskera)\" abestietan hurrenez hurren.\nUltramemia hitza gaztelaniazko \"memo\" hitzetik (lelo, ergel edo memelo euskaraz) sortu zuten. Ultramemia abestiak egungo gizarte hierarkizatu, manipulatu eta gizatasunik gabekoari kritika egiten dio."}
{"id": "71885", "revid": "105290", "url": "https://eu.wikipedia.org/wiki?curid=71885", "title": "Beoin", "text": "Beoin Aralarko Malloetako mendi bat da, Egurbide eta Oa mendateen artean dagoena.\nIrispideak.\nGuardetxetik.\nHortik abiatzen da biderik erraz eta erosoena. Errenagako babeslekuak igaro behar dira Trikuarri izeneko leporaino iritsi arte. Ondoren, Intzako dorrearen eta Aldaonen bazterretik igaro behar da Egurbideko lepora iritsi arte. Hortik, Egurbide izeneko mendiaren tontorrera igo daiteke, eta, jaitsiera baten ondoren, mendiaren azken aldapak igotzen hasi behar da, tontorrera iritsi arte.\nAmezketatik.\nAmezketatik, Arritzagako labarra igo behar da, Arritzagako txabolara iritsi arte. Hortik, Oa lepora iris daiteke, eta, hegoaldetik, gailurrez gailur igo Beoinera doan malda belartsua.\nAzkaratetik.\nAzkaratetik edo Gaintzatik, Oa leporantz iristea zailagoa da eta askoz ahalegin handiagoa behar da, garaiera handiagora igo behar delako eta han ez dagoelako bidezidor argirik. Astunaldeko kanalaren oinarrira jo behar da. Horrek izen bereko mendatera iristea ahalbidetzen du. Ez da bertaraino igo behar, baizik eta, ezkerretara hartuta, Sonbelu izeneko zintzilikaturiko lautada bitxira joango gara. Pagaditik, beste lautada batetara iristen da, Aloixa Ga\u00f1e izena duena. Iparmendebaldean, Axurda muinora heltzen da. Toki horretatik erraza da Oa lepora iristea, eta zailxeagoa Egurbea izeneko lepora irtetea, lehenengo aukera askoz egokiagoa izanik Beoin mendiaren tontorrera iritsi ahal izateko."}
{"id": "71886", "revid": "1519", "url": "https://eu.wikipedia.org/wiki?curid=71886", "title": "Victoria uhartea", "text": "Victoria uhartea edo Kitlineq (bigarren hau jatorrizko izena) (inuktituteraz \"Kitlineq\", ingelesez \"Victoria Island\") Ipar Amerikako Ozeano Artikoan dagoen uharte bat da. Uhartedi Artikoan dago eta munduko zortzigarren uharterik handiena da.\nAdministratiboki Kanadaren zati, estatu honetako bigarren uharterik handiena da ta bi lurraldetan banatuta dago: Nunavut (Qitirmiut edo Kitikmeot eskualdean dago) eta Ipar-mendebaldeko lurraldeak (Inuuvik edo Inuvik eskualdean). Inuit herriaren lurrak dira.\nIngelesezko izena Viktoria I.a Erresuma Batukoagatik dauka; aipatu erregin hau Kanadako estatu-burua izan zen 1867tik 1910era. Beste geografia-erreferentzia batzuek izen berbera eramateak konfusiorako aukera ematen du; inportanteena Victoria hiria da, Britainiar Kolunbiako hiriburua dena.\nGeografia.\n217.291 km2-ko azalera izanik munduko handienen artean dago. Penintsula batzuek osatutakoa da: Storkerson, Albert Printzea, Diamond Jenness, Wollaston penintsulak eta txikiago batzuk topatzen ditugu.\nPunturik garaiena 655 metrokoa da, izenik gabea. Shaler mendietan dago, iparraldean. Hainbeste laku daude, haien artean handiena hego-ekialdean dagoen Tahiryuaq edo Ferguson lakua da, 562 km2.\nLurraldea eta gizakiak.\nDuela 4500 urte inguru iritsi ziren gizakiak lehen aldiz inguru honetara. Pre-Dorset izenarekin ezaguna den Paleo-Eskimo kultura anitz batek Bering itsasartetik mendebalderantz migratu zuen eta inguru honetaraino iritsi. Ebidentziek iradokitzen dute Pre-Dorset kultura sasioaren araberako nomada zela, asentamenduen artean mugitzen zela baliabideak aprobetxatzeko.\nDorset kultura.\nPre-Dorset kulturari Dorset kulturak jarraitu zion duela 2800 urte inguru. Pre-Dorset eta Dorset kulturen arteko desberdintasunak teknologia litikoan, artean eta eraikuntza estiloetan daude, eta bata bestearen ondorengo zuzena dela pentsatu izan den arren, harremana ez dago argi. Dorset kulturan, arkua eta gezia ez ziren erabili, bai ordea aurreko zein ondorego kulturetan .\nThule kultura eta inuitak.\nThule herria, inuit modernoaren arbasoak, Alaskatik Ipar-mendebaldeko Lurraldeetara eta Nunavutetara migratzen hasi ziren 1300. urterako. Ipar-ekialdetik etorri zen Thule aurrerapenak Dorset kultura ordezkatu zuen Galesko Printzearen uhartean ere, nahiko ondo datatutako prozesu batean. Besteak beste, txakurren eta leren erabilpen aurreratuago zuten nonbait Thule kulturakoek.\nInuit herriak dira Thule kulturaren ondorengo zuzenak, eta uharte honetan ere bizi ziren. Herri semi-nomadikoa ziren eta hortaz uhartea ondo ezagutu arren, ez zuten hemen edo beste toki batzuetan asentemandu jarraiturik egiten, bai ordea, neguko kanpamenduak 100 pertsona artekoak, eta udakoak aldiz, dozena bat edo gutxiagokoak.\n20. mendetik, inuit komunitateen modernotzea.\n20. mendearen 2. zatitik aurrera, inuiten bizitza nomadikoa aldatu egin da eta asentamendu finkoetan berrantolatu da kultura hau Kanada iparraldean, bereziki Nunavut esaten duten eskualdean. Herrietan finkatze hau behartua izan zen kasu batzuetan, baina azkenean auto-gobernu gaitasuna, azpiegitura sozial modernoak eta biziraupena ziurtatzeko, inuitek ere bat egin dute asentamenduekin.\nBiztanleria.\nBere populazioa ia erabat hutsala da daukan azalerarako: 2006an 1875 zeuden (1477 Nunavuten, 398 Ipar-mendebaldeko lurraldeetan). Bi gune nagusi besterik ez daude:\nBiztanle gehienak inuitak dira. Inuktituteraren \"inuinnaqtun\" dialektoa da erabiltzen dena. Imgelesez \"Copper Inuit\" esaten zaie uharteko biztanleen azpitaldeari, baina beraiek ez dute Inuit terminoaz aparte beste etnonimo propiorik. Copper delako izen hori, hegoalderago Coppermine ibaian eta Coronation Golkoan kobrea ustiatzen zutelako datorkie. Banks uharteko inuitak ere talde berekoak direla esan daiteke. Beste inuit talde batzuek s \"Kitlinermiut deitzen omen zieten Victoria uhartekoei,\" \"Kitlineq\" baita uhartearen berezko izena."}
{"id": "71887", "revid": "6327", "url": "https://eu.wikipedia.org/wiki?curid=71887", "title": "Ipar-mendebaldeko lurralde", "text": ""}
{"id": "71888", "revid": "336", "url": "https://eu.wikipedia.org/wiki?curid=71888", "title": "Cottage", "text": "Cottage, ingelesez eta bereziki herrialde anglosaxoietan, landa tokietako etxebizitza bat da, material apalez egina, hirietan, estilo honetako etxebizitzak ere badauden arren.\nErdi Aroan, \"cottage\" hitzak (latinez \"cotagium\") ez zuen bakarrik etxebizitza bat esan nahi, baizik eta etxebizitza bat (\"domus\") eta etxalde bat (\"grangia\") ate batek (\"portum\") itxitako hesituriko lurrezko lurralde batetaz gain.\nHonen adibide batzuk XV. mendeko epaitegietako biribilkietan aurki daitezke. Txabola erako etxebizitzak, latinezko izena sortu zuen: \"domum dicti cotagii\", etxaldea \"grangia dicti cotagii\" deitua izan zen bitartean.\nDenboran aurrerago, txabola hitzak, baso eta nekazaritza lurretako dependentziak hartzen zituzten etxalde txikiak adierazten omen zituen. Txabola batek, zentzu honetan, bere barnean, tipikoki, landutako lur akre gutxi batzuk baino ez zituen izango.\nDenboran oraindik aurrerago, XVIII. mendetik aurrera, industriaren garapenak, ehungileen eta meatzarien txabolen garapena ekarri zuen.\nOxford ingeleseko hiztegiaren arabera, \"cottage\" hitza (txabola) Ipar Amerikan erabiltzen da udako etxebizitza bat adierazteko, zein, inguru urtsu batean dagoen. Edo, baita ere, osasuna edo gozamenarentzako leku bat, lehen aldiz, 1882an erabili zena, Maine estatuko Bar Harborrari erreferentzia eginez."}
{"id": "71889", "revid": "1519", "url": "https://eu.wikipedia.org/wiki?curid=71889", "title": "Ellesmere (uhartea)", "text": "Ellesmere edo Umingmak Nuna (inuiterazko jatorrizko izena) Kanadako hirugarren uharterik handiena eta munduko hamargarrena da, Uhartedi Artikoan kokatutakoa. Nunavuten barruan sartuta dago administratiboki.\n196.235 km2-ko azalera dauka eta 2001ean 168 biztanle zituen. Grise Fiord (Aujuittuq) udalerri handiena da. Beste herri edo asentamendu jarraitu nbat dago bertan, Resolute / Qausuittuq. Gainera, Alert izeneko estazio meteorologiko bat ere bada, biztanlego ofizialik gabe, baina urte osoan zehar bertan zientzalari eta langileak dituena.\nGeografia.\nHego-ekialdean, Groenlandiatik banatuta dago itsas zerrenda batekin, Nares itsasartea deitutakoa. Gertuko Groenlandiako inuit komunitateek Ellesmerera jotzen zuten tarteka ehizara.\nMendebaldera, Axel Heiberg uhartea dago, zeina bereizten den Ellesmeretik Nansen eta Eureka itsasarteen bidez. Hegoaldera Devon uhartea dago, Jones Sound delakoak bereizia.\nKandadiar artikoko mendizerra handienak daude Ellesmeren, eta hauen artean munduko mendizerra iparraldekoena, Challenger Mountains direlakoak. Nunavuteko mendi garaiena bertan dago, Barbeau Peak (2.616 metro). Zazpi fiordo oso luze eta sakon daude uhartean, eta glaziar ugari. Uhartearen %40 inguru izotzaren azpian dago urte osoa zehar. \nEllesmereko ipar-mendebaldeko kostaldea 500 km luze zen izotz-kapa batek okuaptzen zuen 20. mendera arte. Hau %90an inguru gutxitu zen 20. mendean, bereziki 1930 eta 1940ko hamarkadetan, \nLurraldearen %20 inguru hartzen du Quttinirpaaq Parke Nazionalak.\nLurraldea eta gizakiak.\nEllesmereko ipar-mendebaldeko kostalde parte batzuk giza-okupazioarentzat gogorregiak suertatu zirela dirudi, baina gainerakoetan paleo-eskimo eta inuitak, herri artikoak, bizimodu nomadikoa egiteko gauza izan dira ingutune latz honetan.\nDuela 4500 urte inguru iritsi ziren gizakiak lehen aldiz inguru honetara. Pre-Dorset izenarekin ezaguna den Paleo-Eskimo kultura anitz batek Bering itsasartetik mendebalderantz migratu zuen eta inguru honetaraino iritsi. Ebidentziek iradokitzen dute Pre-Dorset kultura sasioaren araberako nomada zela, asentamenduen artean mugitzen zela baliabideak aprobetxatzeko.\nDorset kultura.\nPre-Dorset kulturari Dorset kulturak jarraitu zion duela 2800 urte inguru. Pre-Dorset eta Dorset kulturen arteko desberdintasunak teknologia litikoan, artean eta eraikuntza estiloetan daude, eta bata bestearen ondorengo zuzena dela pentsatu izan den arren, harremana ez dago argi. Dorset kulturan, arkua eta gezia ez ziren erabili, bai ordea aurreko zein ondorego kulturetan .\nThule kultura eta inuitak.\nThule herria, inuit modernoaren arbasoak, Alaskatik Ipar-mendebaldeko Lurraldeetara eta Nunavutetara migratzen hasi ziren 1300. urterako.\nInuit herriak dira Thule kulturaren ondorengo zuzenak, eta uharte hauetan ere bizi ziren. Herri semi-nomadikoa ziren eta hortaz uhartea ondo ezagutu arren, ez zuten hemen edo beste toki batzuetan asentemandu jarraiturik egiten, bai ordea, neguko kanpamenduak 100 pertsona artekoak, eta udakoak aldiz, dozena bat edo gutxiagokoak.\nHala ere, 15. mendetik 19.era, Izotz Aro txikia izan zelarik, eskualdea inuitentzat ere bizitzeko gogorra bilakatu zen, eta gizakiek oso gutxitan bisitatu zuten uhartea garai horretan.\nEuropar kolonizatzaileen iritsiera.\nIpar Amerikako Artikoaren esplorazio europarraren hasierako fasearen zati handi bat Iparraldeko Pasabidearen bilaketa batean zentratu zen eta Britainia Handiak ekin zion. 1616ko William Baffinen espedizioa izan zen Ellesmere uhartera iritsitako lehen europarrena izan ziren. Baffinek izendartu zituen hegoalde eta hego-ekialdeko kostetan dauden Jones Sound eta Smith Sound badiak. \n1818an, John Rossek zuzendu zuen espedizioa ere iritsi zen uhartera.\n1845an, Franklinen espedizio galduaren desastrea gertatu zen, Ellesmeretik gertu. Haren bola abiaturiko beste espedizio batzuek, eskualdearen ezagupen geografikoa handitu zuten. Horietako bat Edward Augustus Inglefieldek zuzendu zuen 1852an, era berak eman zion Ellesmere izena uharteari, espedizioa sustatu zuen Royal Geographical Society erakundeko presidentea Francis Egerton zelako, Ellesmereko Earl (nobleziako kargu bat) delakoa.\nGarai bertsuan beste eskualde batzuetako inuitak Ellesmerera itzultzen hasi ziren, izenez ezaguna zitzaien eskualde bat lehenagotik ere, Izotz Aro Txikia amaitzen ari zelarik. Qitlaq izeneko buruzagiak talde bat zuzendu zuen bertara 1850eko hamarkadan Baffin uhartetik, eta 1870erako talde nomadak jada bazebiltzan Ellesmeren.\nEstatu Batuen interesa ere piztu zen eskualdean 19. mendearen bigarren partean. Adolphus Greelyk 1881an ekialdetik mendebaldera gurutzatu zuen uhartea, eta bidean baso fosilduak aurkitu zituen besteak beste. \n1880. urtean, britainiar subirautza Kanadako dominiora igaro zen ofizialki.\n20. eta 21. mendeak.\n20. mendearen 2. zatitik aurrera, inuiten bizitza nomadikoa aldatu egin da eta asentamendu finkoetan berrantolatu da kultura hau Kanada iparraldean, bereziki Nunavut esaten duten eskualdean. Herrietan finkatze hau behartua izan zen kasu batzuetan, eta hain zuzen ere egun artxipelago honetan dagoen Resolute / Qausuittuq herria hegoalderahotik ekarri zituzten Inuitekin sortu zen 1950eko hamarkadan.\nHala ere, urteen poderioz, eta azkenean auto-gobernu gaitasuna gauzatu delarik nolabait Nunavuten, azpiegitura sozial modernoak eta biziraupena ziurtatzeko, inuitek ere bat egin dute asentamenduekin."}
{"id": "71890", "revid": "58701", "url": "https://eu.wikipedia.org/wiki?curid=71890", "title": "Devon uhartea", "text": "Devon uhartea Kanadako seigarren uharterik handiena da, Uhartedi Artikoan kokatutakoa. Nunavuten barruan sartuta dago administratiboki.\n55.247 km2-ko azalera dauka eta populatu gabekoa da."}
{"id": "71891", "revid": "1519", "url": "https://eu.wikipedia.org/wiki?curid=71891", "title": "Axel Heiberg uhartea", "text": "Axel Heiberg uhartea () Kanadako zazpigarren uharterik handiena da, Uhartedi Artikoan kokatutakoa. Nunavuten barruan sartuta dago administratiboki.\nDeskribapena.\n43.178 km2-ko azalera dauka eta populatu gabekoa da. Uhartearen ia heren bat glaziar eta elur eta izotz iraunkorrek estaltzen dute. Fiordo ugaru ditu eta bertako puntu garaiena Outlook Peak da (2.211 metro).\nEzaugarri geologikoen artean, baso fosilduak nabarmentzen dira. Duela 45 milioi urteko latitude garaiko baso hezeak dira fosil horiek eman dituztenak.\nLurraldea eta gizakiak.\nDuela 4500 urte inguru iritsi ziren gizakiak lehen aldiz inguru honetara. Pre-Dorset izenarekin ezaguna den Paleo-Eskimo kultura anitz batek Bering itsasartetik mendebalderantz migratu zuen eta inguru honetaraino iritsi. Ebidentziek iradokitzen dute Pre-Dorset kultura sasioaren araberako nomada zela, asentamenduen artean mugitzen zela baliabideak aprobetxatzeko.\nDorset kultura.\nPre-Dorset kulturari Dorset kulturak jarraitu zion duela 2800 urte inguru. Pre-Dorset eta Dorset kulturen arteko desberdintasunak teknologia litikoan, artean eta eraikuntza estiloetan daude, eta bata bestearen ondorengo zuzena dela pentsatu izan den arren, harremana ez dago argi. Dorset kulturan, arkua eta gezia ez ziren erabili, bai ordea aurreko zein ondorego kulturetan .\nThule kultura eta inuitak.\nThule herria, inuit modernoaren arbasoak, Alaskatik Ipar-mendebaldeko Lurraldeetara eta Nunavutetara migratzen hasi ziren 1300. urterako.\nIpar-ekialdetik etorri zen Thule aurrerapenak Dorset kultura ordezkatu zuen Galesko Printzearen uhartean ere, nahiko ondo datatutako prozesu batean. Besteak beste, txakurren eta leren erabilpen aurreratuago zuten nonbait Thule kulturakoek. \nInuit herriak dira Thule kulturaren ondorengo zuzenak, eta uharte honetan ere bizi ziren. Herri semi-nomadikoa ziren eta hortaz uhartea ondo ezagutu arren ez zuten hemen edo beste toki batzuetan asentemandu jarraiturik egiten, bai ordea, neguko kanpamenduak 100 pertsona artekoak, eta udakoak aldiz, dozena bat edo gutxiagokoak.\nEuroparren presentzia.\nEuroparren espedizioek apenas ukitu zuten uharte hau 20. mende hasierara arte. Izan ere, Axel Heiberg izena ere 1900-1901 urteetako espedizio batekoa da. Otto Sverdrup esploratzaile norvegiarrak eman zion izen hori, bere bidaia finantzatu zuen Ringness garagardo enpresa norvegiarreko finantza-zuendaria zelako Axel Heiberg delakoa. Anekdotatik haratago, gertaera honengatik Norvegiak uharte honen gaineko subirautza eskaera egin zuen 1930. urtera arte.\n1906. urtean Robert Peary estatubatuarrak bisitatu zuen uhartean, eta haren ipar-mendebaldera beste lur edo uharte bat ikusi izana asmatu zuen, Crocker Land delako bat, esistitzen ez den eremu bat.\n20. mendetik, inuit komunitateen modernotzea.\n20. mendearen 2. zatitik aurrera, inuiten bizitza nomadikoa aldatu egin da eta asentamendu finkoetan berrantolatu da kultura hau Kanada iparraldean, bereziki Nunavut esaten duten eskualdean. Herrietan finkatze hau behartua izan zen kasu batzuetan, baina azkenean auto-gobernu gaitasuna, azpiegitura sozial modernoak eta biziraupena ziurtatzeko, inuitek ere bat egin dute asentamenduekin. Zentzu horretan, halakorik ez da uharte honetan, nahiz eta bisitatzen segitzen duten.\nAdministratiboki, Nunavut Kanadako lurralde gisa ezarri zen formalki 1999ko apirilaren 1ean, Kanadako gobernuak Inuitekin negoziatu ondoren, eskualdearen kudeaketa autonomo indigena neurri batean posible egiteko. \"Nunavuteko Lurren Erreklamazio Akordioa\" 1993ko maiatzaren 25ean sinatu zen, lurralde berri bat ezartzeko sei urteko trantsizio-epearekin. Uharte hau Nunavuteko Qikiataaluk barrutiaren barruan kokatzen da.\nNunavuteko agintaritza inuitak proiektua du uharteko baso fosilduak babesteko, Napaaqtulik izeneko parke natural babestu bat sortuz (izenak esan nahi du \"zuhaitzak dauden tokia\"). Izan ere, tentsioak izan dira Kanadako eta Estatu Batuetako zientzalarien artean, estatubatuarrek aztarnak hartu izan dituztelako zuhaitz fosilen artetik, Kanadako legeek debekatzen duten ekintza."}
{"id": "71892", "revid": "336", "url": "https://eu.wikipedia.org/wiki?curid=71892", "title": "Akre (neurria)", "text": "Akrea azalera neurri bat da, nekazaritzan erabiltzen dena, Erresuma Batuan zein bere antzinako koloniak izan ziren herrialdeetan, AEBak barne. Sistema metriko dezimaleko neurriekin duen baliokidetza honako hau da:\nKanpo estekak.\nAkrea beste unitate batzuetan bihurtzea"}
{"id": "71893", "revid": "1519", "url": "https://eu.wikipedia.org/wiki?curid=71893", "title": "Southampton uhartea", "text": "Southampton uhartea Kanadako bederatzigarren uharterik handiena da, Uhartedi Artikoan kokatutakoa. Nunavuten barruan sartuta dago administratiboki.\n41.214 km2-ko azalera dauka eta 2001ean 712 biztanle zituen, Coral Harbour (Salliit) udalerrian bizi direnak.\nLurraldea eta gizakiak.\nDuela 4500 urte inguru iritsi ziren gizakiak lehen aldiz inguru honetara. Pre-Dorset izenarekin ezaguna den Paleo-Eskimo kultura anitz batek Bering itsasartetik mendebalderantz migratu zuen eta inguru honetaraino iritsi. Ebidentziek iradokitzen dute Pre-Dorset kultura sasioaren araberako nomada zela, asentamenduen artean mugitzen zela baliabideak aprobetxatzeko.\nDorset kultura.\nPre-Dorset kulturari Dorset kulturak jarraitu zion duela 2800 urte inguru. Pre-Dorset eta Dorset kulturen arteko desberdintasunak teknologia litikoan, artean eta eraikuntza estiloetan daude, eta bata bestearen ondorengo zuzena dela pentsatu izan den arren, harremana ez dago argi. Dorset kulturan, arkua eta gezia ez ziren erabili, bai ordea aurreko zein ondorego kulturetan .\nHain zuzen ere, Southampton uhartea inportantea da Dorset kulturaren kontestuan, teoriak baitaude Dorseteko kulturaren azken aztarna etnikoa izan daitekeela Sadlermiut izeneko komunitate isolatu bat, 20. mende hasierara arte bizi izan zena uharte honetan, eta Kanadako Hudson badiako Coats eta Walrus uharteetan. Inguruko inuitengandik oso desberdinak baitziten kulturaz eta mintzairaz Southampton uharteko etnia honetakoak. Europarrekin izandako topaketek eta gaixotasun infekziosoen eraginak Sadlermiutarren azken kideen etnozidioa eragin zuen 1903 inguruan. Sadlermiut haien analisi genetikoek emaitza kontraesankorrak eman izan dituzte, batzuetan Dorset kulturarekin lotura markatuz, eta beste batzuetan ez.\nThule kultura eta inuitak.\nSouthamptoneko sadlermiutak Dorset izan ala ez, hurrenho etorri zen Thule herria, inuit modernoaren arbasoak, iritsi ziren Alaskatik honaino 1300. urtearen inguruan edo. Ipar-ekialdetik etorri zen Thule aurrerapenak Dorset kultura ordezkatu zuen eskualde osoan, nahiko ondo datatutako prozesu batean. Besteak beste, txakurren eta leren erabilpen aurreratuago zuten nonbait Thule kulturakoek. \nInuit herriak dira Thule kulturaren ondorengo zuzenak, eta uharte honetan ere bizi ziren. Herri semi-nomadikoa ziren eta hortaz uhartea ondo ezagutu arren ez zuten hemen edo beste toki batzuetan asentemandu jarraiturik egiten, bai ordea, neguko kanpamenduak 100 pertsona artekoak, eta udakoak aldiz, dozena bat edo gutxiagokoak.\nEuroparren lehen bisita dokumentatua Thomas Button esploratzaile galesarena da, 1613. urtekoa.\n20. mendetik, inuit komunitateen modernotzea.\n20. mendearen 2. zatitik aurrera, inuiten bizitza nomadikoa aldatu egin da eta asentamendu finkoetan berrantolatu da kultura hau Kanada iparraldean, bereziki Nunavut esaten duten eskualdean. Herrietan finkatze hau behartua izan zen kasu batzuetan, baina azkenean auto-gobernu gaitasuna, azpiegitura sozial modernoak eta biziraupena ziurtatzeko, inuitek ere bat egin dute asentamenduekin. Uharte honetako kasuan, hegoaldeko kostaldean dagoen Coral Harbour / Salliq komunitatea da ezarri den gune urbanizatu bakarra.\nBertan bizi den Inuit komunitatea 20. mende hasierako ber-populatze batzuen ondorio da neurri batean, Naujaat eta Chesterfield Inlet-etik joandako Aivilingmiut taldeko Inuiten ondorengoak, eta baita 25 urte beranduago Baffin uhartetik mugitu ziren beste batzuen ondorengoak ere.\nAdministratiboki, Nunavut Kanadako lurralde gisa ezarri zen formalki 1999ko apirilaren 1ean, Kanadako gobernuak Inuitekin negoziatu ondoren, eskualdearen kudeaketa autonomo indigena neurri batean posible egiteko. \"Nunavuteko Lurren Erreklamazio Akordioa\" 1993ko maiatzaren 25ean sinatu zen, lurralde berri bat ezartzeko sei urteko trantsizio-epearekin. Southampton uhartea Nunavuteko Kivalliq barrutiaren barruan dago administratiboki 21. mendean."}
{"id": "71894", "revid": "1519", "url": "https://eu.wikipedia.org/wiki?curid=71894", "title": "Galesko Printzearen uhartea (Nunavut)", "text": "Galesko Printzearen uhartea (Inuktitut hizkuntzan Kinngailaq\")\" Kanadako hamargarren uharterik handiena da, munduko 40. handiena, Uhartedi Artikoan kokatua, Nunavuten barruan sartuta dago administratiboki.\nIzena.\nAmerikako eskualde artiko/subartikoan bada beste uharte bat Galesko Printzearen izena daramana, Alaskako kostako bat, Taan izenez ezaguna Tlingit herriarentzat. Kanadako honi dagokionez, ingelesezko eta frantsesezko formak dira ofizialak (\"Prince of Wales Island /\" \"\u00cele du Prince-de-Galles\"), baina bertako Inuit herriarentzat Kinngailaq da lurralde hau.\nGeografia.\n33.339 km2-ko azalera dauka eta populatu gabekoa da. Tundraz estalitako uharte lau bat da, kostalde irregularra duena. Lurrean barneratzen dira sakonki mendebaldean Ommanney badia eta ekialdean Browne badia sakonki induskatutako \nBere punturik garaiena (424 metrokoa) izenik gabeko tontor bat da, uhartearen ipar-ekialdeko muturrean dagoena, Baring kanalera begira, Russell uhartetik gertu.\nLurraldea eta gizakiak.\nDuela 4500 urte inguru iritsi ziren gizakiak lehen aldiz inguru honetara. Pre-Dorset izenarekin ezaguna den Paleo-Eskimo kultura anitz batek Bering itsasartetik mendebalderantz migratu zuen eta inguru honetaraino iritsi. Ebidentziek iradokitzen dute Pre-Dorset kultura sasioaren araberako nomada zela, asentamenduen artean mugitzen zela baliabideak aprobetxatzeko.\nDorset kultura.\nPre-Dorset kulturari Dorset kulturak jarraitu zion duela 2800 urte inguru. Pre-Dorset eta Dorset kulturen arteko desberdintasunak teknologia litikoan, artean eta eraikuntza estiloetan daude, eta bata bestearen ondorengo zuzena dela pentsatu izan den arren, harremana ez dago argi. Dorset kulturan, arkua eta gezia ez ziren erabili, bai ordea aurreko zein ondorego kulturetan . \nThule kultura eta inuitak.\nThule herria, inuit modernoaren arbasoak, Alaskatik Ipar-mendebaldeko Lurraldeetara eta Nunavutetara migratzen hasi ziren 1300. urterako.\nIpar-ekialdetik etorri zen Thule aurrerapenak Dorset kultura ordezkatu zuen Galesko Printzearen uhartean ere, nahiko ondo datatutako prozesu batean. Besteak beste, txakurren eta leren erabilpen aurreratuago zuten nonbait Thule kulturakoek. \nInuit herriak dira Thule kulturaren ondorengo zuzenak, eta uharte honetan ere bizi ziren. Herri semi-nomadikoa ziren eta hortaz uhartea ondo ezagutu arren (Kinngailaq esaten zaio haien hizkuntzan), ez zuten hemen edo beste toki batzuetan asentemandu jarraiturik egiten, bai ordea, neguko kanpamenduak 100 pertsona artekoak, eta udakoak aldiz, dozena bat edo gutxiagokoak.\n19. mendetik, kolonizatzaile europarrak.\nInugur honetara iritsi zen lehen europarrak Sir John Franklin kapitainak zuzendu zuen espediziokoak izan ziren, \"HMS Erebus\" eta \"HMS Terror\" ontziek osatua, zeina uhartearen inguruan galdu zen, inor bizirik utzi gabe eta untziak izotzak txikituta, Franklinen espedizio galduaren desastrean. 1845. urteko neguan uhartetik iparraldera izotzetan lotuta geratu zen espedizioa, eta udaberrian askatu zirenean, Galesko Printzearen Uharteko ekialdeko kanaletik hegoalderantz ihes egiten saiatu ziren, baina uhartetik zerbait aldendu eta berriz kateatu ziren itsasoko izotzetan 1846ko neguan, espedizioa eta ontziak bertan desaefin zirelarik.\nFranklinen espedizioa aurkitzeko zenbait espedizio egin ziren, eta horietako bati egozten zaio Galesko Printzearen uhartearen lehen esplorazio europarra, 1851n llera sorta batekin Francis Leopold McClintockek egin zuena. McClintock, Sherard Osborn eta William Brownek uhartearen iparraldeko erdia arakatu eta mapetara eraman zuten orduan. Izena ere espedizio honek eman zion orduan, 1851ean, Victoria erreginaren seme printzearen omenez, zeinak 10 urte zituen orduan (gero, Eduardo VII.a erregea bihurtu zen)\nUharteko hegoaldea Allen Youngek arakatu zuen 1859an. Franklinen bila ibili zen beste almirante britainiar batek, Sir Erasmus Ommanneyk bere izeneko badia izendatu zuen.\n20. mendetik, inuit komunitateen modernotzea.\n20. mendearen 2. zatitik aurrera, inuiten bizitza nomadikoa aldatu egin da eta asentamendu finkoetan berrantolatu da kultura hau Kanada iparraldean, bereziki Nunavut esaten duten eskualdean. Herrietan finkatze hau behartua izan zen kasu batzuetan, baina azkenean auto-gobernu gaitasuna, azpiegitura sozial modernoak eta biziraupena ziurtatzeko, inuitek ere bat egin dute asentamenduekin. Zentzu horretan, halakorik ez da uharte honetan, nahiz eta bisitatzen segitzen duten. Hain zuzen ere, Inuit komunitateek igarri dute 21. mendean ehizatu ohi dituzten elur-oreinak izugarri gutxitu direla uhartean.\nAdministratiboki, Nunavut Kanadako lurralde gisa ezarri zen formalki 1999ko apirilaren 1ean, Kanadako gobernuak Inuitekin negoziatu ondoren, eskualdearen kudeaketa autonomo indigena neurri batean posible egiteko. \"Nunavuteko Lurren Erreklamazio Akordioa\" 1993ko maiatzaren 25ean sinatu zen, lurralde berri bat ezartzeko sei urteko trantsizio-epearekin. Galesko Printzearen uharteko lurraldea Nunavuteko bi barrutiren artean zatitzen da, Qikiqtaaluk and Kitikmeot barrutien artean."}
{"id": "71895", "revid": "336", "url": "https://eu.wikipedia.org/wiki?curid=71895", "title": "Deukalion", "text": "Deukalion (grezieraz \u0394\u03b5\u03c5\u03ba\u03b1\u03bb\u03af\u03c9\u03bd) greziar mitologian, Ftiatik gertu dauden lurraldeetan errege dena da. Pirrarekin, Epimeteo eta Pandora, Zeusen giza ondorengoen alabarekin ezkontzen da.\nZeusek, Urrezko Aroa eurijasa handiarekin amaitzea erabaki zuenean, Deukalionek, Prometeo bere aitaren aholkuz, itsasontzi bat eraiki zuen, eta, barruan, behar zuen guztia sartu ondoren, Pirrarekin batera ontziratu zen. Zeusek, berebiziko eurijasa erorrarazi zuen zerutik, eta ia Helade osoa uraren azpian utzi zuen, honela, gizaki guztiak hiltzeko, gertuko mendien tontorretan babestu zirenak izan ezik.\nBederatzi egun eta beste hainbeste gau nabigatzen ibili ondoren, bikotea lur irmora itzuli zen, eta, Deukalionek, Temisen orakuluari, lurra nola birpopula zezaketen galdetzea erabaki zuen. Orakuluak, euren amaren hezurrak sorbalda gainetik botatzeko erantzun zion. Pirrak eta Deukalionek, euren ama Gea zela eta honen hezurrak arrokak zirela ulertu zuten. Eta, beraz, euren sorbalda gainetik arrokak bota zituzten, Deukalionek botatakoak gizon eta Pirrak botatakoak emakume bihurtuz."}
{"id": "71899", "revid": "1545", "url": "https://eu.wikipedia.org/wiki?curid=71899", "title": "Namek", "text": "Namek (\u30ca\u30e1\u30c3\u30af\u661f, Namekkusei) Dragoi Bola anime eta mangako fikziozko planeta da. Bere izena Barearen japonierazko izenetik dator (\u30ca\u30e1\u30af\u30b8Namekuji). Lurraren antza du eta urak estalita dago zati handiena.\nHistoria.\n261 . urtean, Dragoi Bolako kronologiaren arabera, planetak klima aldaketa bortitzak jasan zituen eta Katattsuk bere semea Lurrera bidaltzea erabaki zuen; han, 431. urtean Lurreko Ahalguztidun izateko ikasle biurtu zen eta 30 urte geroago Ahalguztidun bilakatu zen bere gorputza bitan banatu ostean: Kami-sama eta Satan Bihotz Txiki.\nPlaneta gutxinaka errekuperatuz joan zen eta 762. urtean 100 lagunetik gora bizi ziren: urte honetan Freezer eta Vegetak, bakoitzak bere aldetik, Planeta erasotzea erabakitzen dute Dragoi Bolak bildu eta hilezkortasuna lortzeko. Bien artean Namektar guztiak akabatu eta planeta lehertu zuten, nahiz eta gero berpiztu eta Lurrera eramaten dituzten Shenron-i esker. Handik bizi ahal izateko beste planeta bat aurkitu zuten, Namek Berri izena izango zuena.\nBiztanleak.\nKolore berdeko izaki humanoideak dira, ile gabe eta bi antenarekin kopetan. Gizakiak baino urte gehiagoz bizi dira. Bere itxura Akira Toriyamak diseinatu zuen barraskilo eta bareetan oinarrituta. Bizi ahal izateko, ura edatearekin nahikoa dute, beraz autotrofoak direla uste da. Asexualki produzitzen dira, ahotik botatzen dituzten arrautzetatik: beraien kulturaren arabera hau Saich\u014dr\u014dk bakarrik egin dezake, nahiz eta guztiak diren gai honetarako.\nPertsonaia garrantzitsuak.\nLurrean bizi direnak.\nDende.\nDende (\u30c7\u30f3\u30c7) Namektarra da. Dragoi Bola Zn Kami-samaren ordezko bilakatzen da hau Satan Txikirekin fusionatu ostean. Dende pertsonak sendatzeko gai da eta 7 Dragoi Bolen dragoiarekin hitz egin dezake. Gohan eta Krilinen lagun egiten da, hauek Namekera joaten direnean bolak biltzera. Freezer ere garai horretan joaten da Namek inbaditzera.\nBere izena japonierazko barraskiloaren izn deformatu batetik dator \u30c7\u30f3\u30c7\u30f3\u30e0\u30b7 (Dendenmuchi).\nNamekeko biztanleak.\nCargo.\nCargo (\u30ab\u30eb\u30b4, Karugo) Denderen anaia zen. Dodoriak akabatu zuen Freezer bere herrixkara joan zenean Dragoi Bola bila. Bere izena frantsesezko barraskiloaren deformazioa da (Escargot).\nKatattsu.\nKatattsu (\u30ab\u30bf\u30c3\u30c4) Kami-sama/Satan Bihotz Txikiren aita zen. Ez zen behin ere agertu seriean. Namekeko klima aldaketa bortitzen ondorioz bere semea espazio untzi batean Lurrera bidali zuen gero berarekin elkartzekotan. Ez zen hau sekula gertatu. Gainerako Namektarrekin hil zen (bat izan ezik, belaunaldi berriaren aita izango zena).\nBere izena japonierazko barraskilo hitzaren deformazio batetik dator (\u30ab\u30bf\u30c3\u30c4).\nSaich\u014dr\u014d.\nSaich\u014dr\u014d Namektarren Buruzagia da, Dragoi Bolen zaintzailea eta Namektar guztien aita. Asko lagundu zien Gohan eta Krilini. Hauen indar ezkutua askatu zuen. Bere zaindaria Nail zen, gero Satan Txikirekin fusionatuko zena. Freezer-en sagan hiltzen da, oso zaharra baitzen.\nMoori.\nMoori (\u30e0\u30fc\u30ea, M\u016bri) Dragoi Bolak zaintzen zituen 6 Ch\u014dr\u014detako bat zen. Bere herrixka Freezer-ek eraso zuenean Dodoriak akabatu zuen. Ondoren Shenronek berpiztu eta Lurrera eramana izan zen.\nBere izenak japonierazko barraskiloaren deformazio batean du jaotorria (\u30ab\u30bf\u30c4\u30e0\u30ea, Katatsumuri).\nTs\u016bno.\nTs\u016bno (\u30c4\u30fc\u30ce, Ts\u016bno) Dragoi Bolak zaintzen zituen 6 Ch\u014dr\u014detako bat zen. Bere herrixka Vegetak eraso zuen Dragoi Bola lortzeko. Honek gero akabatu egin zuen.\nBere izenak haurrentzako ipuin japoniar batean du jatorria: Barraskiloaren antena (\u30ab\u30bf\u30c4\u30e0\u30ea\u306e\u89d2, Katatsumuri no Tsuno).\nNail.\nNail (\u30cd\u30a4\u30eb, Neiru) Namektarren Buruzagiaren aholkulari eta zaintzailea zen. Buruzagiak Gohan eta Krilini laguntzera bidali zuen Freezer Indar Berezien aurkako borrokan baina bidean bihozkada txar bat izan eta buelta eman zuen. Freezer-ek Buruzagia aurkitu zuen. Buruzagia babesten saiatu zen baina Freezer-ek erraz iarabazi zion. Ez zen hil ordea, eta Satan Txikiri fusionatzeko proposatu zion, elkarrekin indar handiagoa izango baitzuten. Satan Txikik asko pentsatu ostean proposamena onartu zuen baldintza batekin: bera izatea fusioaren oinarria. Honela Satan Txikik izugarri hazi zuen bere indarra eta gainera izpiritu lasaia eta Nail-en jakintza artu zituen. Nailekin jokoan jolas daiteke.\nNamekeko pertsona indartsuenetakoa zen, gerlarien klasekoa baitzen. Beste Namektar batekin fusionatu zitekeen indarra gehitzeko.\nBere izena inglesezko barraskiloaren deformazio batetik dator (Snail).\nMazoku.\nCymbal.\nCymbal (\u30b7\u30f3\u30d0\u30eb, Shinbaru) Satan Bihotz Txikik sortutako bigarren umekia da, askatu ostean. Honek Dragoi Bolak batzeko agintzen dio eta Yagi eta Son Goku dauden tokira eramaten ditu bide honek. Yagik Dragoi Bola bat zuen, eta gose zela , Gokuk bere jateko guztia jan baitzuen, bere aurka borrokatzea erabakitzen du. Erraz garaitu eta erre ostean jan egiten du. Satan Bihotz Txikik haserre Pilaf eta besteak hegazkinetik botatzen ditu (Pilaf-ena zen hegazkina).\nOso gutxi erakusten du pertsonaia honek, ez baitu askorik irauten. Yagik esanda, oso ona zegoela badakigu.\nBere izena \"plater\" instrumentuarena da, ingelesez.\nDrum.\nDrum (\u30c9\u30e9\u30e0, Doramu) Satan Bihozt Txikik sortutako azken aurreko umekia da, azkena Satan Txiki bera izanda. Drum erregearen gazteluan jaio zen Ten Shin Han-i aurre egiteko. Satan Bihotz Txikik ordurako erregearen postua hartua zuen. Drum Ten Shin Han baino indartsuagoa zen. Ten Shin Han Mafuba teknika erabiltzen saiatzen da Satan Bihotz Txiki lehenago harrapatuta egon zen lapikoan sartzeko berriz ere baina Drum-ek babestu zuen. Drum Ten Shin Han (harrituta harrapatu ez izanaz eta etsita) hiltzeko zorian zela Goku agertu zen. Bere botre berriekin, ur bedeinkatuak askatuta, buruko kolpe bakar batez garaitu zuen Drum.\nDrum-ek pare bat kapitulu iraun zuen. Ten Shin Han-en aurka borrokatzeko sortu zuen Satanek, beretzat gutxiegi baitzen hau. Satan Bihotz Txikik gaztetasuna lortu ostean sortutako umeki bakarra da, oso fidela nagusiarekiko. Gauza makabroak gustatzen zaizkio eta Ten Shin Han-i bihotza erauzten saiatzen da.\nIndar fisiko handia du, bere gorputza ere halakoa baita. Gainera oso arina da, Ten Shin Han-en hiru begientzat ere bai.\nBere izena \"danbor\" istrumenturik dator, ingelesez.\nPiano.\nPiano (\u30d4\u30a2\u30ce) Satan Bihotz Txikiren aurreko borrokatik bizirik dirauen bakarra da. Pterodaktilo humanoide bat da eta gainerako umekiek ez bezala ez du borrokarako gri\u00f1arik ageri. Ez du itxura beldurgarririk eta Satanen maiordomoa da. Satan Bihotz Txikik zapalduta hiltzen da Son Gokuren eraso batek lurrera bota ostean.\nBere izena \"Piano\" instrumentutik dator.\nTambourine.\nTambourine (\u30bf\u30f3\u30d0\u30ea\u30f3, Tanbarin) Satan Bihotz Txikik askatu ostean sortzen duen lehen umekia da. Bere zeregina Arte Martzialen Txapelketan parte hartu zuten guztiak akabatzea izan zen. Hil zituenen artean daude: Bacterian, Otso Gizona beteak beste. Krilin ere akabatu zuen txapelketako estadiora itzuli zenean. Gutxigatik ez zuen akabatu Son Goku ere bere laguna asko atzeratzen ari zela ikusi zuenean. Baina saiyak biziraun eta alde egin zuen. Tambourinek gainerako parte hartzaileei erasotzen jarraitu zuen. Hurrengoa Yamcha izan zen, erraz garaitu zuena, baina akabatzekotan zenean Satan Bihotz Txikik berriz ere Gokuren aurka borrokatzeko esan zion. Baina honek jan eta gero erraz irabazi zion.\nBere borroka indarra gizakienaren aldean handia zen, hegoak zeuzkan hegan egiteko eta gainera ahotik tximistak botatzen zituen. Tambourinekin jokoan jolastu daiteke. Bere izena \"Pandereta\" intrumentutik dator, ingelesez.\nNamek Berri.\nPlaneta honek garrantzia izan zuen, hemendik berpiztu baitziren Gokuri Boo Ahaltsua akabatzeko Indar Bola osatzen lagunduko zioten gizaki guztiak.\nFreezer-ek Namek originala lehertu ostean, bertako bizilagunak Lurrean babestu ziren Dragoi Bolak bildu eta hauek bizitzeko moduko beste planeta batera eraman zitzaten. Namek originalaren antzeko ezaugarriak ditu, baina animean ikusitakoaren arabera, ur gutxiago du.\n\"Indar Mugatuko Gerlariak\" pelikulan Metal Coolak eraso zuen, baina hau garaitua izan zen."}
{"id": "71900", "revid": "1519", "url": "https://eu.wikipedia.org/wiki?curid=71900", "title": "Southampton", "text": "Southampton (ingelesez ahoskatua) Ingalaterrako kostaldeko hiria da, herrialdeko hegoaldean dagoen handiena dena eta Hampshire konderrian kokatutakoa dagoena.\nHerri eta hiri senidetuak.\nSouthamptonek honako hiri senidetuak ditu::"}
{"id": "71902", "revid": "448", "url": "https://eu.wikipedia.org/wiki?curid=71902", "title": "Kanadako geografia", "text": "Kanada Ipar Amerikako iparraldeko estatua da. 9.984.670 kilometro koadroko eremua hartzen du, hots, munduko herrialderik handienetan bigarrena.\nMugak.\nIpar Amerikako iparraldearen zatirik handiena hartzen du, Ozeano Atlantikoaren, Ozeano Barearen eta Ozeano Artikoaren artean. Hegoaldean Ameriketako Estatu Batuekin du muga, eta ipar-mendebaldean Alaska estatuarekin. Kontinenteko lurraldea ez ezik, hainbat uharte ere hartzen ditu, besteak beste, Baffin, Victoria, Devon, Ellesmere, Banks, Axel Heiberg eta Melville.\nErliebea.\nBost zati bereizten dira Kanadako lurraldean:\nHidrografia.\nMendi Harritsuek ur isuriaren banalerroa eratzen dute. Mendebaldean sortzen eta Ozeano Barera isurtzen diren ibai gehienak laburrak eta ur emari lasterrekoak dira; Columbia eta Fraser dira nagusiak. Ekialdean sortzen direnak, berriz, Ozeano Artikora eta Hudson badiara isurtzen dute ura, eta luzeak dira; Mackenzie da luzeena: 3.700 kilometro. Bestalde, garrantzi handia du San Laurendi ibaiak (1.300 kilometro luze); ontziz ibiltzeko egokia da, eta Atlantikoaren eta Aintzira Handien arteko garraiorako erabiltzen da. Churchill, Nelson, Severn eta Albany ibaiek ere Hudson badian dute ahoa.\nAintzira asko eta handiak daude. Glaziarrek sortutako aintziren artean, Hartzaren Aintzira Handia, Esklaboen Aintzira Handia, Athabaska eta Winnipeg dira nagusiak, elkarren artean ibaiez lotuak daudenak. Aintzira Handiek (Superior, Huron, Erie eta Ontario) 2.400 kilometro koadroko eremua hartzen dute, eta Kanadaren eta Estatu Batuen arteko muga dira. Ontario eta Eire aintziren artean daude mundu osoan ezagunak diren Niagarako ur-jauziak. Neguan ibai eta aintzira asko izoztu egiten dira, eta batzuetan Niagarako ur-jauziak berak ere.\nKlima.\nKlima kontinental hezea (\"Dfb\") eta azpiartikoa (\"Dfc\") dira hedatuenak Kanadan. Mendebaldeko itsasertzekoa ozeaniko epela da (\"Cfb\"), eta iparraldekoa tundrakoa (\"ET\"): zortzi hilabetez batez besteko tenperaturak 0\u00a0\u00b0C baino apalagoak dira, eta uztailean adibidez ez dira 10\u00a0\u00b0C-tik igotzen. Urtarrilean, Ozeano Bareko ertzak bakarrik izaten ditu, itsasoaren eraginez, 0\u00a0\u00b0C-tik goragoko tenperaturak batez beste. Hilabete horretan Kanadaren erdialdean tenperaturak oso hotzak dira: -10\u00a0\u00b0C Superior aintziraren parean, -30\u00a0\u00b0C Hudson badiaren kostaldean, eta zertxobait igotzen dira Atlantikoko itsasertzean (0\u00a0\u00b0C-tik 5\u00a0\u00b0C-ra Eskozia Berrian).\nLandaredia.\nPinudiak daude lurralde artikoetako hegoaldean. Iparraldea tundraz estalirik dago. Hego-ekialderantz joan ahala pinudiak desagertuz doaz eta hosto erorkorreko zuhaitzek hartzen dute haien lekua, klima gozoagoa baita. Belardietan, lehorte hilabeteak direla-eta, landaretza estepakoa da. Itsasotik hurbil dauden mendietan euri asko egiten du eta baso handiz estalirik daude. Barnealdeko ordokiak idorrak dira, eta landaredia pobrea da.\nDatu orokorrak.\nKokapena:\nIpar Amerikaren iparraldean; ekialdean Ozeano Atlantikoa du, mendebaldean Ozeano Barea, iparraldean Ozeano Artikoa, eta ipar-mendebalde eta hegoaldean Ameriketako Estatu Batuak\nKoordenatu geografikoak: 60\u00b00' N 95\u00b00' W\nAzalera:\nHerrialdearen mugak:\n\"denetara:\" 8.893\u00a0km\n\"Erresuma mugakideak:\"\nItsasbazterra: 202.080\u00a0km\nLurraldea:\nordokiak nagusi dira; mendiguneak mendebaldean eta sakonguneak hego-ekialdean\nMuturreko garaierak:\nBaliabide naturalak:\nburdina, nikela, zinka, kobrea, urrea, beruna, lur arraroak, molibdenoa, potasa, diamanteak, zilarra, arrantza, egurra, basabizitza, harrikatza, petrolioa, gas naturala, energia hidraulikoa\nLurren erabilera:\nLur ureztatua:\n8.700\u00a0km\u00b2 (2012)\nArrisku naturalak:\niparraldeko permafrosta eragozpen handia da garapenerako; Mendi Harritsuen ekialdean ekaitz ziklonikoak eratzen dira, Artikoko, Pazifikoko eta Ipar Amerikako barnealdeko aire-masak elkartzearen ondorioz, herrialdeko euri eta elur erauntsi handienak sortuz."}
{"id": "71903", "revid": "118097", "url": "https://eu.wikipedia.org/wiki?curid=71903", "title": "Hartz zuri", "text": "Hartz polar edo zuria (\"Ursus maritimus\" edo \"Thalarctos maritimus\") ugaztuna da, hartz familiakoa eta bizilekua Ozeano Artikoa duela.\nMunduko harraparirik handiena da, arrak 300-600 kilogramoko pisua edukiz. Itsas txakurrak edo fokak haren jaki ohikoena dira.\nHala ere, espezie ahulen artean sailkatuta dago, gaur egun klima aldaketa arrisku larria izanda harentzat.\nHabitat.\nHartz zuria Groenlandian eta Kanadako eta Errusiako iparraldeko kostaldeetan bizi da.\nUgalketa eta bizi-zikloa.\nHartzak parekatzeko denboraldia apirila eta maiatzaren tartean dira, baina, parekatu eta gero obuluak ez dira emankortzen eta garatzen iraila arte. Denbora honetan amak al duen grasa gehiena biltzen du. Bakarrik haurdun dauden hemeak bilatzen dute babeslekua, baino ez dute hibernatzen. 1 edo 2 hartzkume erditzen dituzte izotzan zulatutako babesleku batean. Denbora honetan amak ez du ezer jaten, atzetik bildutako koipeekin elikatzen da eta bere kumeek bera duen esnetik elikatzen dira. Horregatik pisu galera gogorra dute, baina udan zeukaten pisua berreskuratuko dute. Hartzkumeak urrian jaiotzen dira eta 30 zm neurtu eta 700 g pisatzen dute, ez dute hortzirik, itsuak daude eta erabat babesgabetuak daude. 5 hilabetetan azkar hazten dira, udaren hasieran bere amari ondo jarraitu diezaiokete. Amak oso argala eta gose jarraitzen du .\nEta beste 5 hilabete igarotzen dituzte amarekin janaria aurkitzen ikasteko eta helduak diren arretatik babesten jakiteko, aita ez diren ar helduek beste kumeak hiltzen dituztelako. Hartzkume batzuk amarekin bizitzen dira 2 edo 3 urte eta erdi arte; hauek sexualki helduak 3 edo 4 urte betetzen dutenean izaten dira, eta basabizitzan gehienez 30 urtez bizi daitezke.\nEzaugarriak.\nBeste hartz espezie baino itxura luzexeagoa dute, baita, uretan eta lurrean distantzia handiak ibiltzeko, hanka garatuagoak ere. Belarriak eta isatsa txikiak dauzkate, beroa gorputzaren barnean errazago gordetzeko, horri koipe geruza lodi eta ile ugaria edukitzeak ere laguntzen dio. Ilea zuria edo ori-zuri argia izan arren, ile azpiko azala beltza dute kontraste osoa eginez, azal beltzak eguzki izpien erradiakzioa gordetzen laguntzen die.\nTamaina.\nHartz zuria mundu lehorreko ugaztun harraparirik eta haragijalerik handiena da, kodiak artzarekin batera. Biek tamaina antzekoa izan arren, hartz zuriak haragijaleagoak dira eta ehiztari trebeagoak, beraz, lehorreko harraparirik handiena gisa ezagutu ohi dira.\nArren batezbesteko pisua 350-680 kg artekoa da, nahiz eta tona (1.000 kg) baino gehiagoko arrak ezagutu eta pisatu diren.\nEmeak 50% txikiagoak izan ohi dira, dena den, kumeak elikatzeko garaian biltzen duten koipea dela eta, 300-500 kg-etara hel daitezke. Arrak 2,6 metro luze diren bitartean, emeak 2 metrokoak izan ohi dira.\nElikadura.\nEspezie hau hartz guztien artean haragijaleena da, tundrako uda artikoan belartxoak jan ditzakeen arren.\nItsas txakurrak (fokak), mortsak (hartza baino 2 bider edo gehiago handiagoak direnak), elur-oreinak, azeri zuriak, itsas hegaztiak eta mota askotako itsas ugaztun zein zetazeo ehizatu ditzake. Harrapinak itsasoan zein lehorrean harrapatu ditzake.\nEhiza estrategia.\nHarrapakin ezberdinak ehizatzeko estrategia ezberdinak erabili ohi ditu, horrela, fokak eta belugak harrapatzeko izotzeko ur arnastegietan konturatu gabe eta ziztu bizian atzematen dituen bitartean, morsak lehorrean daudenean era aktibo batean bere atzetik joanda ehizatzen ditu (kumeak hobetsiz), batzuetan arrekin borroka latza izan ostean.\nPopulazioa.\nEz da azpiespezierik existitzen bere jatorri goiztiarragatik (ziuraski Pleistozenoaren amaieratik), baina 6 populazio ezberdinetan bereiz daiteke:\nMehatxuak.\nEskimalek edo Inuitek jateko ehizatzen zituzten aintzinatik, gero europar kolonoak ehizara batu zitzaien, baina hauek kirol hutsagatik.\nKirol-ehizak desagertzeko arrisku larrira bultzatu zituzten hartz zuriak orain dela urte gutxira arte, beraien populazioa urteotan (45 urtetan) gutxienez %30-ean jaitsi zen. 2008-an animalia hauen kopurua 20.000-25.000 ale bitartean estimatzen zen.\nKirol-ehizaren eragin kaltegarriak zirela eta, ehiza mota hau debekatuta dago jada Errusian eta Norbegian, Kanadan erregulatuta eta neurtuta dagoen bitartean. Kanadak dauka hartz hauen munduko kopuru handiena, eta Inuitei okelagatiko ehiza mugatua eta neurtua onartzen zaie. 2010-ean Errusiako eta EEBB-ko jatorrizko populazio indigenei mugatutako (29 ale urtero) ehiza ere onartu zitzaien, beti ere jateko xedearekin izanda.\nGizakiarekin batera, arriskutsua zaion animali bakarra mortsa arrak dira, batik bat, horiek ehizatzerakoan gehiegi hurbilduz letaginkada zitala jaso dezaketelako.\nDena den, hartz hauentzat mehatxu handiena Lur planetaren beroketa globala eta bere habitataren kutsadura da.\nBerotze globala bere ekosistema aldatzen ari da, izotza urtero presentzia galtzen doa eta urtze hori hartzak barnerago joatea eragiten ari da, animalia hauen bioerritmoak erabat aldatuz. Adibidez, badakigu lehorrerantzako barneratze derrigortu horrekin, hartz hauen jaiotze-tasa %15-ean jaisten ari dela, koipe nahikorik gabe egiten dutelako barneratze hori (gogoratu animalia hauen harrapakinen %90 itsasoan edota itsa-ertzean daudela), hots, barneratze naturala garaiz aurretik bultzatzen.\nGaur egun, arrisku ahulean sailkatuta dago hartz zuria, baina beroketa globalaren azkartzearekin bukatzen ez bada, sailkapen hori eta bere iraute egoera larriki alda liteke hurrengo urteotan."}
{"id": "71906", "revid": "499", "url": "https://eu.wikipedia.org/wiki?curid=71906", "title": "Enrique Gorriaran Merlo", "text": ""}
{"id": "71909", "revid": "512", "url": "https://eu.wikipedia.org/wiki?curid=71909", "title": "Hu\u00e9tor Santill\u00e1n", "text": "Hu\u00e9tor Santill\u00e1n (edo Hu\u00e9tor de Santill\u00e1n) Granadako probintziako (Espainia) udalerria da. 2007an 1.798 biztanle zituen."}
{"id": "71911", "revid": "1781", "url": "https://eu.wikipedia.org/wiki?curid=71911", "title": "Hu\u00e9tor de Santill\u00e1n", "text": ""}
{"id": "71912", "revid": "1781", "url": "https://eu.wikipedia.org/wiki?curid=71912", "title": "Hu\u00e9tor-Santill\u00e1n", "text": ""}
{"id": "71913", "revid": "1781", "url": "https://eu.wikipedia.org/wiki?curid=71913", "title": "Huetor de Santillan", "text": ""}
{"id": "71914", "revid": "1781", "url": "https://eu.wikipedia.org/wiki?curid=71914", "title": "Huetor-Santillan", "text": ""}
{"id": "71915", "revid": "336", "url": "https://eu.wikipedia.org/wiki?curid=71915", "title": "80. Oscar Sariak", "text": "80. Oscar Sarien ekitaldia 2008ko otsailaren 24an Hollywoodeko Kodak Antzokian egin zuten 2007. urtean zinemagintzan egindako lanik onenak saritzeko. Aurkezlea Jon Stewart izan zen eta Estatu Batuetan ABC telebistak eman zuen.\nIzendapen eta Sariak.\nGaraileak letra lodian agertzen dira."}
{"id": "71917", "revid": "119347", "url": "https://eu.wikipedia.org/wiki?curid=71917", "title": "Esnezko itsasoaren irabiaketa", "text": "Esnezko itsasoaren irabiaketa (Devanagariz \u0938\u092e\u0941\u0926\u094d\u0930 \u092e\u0902\u0925\u0928, \"Samudra manthan\") hinduismoaren mito nagusienetako bat da. Denboraren hasieran, \"devak\" (jainkoak) eta \"asurak\" (deabruak), guztiak hilkorrak ziren, eta euren artean borrokatzen zuten munduaren jabe izateko. Devek, ahulduak eta garaituak, Vishnuren laguntza eskatu zuten. Honek, euren indarrak asurarenei batzeko proposatu zien, esnezko itsasotik (\"kshirodadhi\") \"amrita\" ateratzeko, hau da, hilezkortasunaren nektarra. Esnezko itsasoa Lurrean bertan dagoen zazpi urrutiko itsaso exotikoetako bat da.\nHau lortzeko, itsas-belar magikoak hartu behar zituzten, Mandara mendia Kurma apoarmatuaren oskola tontorrean jarri ahal izateko moduan moztu eta V\u0101suki sugea, Nagaren erregea, itsasoa irabiatzeko moduan errotazioan jartzeko erabiltzea.\nEsnezko itsasoaren azpiproduktuak.\nMilaka urteko ahaleginaren ondoren, irabiaketak hainbat produktu harrigarri eta izaki miragarri sortu zituen:\nHilezkortasunaren nektarragatik borroka.\nAsurak, nektarra zuen kopa ikusi zutenean, Dhanwantarirengana joan ziren eta kopa kendu zioten, devek parte hartzeko aukerarik izan aurretik. Orduan, Vishnu, berehala, Mohinin bihurtu zen, munduko emakumerik ederrena. Asurak, aho bete hortz eta mugitu ezinik geratu ziren. Une hau, Vishnuk, asurei kopa kendu eta devei emateko probestu zuen.\nRahu planetaren sorrera.\nBhagavata Puranan, istorio hau modu zertxobait ezberdinean kontatzen da. Vishnuren emakume itxurak, deabru eta jainko guztiak lerrokatu zituen. Lehenik, trago bat emango zion erdijainko bakoitzari, eta, ondoren, geratzen zena, deabruen artean banatuko zuen.\nRahu deabruak, orduan, erdi-jainko itxura hartu zuen, nektarraren lehen dosifikazioan parte hartzeko. Bere txanda iritsi eta kopa, nektar tanta bat hartzeko jaso zuenean, Soma (ilargiaren jainkoa) engainuaz ohartu zen, eta Vishnuri adierazi zion. Honek, bere txakra diskaz moztu zion burua. Rahuk nektar tanta jada ahoan zuenez, bere burua hilezkor bihurtu zen, zerutik zintzilik geratu zen, eta, aldian-aldian, mendeku gisa, Ilargia jaten du.\nHau da, hinduek, aro arruntaren hasieran, ilargi eklipseak azaltzeko erabili zuten modua. Eklipse bat gertatzen denean, baita orain bertan ere, hindu asko euren etxeetan beldurtuta ezkutatzen dira, gertaera ez lagungarritzat (a-shubha) jotzen baitute.\nLau hiri hilezkor.\nDevak, orain hilezkor bihurtuta, garaiezinak ziren, eta infernuetara bota zituzten asurak. Hala ere, borroka honetan, Indiako lau tokitan erori ziren amrita tanta batzuk.\nLau hiri hauek, nektarrak bedeinkatuak, Kumbhamela izeneko kontzentrazioak ospatzen diren lau erromesaldi tokiak bihurtu ziren."}
{"id": "71918", "revid": "649", "url": "https://eu.wikipedia.org/wiki?curid=71918", "title": "Etxahun-Iruri", "text": ""}
{"id": "71919", "revid": "105290", "url": "https://eu.wikipedia.org/wiki?curid=71919", "title": "Eurimedonte", "text": "Eurimedonte greziar mitologian, Kronos titanak Urano bere aita moztu zuenean, azken honen odoletik eta Gearengandik jaiotako erraldoietako bat zen. Bere jaiotza lekua, bere anaiena bezala, Flegrasen kokatzen da, Paleneko penintsulan, Trazian. Eurimedonte eta bere anaiak, Uranok lurpean giltzapeturiko titanak mendekatzeko jaio ziren. Izaki ia garaiezinak ziren, euren heriotzan hilkor bat eta jainko bat elkarlanean ibili ezean. Peribea izeneko alaba bat izan zuen. Gutxienengo baten bertsio baten arabera, Eurimedontek Hera bortxatu zuen, azken hau, oraindik, ume txiki bat zenean eta Prometeo izan zuen. Honek, Zeus haserre bizian jarri zuen."}
{"id": "71920", "revid": "105290", "url": "https://eu.wikipedia.org/wiki?curid=71920", "title": "Auriga", "text": "Auriga biga- bi zaldik tiratutako ibilgailu arina- gidatu behar zuen esklaboa zen. Biga, erromatar batzuen garraiobidea zen, komandante militarrena bereziki. Euren jabearen segurtasuna euren eskuetan zegoenez, kontu handiz aukeratuak izaten ziren konfiantzazko esklaboen artean.\nBeste teoria batek, erromatar garaipenetan erramu koroa eusten zuen esklabo bati ematen zitzaiola adierazten du. Esklabo honek, uneoro \"gogoratu gizon bat (bakarrik) zarela\" xuxurlatzen zuen, jenerala gehiegi harrotu ez zedin. Azken garaietan, hitza oso arrunta izan zen, eta edozein ibilgailuren gidaria adierazten zuen.\nZaldi lasterketak.\nInperio garaian, asko igo zen lasterketenganako gustua, eta aurigak, jendetzaren idolo bihurtu ziren, kategoria ezberdinetan lehiatzen ziren esklabu eta libertoak izaten segitzen zuten arren: bi zaldiko bigak, hiruko trigak, lauko kuadrigak, eta sei, zortzi edo hamar zaldik tiratutako gurdiak.\nII. mendean, mila garaipen lortu zituzten aurigei \"miliario\" deitzen zitzaien. Errespetu eta ospeaz gozatzen zuten eta aberastasun handiak metatzen zituzten.\nEzagunenetako bat Kaio Apuleio izeneko hispaniar bat izan zen. 24 urte eman zituen zaldi lasterketetan parte hartzen. Honen ohorez, monumentu bat eraiki zen erromatar zirkutik gertu."}
{"id": "71922", "revid": "536", "url": "https://eu.wikipedia.org/wiki?curid=71922", "title": "Dragon World", "text": "Dragon World Dragoi Bola anime eta mangako fikziozko mundua da. Istorio gehienak bertan gertatzen dira. Hainbat Crossover kontuan hartzen baditugu badirudi Slump Doktorea eta Neko Majin Z serieetako mundua ere bera dela. Bertako biztanleek Lurra deitzen diote; Dragon World hitza serieari buruzko liburuetan eta kapituluen izenetan erabiltzen da.\nEzaugarriak.\nMunduak zientzia-fikzioa eta fantasiaren ezaugarriak nahasten ditu. Nahiz eta bere kronologiaren arabera seriearen hasieran 749. urtean egon, izugarrizko aurrerapen teknologikoak daude, baina baita humanoide eta dinosauroak ere.\nPolitikoki mundu osoa monarkia absolutu baten menpe dago eta geografikoki 43 eskualdetan dago banatuta. Kronologia ez ezik, bere egutegiak gregoriotar egutegia banaketa eta luzeera berdina dauzka. Txanpona Zenia da, Arte Martzialen Txapelketan aipatzen da batez ere.\nBiztanleak.\nDragon World-eko biztanleak hiru taldetan bana daitezke: \nGizakiak.\nBiztanleen gehiengoa dira eta ilearen kolorea edo ezaugarri arrarorenbat (Krilin sudur gabeakoa da, Ten Shin Hanen hiru begiak) ez bada, Dragoi Bolako gizakiek gizaki errealen antza dute. Antzeko ezaugarriak dauzkatenez, gizakien eta saiyen arteko hibridoak jaio daitezke.\nDragoi Bolaren unibertsoko beste biztanle batzuekin alderatuta, gizakiak oso izaki ahulak dira. Haur saiya batek Lurreko gizateria guztia akabatu dezakeela esaten da. Hala ere, badaude besteak baino argiagoak diren gizakiak, Bulma eta Brief Doktorea esaterako eta beste batzuk indartsuagoak \"ki\" teknikak menperatzeko beste, gerlari bikain bilakatzen dituena.\nHumanoideak.\nNahiz eta gutxiago izan, Oolong bezala, badaude gizaki itxurako animalia adimentsuak ere. Hauek gizartean pertsona normal bezala tratatzen dira, nahiz eta serieak aurrera egin ahala gero eta gutxiago ikusten diren.\nMunstroak.\nTalde txikiena berau, beste bi taldeetakoak ez diren izakiak dira. Munstroak naturaz gaindiko izakiak dira Babaren borrokalariak edo Pilaf bera esaterako.\nErlijioa eta mitologia.\nErlijioak eta mitologiak garrantzia dute bai manga eta baita animean ere. Unibertsoan jainkoek hierarkia espezifiko bat dute:"}
{"id": "71924", "revid": "119347", "url": "https://eu.wikipedia.org/wiki?curid=71924", "title": "Dong Hoi aireportua", "text": "Dong Hoi aireportua (Vietnamez \"Dong Hoi\") Vietnamko aireporturik handiena da, Dong Hoieko erdigunetik 6 kilometrora kokatuta dagoena. 2008an zabaldu zen."}
{"id": "71926", "revid": "1545", "url": "https://eu.wikipedia.org/wiki?curid=71926", "title": "Galena", "text": "Galena berun sulfuroaren forma mineral naturala da. Beruna eskuratzeko mea garrantzitsuena da.\nGalena mineral sulfuro arruntena eta zabalen banatuena da. Kristal-sistema kubikoa jarraituz kristalizatzen da. Sarritan blenda, kaltzita eta fluorita mineralekin batera agertzen da.\nSarritan galena metaketek zilar kantitate nabarmenak dauzkate, bai zilar sulfuro eran bai galenaren egituraren barruko disoluzio solido eran. Galena zilardun hauek zilarra eskuratzeko mearik garrantzitsuenak izan dira denbora luzez. Honez gain, zinka, kadmioa, antimonioa, artsenikoa eta bismutoa ere ager daitezke."}
{"id": "71927", "revid": "56334", "url": "https://eu.wikipedia.org/wiki?curid=71927", "title": "Azurita", "text": "Azurita Cu3(CO3)2(OH)2 formula kimikoa duen mineral kobreduna da. Eguraldiaren eraginpean dauden kobre metaketetan sortzen da.\nKristaldurik edo zuntzezko multzoetan agertzen da. Kolore urdina du eta beira distira; malakita bilakatzen da ura hartuz eta anhidrido karbonikoa galduz gero.\nMineral hau antzinarotik ezagutzen da, jadanik Plinio Zaharrak aipatu baitzuen \"kuanos\" (\"urdin sakona\") izen greziarra erabiliz."}
{"id": "71928", "revid": "96586", "url": "https://eu.wikipedia.org/wiki?curid=71928", "title": "Arabella (opera)", "text": "Arabella Richard Strauss konposatzaile eta musikari alemaniarrak 1932. urtean idatzi zuen hiru zatitan banatutako opera bat da. Estreinaldia, 1933ko uztailaren 1ean izan zen, Dresdengo S\u00e4chsisches Staatstheaterrean.\nOpera hau, Hugo von Hofmannsthal eta Richard Straussen arteko seigarren eta azken elkarlana da. Gainbeherako giro batean garatzen den komedia liriko bat da.\nEspainian, 1962ko urtarrilaren 7an estreinatu zen, Bartzelonako El Liceu antzokian, Montserrat Caballerekin.\nIstorioa.\nLehen zatia.\nAdelaida kondesak bere etorkizuna igarrarazten du. Kontea jokozale porrokatua denez, Waldner familiak porrot egingo du, Arabella bere alaba gizon aberats batekin ezkondu ezean. Kondesak, Elemer kondea dela uste du, Arabellak, aspaldi ezezko borobila eman zion ezkongaia. Waldner familiak ezin du bere bi alabak ezkontzeko luxurik hartu, eta, honegatik, euren alaba txikia, Zdenka, mutil bat bezala janzten dute eta, \"Zdenko\" bezala aurkezten dute. Karta botatzaileak, Waldnertarrek beste alaba bat izanez gero, gauzak oso okerrera joan daitezkeela iragartzen du, eta honek, Zdenkak amaiera zoriontsuko amodio istorio bat izateko aukerak asko murrizten ditu. Alaba txikia, Matteotaz maiteminduta dago, Arabellaz maiteminduta dagoen dirurik gabeko ofizial bat. Honek bere buruaz beste egitea eragozteko, Arabella izenarekin sinatzen ditu Zdenkak bere amodio gutunak. Aldi berean, Arabelak hiru ezkongai ditu bere inguruan: Elemer, Dominik eta Lamoral kondeak, baina bera, lehen aldiz kaletik pasatzen ikusi duen ezezagun batez maitemindu da. Waldner kondeak, sosik gabe, bere lagun guztiei idatzi die, diruz lagun diezaioten, baina arrakastarik gabe. Waldnerrek, kroaziar zahar batek erantzungo ziola espero zuen. Honi, Arabellaren argazki bat ere bidali zion, ezkontzea proposatuz. Kroaziarraren iloba, Mandryka, agertzen da. Bere osaba hil da eta berak, bere oinordekoak, gutuna eta Arabelaren argazkia jaso ditu. Bere burua Arabellarekin ezkontzeko eskaintzen du, eta Waldner konteari dirua ematen dio. Matteok, Zdenkari, Arabellaren beste gutun bat noiz jasoko duen galdetzen dio. Zdenkak, arratsalde horretan bertan, dantzaldian, beste bat jasoko duela esaten dio.\nBigarren zatia.\nArabellak Mandryka ezagutzen du, zein oso ezezagun liluragarria izatera iristen den. Mandrykak bere bizitzari buruz hitze giten dio, baita bere herrialdeko ohiturei buruz ere. Ohitura horien artean, neska gazteek euren maiteminduei, ezkontza onartzen dutela adierazteko modu bezala, baso bat ur eskaintzen diete. Zdenkak, Matteori, Arabelaren gelatik gertu dagoen gelaren giltza ematen dio, Arabella, han bertan, berarekin batuko dela promes eginez. Mandrykak hau entzuten du, eta, atsekabeturik eta jeloskor, iruzkin guztiak sustatzen ditu, Fiakermillirekin dantza eginez, dantzaldiko ederrarekin. Waldnertarrek, Arabellarekin hitze giteko esaten diote, gauzak argi daitezen.\nHirugarren zatia.\nArabellak Matteorekin topo egiten du. Arabela Mandrykaz maiteminduta dagoenez, eta, aldi berean, Matteo Arabelaz, Matteok, Arabellarekin batzar pribatu batez gozatuko duela uste du, eta, honegatik, bere hizketaldia nahastua eta emozioz betea da. Kondea, kondesa eta Mandryka une horretan heltzen dira, nahasketa areagotuz. Orduan, Zdenka heltzen da, mozorrorik gabe, itotzeko asmoa duela adieraziz. Azkenean, egoera bere onera bueltatzen da. Matteok, gutunak Zdenkak faltsutuak izan zirela jakiten du, eta honekin ezkontzea onartzen du. Mandryka bakarrik geratzen da, bere lekuz kanpoko portaerari buruz hausnartzen, Arabella galdu duela pentsatuz. Baina, orduan, Arabellak, eskuan baso bat ur duelarik eskailerak jaisten ditu, bakeak egin dituen seinale bezala."}
{"id": "71929", "revid": "105290", "url": "https://eu.wikipedia.org/wiki?curid=71929", "title": "Koloratura", "text": "Koloratura (italieratik \"coloratura\") ahots lirikoak segidako nota lasterrak jarraian kantatzeko ahalmena da. Koloratura melismatikoa izaten da, hau da, koloraturan, hitz baten bokala hainbat nota jarraituri zabaltzen da.\nKoloratura, \"bel canto\" teknikaren hiru adierazleetako bat da. Horregatik, edozein ahots motak egin beharrekoa izaten da. Baina, hala ere, koloratura sopranoaren ahotserako musikan askoz gehiago erabiltzen da.\nHistoria.\nKoloratura ohiko baliabideak zen musika barrokoan. Elizako musika zein operako izarrak nabarmentzeko erabiltzen zen, \"prima donna\" eta \"castratiak\". Johann Sebastian Bach bezalako konposatzaileentzako kantari ideala, trebezia instrumentala zuen kantaria zen, eta honek, ahots tesitura guztian koloraturak egitea esan nahi zuen.\nGarai klasikoan, koloraturak, birtuosismo bokalaren modu bakarra izateari uzten dio, eta hitz egindako ahotsarengandik hurbilago dagoen kantuarekin existitzen da. Wolfgang Amadeus Mozarten singspielean, koloraturazko aria klasikoa, herri kantutik eratorritako formekin existitzen da aldi berean.\nRossini, Donizetti eta Belliniren operetan, koloratura muturrera eramaten da, zabaleran azkartasunean eta bizitasunean. Garapen hori, Alemanian Richard Wagner bezalako konposatzaileek oso azalekotzat jo zuten. Baina, Rossiniren operetako koloratura, egoera animiko baten adierazpena da beti. Koloraturaren gailurra, Rossiniren \"Sevillako Bizargina\" opera da.\nKoloratura eta bel cantoaren irakasle eta teoriko garrantzitsuena Manuel Patricio Rodriguez Garcia baritonoa izan zen. 1840 eta 1847an, Parisen, bi zatitan banatutako kantuaren gidaliburu bat argitaratu zuen, non, bel cantoaren teknikak laburtu eta nota errepikapenen bidez koloratura bizi bat hartzeko modu bat deskribatzen dituen.\nXIX. mendeko bigarren erdiko operan, koloratura, bereziki, emakumeen paper dramatikoetan agertzen zen, Verdiren La Traviata operako Violeta kasu. Bitartean, Rossiniren erako koloraturazko tenorea spinto tenoreagatik aldatua da, potentzia handiko ahots bat, baina mugimendu biziak egiteko gai ez dena. Garapen hau opera kantu guztian egiten da Richard Wagnerren eta verismoaren operekin.\nEgun, koloraturazko kantuak, Claudio Monteverditik Rossinirainoko konposaketekin bizirik iraun du. Baina, egungo konposaketetan, egungo konposatzaileek ez dute teknika hau euren konposaketetan modu naturalean barneratzeko modurik aurkitu."}
{"id": "71930", "revid": "105290", "url": "https://eu.wikipedia.org/wiki?curid=71930", "title": "Egurbide (mendia)", "text": "Egurbide Aralarko mendilerroan dagoen mendi bat da. Aldaon eta Urkute mendiekin, Gipuzkoak Nafarroarekin duen mugan dagoen hiruki bat osatzen du. Malloan bertan dago, aipaturiko beste biak bezala. Mendi honek, Egurbide edo Egurbea izeneko lepoa domeinatzen du.\nIrispideak.\nEgurbide edo Egurbea izeneko lepo edo mendatera, Azkaratetik iris daiteke, Araitzeko haranetik, Beoinen mendiaren azpian dagoen amildegi batean zintzilikaturik dagoen lautada batetik igaroz, Aloixa-ga\u00f1e izena duena. Hemendik, bidezidor aztarna batzuk, Egurbidera kontu handiz iristea ahalbidetzen dute. Igoera oso arriskutsua da lur bustiarekin."}
{"id": "71931", "revid": "1586", "url": "https://eu.wikipedia.org/wiki?curid=71931", "title": "Kimi Raikkonen", "text": ""}
{"id": "71932", "revid": "201", "url": "https://eu.wikipedia.org/wiki?curid=71932", "title": "Arabela", "text": ""}
{"id": "71934", "revid": "336", "url": "https://eu.wikipedia.org/wiki?curid=71934", "title": "Atlas (mitologia)", "text": "Greziar mitologian, Atlas () Zeusek, bere sorbaldetan lurra zerutik banantzen zituen zutabeak jasatera zigortu zuen titan gazte bat zen.\nJapeto eta Klimeneren semea zen, beste bertsio batzuetan ama Asia zela esaten den arren, eta Prometeo, Epimeteo eta Menezioren anaia. Higinok, baina, Gea eta Eter edo Uranoren seme egiten du, baieztapen hau egiten duen \"Hitzaurrea\"ren testua zertxobait galduta dagoen arren. Hesperideen aita izan zen Hesperisekin. Baita Mera, Hiadeak, Kalipso eta Pleiadeena ere.\nEtimologia.\n\"Atlas\" izenaren etimologia ez dago batere argi, eta eztabaidatzen jarraitzen da. Batzuek, *\"tel\" jasan, eutsi, sustrai indoeuroparretik datorrela diote, beste batzuk, aurre-indoeuroparra dela dioten bitartean. Atlas mendiak berbereak bizi diren toki batean daudenez, beharbada, izen latindarra, ezagutzen den bezala, bereber hizkuntzatik hartua izan zen. Izatez, eguzkia, sarri, \"zeruko begia\" (\"Tit\") bezala deitua da, eta, mendebaldetik jartzen denez, Ozeano Atlantikoa \"eguzkia ezkutatzen den tokia\" bezala deitua izan daiteke, edo \"Antal n Tit\". Greziarrek, beharbada, izen hau hartu zuten ozeanoarentzat, eta beranduago, \"atl-\" sustraia Atlas izena eratzeko erabili.\nAtlas titana.\nAtlas, titanen buruzagia izan zen Titanomakia izena hartu zuen olinpiar jainkoen aurkako gudan. Titanak garaituak izan zirenean, Zeusek, bere sorbalden gainean zeruen pisua jasatera zigortu zuen. Atlasek, ohikoaz gaindiko indarra izan arren, zerua eustean, orro egiten zuela esaten zen.\nArkadiako errege izan zela ere esaten da, Deimasek bere tokia hartu zuen arte. Deimas Dardanoren semea zen, Troiako errege-etxea sortu zuen erregea. Afrikako ipar-mendebaldean gobernatu zuela ere esaten da. Bertan, beste aberastasun batzuen artean, urre koloreko fruitu eta hostodun zuhaitz bat zuen. Batzuen arabera, hauek izan ziren Geak, Zeus eta Herari, hauen ezkontza opari bezala eman zizkien urre koloreko sagarrak.\nErresuma honetara joango zen Perseo Medusa hil ondoren. Bertan, Zeusen seme bezala aurkeztu zen eta abegitsua izateko eskatu zion Atlasi. Baina honek, nork, bere baratza harresiz inguratu eta herensuge bat bere urre koloreko zuhaitza zaintzen jarri zuen, Temisen profezia gogoratu eta Perseo mehatxatu zuen, joateko aholkatuz. Orduan, Perseok, Medusaren burua Atlasen begien aurrean eutsi zuen, Atlaseko mendilerroa izena eman zitzaion harri handi batean bihurtuz. Mendi hauetaz, zerua ukitzerainoko bezain garaiak zirela esaten zen, baina euren zuhaitzak hain trinkoak ziren ze ez zuten igotzen uzten.\nBeste bertsio batzuetan Heraklesek, Perseoren ondorengoak, Atlas, Hesperideen lorategitik sagar batzuk berreskuratzeko engainatu zuela kontatzen da, Heraklesen hamabi lan ospetsuetako batean. Prometeok, Heraklesi, bera zuzenean bila ez joateko aholkatu zion, baizik eta Atlas bidal zezala bilatzera. Hori lortzeko, Heraklesek, bere burua eskaini zuen zerua eusteko, Atlas sagarren bila zihoan bitartean. Baina, itzultzerakoan, Atlasek ez zuen zeruen eustea onartu nahi izan, eta sagarrak, Euristeori berak propio eramango zizkiola esan zuen. Heraklesek, orduan, berriz engainatu zuen, Atlasi, une batez, zerua eutsi zezala eskatuz berak, bere sorbaldetan, bere kapa leungarri gisa janzten zuen bitartean. Atlasek, onartu egin zuen eta Herakles sagarrekin joan zen.\nAtlas erregea.\nDiodoro Sikulok, bere \"Liburutegi Historiko\"an, Atlas edo Atlante Mauritaniako errege mitiko bat zela dio. Filosofo eta matematikari jakintsu bat zela esaten da, baita, astrologo bikain bat ere, izarren forma esferikoa deskubritu zuena eta lehen zeruaren globoaren egilea. Hau izango litzateke zeru osoa bere sorbalden gainean eramango zuen fantasiazko pertsonaia bihurtuko zen arrazoia.\nAtlas Hesperisekin ezkondu zen, Hespero bere anaiaren alaba. Honekin, sei Hesperideak izan zituen, Atlantide ere deituak. Familiak, urre koloreko ardiek osaturiko artaldeak zituen, Busirisek, Egiptoko errege krudelak, itsaslapurrak bidali zituen Hesperideak bahitzeko. Hauek bidean zeuden bitartean, Herakles Egiptora iritsi zen, eta, beste arrazoi batzuengatik, Busiris hil zuen. Bitartean, itsaslapurrek Hesperideak bahitu zituzten hauek lorategian jolasean ari zirela. Euren zoritxarrerako, Heraklesek aurkitu zituen, hondartza batean jaten ari ziren bitartean. Hesperideen ahotik, gertatzen ari zena jakin ondoren, itsaslapur guztiak hil eta neskatxak Atlasi itzuli zizkion. Honek, sari gisa, urrezko ardiak (kontutan izan behar da grezieraz, \u03bc\u03b7\u03bb\u03bf m\u0113l\u03bfk sagarra edo ardia esan nahi izan dezakeela) eman zizkion, Mizenaseko Euristeo erregeak eskaturikoak, hain zuzen ere.\nAtlas kultura modernoan.\nXVI. mendetik, Atlas titana atlas kartografikoetan erakustea oso ohikoa den arren, Gerardus Mercator geografoak ez zuen honen omenez izendatu atlasa mapa liburu gisa, libiar erregea baizik. Bere irudikapen bat sartu zuen \"Atlas, Sive Cosmographicae Meditationes de Fabrica Mundi\" izenburuko bere liburuan. Liburu hau, aipaturiko geografoa hil ondoren argitaratu zen, 1595ean.\nAtlas, mendebaldeko kultura eta publizitatean, indar edo erresistentzia estoikoaren irudi gisa sarri erabilitakoa da. Egungo irudikapen hauetan, belaun bat lurrean duela erakusten da, lurraren globo bat bere sorbalda eta bizkar gainean eusten duen bitartean, titanaren antzinako irudikapenarekin bat ez datorrena, orduan, titanak zerua eusten zuten zutabeak eusten baitzituen.\nAtlas, lurra lepo gainean duela irudikatzearen ohitura honek, lepoko lehen ornoari izena eman zion.\nEgungo erreferentziak.\nAtlas pisu handi bat jasaten ari den irudia, Ayn Rand idazleak erabili zuen Atlasen matxinada (Atlas Shrugged) izeneko bere eleberrian, metafora garrantzitsu gisa balioz liburu osoan zehar. Eleberriko pertsonai batek, Atlas \"bere sorbalden gainean mundua eusten duen erraldoia da\" dio, benetan, zerua eusten zuen arren."}
{"id": "71937", "revid": "375", "url": "https://eu.wikipedia.org/wiki?curid=71937", "title": "Dende", "text": ""}
{"id": "71938", "revid": "375", "url": "https://eu.wikipedia.org/wiki?curid=71938", "title": "Gohan", "text": ""}
{"id": "71939", "revid": "58701", "url": "https://eu.wikipedia.org/wiki?curid=71939", "title": "Erramu koroa", "text": "\"Artikulu hau aginte-ikurrari buruzkoa da; beste esanahietarako, ikus \u00abKoroa\u00bb.\"\nErramu koroa edo erramu bonet bat erramu hostoz osatutako koroa bat da, orokorrean, olerkari, kirolari eta gerlariei emana antzinako Grezia eta Erroman.\nAtenas 2004ko Olinpiar Jokoetan zehar, sari banaketa zeremonietan, erramu koroak jartzen zitzaien lehenengo hiru postuetan amaitzen zutenei.\nErramua mitologian: Dafne eta Apolo.\nApolo, Dafne lamiaz interesatu zen, Peneo ibaiaren alaba. Interes honen jatorria, Apolo Kupido gogaitzen ibili zenean dago. Azken jainko honek, mendeku gisa, maitasun gezi bat bota zion Apolori, baina gorrotozkoa Dafneri. Apolo, Dafneren atzetik zebilen denbora guztian, lamia konkistatu nahian, baina lamiak ihes egiten zion. Azkenean, Dafne, bere aitaren ertzera iristen da eta laguntzeko erregutzen dio. Orduan, gorputza enbor-azalez estaltzen da, hankak sustrai bihurtzen dira eta besoak eta ile, orbelez estalitako adar, guztira zuhaitz eder bat bihurtuz: erramua. Apolok, orduan, Dafne bere emaztea ezin zela izan erabaki zuen. Bere zuhaitzik gogokoena izango zen, garaipenen ohore eta beti berde mantenduko zena."}
{"id": "71940", "revid": "375", "url": "https://eu.wikipedia.org/wiki?curid=71940", "title": "Polunga", "text": ""}
{"id": "71942", "revid": "336", "url": "https://eu.wikipedia.org/wiki?curid=71942", "title": "Hiadeak (mitologia)", "text": "Hiadeak (grezieraz \u1f59\u03ac\u03b4\u03b5\u03c2), greziar mitologian, lamia euriegileak dira, ninfen ahizpadikoak.\nHasiera batean, hiadeak, udaberrian agertzen diren izar batzuk ziren, Hiadeak izenarekin ezagutzen ditugunak. Horietaz, Zeusek konstelazio bihurtutako lamiak zirela esaten da, Dioniso zaintzen eman zituzten zerbitzu bikainen ondorioz. Nisako eskualde mitologikoan, Dioniso umea zaindu zuten, ondoren Inori emanez. Hiadeak, Atlas eta Pleione edo Etra ozeanidaren alabak direla esaten da.\nBeranduagoko bertsio batean, Hiadeak neskatxa batzuk ziren, Hianteren arrebak. Honen heriotzaz atsekabeturik, penaz hil ziren, konstelazio bihurtuz.\nErromatar mitologian, Hiadeak Sukula izenekoen baliokideak dira. Hiadeak honako hauek dira:"}
{"id": "71943", "revid": "98220", "url": "https://eu.wikipedia.org/wiki?curid=71943", "title": "Gone with the Wind", "text": "Gone with the Wind (euskaraz, 'haizearekin joana') 1939an Victor Flemingek zuzendutako filma da, Margaret Mitchellen 1936ko izen bereko eleberrian oinarrituta. Film epikoa Estatu Batuetako hegoaldean Gerra Zibilaren garaietan kokatuta dago eta Vivien Leigh, Clark Gable, Leslie Howard eta Olivia de Havilland ditu protagonista.\nArgumentua.\nXIX. mendeko erdialdean, Scarlett O'Hara (Vivien Leigh) gazte alditsu eta ederra Estatu Batuetako hegoaldeko etxaleku esklabistan bizi da. Ashley Wilkes (Leslie Howard) maite duen arren, ezin du bere maitasuna bete, honek Melanie Hamilton (Olivia de Havilland) bere lehengusuaren senargaia baita.\nAmeriketako Estatu Batuetako Gerra Zibila hastekotan dago eta bertoko gazteak parte hartzeko irrikitan daude, Rhett Butler (Clark Gable) izan ezik, bere irabazian baino ez duen pentsatzen gizon xarmangarria. Butlerrek Scarlettez maitemintzen du Ashleyko etxalekuan egindako jai batean. Honek film osoan zehar ez du etsiko Scarletten amodioa lortu arte, Scarlettek Ashleyrekin itsututa dagoen arren.\nSariak.\nGone with the Wind filmak 10 Oscar irabazi zituen, bere garaian inork lortu ez zuen errekorra. Horrelako emaitza Ben-Hurrek hautsi zuen. Filmak Film onenari, aktore onenari (Vivien Leigh), zuzendari onenari (Victor Fleming), bigarren mailako aktore onenari (Hattie McDaniel), arte zuzendari onenari, argazkigintza onenari eta abar lortu zituen."}
{"id": "71944", "revid": "105290", "url": "https://eu.wikipedia.org/wiki?curid=71944", "title": "Ozeanida", "text": "Ozeanidak edo Potamoiak greziar mitologian, (grezieraz \u03a0\u03bf\u03c4\u03b1\u03bc\u03bf\u03b9, ibaiak, latinez \"fluminae\") ibaietako jainkoak ziren ustez, eurek gobernatzen zituzten ibaien personifikazioak. Hesiodok, Ozeano (mitologia) eta Tetisen seme egiten ditu, eta zerrenda bat osatzen du, garai hartan ezagutzen zen ibai bakoitzeko bat. Honela, ozeanideen nebak izango ziren.\nBizar luzeko agureak bezala irudikatzen ziren, gobernaturiko ibaiaren propioak ziren landare eta animaliekin. Tokiko landareekin eginiko koroak zeramatzaten edo bi adar, ibaia bi beso edo ibaiadarretan banatzen bazen. Euren izena esaten zen gurutzatu aurretik, merezi zuten errespetu guztiarekin. Eskultura askotan, ibaietako jainkoak txanbiletan sostengatzen dira, nondik ibaiaren ura irtetzen den, gehiago edo gutxiago okertuta, ibaiaren urak igarotzen ziren abiadaren arabera."}
{"id": "71945", "revid": "336", "url": "https://eu.wikipedia.org/wiki?curid=71945", "title": "Erribosoma", "text": "Erribosomak zelula guztietan (espermatozoideetan izan ezik) dauden organulu globularrak dira, proteinen sintesian parte hartzen dutenak. Batzuk aske daude eta beste batzuk erretikulu endoplasmatikoari lotuta, itsatsita. Kopurua oso altua da edozein zeluletan. Bakterio ohiko batean 10.000 erribosoma egon daitezke, eta goi-mailako organismoen zelula eukariotoetan askoz gehiago: 10 milioi.\nErribosomak proteinen sintesia eragiten duten makinak dira. Espezie desberdinetako erribosoma-egiturak maila atomikoan ezagunak dira, baina giza erribosomen egitura lortzeak erronka izaten jarraitu du. Hori oso garrantzitsua izan litzateke giza gaixotasunei dagokienez. Artikulu honetan egitura ia atomikoa ematen dugu, erresoluzio altuko partikula bakarreko krio-electroi mikroskopioaren eta eredu atomikoren bidez eraikitakoa.\nEgiturak 3,6 A\u00ba-ko batez besteko erresoluzioa du, eskualde egonkorrenetan 2.9 A\u00ba erresoluziora iritsiz. \u00a0RNA entitateen eta amino azido bidezko alboko kateen aurrekaririk gabeko ikuspenak eskaintzen ditu, batez ere RNAren gune katalitikoetan eta RNAt irteera-gunearekiko elkarrekintza molekular zehatzak. Azpiunitatearen interfazearen xehetasun atomikoak ematen ditu, eta azpiunitate erribosomalen errotazio-mugimenduetan sakonki birmoldatzen ikusten dena. Gainera, antibiotikoen albo efektuak saihesteko eta proteina sintesi ez erregulatuarekin lotutako gaixotasunak analizatzeko bidea urratzen du egiturak.\nMotak.\nErribosoma eukariota baino hiru erribosoma mota gehiago badaude:\nErribosoma plastidiala.\nLandareen eta algen plastoen (kloroplastoen, kromoplastoen eta leukoplastoen) barnealdean dauden erribosomak (70S). Erribosoma plastidialetan edo \u00abplastorribosometan\u00bb agertzen diren erribosomak prokariotoetan agertzen diren antzekoak dira. Prokariotoak bezala, 70 S-koak dira, 50S azpiunitate handia eta 30S azpiunitate txikia osatuta.\nErribosoma mitokondriala edo mitorribosoma.\nBakterio-endosinbionte baten ondorengo gisa, mitokondrioek beren jatorrizko genomaren (DNAmt) eta gene-adierazpen osoko makineriaren aztarnak dituzte. DNAmt-en kodetutako proteinak erribosoma mitokondrial espezializatuetan sintetizatzen dira (mitoribosomak). Beraz, mitoribosomak funtsezkoak dira arnasketa zelularra erregulatzeko. Bestalde, erribosoma mitokondrialak sakon ikertu dira beren egitura eta konposizio bakarragatik eta giza patologietan parte hartzeagatik. 55S mitoribosomak bi azpiunitate ditu: 28S txikia eta 39S handia. Ugaztunaren 55S mitoribosomaren bereizmen handiko egiturek xehetasunez erakusten dute antzinako bakterio-erribosomaren mitoribosomaren itxura orokorra.\nErribosoma prokariota.\nZelula prokariotoen erribosomen kasuan, erribosomak ARN mezulariaren (ARNm) informazioa zuzenean eta berehala itzultzen du. Bakteriotan zein arkeetan, erribosomek 70S-ko sedimentazio-koefizientea dute. % 66 ARNr dute, eta tamaina desberdineko bi azpiunitatetan banatzen dira: \nAzpiunitate txikiak RNA bat du organismo guztietan (16S bakterioetan eta arkeetan). Bakoitzak ere azpiunitate handi bat du (LSU), eta bakteria eta arkeetan 23S eta 5S rRNAk osatzen ditu.\nEgitura.\nRNA-r-z (azido erribonukleiko erribosomikoz) eta proteinaz osatuta daude. Eukarioto eta prokariotoen erribosomak oso antzekoak dira baina eukariotikoak zerbait handiagoak dira eta osagai gehiago izaten dituzte, hori dela eta haien jailkipen zatikiak ezberdinak dira: 70S, prokariotikoak eta 80S, eukariotikoak; dena den bai egitura eta funtzioa oso antzekoa dute.\nEgiturari dagokionez, erribosomak oso elkarte makromolekular handiak dira (erribosoma eukariotikoa: 4,2 x 106 Dalton), RNAz eta proteinez osatuak. Erribosoma funtzionalak bi azpiunitatez osatuta daude: azpiunitate handia eta azpiunitate txikia. Hauek bakarrik itzulpena gertatzen denean elkartzen dira, bestela banatuta daude zitoplasman. Izan ere, dakigun bezala bi azpiunitateak nukleoloan sintetizatzen dira eta independenteki esportatzen dira zitoplasmara poro nuklearren bidez. Bestalde, azpiunitate erribosomiko bakoitzaren funtzioak desberdinak dira beraz osagaiak eta egitura ere desberdinak dira.\nErribosoma eukariotikoaren azpiunitateen osagaiak honako hauek dira:\nAzpiunitate nagusian, transferentziako RNAak txertatzeko eta proteinetara itzultzeko prozesua osatzeko beharrezkoak diren 3 leku daude. Hauek dira lekuak:\nRNAr molekulak oso antzekoak dira organismo desberdinetan, hau da, gutxi aldatu egin dira eboluzioan zehar. Honek adierazten du euren funtzioa bereziki garrantzitsua dela: erribosomaren oinarrizko egitura eragiten dute eta erribosomaren jarduera katalitikoaz arduratzen dira. Proteina erribosomikoen eginkizuna ez da hain garrantzitsua: erribosomaren azalean kokatuta daude eta batez ere RNAr-az osatutako egitura egonkortzen dute. Proteina erribosomikoak askoz gehiago aldatu egin dira eboluzioan eta desberdinak dira organismomotaren arabera.\nErribosomen jarduera.\nPolisomek zeregin handia dute proteinen sintesian.\nJakina denez, informazio genetikoa DNAren nukleotidoetan dago. Transkripzio deitutako prozesuan informazio hori RNA mezularira (RNA-m) pasatzen da. Erribosometan RNA-m hori itzulpen deitutako prozesuan irakurtzen da, eta erribonukleotido sekuentzia batek aminoazidoz osatutako sekuentzia bat eratzen du.\nProteinen sintesian RNA transferentziazkoak (RNA-t) ere parte hartzen du. RNA mota horrek aminoazidoak ditu lotuta. Itzulpen prozesuaren hasieran RNA mezularia eta RNA transferentziakoa erribosometara iristen dira. Bertan, RNA-m-k duen kodoi bat (nukleotido hirukotea) RNA-t-k duen antikodoi batekin elkartzen da, base nitrogenatu osagarriak lotura egiten dutenean. Kodoi batek antikodoi bat erakartzen du, eta baita antikodoi horrekin lotuta dagoen aminoazidoa. Esaterako:\nFuntzioak.\nErribosomen funtzio nagusia RNAren itzulpena da. Funtzioa betetzeko beharrezkoa den informazioa RNAn jasota dago, aminoazidoen sekuentzia zehatz bat adierazten duten nukleotidoen sekuentzia batek osatua, eta, azkenean, proteina zehaztuko da. Hau da, 3 urratseko prozesua da:"}
{"id": "71946", "revid": "120981", "url": "https://eu.wikipedia.org/wiki?curid=71946", "title": "Datu mota osoa", "text": "Datu mota osoa (\"integer\" bezala ezagutzen dena), konputazioan, zenbaki osoen azpimultzo finitoa adierazi dezaken datu mota da. Adierazi dezaken zenbakirik altuena datuak erabiltzen den lekuaren araberakoa da, eta zenbaki negatiboak adieraztea posiblitatearena. Erabil ditzakegun datu mota osoak eta haien tamaina lengoairen eta arkitekturaren araberakoak dira. Adibidez, zenbaki osoak gordetzeko memorian 4 byte baditugu:\nEragiketak zenbaki osoekin.\nDatu mota osoekin ohiko aritmetika eragiketak egin daitezke: batuketa, kenketa, biderketa eta zatiketa. Zatiketaren kasuan, emaitza balore erreal bat izan daiteke eta ez du zertan zenbaki osoa izan. Kasua hori bada, eta emaitza datu mota oso bezala adierazi behar denez, atal hamartarra ezabatu beharko zaio. Bi metodo daude hau burutzeko:\nDatu mota osoekin egin daitekeen beste eragiketa ez ohiko bat, modulua izango litzateke, zatiketa oso baten hondarra:\nModulu eragiketak honako propietate hauek betetzen ditu:\nGainezkatzea (overflow).\nOrdenagailu programa batek datu mota oso bati esleitu ez daiteken balorea esleitzen badio, eremuaren muga gainditzen duelako ( a=240 adibidez), gainezkatzea deritzon errorea agertuko da (\"overflow\" ingelesez). Hau gertatzen denean, normalean programak funtzionatzen jarraitzen du, baina baloreak 0 balioa hartuko du. Zenbaki negatibo bat datu mota oso positibo bati esleitzen bazaio, hau positibo bihurtuko da."}
{"id": "71947", "revid": "56334", "url": "https://eu.wikipedia.org/wiki?curid=71947", "title": "Bizar", "text": "Bizarra kokotsean, masailetan, lepoan eta beheko ezpainaren azpian hazten den ilea da.\nHistorian zehar eta kultura ezberdinetan, aurpegiko ilea zuten gizonek jakinduria, potentzia sexuala, estatus soziala eta gisako bertuteak, eta garbitasun eza bezalako akatsak zituztela esan izan da. Erlijio batzuetan bizarrak oso garrantzitsuak dira, hala nola, judaismoan.\nXX. mendearen lehen hamarkadetan euren zentzu estetikoa kendu ondoren, bizarrak, ile luzearekin batera, hippieek berriz modan jarri zituzten. Egun, XXI. mendearen hasieran, bizar luzeak ez dira oso ohikoak mendebaldeko gizon gazteen artean. Hipsterrek ere modan jarri zuten.\nSarritan, bizarra, bibotearekin konbinatzen da, goiko ezpainaren gainean hazten den ilearekin. Batzuetan, pixka bat mozten da, lepoko eta masailetako zatiak kenduz.\nBizarra historian.\nLehen esan den bezala, bizarrak garrantzi handia du kultura askoetan, antzinakoetan batik bat. Adibidez, zelten artean, bizarra, gizontasunaren eta askatasunaren ikurra zen, esklaboak, bizarra moztera behartuta baitzeuden. Zeltek bezala, herri germaniarrek ere estimu handitan zuten bizarra. Erromatarrak izan ziren, euren kultura eta Inperioa zabaltzen hasi zirenean, bizarra moztearen ohitura hedatzen hasi zirenak, soldaduak horretara behartuta baitzeuden, zituen abantailengatik (etsaiak borrokan, bizarretik tiratzea eragozten zen), eta, Erromatar Inperioa gizarte militarra zenez, laster, inperioko gizon gehienek, bizarra mozteko ohitura hartu zuten. \nErdi Aroan, germaniarrek, antzinako erromatar lurrak inbaditu zituztenean, berriz modan jarri zuten bizarra, ordutik aurrera, moda kontua bakarrik izango zen arren. Adibidez, XVI. mendean, oso arrunta zen gizonek bizarra izatea. XVII. mendean eta XVIII. mendean, berriz, arruntena bizarra moztea zen. XIX. mendean, gizon askok, bizarra mozteari utzi zion, baina, gehiengo handi batek, bibotea baino ez zuen. XX. mendeak, azkenik, bizarra moztearen formalismoa ekarri zuen. Gaur egun, bizarra erabiltzea moda kontua baino ez da."}
{"id": "71948", "revid": "105290", "url": "https://eu.wikipedia.org/wiki?curid=71948", "title": "Melologo", "text": "Melologoa antzerkiko azpigenero bat da, pertsona bakarrekoa, hau da, pertsona bakarrak protagonizaturikoa. Pertsona honek monologo bat garatzen du, eta, emozio gehieneko pasaiak, laguntza musikal batekin azpimarratuak dira. Musika honek, aldi berean, pasaia bat eta beste baten arteko trantsizio gisa ere balio du.\nFormula dramatiko hau Jean-Jacques Rousseau idazle frantziarrak asmatu zuen, bere Pigmalionekin. Melologoa Espainia eta Hispanoamerikatik zabaldu zen XVIII. mendearen azken herena eta XIX. mendearen lehen herenaren artean. Ondoren, gainbehera joan zen. Gazteleraz idatzitako melologo batzuk \"Guzman el Bueno\" Tomas de Iriarterena eta \"Unipersonal del arcabuceado\", Jose Joaquin Fernandez de Lizardirena dira."}
{"id": "71949", "revid": "105290", "url": "https://eu.wikipedia.org/wiki?curid=71949", "title": "Nuntzio", "text": "Nuntzio apostolikoa edo Aita Santuaren nuntzioa, Aulki Santuaren ordezkari bat da, ez Vatikanoko estatuarena, enbaxadore maila duena. Aulki Santua Estatuaren aurrean (baita nazioarteko erakunde batzuen aurrean ere), eta tokiko elizaren aurrean ordezkatzen du, apezpiku-konferentziaaren aurrean, adibidez. Arrazoi honegatik elizako Artzapezpiku maila izaten du. Ohi, Nuntziatura Apostolikoan egoten da. Honek, enbaxada baten pribilegio eta immunitate berberak ditu.\nHarreman diplomatikoak enbaxada mailan existitzen ez diren kasuetan, ordezkari apostoliko bat da Aita Santuaren ordezkaritzaren nagusia: kasu horretan, Aulki Santua, tokiko elizaren aurrean baino ez du ordezkatzen. Herrialde askotan, aita santuaren nuntzioak, horrela ezarrita dagoelako, Konkordatoa du, beste enbaxadoreekiko lehentasun diplomatikoa du: Gorputz diplomatikoaren dekanoa da.\nKontzeptu eta historia zehaztasunak.\nBere enbaxadore maila diplomatikoa, Vienako Batzarrean, zehaztua geratu zen, 1815ean. Beste diplomatiko guztiak bezala, nuntzioa herrialde hartzaileak egiaztatua behar izan du.\nNuntzioa Gorputz Diplomatikoaren dekano izatearen kontuari buruz, honela konpondu zen lehentasun diplomatikoari buruz estatuen artean izan zen eztabaida luze bat. Harreman Diplomatikoei buruzko Vienako Konbentzioa izan zen, 1961eko apirilaren 18an heldu zen konponbide honetara, pribilegio hori aita santuaren ordezkariari emanez. Dekanoak Gorputz Diplomatikoaren izenean hartzen du hitza une solemneetan, baina, estatu hartzailea eta ordezkaritza diplomatikoren baten artean izan daitezkeen gatazkak ere konpontzen ditu.\nNuntziaturak, Enbaxada baten antzeko egitura du, Nuntziatura Kontseilari, Nuntziatura idazkariarekin, etab... Aulki Santuko diplomatikoek betetako karguak, guztiak apaizak, Aita Santuaren Akademia Eklesiastikoan prestatuak, 1701ean ezarria. Nuntzio gehienek zerbitzu diplomatikoan dute euren jatorria, horietako batzuk, ondoren, elizbarruti baten bertako apezpiku izatera pasatzen dira edo Vatikanora itzultzen dira dikasterioetan lan egiteko. Horietako batzuk, kardinal izatera iristen dira. Aita Santu batzuk, Joan XXIII.a kasu, lehenago nuntzioa izan zen, Bulgarian eta Turkian. Toki hauetan oso modu maitakorrean gogoratzen dute.\nNuntzioen lana.\nKasu askotan, nuntzioak, gatazketan bitartekari gisa egiten saiatu dira, nuntzioak, jazarritako gutxiengoak babesten saiatu dira. Azkeneko denboretan, Michael Aidan Courtney artzapezpiku irlandarra, nuntzio apostolikoa Burundin, gatazka batean hil den lehena da. Segada batean hil zuten 2003ko abenduaren 29an.\nKanpo estekak.\nGorputz diplomatikoa"}
{"id": "71950", "revid": "95298", "url": "https://eu.wikipedia.org/wiki?curid=71950", "title": "Ipui onac", "text": "\"Ipui onac, ceintzuetan arquituco dituzten euscaldun necazari ta gazte gueiac eracaste ederrac beren vicitza zucentzeco\" Bizenta Mogel idazle azkoitiarrak idatzitako ipuin-liburua da, 1804an argitaratutakoa.\nGipuzkerazko alegia-bilduma bat da, Esoporenetatik latinetik itzuliak edo egokituak. Bizentaren alegiak hizkuntza ulerterraz eta atseginean daude idatziak, ahalik eta irakurle gehienengana iristeko.\nBizenta Mogelen garaiko usteen arabera, ahozko tradizioko ipuinak ez ziren egokiak, hauek ez zirelako moralaren aldetik behar bezain zuzenak. Ipuinek balio didaktikoa behar zuten, onak izango baziren. Protagonistatzat animaliak zituzten alegia klasikoak ziren \"ipuin onak\", hauek \"irakaste ederrak\" ematen baitzituzten. Honela dio lanaren hitzaurrean:\nLiburua orduko gipuzkera adibide bikaina da, eta hiru zatitan banatuta dago.\nHitzaurrea.\nViktor Munibe Arangureni dedikatuta dago, \"Pe\u00f1afloridako kondea\" izan zen Frantzisko Xabier Muniberen ilobari alegia, \"Osasuna, pakea, ta urte luzeak\" opatuz.\nIrakurle euskaldunari.\nAtal honetan 50 alegia jasotzen ditu, Esoporenetatik latinetik itzuli edo egokituak, Felix Maria Samaniego idazle arabar ezagunak urte batzuk lehenago gaztelaniaz egindakoen moldekoak: \"Astoa ta leoia\", \"Otsoa ta atxurlaria\", \"Igela ta idia\" eta abar.\nIpuiak itz neurtu, edo berso euskarazkoan.\nZati honetan Juan Antonio Mogel osabak bertsotan idatzitako 8 alegia biltzen dira."}
{"id": "71951", "revid": "77706", "url": "https://eu.wikipedia.org/wiki?curid=71951", "title": "Kokots", "text": "Kokotsa aurpegi azpialdean dagoen irtengunea da, ezpainen azpitik eta hioide gainetik dagoena, lepoa hasten den tokian.\nZati hau, barailaren kokots sinfisiak osatzen du. Gizonezkoetan, ile luze eta sendoak izaten ditu, larruazal mugikorra, azalpeko gantz ehun geruza era dezakeena. Kokotsean aurkitzen diren giharrak, ezpainetako hiruki formako giharra, bizarreko lauki erako giharra eta kokotseko borla dira."}
{"id": "71952", "revid": "512", "url": "https://eu.wikipedia.org/wiki?curid=71952", "title": "Zigoma", "text": "Zigoma, hezur zigomatikoa, masailalbo-hezurra edo hezur malarra hezur pare bat da, laburra eta trinkoa, lauki formaduna eta aurpegiko masaila eta begiaren orbitaren zati bat eratzen duena. Irtenune zigomatiko bat dute, atzealderantz, hezur tenporalaren irtenune zigomatikoarekin lotzen dena. Baraila, esfenoide, etmoide eta hezur frontalarekin artikulatzen dira."}
