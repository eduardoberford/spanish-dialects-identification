{"id": "46192", "revid": "1519", "url": "https://eu.wikipedia.org/wiki?curid=46192", "title": "Garai (argipena)", "text": "Garai hitzak adiera zenbait ditu:\nLurraldeak:.\nEuskal deitura da, adibidez pertsona hauena:"}
{"id": "46194", "revid": "371", "url": "https://eu.wikipedia.org/wiki?curid=46194", "title": "Commons", "text": ""}
{"id": "46195", "revid": "371", "url": "https://eu.wikipedia.org/wiki?curid=46195", "title": "Wikicommons", "text": ""}
{"id": "46196", "revid": "105290", "url": "https://eu.wikipedia.org/wiki?curid=46196", "title": "Garai (eraikina)", "text": "Garaia (euskalkiaren edo tokiaren arabera: gare, garaixe, gereixa, galtegi, saltai, zalgategi, aletegi, aletoki, altegi, bihitegi, hazitegi, bandio, mandio, mandiota, selaru, selauru, selauri, soilaru, idortegi, idorde, aldategi, aldetegi, lagorio, zizku, troxa, trotxa) baserri inguruetako garautegi, aletegi, mandio edo bihitegia da. Garaiaren berezkotasun nagusia elikagaiak lurretik aldentzean datza. \"Habearri\" izeneko zutabeek \"zubiluzea\" harriaren pisua eusten dutenez, lurreko hezetasunetik eta karraskarietatik aldenduta elikagaiak ongi gorde daitezke. Hormetako zirrikituek barnealdea egurasten dute. Bertan mota ezberdinetako produktu edo lanabesak gordetzen dira: artoa, lursagar edo patatak, babarrunak, baserriko lanabesak, etab...\nEraikuntza hauek Iberiar penintsulako iparraldean (bereziki Galizia eta Asturiasen) oso ohikoak dira, eta Europako iparraldeko hainbat tokitan ere, landa eremuetan beti. Garai eraikuntzak beste hizkuntzetan dituen adierak: gaztelaniaz \"h\u00f3rreo\"; galizieraz \"h\u00f3rreo\", \"cabazo\", \"cabaceiro\", \"cabaceira\", \"canastro\", \"paneira\", \"piorno\"; asturieraz \"horru\", \"h\u00f3rreu\", leoneraz \"horriu\", kantabrieraz \"hurriu\", portugesez \"espigueiro\", \"canastro\", \"cani\u00e7o\", norvegieraz \"stabbur\", suedieraz \"h\u00e4rbre\", \"stolph\u00e4rbre\", \"stolpbod\", eta frantsesez \"raccard\", \"regard\".\nXVII. mendearen hasieran artoa agertu zenean, artaburuak lehortzeko eta alea ez txantxartzeko eraikitzen hasi zen, klima atlantikoko negu luze, heze eta hotzak uzta goiz biltzera behartzen baitu. XIX mendean beharrezkoa izan zen sabaia handitzea babarrunarentzat eta patatarentzat tokia uzteko, horiek ere toki lehorra eta aireztatua eskatzen baitzuten.\nMotak.\nFormaren arabera bi garai mota ezberdin ditzakegu: Galizian ohikoa den angeluzuzena eta Asturiasen, Leonen, Kantabriako mendebalean and Galiziako ekialdean ohikoa den laukia. Asturiasen garai ezberdinak daude, teilatuaren ezaugarrien arabera (lastozkoa, teiladuna, arbelezkoa, laprana...), abearrien materialeen arabera edo apaingarrien arabera. Zutik dirauen garairik zaharrena XV. mendekoa da eta gaur egun oraindik ex novo eraikitzen dira. Asturiasen 18,000 horru eta panera inguru dago, batzuken egoera kaxkarra den arren jabeek eta agintariek garaiak zaintzeko gero eta ardura handiagoa dute. Galiziako garairik luzeenak 35 metro neurtzen ditu eta A Coru\u00f1ako Carnota herrian dago.\nAntzeko aletegi egiturak: Asturiako \"panera\" (lau abearri baino gehiagok eusten dituzten garai handia), Galiziako \"cabaceira\" (garai biribila), Portugaleko iparraldeko \"espigueiro\" edo \"canastro\" (Soajo herrian dago multzo ezagunena), Gaztelako silo eta Balkanetako \"hambar\". Suedian zehar \"h\u00e4rbren\" egitura dugu. Garai itxura gehien gordetzen duten lurretik goratutako h\u00e4rbren aletegiak herrialdearen erdialdean eta iparraldean aurki ditzakegu soilik. 1285 urte inguruan eraikitako Dalarna konderriko \u00c4lvdalen udaleko elizako \"h\u00e4bre\" (\"kyrkh\u00e4rbret\") aletegia dugu, Suedian zutik dirauen egurrezko eraikin zaharrena hain zuzen.\nHistoria.\nGaraia Euskal Herrian IX. mendean Rodako kodexan aipatzen da lehendabiziko aldiz.\nAlfonso X.a Gaztelakoak XII. mendean idatzitako \"Cantigas de Santa Maria\" eskuizkribuko CLXXXVII abestian garaiaren irudia agertzen da testuaren apaingarri, Espainiako dokumentu batean lehendabiziko aldiz. Bi horreo gotiko marraztu ziren, albo bateko paretan atea eta Maria andere birjinaren mirariari buruzko testua zeudelarik.\n1918an Eugeniusz Frankowsky antropologo poloniarrak Iberiar penintsulan, Alpeetan, Eskandinabiako penintsulan, Balkanetan, Afrika beltzean, Pertsian, Asiako Hegoekialdean, Japonen, Kamtxatkako penintsulan eta Beringeko itsasartean zabaldutako eta lurretik goratutako aletegien berri eman zuen.\nGaur egun, nekazaritza eta abeltzaintzaren gainbeherarekin, jatorrizko funtzioa galtzen eta desagertzen ari dira.\nKokapena.\nEraikin herrikoi hau batez ere Asturiasen eta Galizian edonon aurkitu genezake, halere honako herrialdeetan ere ikus daitezke: Leon (Bierzo), Kantabria, Euskal Herria (Bizkaia, Nafarroa eta Gipuzkoa) eta Aragoi. Europako beste zenbait herrialdeetan ere antzeko eraikinak aurkitzen ditugu: Portugalgo iparraldean adibidez; Eskandinavian, Norvegian (\"stabbur\" izenarekin), Suedian (\"h\u00e4rbre\"); Europako Alpeetako eremuan: Austria, Suitza (\"mazot\"), Italia eta Frantzia (\"raccard\" eta \"chalot\"), bai eta zerrenda hau asko luzatuko luketen beste hainbat eta hainbat herrialdeetan ere.\nEuskal Herriko garaiak.\nEuskal Herrian, kopuru handiena Nafarroako ipar-ekialdean daude, Aezkoako eskualdean gehienak, zehazki."}
{"id": "46197", "revid": "105290", "url": "https://eu.wikipedia.org/wiki?curid=46197", "title": "Txalet", "text": "Txaletak Alpe aldeko ohiko zurezko eraikinak dira. Teilatuak maldan dituzte eta teilatu-hegalak fatxadatik ateratzen dira.\nAspaldi batean, Suitzako artzainek abeletxe bezala erabiltzen zituzten, eta uda iristen zenean, abereak garaiera gutxiagoko larretara eramaten zituzten. Gainera, artzainak han bizi ziren eta abereek ekoitzitako esnearekin gurina eta gazta egiten zuten kontserba zedin.\nHaatik, gaur egun, txaleta, estilo hau jarraituz eraikitako edozein landetxe edo etxebizitzari deritzo."}
{"id": "46198", "revid": "336", "url": "https://eu.wikipedia.org/wiki?curid=46198", "title": "Adar (animalia)", "text": "Adarrak animalia batzuek burualdean duten hezurrezko luzakina da, kopeta-hezurretik ernetzen dena. Adarkizko zorro batez estaliak izaten dira; era honetako adarrak betirako izaten dira, puskatzen badira berriro hazi badaitezke ere. Oreinengan eta mota bereko abereengan ez dago adarkizko zorrorik eta hezur apofisia larruz estalita dago; mota honetako adarrak urtero erortzen eta berritzen dira. Hainbat eratako tankerak dituzte.\nEtimologia.\nAitzineuskara zaharrez: \"*dar\" \u21d2 \"*da-dar\" Joseba Lakarraren ikerketen arabera."}
{"id": "46200", "revid": "119347", "url": "https://eu.wikipedia.org/wiki?curid=46200", "title": "Erresuma Batuko Liberal Demokratak", "text": "Liberal Demokratak (\"Liberal democrats\" edo \"Lib dems\") Erresuma Batuko hirugarren alderdi handiena da. 1988an Erresuma batuko liberal alderdia eta Alderdi Sozialdemokrataren bategiterarakin sortu zen. Alderdiburua Menzies Campbell da, barne hauteskundeak irabazi ondoren 2006ko martxoan. Alderdiaren ideologia liberalismo soziala da eta Erresuma Batuko alderdi eurozaleena da.\nXVII. mendeko John Locken liberalismoa eta whig historikoen oinordekoa da.\nAzken urteetan alderdia igoera handia izan du boto kopuruan, laborismoaren norabide berriarekin ados ez dauden botoemaileengandik gehienbat. Liberal demokratak Iraken inbasioren aurka adierazi zen alderdi handi bakarra izan zen 2003an."}
{"id": "46201", "revid": "90204", "url": "https://eu.wikipedia.org/wiki?curid=46201", "title": "Hegoafrikako historia", "text": "Hegoafrikako historia askotarikoa eta aberatsa da, Historiaurretik herri, kultura eta etnia anitz bildu eta nahastu baitira. Boskimanoen kultura gutxienenez duela 25 000 urtetik dago Hegoafrikan, eta bantuena duela 2 500etik. Idatzitako historia europaak etortzean hasi zen. Portugaldarrak joaten lehenengoak izan baziren ere, lurraldea ez zuten kolonizatu. Lehen kolonizatzaileak herbeheretarrak izan ziren, XVIII. mende bukaeratik aurrera britaniarrekin lehian. Azken urteotako historia apartheid izeneko erregimen baztertzaileak eta honen amaierak markatu dute.\nHistoriaurrea.\nHegoafrikako eremuan bizi izan den lehendabiziko gizatalde ezaguna boskimanoak edo san herria izan dira. Ehiztari-biltzaileak ziren, eta aztarna arkeologikoen arabarera azkenengo 25 000 urteetan egon dira han. San kopuru txiki batek oraindik ere bizirik dirau Hegoafrikan.\nDuela 2500 urte, san batzuk aberezain bilakatu ziren. Khoikhoi izenarekin, iparraldera jo zuten hasieran, baina geroago hegoaldera itzuli eta hor, sanekin nahastu ziren. Hori dela eta, zaila da bien artean bereiztea, baina horretarako, san eta khoisan izenak ematen zaizkie.\nBantuen etorrera.\nKhoikhoi agertzearekin batera, bantuak ipar-mendebaldetik etorri ziren, Niger ibaiaren deltatik hain zuzen ere. Burdin Aroko herri nekazal eta aberezain hori K. a. 1000 inguruan hasi zen migratzen. Egungo KwaZulu-Natal probintzia K. o. 500 inguru iritsi ziren. Mugimendu hori ez zen batera egin, olatu txikiren modura baizik. Haien aurrean, herri ehiztari-biltzaileak mugiarazten zituzten.\nAberezainak eta nekazariak izateaz gain, burdina ere lantzen zuten, eta herrietan bizi ziren. Banturen ondorengoak gaur egun nguni hizkuntzatik eratorri ziren hizkuntzetan (xhosa edo zulu besteak beste) mintzatzen dira.\nIkerketa arkeologikoen arabera, bantuak eta san/khoisan bakean bizi ziren elkarrekin. Egun ere khoisan eta bantuen kulturen arteko integrazioa ikus daiteke.\nLehenengo europarren etorrera.\nPortugaldarrak hara iritsitako lehen europarrak izan ziren. XVI. mendean kostaldea euren mapetan marraztu zuten. 1498rako, esaterako, Natalera heldu ziren.\nIngelesek 1620an lehenengo bizitoki europarra ezarri zuten, arrakastarik gabe, baina lehen kokapen iraunkorra herbeheretarrek paratu zuten. 1652an Herbehereetako Ekialdeko Indien Konpainiaren babespean eraiki zuten, Indiarako bidean oso kokagune estrategikoa ez bazen ere. Lurmutur Hiria 1657an fundatu zuten. Hiri hori garrantzitsuagoa izanda, lehendabiziko esklaboak iristen hasi ziren.\nFrantziako higanotak 1707ko kanporatzearen ondoren bertaratu ziren. Orduko, koloniek 2000 biztanle eta 1000 esklabo inguru baino ez zituen. XVIII. mendearen hasieran, barnealdera sartzeko lehen saioak egin ziren eta, beraz, bantuen aurkako gatazkak hasi ziren.\nBritaniarren etorrera.\nBritainiarrek 1795ean Lurmutur Hiria hartu zuten lehen aldiz. Nahiz eta 1803an husteko beharra izan, 1806an berriro eta behin betiko konkistatu zuten. Populazio britainiar iritsi berriaren eta boer aurreko populazio europarren artean ere liskarrak gertatzen hasi ziren horrez geroztik.\n1814tik aurrera, britainiarren etorrera areagotu zen. Desoreka horrek eraginda, boerrek barnealdera jo zuten. 1837 eta 1854 bitartean \"Trek Handiak\" izeneko migrazioetan komunitate osoak mugitzen ziren. Boerrek britainiarren menpetik kanpoko errepublikak osatu zituzten: Natal (1843an Erresuma Batuak bereganatua), Transvaal (1852an Erresuma Batuak onartua) eta Orange (1854an onartua). Egonkortasunak Transvaalen diamanten meatokiak aurkitu ziren arte iraun zuen. Aldi berean, britainiar populazioak ere barnealdera jo zuen. Boerrek etorri berri horiei eskubide politikorik aitortu ezean, bi komunitateen arteko liskarrak sortu ziren.\nNatal, ordea, zuluen lurraldea zen. Boerrek 1838ko abenduan Ibai Odoltsuaren Borrokan (Ncome ibaian) garaitu zituzten zuluak. Britainiarrek, behin zonaldea bereganatuta, azukre sail handiak ezarri zituzten, aldameneko lurraldetako zuluek landuko zituztelakoan. Aitzitik, zuluek gerran tradizio handia zuten eta matxinatu egin ziren. Anglo-Zulu gerretan, 1879ko Isandlwanako borrokan zuluek britainiarrak umildu zituzten, 1400 bat soldadu britainiarrak hil baitzituzten. Hala ere, azkenean Britainiar Inperioaren menpe geratzekoa zen garai horretan Zululandia izena jaso zuen lurralde hori, egungo Natal, hain zuzen ere.\nBoerren Gerrak.\nBoerren eskualdeetan meategietan lan egiten zuten britaniarrek eta errepublika horietako afrikanerrek liskarrak sortzen zituzten haien artean. Eskubide zibilak zuri guztiei ematea eskatu zuen Erresuma Batuak eta horren alde sortu ziren matxinadak bortizki itzali zituzten boerrek, nolabait Alemaniaren babespean.\nAzkenean, 1899 eta 1902 bitartean iraun zuen gerrak. Oso krudela izan zen, nekazarien armada garaitzea espero baino zailagoa suertatu baitzitzaion Erresuma Batuari. Kontzentrazio-esparruak eta aurkarien ondasunen suntsiketak ohikoak izan ziren.\nBakeaz, ordea, bi komunitate horien arteko oreka bilatu zen. Gerra irabazita, Britainiar Inperioaren subiranotasuna nagusitu zen. Nolanahi ere, boerrek autonomia eskuratu zuten, zuri guztien lege-berdintasunpean.\nApartheidaren garai luzea.\nApartheidaren garai ilunak 1948tik 1990 arte luzatu zen, 42 urte haietan herritar gehienen eskubideak zapalduz, errepresio bortitzaren bidez. \"Townships\" eraiki zituzten ghetto moduan hegoafrikar beltzentzat: guztietatik ezagunena Soweto (\"South Western Township\") izan zen, Johannesburgon. Bertan, 1976an, ia 600 ikasle hil zituen poliziak, apartheidaren historia osoko sarraski handienetako batean. 1964an, Nelson Mandela kartzelaratu zuten; bi urte geroago, Hendrik F. Verwoerd presidente zuria hil zuten eta 1977an, Steve Biko ekintzaile beltza torturatu eta hil zuten.\n1984an Desmond Tutu apezpikuari Bakearen Nobel Saria eman zioten, baina ondorengo urteak latzak izan ziren hegoafrikarrentzat. Izan ere, 1985 eta 1988 artean, Pieter Botharen agindu zorigaiztokoan, herrialdeak garairik bortitzena nozitu zuen. Azkenik, Frederik de Klerken agintaldian, Nelson Mandela 1990ean askatu eta erregimenaren amaiera iritsi zen zen. Hiru urte geroago, de Klerkek eta Mandelak Bakearen Nobel Saria jaso zuten.\nApartheidaren ostean.\n1994ko maiatzaren 9an, Nelson Mandela presidente bihurtu zen Afrikako Kongresu Nazionala haren alderdiaren eskutik: herrialdeko postu politiko gorena lortu zuen lehen beltza izan zen. Jarraian, Thabo Mbeki (1999-2008), Kgalema Motlanthe (2008-2009) eta Jacob Zuma (2009-2018) izan ziren; 2018ko otsailean, Cyril Ramaphosak hartu zuen kargua.\n2010eko ekain eta uztailaren artean, Munduko Futbol Txapelketa antolatu zuten bertan, estraineko aldiz Afrikan."}
{"id": "46206", "revid": "512", "url": "https://eu.wikipedia.org/wiki?curid=46206", "title": "Getafe", "text": "Getafe Madrilgo Erkidegoko udalerria da. Madrilgo Gune Metropolitarreko hiri populatu eta industrializatuenetako bat da. 2006an 156.320 biztanle zituen.\nMugakideak.\nGetafe honako udalerriekin egiten du muga, ipar-mendebaldean Legan\u00e9s, iparraldean Madrilgo Villaverde barrutia, ipar-ekialdean Madrilgo Villa de Vallecas barrutia, mendebaldean Legan\u00e9s, ekialdean Rivas Vaciamadrid, hego-mendebaldean Fuenlabrada, hegoaldean Pinto eta hego-ekialdean San Mart\u00edn de la Vega"}
{"id": "46208", "revid": "336", "url": "https://eu.wikipedia.org/wiki?curid=46208", "title": "Griko", "text": "Grikoa greziera modernoaren dialektoa da, Italiako \"Magna Graecia\" eskualdean mintzatua.\nGreziarrek grikoari \"katoitali\u00f3tika\" (\u03ba\u03b1\u03c4\u03c9\u03b9\u03c4\u03b1\u03bb\u03b9\u03ce\u03c4\u03b9\u03ba\u03b1) deritzote, hau da, \"Hegoaldeko italiera\". Era berean, kalabrera ere deitzen zaio grikoari, grekokalabrera haren aldaerarekin nahasiz. \"Salentoar grikoa\", \"salentoera\" (bi izen horietan, Salentoko aldaera nabari da) eta \"grekanikoa\" izenez ere ezaguna da.\nAntzina, grikoa Italiako hegoalde osoan mintzatzen bazen ere, gaur egun bi hizkuntz enklabetan hitz egiten da (\"ikus mapa\"):\nGrikoaren jatorria eta egoera.\nGrikoaren jatorriari buruzko teoria zabalduena Gerhard Rohlfs eta G. Hatzidakis egileena da. Haien arabera, grikoaren jatorria Antzinako Greziak Italiako hegoaldea eta Sizilia kolonizatu zuen garaian bilatu behar dira, K.a. VIII. mendean. Horrela, grikoa Italiako hegoalde greziarraren (\"Magna Graecia\" izenekoa) bizirik mantentzen duen azken testigantza da.\nGrikoak doriar hitz zenbait eta greziera zaharraren forma batzuk mantzentzen ditu, grezieraren hegoaldeko dialektoak (tsakoniarra) bezala. Hala ere, grikoa eta greziera modernoa elkarren artean ulertzekoak dira.\nGrikozko folkloreak ahozko tradizio aberatsa du. Grikozko abestiek musikak eta poesiak arrakasta handia dute bai Grezian eta baita Italian ere. Salentoko musika talde ezagun bi Ghetonia eta Aramir\u00e8 dira. Era berean, Dionysis Savvopoulos eta Maria Farantouri bezalako Greziako artista ospetsuek grikozko emanaldiak eskaintzen dituzte.\nItaliako parlamentuak Salentoko Griko komunitatea \"gutxiengo etniko eta linguistiko\" izendatu du, \"Minoranze linguistiche Grike dell'Etnia Griko-Salentina\" izendapenarekin.\nGrikozko adibidea.\n\"Kalinifta\", grikozko herri kanta:\nGrikoz.\n\u0395\u03b2\u03ce \u03c0\u03ac\u03bd\u03c4\u03b1 \u03c3\u03b5 \u03c3\u03ad\u03bd\u03b1 \u03c0\u03b5\u03bd\u03c3\u03ad\u03c9,\n\u03b3\u03b9\u03b1\u03c4\u03af \u03c3\u03ad\u03bd\u03b1 \u03c6\u03c3\u03c5\u03c7\u03ae \u03bc\u03bf\u03c5 '\u03b3\u03b1\u03c0\u03ce,\n\u03c4\u03c3\u03b1\u03b9 \u03c0\u03bf\u03c5 \u03c0\u03ac\u03c9, \u03c0\u03bf\u03c5 \u03c3\u03cd\u03c1\u03bd\u03c9, \u03c0\u03bf\u03c5 \u03c3\u03c4\u03ad\u03c9\n\u03c3\u03c4\u03b7\u03bd \u03ba\u03b1\u03c1\u03b4\u03b9\u03ac \u03bc\u03bf\u03c5 \u03c0\u03ac\u03bd\u03c4\u03b1 \u03c3\u03ad\u03bd\u03b1 \u03b2\u03b1\u03c3\u03c4\u03ce.\n\"transliterazioa\":\nEvo panta se sena pens\u00e8o,\nyiat\u00ec sena fsihi mou ghap\u00f2,\nTse pou pao, pou syrno, pou steo\nstin kardi\u00e0 mou panta sena bast\u00f2.\nGreziera modernoaz.\n\u0395\u03b3\u03ce \u03c0\u03ac\u03bd\u03c4\u03b1 \u03b5\u03c3\u03ad\u03bd\u03b1 \u03c3\u03ba\u03ad\u03c6\u03c4\u03bf\u03bc\u03b1\u03b9,\n\u03b3\u03b9\u03b1\u03c4\u03af \u03b5\u03c3\u03ad\u03bd\u03b1 \u03c8\u03c5\u03c7\u03ae \u03bc\u03bf\u03c5 \u03b1\u03b3\u03b1\u03c0\u03ce,\n\u03ba\u03b1\u03b9 \u03cc\u03c0\u03bf\u03c5 \u03c0\u03ac\u03c9, \u03cc\u03c0\u03bf\u03c5 \u03c3\u03ad\u03c1\u03bd\u03bf\u03bc\u03b1\u03b9, \u03cc\u03c0\u03bf\u03c5 \u03c3\u03c4\u03ad\u03ba\u03c9,\n\u03c3\u03c4\u03b7\u03bd \u03ba\u03b1\u03c1\u03b4\u03b9\u03ac \u03bc\u03bf\u03c5 \u03c0\u03ac\u03bd\u03c4\u03b1 \u03b5\u03c3\u03ad\u03bd\u03b1 \u03b2\u03b1\u03c3\u03c4\u03ce.\nEuskaraz.\nBeti zugan pentsatzen dut,\nMaite zaitudalako, arima nirea,\nEta joaten, ezkutatzen, geratzen naizen edozein lekutan,\nBeti nire bihotzean eramango zaitut."}
{"id": "46209", "revid": "336", "url": "https://eu.wikipedia.org/wiki?curid=46209", "title": "Grekokalabrera", "text": "Grekokalabrera, Calabriako greziera edo Bovesiako greziera Calabriako (Italia) Bovesian mintzatzen den grikoaren aldaera da. Haren hiztunek \"grika\" deitzen diote.\n5.000 lagun baino gutxiagok mintzatzen dute, gehienak adinean sartutakoak. Horietatik, 2.000k erabiltzen dute hizkuntza, eta 50 pertsona soilik dira 35 urtetik beherakoak. UNESCOk, horrela, \"galtzear dagoen hizkuntza\"tzat jotzen du. Historikoki, grekokalabrera familia eremuan erabili izan da eta literatur eta kultur esparruan garapen urria garatu du. Hori dela eta, dialektotzat hartu izan da historikoki, nahiz eta, hizkuntzaren ikuspegitik, greziera modernotik desberdintzen duten berezko ezaugarriak dituen.\nBovesiako bederatzi udalerritan mintzatzen da: Bova Superiore (herrigune handiena eta Bovesiari izena ematen diona), Roghudi eta Gallician\u00f2 herrietan batez ere, baina baita Chor\u00eco di Roghudi, Bova Marina, Reggio Calabria hiriko San Giorgio Extra eta Rione Modena auzoetako biztanle batzuek ere.\nBova herrian, hainbatek greziera modernoa ikasten dute, grekokalabreraren ordez."}
{"id": "46210", "revid": "880", "url": "https://eu.wikipedia.org/wiki?curid=46210", "title": "Grekokalabriera", "text": ""}
{"id": "46211", "revid": "448", "url": "https://eu.wikipedia.org/wiki?curid=46211", "title": "Boer Gerrak", "text": "Boer Gerrak Britainiar Inperioak eta herbeheretar jatorriko kolonoek (garai hartan, boer zeritzen; gero, XX. mendean, afrikaner izenaz ezagunak) Hegoafrikan elkarren aurka egindako bi gatazka izan ziren. Lehengoa, 1880tik 1881era bitartekoa; eta bigarrena, 1899ko urriaren 11tik 1902ko maiatzaren 31 artekoa. Bigarrena bukatzean, boerrek fundatutako bi errepublikek independentzia galdu zuten, Britainiar Inperioak bereganatuta.\nAurrekariak.\nIngelesen etorrera masiboren presiopean, boerrek barnealdera jo zuten 1837 eta 1854 bitartean, \"Trek Handia\" izeneko martxetan. Bere errepublikak osatu zituzten, Erresuma Batuko aginpetik kanpo: Natal (1843an Erresuma Batuak bereganatua), Transvaal (1852an Erresuma Batuak onartua) eta Orangeko Estatu Askea (1854an onartua).\nEgonkortasunak harik eta Transvaalen diamanten meatokiak aurkitu ziren arte iraun zuen. Aldi berean, britaniar populazioak (uitlanders izena jaso zuenak) ere barnealdera jo zuen. Boerrek (boer hitzak baserritarra esan nahi du) etorri berri hauei eskubide politikorik aitortu ezean, bi komunitateen arteko liskarrak sortu ziren.\nLehenengo Boer Gerra.\nBritainia Handia eta Irlandako Erresuma Batuak 1877an Transvaal konkistatu zuen. Luze zirauen boerren suminak lehertu zuen lurralde horretan 1880an. Afrikanerrek \"Askapen Gerra\" deitu zioten matxinada horri, nahiz eta egun, eskuarki, \"Lehenengo Boer Gerra\" izena hartu duen.\nGatazka hasi bezain azkar amaitu zen Majuba muinoko borrokan (1881eko otsailaren 27an) boerrek lortutako garaipen erabakigarriari esker. Errepublikak independentzia berreskuratu zuen Zuid-Afrikaansche Republiek izenpean. Paul Kruger, matxinadako buruetako bat, presidente bihurtu zen 1883an.\nBitartean, Majubako porrotak umiliatuta, britaniarrek Hegoafrikako koloniak federatzen bilatu zuten, eskualdeko gehiengo afrikanerren aurrean euren interes estrategikoak babestu nahian.\nGerren artekoa.\nBritaniarrek 1879an Zululandia menperatu zuten. Orduan, 1886an, urrea aurkitu zuten boerren lurraldean. Johannesburgen populazioa 100 000 biztanlera iritsi zen 1890eko hamarkadaren erdirako. Boerren errepublikak milaka atzerritar (\"uitlanders\"), bai txuri eta beltz, aurkitu zituen bere baitan. Boer andana, gainera, kinka ekonomiko larrian zegoen, eta soldata irabazleek (batik bat beltzek) sumintzen zituzten.\n\"Uitlanders\" horiek ez zeukaten eskubide politikorik, eta, horien aldarrikapenean, matxinadak suertatu ziren. Erresuma Batuari laguntza eskatu ohi zitzaion. Meategien bailio itzelak inperialista britaniarrak erakarri zituen ezinbestez. 1895ean, Leander Starr Jameson buru zuen talde bat boerren lurraldera sartu zen matxinada bat sortzeko eta britaniarren agintea eramateko. Boerren agintariek bortizki amaiarazita \"Jameson Raid\" izeneko matxinada horrek porrot egin bazuen ere, Lurmutur Hiriko gobernuaren babesa zeukan susmoa hartu zuen Paul Krugerrek.\nOrduan, egoera ezegonkor horretaz baliatuta, Alemaniako kaiserrak Krueger zoriondu zuen, eta Transvaalen status quo-a mantentzearen alde jo zuen. Britaniarrek mehatxutzat hartu zuten hori, egungo Namibia alemaniarren menpe baitzegoen. Gainera, Alemaniako \"Weltpolitik\" -munduko politika- gero eta erasokorragoa zen. Munduan Alemaniaren pisua handitu nahi zuten, beste arlo askotan munduko potentzia zelakoan. Horretarako, \"lege Tirpitz\" (1897-1914 Itsasarmadaren ministroa) izenekoak martxan jarri zituzten. Horien bidez, itsasarmada izugarri armatu nahi izan zuten, Erresuma Batukoaren mailara kokatu arte. Honek Erresuma Batua Frantziaren aldeko aliantzara eraman zuen, Lehen Mundu Gerran leher egin zuen aliantza-sarerako aurrerapausoa eramanez.\nBigarren Boer Gerra.\nAzkenean, 1899an gerra irekia piztu zen, Erresuma Batuak boerren errepubliketako 60.000 atzerritar zurientzat bozkatzeko eskubidea eskatu zuenean. Paul Krugerrek uko egiteaz gain, Errepublikako mugetatik armada erretiratzea eskatu zien.\nBritainiarren prestakuntza hobea zen Bigarren Boer Gerra honetan. 1900rako, Pretoria, boerren azken hiri nagusia britaniarren esku zegoen. Oso igarpen baikorrak iragarri baziren ere, 1902 arte iraun zuen, zeren, boerren armada, baserritarrek osatu arren, oso ongi antolatuta zegoen, eta lurraldea ongi baino hobeki ezagutzen zuten.\nBoerren gerrilla gisako borrokaren aurrean, Britaniarren armada profesionalak bortizki jokatu zuen, konkistatuko lur guztia suntsituz. 1902rako, 26.000 boer hil ziren gaitzak zirela eta, edota kontzentrazio-esparruetan atxilotuta. Guztira 200.000 lagun baino gehiago sartu zituzten kontzentrazio-esparru horietan.\nBakea.\nNolabaiteko bakea Vereeniging hitzarmenarekin iritsi zen. Honen hitzetan, boerren errepublikek britaniar subiranotasuna onartzen zuten, eta, britaniarrek, bitartean, bere menpeko lurraldea berreraikitzeko konpromisoa hartu zuten. Horretarako 3 miloi libra esterlinako diru-laguntza bideratu zuten. Gainera, Orangeri eta Transvaali autonomia ematekoak ziren britainiarrak.\n1910ean, Hegoafrikar Batasuna sortu zen. Erresuma Batuak gobernadorea izendatzen zuen, beti ere bi probintzien autonomia errespetatuta. Amankomuneko parlamentua abian jarri zen, zurien arteko lege-berdintasunpean. Afrikaans hizkuntza onartu zen. Parlamentua Pretorian -boerren lurraldean- kokatu zuten, eta gobernadorearen egoitza Lurmutur Hirian -britaniarrenean-."}
{"id": "46212", "revid": "1491", "url": "https://eu.wikipedia.org/wiki?curid=46212", "title": "Zea Mays (musika taldea)", "text": "Zea Mays rock estiloko euskal musikako talde bat da, Bilboko Errekalde auzoan 1997an sortua.\nHistoria.\nHasierako ibilbidea.\n1997ko udan 7 kantuz osaturiko maketa grabatu eta urte berean Euskadi Gazteako maketa lehiaketa irabazi zuten. Sariak bultzada handia eman zien eta Euskal Herrian zehar hainbat kontzertu emateko aukera zabaldu zitzaien. Bilboko pop-rock lehiaketan talde euskaldun onenaren saria irabazi zuten 1998an.\n1998ko irailean Gor diskoetxearekin euren lehen diskoa grabatu zuten: \"Zea Mays\". Mondo Sonoro aldizkariaren arabera, urte hartako Euskal Herriko 10 diskorik onenen artean zegoen. Kontzertu asko eman ostean, 2000ko martxoan bigarren diskoa atera zuten: \"Elektrizitatea\". Urte hartako Euskal Herriko diskorik onena izan zen, \"Mondo Sonoro\" aldizkariaren iritzira. Urte bereko irailean bira bat hasi zuten Holandatik.\n2002ko uztailean euren hirugarren diskoa grabatu zuten: \"Harrobian\", oraingoan Gaztelupeko Hotsak diskoetxearekin. Hori baino lehenago, \"AEKantuz\" diskoan Mikel Laboaren kanta baten bertsioa grabatu zuten. 2003ko udan Europatik beste bira bat egin zuten: Alemanian eta Holandan. Urte honetan zehar, hainbat eta hainbat kontzertu eman zituzten Euskal Herrian. 2004an Festimaden jo zuten eta horren ondoren disko berria grabatzeko geldialdia egin zuten.\nPuntako taldea.\n2005eko martxoan euren hurrengo diskoa plazaratu zuten: \"Sortuz, grabitatearen aurka\". Disko honek arrakasta handia izan zuen eta taldea Euskal Herriko talderik puntakoenetarikoa bihurtu zen orduan. 2006ko abenduan 18/98 taldearen aldeko diskoan parte hartu zuten \"Astero, ostera hastera\" kantarekin. Maialen Lujanbio bertsolariaren hitzekin egindako kanta izan zen.\n2007an taldeak hamar urte bete zituen. Urte horretan kaleratutako \"Morphina\" diskoarekin taldearen ordura arteko ibilbidea laburbiltzen zuen DVDa jarri zuten salgai, hamarkada oso batean eskainitako kontzertuen irudiak biltzen zituena.\nNegua joan da ta.\n2010ean aldiz, \"Era\" diskoak ikusi zuen argia. Taldekideen esanetan, aurrekoak baino dantzagarriagoa da, zuzenagoa eta positiboagoa. Disko honetan azaldu zen berehala arrakasta itzela lortu zuen \"Negua joan da\" ta abestia. Bideoklipak ere izugarrizko arrakasta izan zuen, Ainhoa Moiuak keinu hizkuntzan egindako interpretazioa, hain zuzen ere.\nOndoren beste bi disko etorri ziren, \"Da\" eta \"Harro\".\n20 urte eta gehiago.\n2017an beren 20 urtetako ibilbidea laburbilduz abesti onenekin egindako bilduma plazaratu zuten, \"Zea Mays, 20 urte\". Urte berean Euskadiko Orkestra Sinfonikoarekin elkarlanean hiru abestitako singlea argitaratu zuten. Disko horretan \"Elektrizitatea\", \"Gaur\" eta \"Negua joan da ta\" abestiak zeuden. 2019an disko berria atera dute, \"Atera\" izenekoa hain zuzen ere.\nAdarra saria.\nAdarra Sariaren 2023ko edizioan, Zea Mays rock taldeak jaso zuen saria. Izandako ibilbide \u00abarrakastatsu eta kalitatezkoa\u00bb baloratu zuen epaimahaiak eta nabarmendu zuen hainbeste kolaboratzaile izatea diskoetan zein zuzenekoetan."}
{"id": "46213", "revid": "336", "url": "https://eu.wikipedia.org/wiki?curid=46213", "title": "Paul McCartney", "text": "Paul McCartney (Liverpool, Ingalaterra, 1942ko ekainaren 18a -) ingeles kantaria eta musikagilea da. The Beatleseko partaidea izandakoa eta, taldea desegin ondoren, artista solista da.\nBiografia.\nThe Beatles taldearen sortzaileetako bat izan zen; John Lennonekin batera, talde horren abesti gehienen egilea da. Taldea banatu ondoren (1970), musikagintzan jarraitu zuen emaztearekin batera, eta, 1971n, Wings taldea sortu zuen.\nAzpimarratzekoak dira MacCartneyren musikaren lirikotasuna eta doinuaren garrantzia.\nBakarrik egindako lanen artean hauek dira aipagarrienak: \"Ram \"(1971), \"Band of the run \"(1973), \"Over America\" (1976), \"Back to the egg\" (1979), eta \"Pipes of peace \"(1983)."}
{"id": "46216", "revid": "119347", "url": "https://eu.wikipedia.org/wiki?curid=46216", "title": "Irrintzi (talde armatua)", "text": "Irrintzi Ipar Euskal Herriko talde armatua da.\n2006ko urrian agertu zen, Baiona inguruko hainbat sabotaje saiakera (Mich\u00e8le Alliot-Marie barne ministroaren Donibane Lohizuneko etxetik gertu jarritako lehergailua, adibidez) bere gain hartuz idatzi bat plazaratu zuenean. Antzeko beste ekintza batzuetan ere (turismo etxeen aurka, adibidez), Irrintzi izena erabili izan dute telefono bidezko abisuak egiteko.\nIrrintzi taldeak Euskal Herriaren onarpena galdegiten zion Frantziari bere idatzian, Hegoaldean burutzen ari zen \"prozesuarekin\" bat egin zezan eskatzeaz gain.\nHistoria.\nBere idatziak (frantsesez idatziak) \"Euskal Herria ez da salgai!\" aldarriarekin bukatu izan ditu.\n2007ko apirilaren 11n, Alderdi Sozialistaren Baionako egoitzatik eta Miarritzeko turismo etxe batetik hurbil, eztanda egin gabeko bi lehergailu aurkitu zituen Frantziako poliziak, Irrintziren izenean hitz egiten zuen pertsona baten deia jaso ondoren; Bokalen, halaber, tren estazioaren aurka tiroak bota zituzten. Ekintza horiek apirilaren 19an aldarrikatu zituen taldeak idatzi baten bidez.\nApirilaren 18an beste hiru lehergailuk eztanda egin zuten Getaria, Donibane Lohizune eta Ziburun, dei baten ostean. Ekintzok maiatzaren 5ean aldarrikatu zituen talde anonimo batek. 2007ko ekainean, antzeko eraso gehiago izan ziren . Aldarrikatu gabeko edo era anonimoan erreibindikatutako eraso hauek beste talde batzuen egintza dirudite, nahiz eta xedeak antzekoak izan, etxebizitzen eraikuntza nahiz salmentari lotutakoak, kasu.\nAtxiloketak.\n2007ko irailaren 24an hamabost lagun atxilotu zituzten Lapurdi eta Nafarroa Beherean, hedabideen arabera horietariko batzuek Irrintzi taldearekin nolabaiteko lotura zutelakoan. Azkenean, atxilotuetatik hamar askatu zituzten, eta beste bostak urriaren 2an, 2006an Bidarrain Alain Ducasse sukaldariaren hotelaren aurkako eraso batean parte hartzea edo konplize izatea egotzi zieten, Irrintzi taldearekiko erlazioa zehaztu gabe.\n2008.\n2008ko apirilaren 29an, Le Journal du Pays Basquera bidalitako komunikatu batean, sei ekintza aldarrikatu zituen taldeak, tartean Bidaxunen jarritako bi leherkariekin eginiko eraso saiakera, eta horrekin batera, \"Espainia eta Frantziar estatuetako lurralde osoan ekintza armatuak eramateko\" hautua egin zuela jakinarazi zuen. \nUrte bereko abenduaren 29an, Irrintzik agiria bidali zuen Sud Ouest egunkarira, hamar ekintza nahiz ekintza saiakera euren gain hartuz, besteak beste urriaren 28an Bokalen eraikitzen ari ziren etxe batzuk tirokatu izana, edota AHTren ibilbidean lehergailuak jarri izana. Halaber, Landetan jarritako lehergailu batzuen egiletza ere onartu zuen.\n2009.\n2009ko apirilaren 21ean beste agiri bat bidali zuen hedabideetara, honakoan Sud Ouest egunkariari eta France Bleu irratiari. Bertan hiru ekintza bere gain hartu zituen Irrintzik: 2008ko abenduaren 25ean Angeluko higiezinen agentzia baten aurkakoa (egun horretan Capbretonen, Landak, eraso saiakera izan zela ere adierazi zuen), otsailaren 25ean Angelun bigarren etxebizitza baten aurkako erasoa, eta urtarrilaren 13an Ondresen (Landak) betoizko blokeekin trenbidea oztopatu izana.\nIrailaren 1ean, bestalde, bi etxe agentzia tirokatu zituzten Hossegorren (Landak). Bertan, ondoko mezuak zituzten idatziak utzi zituzten: \"Irrintzi.UMP Sarko EH ez da salgai\".\nAbenduaren 17an atxiloketa gehiago izan ziren taldeko ustezko kideen aurka. Horrela, Miarritzen, Angelun eta Parisen lagun bana atxilotu zituzten."}
{"id": "46218", "revid": "105290", "url": "https://eu.wikipedia.org/wiki?curid=46218", "title": "Presidentzialismo", "text": "Presidentzialismoa sistema politiko mota bat da, non presidenteak botere garrantzitsuak dituen eta estatuburua eta gobernuburua presidentea edo lehendakaria bera den. Presidentea hautesle guztiek zuzenean hautatzen dute, eta ez legebiltzarrak. Maiz, bigarren erronda egon ohi da hautagaiak ez baditu botoen erdia baino gehiago lortzen. Legegintzako aginpidea, legebiltzarrari dagokiona, eta aginpide eragilea, presidenteari dagokiona, bereiziak daude eta legebiltzarrak ezin ditu ez presidentea ez berak aukeratutako ministroak aginpidetik kendu. Sistema politko honetan, presidentearen beste aginpideak gobernua nahi duen moduan eratzea eta legeak atzera botatzea izaten dira.\nAmeriketako Estatu Batuak dira presidentzialismoaren adibide bat, hango estatuaren antolamendu federalak presidentearen agintea nolabait mugatzen badu ere. Hego Amerikako, Erdialdeko Amerikako, Arabiako eta Afrika beltzeko gobernu asko presidentzialistak dira. Presidentzialismoa diktadura bilakatu izan da maiz; hori saihesteko konstituzio askok epe jakin batera mugatzen dute lehendakariaren agintaldia."}
{"id": "46219", "revid": "1545", "url": "https://eu.wikipedia.org/wiki?curid=46219", "title": "Lome", "text": "Lome () Togoko hiriburua da. 2012an, 837.437 biztanle zituen. Gineako Golkoan dago, eta Togoko industria, merkataritza eta administrazio gune garrantzitsuena da.\n1898an, Togoland Alemaniako kolonia zenean, hiriburu izendatu eta garatzen hasi zen. Lehen Mundu Gerran Frantziak eta Britainia Handiak konkistatu ondoren, 1922an Frantziaren kontrolpean geratu zen, 1960an Togok independentzia lortu zuen arte. Ordutik aurrera ere, hiriburua da. 1975ean, Europar Batasunaren eta 46 herrialde afrikarren arteko goi batzarra bertan egin zen, gai ekonomiko eta finantzieroez.\nHistoria.\nLome ewe herriak sortu zuen XVIII. mendean, eta herrixka bat izan zen 1882ra arte, non merkataritza gune garrantzitsu bihurtu zen urte hartan Chico eta Octaviano Olympio anai afro-brasildarrak iritsi zirenean, A. eta F. Swanzy merkataritza konpainia britainiarra ordezkatuz. Lekua ingelesezko Bey Beach izenarekin ezagutzen zen garai hartan.\n1880ko hamarkadaren erdialdetik, Togo Alemaniako Inperioko lurralde kolonialaren parte izan zen, Togolandia izenarekin, eta han, 1897an, administrazio kolonialaren egoitza Lomera eraman zuten. Hiriko alde zaharrean oraindik Alemaniako Togoko kolonia garaiko eraikinak daude, esaterako gobernadorearen jauregia edo katedral neogotikoa.\nLehen Mundu Gerraren ostean, Togo Nazioen Elkarteak hartu zuen bere gain, eta zati handi bat Frantziari esleitu zitzaion (hor geratu zen Lome) eta zati txikiago bat Britainia Handiari agintaldi gisa.\nTogoko Errepublika independentea 1960an aldarrikaturik, estatu burujabe baten hiriburu bilakatu zen Lome.\n1975ean, Lome izan zen Europako Ekonomia Erkidegoaren (EEE orduan, 1993tik EB) eta Afrika, Pazifikoa eta Karibeko estatuen (AKOP estatuak) arteko itun garrantzitsuenetako bat negoziatzeko lekua. Lomeko Hitzarmena esaten zaio hari ondorioz.\nEkonomia.\nKafea, kokoak eta bestelako materialak esportatzeko Togoko gune garrantzitsuena da. Petrolio findegi bat du, eta Togo osoan Interneteko konexioak dituen leku bakarra da.\nTogoko unibertsitatea eta aireportua ere berttan daude.\nHerri eta hiri senidetuak.\nLome ondorengo herri eta hiriekin senidetuta dago:"}
{"id": "46220", "revid": "336", "url": "https://eu.wikipedia.org/wiki?curid=46220", "title": "Adar ingeles", "text": "Adar ingelesa zurezko haize-instrumentua da, oboearen antzekoa. Ingeles izena izan arren, Frantzian sortu omen zen. Musika klasikoan asko erabili izan da baina baita beste musika motetan ere: jazz eta pop.\nBeste musiketan.\nMusika klasika kanpo musikari ezagunek ere erabili dute:"}
{"id": "46221", "revid": "6327", "url": "https://eu.wikipedia.org/wiki?curid=46221", "title": "Adar musika-tresna", "text": ""}
{"id": "46222", "revid": "512", "url": "https://eu.wikipedia.org/wiki?curid=46222", "title": "Adar (argipena)", "text": "Adar hitzak hainbat adiera ditu:"}
{"id": "46223", "revid": "10891", "url": "https://eu.wikipedia.org/wiki?curid=46223", "title": "Marbella", "text": "Marbella Espainiako udalerria da, M\u00e1lagako probintziakoa. Mediterraneo itsasora ematen du. 2008an 130.549 biztanle zituen.\nGeografia.\nIngurune naturala eta klima.\n2011. urtean, Europako Justizia Auzitegiak ebatzi zuen Marbellako Arroyo de la V\u00edbora auzoak oraindik ez zuela bete hondakin urak arazteko betebeharra. Betebehar hori 2000. urterako bete beharrekoa zen.\nMugakideak.\nMarbellak honako udalerriekin egiten du muga: Ipar-mendebaldean Benahav\u00eds, iparraldean, Ist\u00e1n, Oj\u00e9n eta Benahav\u00eds, ipar-ekialdean Oj\u00e9n, mendebaldean Estepona, ekialdean Mijas eta hegoaldean Mediterraneo itsasoa."}
{"id": "46224", "revid": "58701", "url": "https://eu.wikipedia.org/wiki?curid=46224", "title": "Algeciras", "text": "Algeciras Cadizko udalerri bat da. Garrantzi ekonomiko handia du, bere portuarengatik; izan ere, munduko portu garrantzitsuenetako bat da.\n2005ean 111.283 biztanle zituen.\nMugakideak.\nAlgecirasen udalerri mugakideak honakoak dira: ipar-mendebalde eta iparraldean Los Barrios, ipar-ekialde eta ekialdean Algecirasko badia, mendebaldean Tarifa eta Los Barrios, Hego-mendebaldean Tarifa eta hegoaldean Gibraltarko itsasartea.\nAzpiegiturak.\nAlgeciras eta inguruko udalerrietan zehar hedatzen den portua da. Portua \"Autoridad Portuaria Bah\u00eda de Algeciras\" delako erakundeak kudeatzen du. 1990eko hamarkadan Bilboko portua gaiditu zuenetik Espainiar estatuan zama gehien mugitzen duen portua da.\n2011. urtean 70 milioi tona mugitu ziren portuan."}
{"id": "46225", "revid": "46380", "url": "https://eu.wikipedia.org/wiki?curid=46225", "title": "Esku-huskako pilota", "text": "Esku-huskako pilota edo esku huskako pilota \u2014zenbaitetan \"esku pilota\" deitua\u2014 pilota jokoaren aldaera bat da, esku hutsez jokatzen dena. Bi jokalari edo bi bikote elkarren kontra arituz jokatzen da. Elkarren aurka diharduten bi alde horiek, txandaka, pilota bat kolpatzen dute, pilotak horma bat \u2014frontisa\u2014 jo dezan, harik eta bi aldeetako batek huts egin duelako besteak puntua lortzen duen arte.\nEuskal Herrian ez ezik, Errioxan, Aragoin eta Gaztela eta Leonen ere jokatzen da. Nazioartean ere, Irlandan antzerako kirola jokatzen da: Irlandar pilota.\nHainbat neurritako pilotalekuetan jokatzen da, nahiz ezker paretakoetan nahiz trinketetan.\nEsku-huskako pilotaren funtsezko arauak.\nLehiaketa arautua.\nArruntena bi edo lau pertsonak jokatzea da (banaka edo binaka). Lehiaketa arautuetan, alde bat gorria izango da, eta haren aurkaria urdina. Buruz buruko txapeldunak beti gorriz jokatzen du; bestela, jokalari zaharrena izango da gorria (eta, binaka jokatuz gero, haiekin batera doazenak ere gorriz arituko dira). Binaka jokatuz gero, bikoteko jokalari bat aurrean arituko da, eta bestea atzean. Nork atera behar duen erabakitzeko zozketa egiten da, alde bat urdin eta bestea gorri dituen metalezko xafla biribil batekin gehienetan.\nTantoa irabazi duenak edo taldeko aurrelariak sakatzen du. Oro har, sakatzailea 6 koadrotik edo gehoagotik hasten da korrikan, 4an pilotari botea eginarazi eta aurreraxeagotik sakea egiteko. Sakea ona izateko, zoruko zabaleko marraren, \u00ablabur\u00bb edo \u00abmotz\u00bb dioen marraren eta \u00abpasa\u00bb dioen marraren artean egin beharko du punpa pilotak, frontisa jo ondoren; jokalekuko mugak markatzen dituzten marra horietako bat ukituz gero ere, ez da ontzat hartuko sakea. Hala ere, bigarren sakea egiteko aukera izango du, baldin lehenengo aldiz sakatzean pilotak frontisa eremu egokian jo ondoren lehenengo botea zabaleko marratik barrura eta \"pasa\"ko marratik atzera (edo marra horietako edozein ukituz) egiten badu.\nPuntua lortzen da beste taldeak ez badu lortzen pilotak frontisa jo dezan beheko txaparen, goiko txaparen eta frontiseko eskuin marraren artean (betiere, txapa eta marra horiek ukitu gabe), eta ondoren pilotak botea egin dezan jokalekuko zoruko mugen barruan (eskuineko marra ukitu edo gainditu gabe). Pilotariak pilota jo baino lehenago pilotak bote bat baino gehiago egin badu, aurkariarentzako tantoa da. Jokalariek ezin diote pilotari eutsi (sakatzeko baino ez), kolpekatu behar dute halabeharrez. Pilotari eustea, atxikia da. Partidak 22 tantora izaten dira, denbora mugarik gabe.\nLehiaketa arautugabea.\nHerrietan, askotan dozena bat ume elkartzen dira esku-huska pilotan aritzera, eta, tantoa egiteko modua berdina den arren, eskuarki ez dira aritzen bi alde elkarren aurka, baizik eta tantoa galtzen duena kanporatzen da, jokalari bakarra geratu arte: hura da irabazlea.\nLehiaketa ofizialetatik kanpo, orobat, askotan partidak 22 tanto baino gehiagora edo gutxiagora jokatzen dira, edo bi hiruren kontra, lau lauren kontra, bost bosten kontra... baita denak denen kontra\nPilotari ospetsuak.\nHauek dira hiru txapelketa nagusietan (buruz burukoa, binakakoa eta lau eta erdikoa) behin baino gehiagotan txapeldun izateagatik ospetsu egin diren esku huskako pilotariak:"}
{"id": "46227", "revid": "56334", "url": "https://eu.wikipedia.org/wiki?curid=46227", "title": "Neoklasizismo", "text": "Neoklasizismoa XVIII. mendearen bigarren erdialdean eta XIX. mendearen hasieran Europan garatu zen mugimendu artistikoa izan zen. Barroko eta rokokoaren gehiegikerien aurkako erreakzioa izan zen, eta antzinate klasikoaren eta zibilizazio greko-erromatarraren oroimena izan zuen ardatz. Eredu klasikoak kopiatzen ziren, oso era zehatzean aztertuz. Printzipio nagusiaren muina, arrazoia sentimenduari gailentzean zetzan.\n\"Neoklasizismo\" izena XIX. mendean eman zitzaion higikunde honen balioa gutxiestearren, izaera inpersonala eta hotza egozten bitzioten. XVIII. mendean ordea, garai neoklasikoan ziardutenek Egiazko Estilo izena eman zioten Neoklasizismoari. Izan ere, Berpizkunde berri baten izaera eman nahi zioten, egia atenporalen baieztapen bezala.\nEzaugarriak.\nIlustrazioa eta zientziaren metodologiaren hedapenak - Descartes, Newton... - aldaketa handia eragin zuen XVII. eta XVIII. mendeetako europar gizartean. Testuinguru honetara barrokoa ezin zen egokitu. Intelektual eta pentsalariek argi ikusten zuten artea ere arrazionaltasunaren menpeko irizpideen bidez garatu behar zela. Barrokotik neoklasizismorako trantsizioa leuna izan zen, tartean eman zen barrokoaren rokoko aldaeraren bidez. Europako mendebaldean rokokoak XVIII. mendearen erdialdera arte iraun zuen, ekialdean hamarkada batzuk gehiago. Winckelmann alemaniarraren testuek eragin zehatza izan zuten joera berri honen planteamenduak sustatuz. Bultzada erabakiorraren eredu Jacques-Louis David margolari frantziarra, Canova eskultore italiarra eta Robert Adam arkitekto ingelesa dira. Haietako bakoitzak garatu zuen bere jardueran joera berri honen printzipioak. Arteari purutasuna ematea zen ardatz, eta honen ondorioz berreskuratu zen garai klasikoaren erreferentzia.\nNeoklasikoa ez da bakarrik moda antzinatezalea. Areago, azaleko gauza da hori. Hori baino fenomeno sakonagoa da. XVIII. mendearen lehen erdiko artearen eta usadioen hutsaltasunaren kontrako erreakzioa da, eta rokoko estiloaren konplexutasunaren kontrakoa ere bai, rokokoa kondenatu egin baitzen, arrazoi moralengatik ez ezik, baita arrazoi estentikoengandik ere. \"Argien filosofoak\", \"Encyclop\u00e9dieren\" egileak, gizartea aldatzen saiatu ziren, bai aurrerabide tekniko-zientifikoaren bidez, bai \"primitibotasunaren\" soiltasunera itzuliz. Ideia horien guztien ondorio izan ziren mende amaierako iraultzak, politikoak eta sozialak: amerikarra lehenbizi, frantsesa gero. Haietatik sortuko zen mundu modernoa.\nBelaunaldi gazteei bertute zibikoen ereduak proposatu zitzaizkien: aberria edo \"res publicaren\" alde egitea, energia eta aszesia, eta horiek guztiak, artean, indar plastikoan, konposizioaren, marrazkiaren eta kolorearen bakuntzean gauzatu ziren, langintzaren pobretze borondatezkoan. Antzinateko moldeetara itzultzea helburu hori iristeko modu bat besterik ez zen: gai moralak eskatzen zitzaizkion Greziako eta Erromako Errepublikako historiari eta arte greko-erromatarretik abiaturik hizkera formal bat osatu nahi zen.\nItalia izan zen berpizte klasiko honen erdigunea. Erroman egin ziren ikerketa eta indusketek aita santuen eta pertsona pribatuen bildumak aberastu zituzten. Halako \"etruskomania\" bat sortu zen Florentzian eta Toscanan. K.o. 79ko Vesubio sumendiaren leherketak estali zituen hiriak aurkitu izanari esker -Herculano 1738tik aurrera, Pompeia geroxeago-, margolan zaharrak eta egunero erabiltzeko gauzakiak ezagutu ahal izan ziren. Gauzaki haiek Antzin Aro bizi baten lekuko bihurtu ziren, harrigarri hurbila zen aro baten lekuko leialak. Grabatuen bidez ezagutarazi ziren, obra horiek ez ezik, baita Grezia Handiko tenplu doriarrak ere. Erroma, inoiz baino gehiago, hiri kosmopolita zen. Artista gutxi zen Europan Erromara joan gabea. Teorialari alemaniarrek (Winckelmann, Mengs), italiarrek (Milizia), frantsesek (Caylus) osatu zuten dotrina berria. Winckelmannen \"Greziako pintura eta eskultura obren imitazioari buruzko hausnarketa\" obrak (1755) sekulako arrakasta izan zuen: egilearen arabera, eskultura grekoa da \"edertasunaren idealetik\" hurbilen dagoena, eta hartan oinarritu behar dute artista modernoek. Handik bederatzi urtetara, \"Antzinateko artearen historia\" argitaratu zuen Winckelmannek (1764), zeinean aztertu zuen, aurreneko aldiz, arte grekoaren bilakaera. Lessingen \"Laokoon, edo margolaritzaren eta poesiaren mugak\" (1763) eta Goetheren idatziak, Italiara egindako bidaia batean klasizismoaren zale egin baitzen, joera horren berorren adierazgarri dira.\nAlabaina, osagai erromantiko edo ia erromantiko asko dago estilo neoklasikoan: neoklasizismoaren alderdi irrazionalak eta subjektiboak dira osagai horiek. \"Sublime\" hitzak oso leku garrantzitsua du garai honetako estetikan. \"Encyclop\u00e9dieren\" zuzendari Diderotentzat, arrazoiari eta edertasunaren arauei ihes egiten diena da sublimea, gizakiaz gaineko handitasuna adierazten duen hura. \"Jeinuarekin\" nahasten da, eta Encyclop\u00e9diek artikulu bat eskaini zion hitz horri 1830eko erromantikoek nozio hori beretu baino askoz lehenago, eta bertan, Shakespeareren jeinua Virgilioren edertasunari kontrajartzen zaio.\nIngalaterrarik heldu ziren ameskeria sentimentalak, hondakinen eta lorategi pintoreskoenen malenkonia, Erdi Aroaren zaletasuna, grina bortitzak, edo Shakespeare, Milton eta Youngengandik ateratako gai beldurgarriak. Alemaniatik berriz \"Sturm und Drang\" (\"Ekaitza eta Borroka\") higikundea etorri zen, Schiller eta Goethe gazteek gidatzen zutena, eta sentimendu bortitzen adierazgarria, arrazionalismoaren kontra. Frantzian, Daviden beraren osagai batzuetan ere antzeman daiteke higikunde berri hau.\nGarapena eta joera ezberdinak.\nXVIII. mendean pentsamendu artistikoaren zutabeak arrazoia eta sentimendu erromantikoa dira. Erromantikotasunak hein batean izpiritu arrazionalaren murriztailea izan zen. Oinarri hauekin arkitekturan eragin handia izan zuten bi joera ezberdin jaio ziren:\nGreziazale eta erromazale bi joera hauen artean eztabaida bizia eman zen arren, bizantziar, egiptoar eta bestelako aitzin garaiko erreferenteak ere erabili izan ziren, baita nahasturik ere.\n1760 eta 1770 urteen artean Frantzian greziazale eta erromazaleen planteamenduak apurtzen zituen korronte berri bat jaio zen. Esentzialismoari muzin egiten zioten, garai bakoitzari eredu berezi bat dagokiola onartuz. Arkitektura berri bat proposatzen zuten, soilagoa, geometrikoa, abstrakzio maila nabariaz.\nEzaugarriak.\nArkitektura.\nErromako arkitektura klasikoaren berreraiketa da arkitektura neoklasikoaren bereizgarria. Ereduekiko hala holako leialtasuna gordetzeaz gainera, elementu etruriar, heleniar edo egiptoarrak itsatsi ziren eraikuntza horietan. Zorroztasun formala, lerro zuzenaren hoztasuna eta bolumenen zurruntasuna ziren beti ere jarraitu beharreko printzipioak. Arkitekto neoklasikoek, barrokoari zegozkion apaingarrien fantasiaz asperturik, dekorazio guztia alde batera utzi zuten.\nZutabea eta frontoia izan ziren forma eta egitura-elementu neoklasiko nagusiak. Arkitektura zibilak erlijiosoak baino askoz garrantzi handiagoa hartu zuen, gizarte burgesak eraikuntza publikoak bultzatu baitzituen: liburutegiak, merkatuak, museoak, ospitaleak, presondegiak, etab. Ildo beretik, hirigintzak eginkizun garrantzitsuagoa eta funtzio gehiago beretu zituen.\nArkitekturari dagokionez, beranduko barrokoaren eta rococoaren moldeak arbuiatu eta razionalismoaren eskakizunak aldarrikatzen zituzten idazki teorikoak argitaratu zituzten neopalladianoek Ingalaterran, Laugierek Frantzian eta Lodoli eta Miliziak Italian.\nEskultura.\nEskultura klasikoa erromatarrek egindako kopietatik ezagutzen zen, eta greziar jatorrizko eskulturak aurkiturik, haiek bilakatu ziren eskultura neoklasikoaren inspirazio iturri. Eskultore neoklasikoek gizakiaz gorako perfekzioaren kanonak bilatzeari ekin zioten, eta marmolaren erabilera hobetsi zuten berriro, gainaldea kontu handiz landuz, gizakiaren larruazalaren tankera ematearren. Bai janzki eta orrazkeren moldeak, eta bai gorputz jarrerak ere, Antzinateko Grezian eta Erroman erabilitakoak ziren. Bestalde, garaitsu hartan aurkituriko eskultura grekoek polikromia galdua zuten eta, jatorriz halakoak zirelakoan, marmol zuria erabili zuten eredu klasikoa ahalik eta ondoen imitatu nahiz. Bolumenen kontrastea alde batera utzirik, dotoretasuna profiletik ikusitako masaren bidez lortu nahi zuten.\nAurreko horien ondorioz, edertasun formal handiko eskulturak egin zituzten, baina hotz geratzen dira oro har. Izan ere, autore askoren ustez, eskulturaren alorrekoak dira neoklasizismoaren obra azpimagarrienak. Guztiarekin ere, Europako eskultura, Berpizkundeaz gero, Antzinateko ereduetan oinarriturik zegoen eta, hortaz, ez zen gainerako arteak bezain berrizale gertatu.\nAntonio Canova (1757-1822), Johan Tobias Sergel (1749-1814), Gottfried Schadow (1764-1850) eta Bertel Thorvaldsen (1768-1844) dira estilo horretako eskultore gailenak.\nPintura.\nIrudien moldaeran estatua klasikoak duen eragina, marrazkiak kolorearen aldean duen garrantzia, eta konposizio argi, bakun eta estetikoa, dira pintura neoklasikoaren ezaugarririk nabarmenenak.\nBerpizkundeko autoreak eta Erromako zein Greziako erliebeak dira neoklasizismoaren ereduak pinturari dagokioenez. Izan ere, Herkulanon eta Pompeian erromatarren horma pinturak aurkitu zituztelarik ere, erotikoegiak edo zakarregiak ziren ereduzkotzat hartu ahal izateko. Arkitektura elementuak \u2013zutabeak, arkuak, kariatideak\u2026\u2013 koadroetan txertatuak agertzen dira, eta ez eranskin soil gisa, koadroari erritmoa ezartzen diotela baizik. Bestalde, koadroetako konposizioak antzinako frisoak oroitarazten ditu, luzetara emanik eta albotik argiturik daudelako, eta irudien mugak duten indarragatik.\nJacques Louis David (1748-1825), Frantziako Iraultzaren eta Napoleonen mireslearen obra pintura neoklasikoaren gailurra da zalantzarik gabe. Beste zenbait margolari ere nabarmentzekoak dira, horien artean, Anton Rafael Mengs alemana (1728-1779), estilo berriaren hasieran, John Flaxman ingelesa (1755-1826) eta Jean Auguste Dominique Ingres frantziarra (1780-1867), Daviden jarraitzailea.\nNeoklasizismoa Europan eta Ameriketan.\nArkitektura.\nArkitektura, lehen aldiz artearen historian, ezaugarri jakin batzuk dituen estilo bat garai berean gauzatu zen (1770-1820), elkarretarik urrun dauden eta guztiz desberdinak diren hainbat herrialdetan.\nBritainia Handia herri emankorrena izan zen arte mota honetan. Italiak baino lehenago agertu zuen klasizismorako joera Inigo Jones (1573-1652) Palladioren jarraitzailearekin. William Chambersek (1723-1796) tradizio hori areagotu zuen, eta Robert Adamek (1728-1792) garrantzi handia eman zion barne dekorazioari. Henry Hollandek (1745-1806) neo-grekoa edo \"Greek Revival\" joera abiarazi zuen. William Wilkins (1776-1839) eta Robert Smirke (1780-1867) dira joera horren arkitekto nagusiak. Lehenak Londresko National Gallery egin zuen, eta British Museum bigarrenak. John Soane (1753-1837) neoklasizimoa berritzen saiatu zen eta George Dancek (1741-1825), kontzepzio erromantikoak agertu zituen. John Nashek (1752-1835) eraikuntza multzo handiak egin zituen, hala nola Londresko Regent\u2019s Parkeko \"Cumberland Terrace\" (1827).\nFrantzian, Ange-Jacques Gabrielek (1698-1782) neoklasizismorako trantsizioa bideratu zuen, Versaillesko errege-opera (1769) eta Parisko Concorde plazarekin (1762-1770). Parisko Sainte-Genevi\u00e8ve eliza (gaurko Panteoia) Jacques-Germain Souffloten (1713-1780) obra da. Jacques Denis Antoinek (1733-1801) La Monnaie jauregia (1777) eraiki zuen. Marie-Joseph Peyre (1730-1785) eta Charles De Wailly (1730-1798) neoklasiko zorrotzaren jarrailtzaileak ziren, eta Odeon antzokia (1782) eraiki zuten. Halaber, azpimarratzekoa da Victor Louis en (1731-1800) Bordeleko antzokia (1780). \u00c9tienne-Louis Boull\u00e9e (1728-1799) eta Claude Nicolas Ledoux (1736-1806), besteak beste, arkitektura proiektu utopikoen egile izan ziren. Napoleonen etorrerarekin, arkitektura eta hirigintza, are gehiago, agintaritzaren zerbitzura jarri ziren. Arkitekto nagusiak Charles Percier (1764-1838) eta Pierre Fontaine (1762-1853) izan ziren.\nItalian, hasierako arkitekto interesgarrienak Lombardian bildu ziren: Giuseppe Piermarini (1734-1808), Milango La Scala antzokiaren egilea (1778), Simone Cantoni (1739-1818), Luigi Canonica (1762-1844). Napoleonen garaian, Giovanni Antonio Antolini (1756-1841) eta Luigi Cagnola (1762-1833) nabarmendu ziren. Erroman, Giuseppe Valadierek (1762- 1839) proiektu handietan esku hartu zuen (Piazza del Popolo).\nEspainian, San Fernandoren Akademiak zabaldutako arauetan oinarritu zen neoklasizismoa. Bestalde, Italiatik arkitekto asko joan ziren Madrila, beren kabuz edo Espainiako erregeek deiturik. Ventura Rodr\u00edguez (1717-1785) eta Juan de Villanueva (1739-1811) dira espainiar arkitekto nabarmenenak.\nGermaniar herrialdeetan, Friedrich Gilly (1772-1880) berritzaile handia izan zen Berlinen. Karl Friedrich Schinkel (1781-1841) aurrekoaren dizipuluak estilo klasikoa zabaldu zuen Prusian.\nErrusian, Katalina II.ak eta haren ondokoek ahaleginak egin zituzten, San Petersburgori lehenbizi eta Moskuri gero, hiriburuari zegokion duintasuna emateko. Xede horrekin, kanpoko arkitektoak ekarri zituzten: Charles Cameron (1740-1812), Giacomo Quarenghi (1749-1817), etab. Errusian bertan ere, arkitekto ohargarriak sortu ziren, hala nola, Andreian Zakharov (1761-1811).\nIpar Ameriketako Estatu Batuei dagokienez, inon ez du arkitektura estilo batek demokraziaren sorrerarekin bat egin herrialde horretan bezala. Izan ere, independentzia eta nazioaren eraikuntza estilo horren hedapenarekin batera agerturik, tenplu grekoa eraikuntza publikoen eredu bihurtu zen: Richmondgo Kapitolioa (1785-1789), Virginiako Unibertsitatea (1804-1827).\nEskultura.\nEskulturaren berrikuntza antzinazalea Erroman abiatu zen, hau da, Antzinateko obrak bertatik ezagutzeko bidea ematen zuen hirian. Hala beraz, Erromako egonaldia ezinbestekoa gertatu zitzaien orduko eskultoreei.\nAntonio Canova (1757-1822) da Italiako eskultore neoklasiko nagusia. Antzinateko arteari buruzko teoriak bereganatu zituen, eta mitologiaren ildotik egindako eskultura multzoetan \u2014\"Amodio eta Psike\" (1787-93)\u2014, neoklasizismoaren teorialariek hobetsitako ezaugarriak agertu zituen: perfekzio formala, dotorezia eta fintasuna, sentsualtasun sotila. Napoleonentzat ere lan egin zuen, eta bere eragina Europa osora hedatu zen. Canovaren ondoren, Lorenzo Bartolini (1777-1850) da italiar eskultore aipagarriena.\nFrantzian, Errepublika aldarrikatu aurretik klasizismorako joera agertua zuten zenbait autorek, Bouchardon, Pajou eta abarrek. Halaber, Antzinaterako joeraren ukitua dute Antoine Houdonen (1741-1824) busto ezagunek (Voltaire, Rousseau). Bestalde, Errepublikaren idealek Antzinaterako itzulera erraztu zuten. Napoleonen garaian, hainbat eskultorek esku hartu zuten obra publikoetan.\nEskandinaviako herrietan, Johan Tobias Sergel (1740-1814) suediarra ohartzekoa bada ere, Bertel Thorvaldsen (1768-1844) daniarra nabarmentzen da beste eskultore guztien gainetik. Haren obrak Canovarenak baino hotzagoak dira, nahiz eta eskultura zehatzak eta argiak diren, edertasunaren ideala lortu nahian beti ere. Ospe handia bildu zuen bere garaian, eta obra anitz moldatu zuen bere lantegian.\nBritainia Handian, Thomas Banks (1735-1805) eta John Flaxman (1755-1826) dira eskultore garrantzitsuenak. Estetika klasikoaren eraginaz gainera, arte gotikoarena ere azaltzen da bien obretan. Gogoangarria da Ingalaterra osoan zehar egin zuen hilen omenezko monumentu saila.\nPintura.\nNeoklasizismoaren estetika ez zen beste arteetan bezain homogeneoa gertatu pinturan. Arte gotikoaren aztarnak eta erromantizismoaren trataera printzipio neoklasikoekin nahastu ziren artista askoren obran.\nItalian, Giovanni Paolo Pannini (1691-1765) eta Giambattista Piranesi (1720-1778) aitzindarien ondoko belaunaldiko pintoreak Napoleonen zerbitzura jarri ziren: Camuccini (1771-1844), Giani (1758-1823) eta Andrea Appiani (1754-1817), Italiako pintore neoklasiko gailena.\nAlemanian, eta Eskandinavian, Anton Raphael Mengs (1728-1779), alemaniar pintore eta teorikoak hogei urte inguru eman zuen Erroman. Orobat, Karlos III.aren gorteko pintorea izan zen Madrilen. Nicolai Abildgaard (1743-1809) daniarrak eragin handia izan zuen herrialde horietako neoklasizismoaren garapenean. Asmus Jacob Carstens (1754-1798), aurrekoaren dizipulu eta herkideak, eragina izan zuen Thorvaldsenen obran eta germaniar paisajegile klasikozaleetan. J.H.W. Tischbein alemana (1751-1829), batez ere, erretratugile gisa nabarmendu zen (\"Goethe Erromako landa aldean\", 1787).\nBritainia Handian, neoklasizismoaren barnean sailka daitezkeen zenbait pintorek erromantizismoaren lehen aztarnak agertarazi zituzten: Gavin Hamilton (1723-1798) eskoziarra, J. Hamilton Mortimer (1740-1779), Alexander Runciman (1736-1785). Alabaina, Johann Heinrich F\u00fcssli suitzarrak (1741-1825) eragin erabakigarria izan zuen herrialde horretako pinturaren norabidean.\nFrantzian, pintore neoklasikoetan handiena, Jacques Louis David (1748-1825) da. Erroman egin zuen egonaldian (1774-1780) estilo berriaren alde egin zuen. Gai heroikoak tratatu zuen koadro garrantzitsuetan: \"Belisario\" (1780). Iraultzaren politikan zuzenki esku hartu zuen, eta garai hartako gertakariak ere islatu zituen hainbat obratan. Bonaparteren aldekoa bihurturik, heroi gisa irudikatu zuen enperadorea: \"Koroatzea\" (1805-1807). Gerora gai mitologikoak landu zituen, eta haren erretratuak ere guztiz kontuan hartzekoak dira. Jean Auguste Dominique Ingres (1780-1867), bestalde, pintore neoklasiko handienetakoa da. Gai asko ukitu zituen: mitologikoak, historikoak, erretratuak, biluzi femeninoa, etab.\nNeoklasizismoa Euskal Herrian.\nEuskalerriaren Adiskideen Elkartea ilustrazioaren aitzindaria izan zen Euskal Herrian eta Espainiar Estatuan. Lagundiak argi zuen marrazketak zuen garrantzia, eta Euskal Herrian sei eskola ezarri zituen. Eskola hauetan marrazketaz gain, geometria, nautika, arkitektura hidraulikoa, arkitektura zibila e.a. irakasten zen. Ikasle hoberenak, Madrilgo San Fernando Akademiara joan ziren. Euskal Neoklasizismoko pertsonaia eragingarrienen artean Fiscal Campomanes, Justo Antonio Olagibel, eta Silvestre Perez nabarmentzen dira."}
{"id": "46228", "revid": "336", "url": "https://eu.wikipedia.org/wiki?curid=46228", "title": "Taulamendu", "text": "Taulamendua zutabeen gainean doan arkitektura klasikoko elementu horizontala da. Hiru zati nagusitan banatzen da:"}
{"id": "46229", "revid": "512", "url": "https://eu.wikipedia.org/wiki?curid=46229", "title": "Doriar ordena", "text": "Doriar ordena antzinako Greziako arkitekturan erabili ziren hiru ordena klasikoetako zaharrena da, beste biak Joniar ordena eta Korintiar ordena dira. Apur bat geroxeago, erromatar arkitekturan ere erabilia izan zen, baita pizkundeko eta neoklasizismoko arkitekturan ere.\nOrden doriarraren ezaugarri nagusiak sinpletasuna eta sendotasuna dira. Koloma doriarrak ez du basarik, 8 modulutako altuera izan ohi du eta ginbela oso sinplea da, moldura batez hornitua. Erlaizpea metopaz eta triglifoz apainduta izaten du.\nJatorria.\nOrden dorikoaren jatorriari buruzko teoria asko daude. Batzuen ustez, 'Doriko' terminoa doriar herrian du bere jatorria, Antzinako Grezia osatzen zuen tribuetako bat. Beste batzuen ustez, dorikoa Egiptoko arkitekturan dago inspiratua. Teoria honen defendatzaileen aburuz, egiptora bidaiatzen zueten greziar merkatariek kultur truke honen arrazoia dira. Azkenik, beste teoria batek dio dorikoaren inspirazioa Mizenastar zibilizatziotik datorrela. Zibilizazio honen aztarna arkitektinokoetan aurkitutako ordena dorikoaren oso antzekoa da. Mizenastar zibilizazaioa Grezian kokatzen denez, antzinako greziarrek oso eskura zituzten zibilizazio honen ekarpen arkitektonikoak.\nOrden dorikoaren lehen adibideetako batzuk K. a. VII mendetikk datoz. Adibide horien artean, Korintoko Apoloren tenplua eta Nemeako Zeusen tenplua daude. K.a. VI. mendeko beste adibide batzuk hegoaldeko Italian zegoen Magna Greziako eskualdeko Paestumeko tenpluetan aurkitu ditzazkegu. Hurrengoko bertsioekin alderatuta, garai honetako orden dorikoa (edo protodorikoa) sinpleagoa eta sendoagoa da eta kapitel handiagoa du. Orden dorikoa Garai Arkaikoan (K.a. 750\u2013480) erabili zen gehien bat. Garai honetako adibide batzuk Delfoseko Apoloren tenplua edo Paestumeko basilika dugu. Aro Klasikotik hurbilago dauden doriar ordeneko adibideak, askoz lerden eta proportzionatuak dira. Aro honetan, Partenoia dugu adibide nagusi, baita AphaiakoTenplua Heginan ere.\nEzaugarriak.\nOrden honetako elementu finkoak eta haien antolamendua tenplu doriarraren kanpoaldeari dagozkio. Hiru zati nagusi ditu: estilobatoa edo plataforma mailakatua, zutabeak eta taulamendua (zutabeen gainean dauden elementu guztiak). Doriar zutabea bi elementuz osatuta dago: fustea eta ginbela edo kapitela.\nFustea. Sendoak dira eta oinarririk gabe, zuzenean, bermatzen dira estilobatoaren gainean edo estereobatoaren gainazalaren gainean. Ildaxka edo kanal bertikal ez oso sakonak ditu.\nGinbela edo kapitela. Zutabearen goiko partea. Orden dorikoan apaingarririk gabea da. Bi atalez osatuta dago:\nTaulamendua. Hiru elementu nagusietan konplexuena; hauek ditu zati nagusitzat:\nTaulamendua gainean bi isuriko teilatu batek estaltzen du eraikin osoa; fatxada aldera hiruki formako tarte bat eratzen du (frontoia), eta eraikinaren alboetara terrakotazko ertz garai batek inguratzen du eta lauki tankeran mugatzen (gailurra).\nGaur egun arte heldu ez bada ere, greziar arkitekturak eta eskulturak polikromia zuen. Doriar ordenean, taulamenduaren elementuak kolore biziekin apaintzen ziren. \nErabilera.\nGreziar arkitekturan, tenpluetan erabili zen gehien bat. Antzinako Erroman ohitura honekin jarraitu zuten, eta dorikotik garatzen den toskanar ordena sortu zuten. Aro Modernoko Pizkundean, Antzinate klasikoa berreskuratzen saiatu ziren, eta honekin batera greziar arkitekturako elementuak, orden dorikoa barne. Gero, XVIII. eta XIX. mendeko Neoklasizismoan, Antzinako Greziar arkitakturaren berpizte bat eman zen europako zenbait herrialdeetan eta Amerikako Estatu Batuetan, nazio berriaren balore errepublikanoak adierazteko erabilia izan zen.\nVitruviok, antzinako erromako arkitekto eta historialariak, dorikoa proportzio maskulinoekin (eta jonikoa femeninoekin) erlazionatu zuen. Hiru orden grekoak eraikin batean gainjartzen direnean, ohikoa da doriarra beheko atalean egotea, jonikoa erdikoan eta gero korintoarra goian. Dorikoa, \"indartsuena\" izateagatik, beheko solairuan erabiltzen da. \nPizkundetik aurrera, doriar ordena ikonografikoki heroiekin erlazionatuko da. Hortaz, kristau martirien tenpluetan, justizia eraikinetan edo nazioaren handitasuna irudikatzen duten eraikinetan aurki daiteke."}
{"id": "46230", "revid": "56334", "url": "https://eu.wikipedia.org/wiki?curid=46230", "title": "Kapitel", "text": "Kapitela (latinetik \"capitellum\") edo zutabeburua zutabe, pilare edo pilastraren gainean jartzen da eta entaulamendu edo arkutik datorren indarra hauetara bideratzeko balio du. Funtzio praktiko honetaz aparte funtzio estetiko ere betetzen du, bi elementu ezberdinen arteko lotura baita.\nKapitelak hiru osagai ditu: \"astragaloa\" (kapitelaren oinarrian dago eta soka baten forma dauka), \"ekinoa\" (kapitelaren gorputza dugu) eta \"abakoa\" (kapitelaren gainaldean kokatzen da).\nEzagutzen diren lehen kapitelak Egiptokoak dira. Orokorrean papiroforme edo lotoformeak dira. Beren erabilera Arkitektura greziarra zein erromatarrarekin batera ugaritu zen.\nMotak.\nKapitel mota ezberdinak eman dira historian zehar:"}
{"id": "46231", "revid": "336", "url": "https://eu.wikipedia.org/wiki?curid=46231", "title": "Metopa", "text": "Metopa erlaizpe doriar batean bi trigliforen arteko gune karratua da, laua edo erliebeduna izan daitekeena. Metoparik ezagunenak Fidiasek Atenasko Partenonen eginak dira."}
{"id": "46232", "revid": "63274", "url": "https://eu.wikipedia.org/wiki?curid=46232", "title": "Friso", "text": "Frisoa edo erlaizpea taulamenduan agertzen den hornituriko harrizko zati bat da. Erlaitz eta arkitrabearen artean kokatzen da. Zentzu orokorragoan, arkitektura-gainazal bateko zerrenda jarraitu eta apaindu bati ere friso esaten zaio."}
{"id": "46233", "revid": "336", "url": "https://eu.wikipedia.org/wiki?curid=46233", "title": "Triglifo", "text": "Triglifoak erlaizpe edo friso doriarraren metopak bereizten dituzten osagai apaingarriak dira. Triglifo bakoitzak hiru ildo bertikal izan ohi ditu. Ildo bakoitzari \"glifo\" esaten zaio; hortik \"Triglifo\" izena, beraz. Harrizko triglifoen jatorria zurezko habeen aurpegietan egiten ziren apainduretan egon daiteke.\nArkitektura pizkundetar eta neoklasikoan berriz erabili ziren, haiek arkitektura klasikorako itzulerak izan baitziren."}
{"id": "46234", "revid": "119347", "url": "https://eu.wikipedia.org/wiki?curid=46234", "title": "The Divine Comedy (musika taldea)", "text": "The Divine Comedy Ipar Irlandako pop musika taldea da, Neil Hannon musikariak gidatua.\nHastapenak.\n1989an sortu zenetik hona Neil Hannon izan da taldeari eutsi dion partaide bakarra, unean-unean aldaketak bizi izan baititu formazioak. 1989 hartan hiru lagunen inguruan antolatu zen banda: aipatu Hannon, John McCullagh eta Kevin Traynor ziren kide horiek. Aurreneko lanak, \"Fanfare for the Comic Muse\" diskoak, nolabaiteko arrakasta izan bazuen ere \u2013 R.E.M.ekiko konexioa ikusi zuen hainbatek- , hurreneko \"Timewatch\" (1991) eta \"Europop\" (1992) EP formatudunek ez zuten entzute handirik lortu; berauetan John Allen taldekide berria ibili zen abeslari lanetan.\nEtsi barik Hannonek berriro ekin zion 1993an \u201cLiberation\u201d lanarekin. Aurkeztutako errepertorioan besteak beste aurreko kanta batzuen bertsio moldatuak datoz, eta estiloa ez da bakarra. Bestetik han hemen dira erreferentzia literario asko eta asko: 'Bernice Bobs Her Hair' kantuak F. Scott Fitzgeralden istorio labur bat du abiapuntu; 'Three Sisters'ek Anton Chekov-en antzezlana; eta 'Lucy' William Wordsworth olerkariaren hiru poema musikatu dira. Kritikak lana goraipatu zuen; ez, ostera, erosleek. Frantzian harrera hobea izan zuen.\nEkinean.\n\"Promenade\" (Osteratxoa) hurrengo saioa izango da. Eraginak oso markatuak ei dira, eta berorien artean aipagarriena Michael Nyman dateke. 1994ko ekoizpen honen gainean Hannonek berak aitortu ei du influentzia hori, eta brometan bada ere Nymani berari opari egin zion diskoa, arren auzitara eraman ez zitzan erregutuz, plagioa zitekeelakoan. Diskoak bi maiteminduren arteko harremana zuen gogoan, egun buruzuri batean bizi izandakoak hain zuzen ere. \"Liberation\" diskoarekin gertatu bezala, kritika onak izan zituen. 10.000 kopia saldu zituen disko honek, ez espero bezainbeste, baina bai aurretiaz aurreikusi adina. Arrakasta komertziala ez zen taxutu hortaz, nahiz eta lan honek Hannonen kantetan onenetako batzuk bildu: 'Don't Look Down', 'The Summerhouse' eta askoren ustez taldearen abesti onena den 'Tonight We Fly'.\n1995ek hausnar egiteko urtea behar zuen. Hiru urte luze gogorreko lanak atseden eskatu zuen. Hannonek lau hilabetez idazteari laga zion, baina hurrengo zortzi hilabeteetan egitasmo berri batean murgildu zen: \"Casanova\". Tartean agertzen den 'Songs of Love' telebista-saio baterako propio enkarguz idatzitako musika da. Zenbaitek heltze modukoa ikusi dute lan honetan: \"Liberation\"ek eta \"Promenade\"k maitasun ametsen kronikak diren legez, \"Casanova\"k amets horien ostekoak islatzen bide ditu. Horretaz aparte emaitzak Hannonen betidaniko asmoetako bat bete zuen: taldearen musikari estudioan erantsitako orkestazioak bila zebilen instrumentazio-efektua sortu zuen. Orain ere kritikak ondo asko hartu zuen disko berria; salmentek antzeko joera erakutsi zuten hasieran, baina berariaz argitaratutako single bat, 'Something For the Weekend' kantarena hain zuzen, telebistan eginiko agerraldi batzuk eta irratietan sarri askotan taldearen musika jarri izana arrakastaren bidean jartzeko giltzarriak izan ziren.\nOspera bidean (\"Casanova\" eta \"A Secret History...\").\n\"Casanova\"k lortutako arrakastaren haritik Hannonen ospeak ere gora egin zuen, 'popstar'rek ohikoa duten zurrunbiloan sarturik ibili zelarik. Garai horretantxe kalean ipini zuten \"A Short Album About Love\". Zuzeneko agerraldi baten grabaketa honek zeharkako erreferentzia bat zuen: Krzysztof Kie\u015blowskiren A Short Film About Love filma. Joby Talbot pianoan, Bryan Mills baxuan, Ivor Talbot gitar-jole, Stuart 'Pinkie' Bates 'hammond' delakoan eta Miggy Barradas baterian ziren sasoi horretako taldekideak. Eta zuzeneko horretan 'Brunel Ensemble' orkestrak lagundu zituen The Divinekoak. Aipatzekoa da grabaketa honetatik ateratako singlea: 'Everybody Knows (Except You)', taldearen kantu ezagunenetako bat. 1997 horretan ere ibiltari jardungo dute Erresuma Batuan eta Frantzian zehar, orkestrak lagunduta. Bestetik Hannonek aukera izango du Michael Nymanekin bat egiteko eszenatokian, hiru agerraldi eskaini baitzituzten biek ala biek Edinburgheko Jaialdian.\n1998an \"Fin De Si\u00e8cle\" lana atera zuten, bi astean grabatua. The Divine Comedyk lagun izan zituen honakoan 'Brunel Ensamble' orkestra, 'Crouch End Festival Chorus' eta Hillary Summers opera-abeslaria. 'National Express' kantuak sekulako arrakasta izan zuen, zerrendetako lehen postua erdietsiz. Bestela ere, eta albuma bere osoan hartuta, kritikaren arabera taldearen lan onena liteke.\n1999an Setanta Records disko-etxeak \"A Secret Story - the Best of The Divine Comedy\" bilduma kalean jarri zuen, aurreko urteetako ekoizpenaren aukeraketa bat, salduenetan hirugarren sailkatu zena. Urte horretan ere taldeak hainbat lankidetzari egin zien leku, Tom Jones kantariarekin eta Ute Lemper opera-abeslariarekin kasu.\nSetanta disko-etxea laga eta egun arte.\nOrdurarteko etxea laga eta Parlophone Records-era jo zuten 2001ean. Eta lehenengo uzta \"Regeneration\" diskoa izan zen. Oraingo honetan taldea bera da ardatza, ez baita bestelako ekarpenik, sei lagunena baizik. Nigel Godrichek ekoiztuta (Radiohead, Travis, Beck kasu), sustraietarako itzulera da. Kritikak orain ere nabarmen epaitu zuen lana. Tamalez 1996an \"Casanova\" ondu zeneko talde hura desegin egingo da. 2002an Hannon Estatu Batuetan da, Ben Folds kantariarekin lanean.\n\"Absent Friends\" 2004an argitara emango dute, Neilen lan oso findua, Joby Talbotek orkestraturikoa. Sortze lanak bat egin zuen oinarrizko taldearen desegite prozesuarekin, Estatu Batuetako egonaldiarekin, Neilen umearen jaiotzarekin eta Dublinera itzultzearekin; eraldaketa hauek guzti,ek, zalantza barik eragina izan zuten diskoaren zer-nolakoan. Kritikak harribitxitzat hartu zuen. 15 laguneko orkestrak lagunduta zuzenean jotzeari ekin zioten udaberri horretan.\n2005ean hainbat eta hainbat lankidetzatarako tartea izan zuen Hannonek: Jane Birkin; Charlotte Gainsbourg, Jarvis Cocker, |Air taldea, Laura Michael Kelly\u2026 Eta aldi berean idazten jardun zuen taldearen hurrengo diskoari begira: \"Victory For the Comic Muse\".\n2010eko maiatzean \"Bang Goes the Knighthood\" lana kaleratu zuten, hamasei kantuk osatua.\nTaldean ibilitakoak.\nNeil Hannon izan da taldea sortu zenetik gaur arte gorabehera guztiak bizi izan dituen bakarra. Unean uneko bidaide izan ditu honako musikari hauek:"}
{"id": "46235", "revid": "499", "url": "https://eu.wikipedia.org/wiki?curid=46235", "title": "The Divine Comedy", "text": ""}
{"id": "46236", "revid": "371", "url": "https://eu.wikipedia.org/wiki?curid=46236", "title": "Ginbela", "text": ""}
{"id": "46238", "revid": "512", "url": "https://eu.wikipedia.org/wiki?curid=46238", "title": "Association of Language Testers in Europe", "text": "Association of Language Testers in Europe (ALTE) 1989an Cambridgeko Unibertsitatea eta Salamancako Unibertsitateak izan zuten lehenengo ideia eta hurrengo urtean zortzi kide sortzaileek bilera izan zuten.\nALTEk 24 hizkuntza europar dauzka bere maila sisteman: euskara, bulgariera, katalana, daniera, nederlandera, ingelesa, estoniera, finlandiera, frantsesa, galiziera, alemana, greziera, hungariera, italiera, letoniera, lituaniera, luxenburgera, norvegiera, poloniera, portugesa, errusiera, esloveniera, gaztelania, suediera eta galesera.\nHizkuntza hauek erabiltzeko gaitasuna 6 mailatan dago sailkatuta. EGA da ALTEk onartzen duen euskarazko azterketa bakarra, bosgarren mailan dago kokatuta.\nALTEren helburu nagusiak hurrengoak dira:"}
{"id": "46239", "revid": "880", "url": "https://eu.wikipedia.org/wiki?curid=46239", "title": "Komando Autonomo Antikapitalista", "text": ""}
{"id": "46241", "revid": "8930942", "url": "https://eu.wikipedia.org/wiki?curid=46241", "title": "Lisab\u00f6", "text": "Lisab\u00f6 Irungo (Gipuzkoa) musika talde bat da. 1998an sortu zenean ez zuten diskoak grabatzeko asmoa eta denborapasa bezala jotzen zuten. Dut taldeko Galder Izaguirreren laguntzarekin kontzertuak ematen hasi ziren eta 1999 urtearen hasieran demo bat grabatu zuten. Esan Ozenkirekin sinatu ondoren Ezarian arrakastatsua argitaratu zuten. Beste 2 LP eta EP bat argitaratu dute.\nTaldea.\nLisab\u00f6 1998an sortu zen, Irunen (Gipuzkoa). Tentsio eta energia eztandak, emozioa eta erraietatik ateratzen den ahotsa dira, bi bateriaren erabilerarekin batera, taldearen soinuaren ezaugarri nagusiak. Dut taldeak hasi zuena beste dimentsio batera eraman du, eta post-hardcore estiloa publiko euskaldunaren artean normalizatu du. Halere, taldeak taula gainean lortzen du besteetatik nabarmentzea, abestiak sentsazio bereziz zipriztinduz.\n1998. urtearen hasieran sortu zen Lisab\u00f6, eta urte bereko uztailean eman zuen lehen kontzertua, Kataluniako Aina taldearekin. Hasiera hartan, Karlos Osinaga (baxua eta ahotsa; Zorrotz eta Kashbad taldeetan aritutakoa), Imanol Oiarzabal (gitarra eta ahotsa; Zorrotz eta Illusions taldeetako kide ohia), Javi Manterola (gitarra eta ahotsa) eta Ivan Zabalegi (bateria; Donut taldean ibilitakoa) ziren taldeko kideak. Hurrengo urtean beren lehen maketa grabatu zuten, eta taldea bera arduratu zen grabazioaz, diseinuaz eta banaketaz. Handik gutxira, Imanol Oiarzabalek taldea utzi zuen, eta hirukote moduan jarraitu zuten. 1999ko urrian, Fugazi taldeak Bergarako (Gipuzkoa) Jam aretoan eskaini zuen kontzertua hasteko aukera izan zuten, eta taldekideentzat une hunkigarrienetako bat izan zen hura. Aurrerago, Portobello Bones eta Sleepers taldeekin ere aritu ziren zuzenean, baina taldea ez zen erabat finkatu Aida Torres bateria jotzailearekin laukotea osatu arte. Bi bateriarekin jotzeko ideia modu naturalean sortu zen, entsegu lokalean bi bateria zeudela aprobetxatuz probatzen hasi baitziren.\nFermin Muguruzaren bitartez, Esan Ozenki diskoetxeak lehen diskoa grabatzea proposatu zien. Ezarian (Esan Ozenki, 2000) Fugazi, Shellac eta Slint taldeen eraginpean osaturiko lana izan zen, diseinu erakargarriz aurkeztua. Taldearen ezaugarri garrantzitsuenetakoa agerian gelditzen da disko horretan: tentsio eta intentsitatez gainezka dauden kantuak sortzeko gaitasuna, Karlos Osinagak erraietatik abesteko duen erak areagotua. Bi bateriek soinu berezia eta zuzenekoetan presentzia izugarria ematen diote taldeari, talde gisa konpenetrazioa handituz. Diskoak oso harrera ona izan zuen zenbait musika aldizkaritan (Mondosonoro, Rockdelux), urte hartan Espainiako Estatuan kaleratutako onenen artean aukeratu baitzuten. Halaber, Anari, Lisab\u00f6 eta Dut taldeek egindako bira urteko onena izan zen, azken aldizkari horren arabera\nBi urte geroago, Egun bat nonahi (Acuarela, 2002) kaleratu zuten, hiru abestiz osaturiko EPa. Taldea Aida Torresek, Karlos Osinagak, Maite Arroitajauregik (biolontxeloa), Ivan Zabalegik, Martxel Mariskalek (Beti Mugan taldean aritutakoa, eta hitzen egilea) eta Javi Manterolak osatu zuten. Donostiako Plaza jaialdiaren enkarguz prestatutako ikuskizun baterako sortutako musikaren zati bat jaso zuen taldeak lan horretan. Handik gutxira, Javi Manterolak taldea utzi zuen, eta Amodio izeneko proiektua sortu zuen, Aurelien Rotoreau belgikarrarekin batera. Gitarrak eta sanplerrak erabiliz, ia guztiz instrumentala zen disko bat grabatu zuten, Amodio Vol. 1 (Metak-Pil Pil Sessions, 2004).\nBitartean, Lisab\u00f6 isilaldi luze batean murgildu zen. Azken emanaldia Kashbad taldearen agurreko biran eman zuen. Manterolak taldea utzi eta gero, Lisab\u00f6ren etorkizuna ez zegoen garbi. Hala ere, bi taldekide berri zituela, Ion Yugueros (baxua) eta Eneko Aranzasti (gitarra), 2005. urtean itzuli zen, beste lan batekin: Izkiriaturik aurkitu ditudan gurak (Metak-Pil Pil Sessions). Desioaren gaineko disko kontzeptual horretan -hitz gehienak Martxel Mariskalek egin zituen-, gustuko zituen hainbat talde eta abeslarirekin lan egin zuen Irungo boskoteak: Experience, Akauzazte, Manta Ray, Anari, Xabi Erkizia, Kahrlo Desastre... Baina zuzenekora eramateko zailtasunak zirela medio, taldeak ez zuen diskoa aurkezteko emanaldirik eskaini. Tarte horretan, berriz, Mikel Laboaren Xoriak 17 diskoan (Elkar, 2005) parte hartu zuen, Orduan kantuan hain zuzen.\nLau urtez kontzerturik eman gabe igaro ostean, 2006ko abenduan itzuli ziren zuzenekoetara, Durangoko Plateruena kafe antzokian, berriz ere Javi Manterola taldean zelarik. Haatik, Aida Torresek taldea utzi behar izan zuen, osasun arazoak zirela medio. Orduan, Eneko Aranzasti jarri zen baterian. Bi hilabete geroago, Ezlekuak (Bidehuts, 2007) kaleratu zuten, orain arteko haien azken lana. Metak diskoetxea itxi ostean Lisab\u00f6k berak, Anari, Hotel eta Inoren Ero Ni taldeekin sortutako BideHuts plataformaren lehenengo ekoizpena izan zen Ezlekuak. Creative Commons lizentziapean argitaratu zuten, CD eta binilo formatuetan. Aurrekoetan bezala, Karlos Osinaga arduratu zen grabazioaren arlo teknikoaz, eta kantuen hitz guztiak Martxel Mariskalek egin zituen. Berriz ere oso kritika onak jaso zituen Lisab\u00f6ren lan berriak: Entzun! aldizkariko erredaktoreek 2007ko diskorik onena aukeratu zuten Ezlekuak; Bartzelonako Rockdelux aldizkariak Espainiako Estatuan kaleratutako urteko diskorik onenetan bigarrena zela iritzi zion, eta haien zuzenekoa urteko onena.\nBartzelonako Primavera Sound jaialdian, Madrilen eta Sevillan aurkeztu dute diskoa, Euskal Herriko hainbat lekutan ez ezik. 2008ko abenduan agurtu zuten Ezlekuak diskoko bira, Irungo Tunk aretoan. Aldi berean, Inoren Ero Ni taldearekin partekaturiko single bat kaleratu zuen, \"Denboraren artaziak\" kantuarekin. Hilabete batzuk geroago, Ion Yuguerosek taldea utzi zuen eta une honetan, berriz ere, laukotea da Lisab\u00f6.\nLisab\u00f6tik kanpo, Karlos Osinagak soinu teknikari eta ekoizpen lanak egin ditu beste talde askoren diskoetan: Askatu korapiloa (Dut), Zebra, Irla izan (Anari), Jaio.Musika.Hil (Berri Txarrak), Begura (Miztura), Doppler (12Twelve), More Light (Nisei)..."}
{"id": "46242", "revid": "154817", "url": "https://eu.wikipedia.org/wiki?curid=46242", "title": "Ferrero Rocher", "text": "Ferrero Rocher Ferrero enpresa italiarraren txokolate marka bat da. Kakao-orez eta hurritzez betetako ontzitxo-geruza batez osatuta daude, eta txokolatezko geruza batez estalita dago, hurritz birrinduekin eta hurritz oso batekin barrualdean. Horrez gain, palmondo-gurina ere badute, paper metalizatuan bilduta eta banan-banan koipeztatutako paper-molde baten gainean jarrita. Erretiluetan edo metakrilato gardeneko kutxatxoetan aurkezten dira. 1982an merkaturatu ziren lehen aldiz Europan. Fabrikatzaileak iragarri duenez, neguan bakarrik banatzen dira, beroak urtu ez ditzan.\nMundu osoan saltzen da eta presentzia kultural handia du, batez ere Eguberriekin duen elkarlanari esker. Marka ezaguna da Erresuma Batuan eta Mexikon, esaterako, 1990eko hamarkadako 'enbaxadoreen' iragarkiagatik.\nHistoria.\nFerrero Rocher 1979an sartu zen Italian, eta Europako beste leku batzuetan 1982an, Alban, Piamonteko muinoetako herri txiki batean, sortu ondoren. Kaleratu eta gutxira, ekoizpena gelditu egin zen etiketa-inprimaketaren arazoagatik. Michele Ferrerok, asmatzaileak, izena Rocher de Massabiellegatik jarri zion izena, Lourdesko santutegi katolikoko haitzuloagatik hain zuzen.\nEuropatik kanpo.\nEuropatik kanpo saltzen hasi ziren 1988an, bonboiak Estatu Batuetan salgai jarri zituztenean. Urte batzuk geroago, 1994an, Txinan merkaturatu ziren, ospe ona lortuz, eta bi urte geroago, 1996an, Estatu Batuetara eta Txina hedatu ondoren, Ferrero Rocher lehen aldiz Errusian saldu zen.\nLehengo iragarkia.\nFerrero Rocherren lehen telebista-iragarkia laster bihurtu zen publizitate enblematikoko pieza 1983an. Ferrero Rocherren etorrera irudikatzen du ahoz aho, gertatu zen bezala. \nKonposizioa.\nBonboiaren %30a azukrearekin egindako txokolatearekin, kakao-gantzarekin, kakao-orearekin, gaingabetutako esnearekin, gurin kontzentratuarekin eta emulgenteekin (soja-lezitina eta banillina) osatzen da. Halaber,%28,5a hurritza du.\nProzesua.\nEkoizpen-prozesua sekretupean dago, produkzio-instalazioen barruan baimendutako smartphone edo liburuxkarik gabe. 2015az geroztik, kazetari gutxi gonbidatu dituzte bisitatzera. 2015ean, Alba fabrikako produkzioak 24 milioi Ferrero Rochers hartzen ditu egunean.\nEragin kulturala.\nGabonak.\nFerrero Rochers Gabonetan eta Urte Berrian izaten da eskuragai. 2015etik aurrera, Ferrero Rocherren %61a urteko azken hiru hilabeteetan saldu zen.\n1990eko Erresuma Batuko iragarkia..\n1990eko hamarkadako Erresuma Batuko iragarki bat Europako enbaxadore baten egoitza ofizialean egindako festa batean oinarritzen zen, bonboiak piramide batean antolatuta eta tratu sofistikatu gisa irudikatuta. 2000. urtean, enbaxadorearen alderdiaren komertziala 21. postuan zegoen 4. kanalaren inkestan \"Telebistako 100 iragarki onenak\".\nKomunitate inmigranteak.\nRocherrek luxuzko beste ondasun batzuekin alderatuta duen prezio baxua dela eta, goranzko itxura eta merkaturatzearekin batera, ezaguna da Estatu Batuetako immigranteen artean. Ferrero Rocher Txina kontinentalean eskuragarri egon aurretik, Hong Kongeko jendeak egindako opari ezaguna izan zen urte berri txinatarrean, inguruko kontinenteko jendeari, Rocher \"urre harea\" ezizena jarri baitzion.\nHelburua.\nFerrero Bigarren Mundu Gerra amaitu eta gutxira sortu zen, zoriontasun uneak sortzeko helburuarekin, txokolatea guztiontzat eskuragarriagoa izan zedin.\nBanaketa.\nUrtero, 3,6 milioi Ferrero Rocher saltzen dira 42 herrialdetan. Hauek Europako 28 herrialde hartzen dituzte barne, tartean Erresuma Batua, Asiako zortzi herrialde, Afrikako bost herrialde, Hegoafrika barne, Amerikako bederatzi herrialde eta Ozeaniako bi herrialde. \nHaur-lana.\nMilioika Ferrero Rocherren barruan dauden hazelnutak Turkian dauden etxaldeetan lan egiten duten haurrek hautatuak izan daitezke, giza eskubideen kanpainen arabera. Ferrerok bere Ferrero Hazelnut enpresaren bidez eta Turkian Nazioarteko Laborategi Erakundearekin (NLE) duen elkarlanaren bidez gaia jorratzeko lanean dihardu."}
{"id": "46246", "revid": "336", "url": "https://eu.wikipedia.org/wiki?curid=46246", "title": "Jerusalem", "text": "Jerusalem (; ), Asiako mendebaldeko hiri bat da, Ekialde Hurbilean, Mediterraneo itsasoa eta Itsaso Hilaren arteko Judeako mendietako goi ordoki batean kokatua. Munduko hiri zaharrenetarikoa da. Hiri santutzat dute hiru abrahamdar erlijio nagusiek, hau da, judaismoak, kristautasunak eta islamak. Israeldarrek eta palestinarrek beren hiriburutzat aldarrikatzen dute, Israelek hor baititu bere gobernu erakunde nagusiak, eta Palestinako Estatuaren asmoa baita bere botere erakundeen egoitza han ezartzea; hala ere, aldarrikapen bietako batek ere ez du nazioarteko onarpen zabalik.\n123 km\u00b2 ditu, eta 2018an 919.438 biztanle zituen. 650-840 metro inguruko garaieran dago, eta mugakide ditu Ramala hegoaldean, Betleem iparraldean, Jeriko mendebaldean, eta Tel Aviv hego-ekialdean.\nHistoria.\nAntzinako garaietatik.\nK.a. XIV. mendean kanaandar jebustarrek sortu zuten. Jerusalem izenaren jatorria Uru-Salem (Salemen Gunea) omen da. Salem kanaandarren eta, beraz, feniziarren jainkoetako bat zen. Kanaandarrak herri semitikoetako bat ziren, hebrearrak eta arabiarrak bezala. Kanaandarren garaiaren ondotik gobernatzaile eta okupatzaile franko izan ditu Jerusalemek: hebrearrak, babiloniarrak, pertsiarrak, mazedoniarrak, erromatarrak, bizantziarrak, gurutzatu kristauak, omeiarrak, abbasidarrak, aiubiarrak (eta beren buru Salah Ed-Din edo Saladino kurdua), mamelukoak, otomanoak, ingelesak... Gaur egun, Israelgo armada eta kolono judu armatuak ikusten dira kaleetan.\nK.a. 990. urte inguruan, David erregeak konkistatu zien jebustarrei eta bere erreinuko hiriburu izendatu zuen. Haren seme Salomonek Yahveren kultua onartzen zuen lehen tenplua eraiki zuen. K.a. 920an, Judako erreinuko hiriburu izatera pasa zen eta hortik aurrera hainbat inbasio atzerritar nozitu zituen: asiriarrak, babiloniarrak, mazedoniarrak eta erromatarrak. 132an judutarrak erromatarren aurka altxa ziren: zanpatuak izan zirenez, horrek judutar diasporari hasiera eman zion.\nErdi Aroan Bizantziar Inperioaren eta arabiarren esku egon zen, 1099 gurutzadetan gudaroste kristauak konkistatu zutelarik. 1187an Saladinek hiria berriz hartu zuen, eta handik aurrera, 1228 eta 1244en arteko tartean ezik, kristauek ez zuten inoiz gehiago Jerusalemen agindu. 1517tik aurrera otomandar turkiarren esku egon zen.\nLehen Mundu Gerraren ostean, eskualde osoa Britainia Handiaren esku geratu zen. Talde paramilitar juduak erregimen honen aurka agertu ziren, estatu judutar independente bat eta errefuxiatu judutarren sarrera askea nahi baitzuten, eta hau dela eta borroka armatuari ekin zioten.\n1948an britainiarrak erretiratu egin ziren eta lurraldea, NBEan adostu zenaren arabera, bi zati nagusitan banatuta geratu zen, bata, judua, eta bestea, arabiarra, Jerusalem eta Betleem nazioarteko eremu, \"corpus separatum\" gisa. Erabaki hori ez da inoiz bete, ordea, 1948ko gerraren eta judutarren eta palestinarren arteko liskarrengatik. Soldadu eta administrazio britainiarra erretiratu ahala, sionistek Israelgo estatua aldarrikatu zuten, eta beren miliziek, Palmach, Irgun eta Stern banda nagusiki, Jerusalemen mendebaldea okupatu zuten. 1948-1949 arteko gerran Jordaniak hiriaren ekialdea okupatu zuen.\nGaur egun.\nSinbolikoki Israelgo hiriburua den arren, praktikan Tel Avivek ditu hiriburu eginkizun gehienak. Jerusalem Israelgo hiriburu izatea ez dago nazioarteak onartua. Horregatik, enbaxada gehienak Tel Aviven daude, nazioartean ez baita onartu Israelek Ekialdeko Jerusalem anexionatu izana, Sei Eguneko Gerraren ondorioz. Ekialdeko Jerusalem da palestinarrek Palestinako Estaturako aldarrikatzen duten hiriburua; Erroma edo Bruselaren antzeko jabetza banatuko formula bat aplikatzea eskatzen du Palestinako Aginte Nazionalak.\nJudaismoak hiririk sakratuentzat dauka (Jerusalemgo Tenpluaren mendira begira egiten dute otoitz), bai eta kristautasuneko konfesio batzuek ere. Islamean, aldiz, hirugarren hiri sakratuena da, Mekaren eta Medinaren ostean. Ekialdeko Jerusalemen dago Hiri Zaharra, hiru erlijio monoteisten leku sakratuak dituena. Hiri Zaharrak lau auzo ditu: handienetik txikienera, musulmana, judua, kristaua eta armeniarra (azken hori ere, kristaua)."}
{"id": "46249", "revid": "237", "url": "https://eu.wikipedia.org/wiki?curid=46249", "title": "ALTE", "text": ""}
{"id": "46253", "revid": "63274", "url": "https://eu.wikipedia.org/wiki?curid=46253", "title": "Hammurabiren Kodea", "text": "Hammurabiren Kodea Babiloniako zuzenbide-testua da, K. a. 1750 aldean Hammurabi Babiloniako seigarren erregeak promulgatu zuena. 1901-1902 aldean Susa hirian aurkitu eta gaur egun Louvre museoan dagoen dioritazko zutarri batean idatzirik dago. Ezagutzen den lege bildumarik zaharrena da, eta antzinako Mesopotamiako osoena. Arauez osatutako kodea da, ondorengo kodeentzako eredu izan zena, eta oso garrantzitsua izan zen Mesopotamiako gizartea ikertzeko.\nZutarria.\nHammurabiren Kodea dioritazko zutarri zilindriko batean idatzirik dago. Zilindroaren behe-erliebean Xamax, justiziaren jainkoa, ageri da Hammurabiri legeak ematen, erregearen legea jainkoaren hitza dela adierazi nahiz. Zutarriaren bi aldeetan, molde kuneiformez (ziri erako moldez), akkadieraz idatzitako 282 epai daude, 34 zerrendatan.\nEdukia.\nKodeko artikuluek eguneroko bizitzako hainbat arau ezartzen dituzte. Batez ere honakoak arautzen ditu:"}
{"id": "46254", "revid": "119347", "url": "https://eu.wikipedia.org/wiki?curid=46254", "title": "Johann Strauss (semea)", "text": "Johann Strauss II.a edo Johann Sebastian Strauss, Johann Strauss semea gisa ere ezagutua, (Viena, 1825eko urriaren 25a - \"ib.\", 1899ko ekainaren 3a) musika klasikoko konposatzaile austriarra izan zen. Johann Strauss I.aren semea, bere anaiak ere (Josef eta Eduard) konposatzaileak izan ziren, baina ez zuten Johannen mailako osperik lortu.\nEuropan zehar hainbat itzuli egin zituen bere musika ezagutzera emanez. 1876an Ameriketako Estatu Batuetara joan zen lehen aldiz, bere lanak jotzera. Bereziki balsak konposatuz egin zen famatu; horien artean ezagunena \"Danubio Urdina\" (1867) da, baina baita beste batzuk ere, hala nola \"Enperadorearen balsa\" (1889), \"Austriar herrietako enarak\" (1865), \"Udaberriko ahotsak\" (1883), \"Odol vienarra\" (1873), \"Vienako basoetako ipuinak\" (1868), etab. Lan hauengatik guztiengatik, Vienako bere jarraitzaileek \"Valsaren erregea\" titulua eman zioten.\nBizitza.\nHasiera.\nVienan, 1825ko urriaren 25an jaio zen, familia katoliko batean. Johann Strauss I bere aita zen eta Maria Anna Streim aita-ama bezala zituen. Bere aitak ez zuen semea musikari izaterik nahi, eta, horregatik, aitarengandik ezkutuan ikasi zuen biolina jotzen. Bere lehen biolin irakaslea, bere aitaren orkestraren biolinista bat zen, Franz Amon. Aita konturatu denean semea zigortu egin du zartailu bat erabiliz. Aitak familia utzi zuenean hasi zen bere karrera musikal erabatekoa, 17 urte zituela. 19 urterekin lehen aldiz orkestra bat zuzendu zuen jendaurrean.\nStrauss ikasi zuen kontrapundua eta harmonia bere irakaslearekin, Joachim Hoffmann, musika eskola pribatu bat zeukana. Joseph Drechsler konpositoreak harmonia ariketak irakatsi zizkion, eta bere talentuak aitortu zituen. Urte hoietan konposatu zuen bere lan erligioso bakarra \"Tu qui regis totum orbem\" (1844). Bere Biolin irasleetako bat, Anton Kollmann, Vienna Court Operako balletan r\u00e9p\u00e9titeur bezala lan egiten zuena, beretzako gomendio bikainak idatzi zituen. Gomendio hoiekin, Vienako agintaritzarat joan zen publikoan jotzeko baimena lortzeko. Hasieran orkestra txiki bat sortu zuen Zur Stadt Belgrad tabernako musikari batzuekin.\nHastapenak konpositore bezala.\nJohann Strauss I-aren eraginaren gatik Strauss semeak ezin zuen lanik aurkitu bertako enpresetan. Baina semeak lortu zuen Dommayer kasinoa konbenzitzea, eta han lan egitea. Haserrez Johann Strauss I.ak erabaki zuen Dommayer kasinoan berriz ez egitea lan.\nJohannn Strauss II.a 1844ko urrian hasi zen lanean Dommayer kasinoan, nun\u00a0jotzen zituen bere lehen lanak: \"Sinngedichte\"Op. 1, \"Gunstwerber\"Op. 4 eta \"Herzenslust\" Op. 3 polka. Publikoaren eta prentsaren kritikak oso onak eta positiboak izan dira Straussen musikaren gainean.\nBaina bere hastapenak eta gero, Johan Strauss II.ak zailtasunak ezagutu ditu konpositore bezala. Zailtasunak konponduak izan direnak etxetik kanpo lan egitea aukeratu egin zuenean. Bere lehen lan garratsitsua izan da Vienako herritaren bigarren erregimentuaren \u201cKapellmeister\u201d lekua lortu zuenean, leku bat bi urtez libre gelditu zena Joseph Lanner hil eta gero.\n1848 Austriar Imperioaren iraultzaren garaian, Viena suntsituta zenean, Straussen eta bere aitaren arteko lehiaketa nabarritu eta indartu egin da. Strauss semeak iraultzaileen alde joan zen eta bere aita monarkiaren alde.\nVienan, 1848an Johann Strauss I.a eskarlatinaz hil egin zenean, bere jarraitzaileak aitaren orkestrarekin elkartu zituen. Geroago idatzi egin zituen hainbat kantu Austriako enperadorearentzako, Franz Josef I. \"Kaiser Franz-Josef Marsch\" Op. 67 eta\u00a0 \"Kaiser Franz Josef Rettungs Jubel-Marsch\" Op. 126 bezalakoak.\nAurrerapenak.\nAzkenean Straussek bere aita baino fama gehiago lortu zuen eta bere garaiko balsa konpositore famatuenetako bat bihurtu da. Bereziki Austrian, Polonian eta Alemanian egiten zuen lan, bere orkestrarekin.\nKK Hofballmusikdirektor (erregeen dantzaldien musika zuzendaria) postuarentzako berriz aplikatu zuen, eta 1863an lortu zuen, hainbat alditan ezeztatua izan eta gero.\n1853an Josef Strauss Johann Strauss II.aren orkestran sartu zen.\n1855an San Petersburgoko Tsarskoye Selo trenbide enpresaren lana onartu zuen. Hori eta gero urtero joan zen Errusiarat jotzeko, 1865ak arte.\n1862an Eduard Strauss bere bi anaiekin batera, Johan Straussen orkestran, lan egiten hasi zen.\nGeroago 1870eko hamarkadan, Strauss eta bere orkestra Ameriketako Estatu Batuetara joan ziren jotzera. Bostoneko jaialdietan parte hartu zuen, Patrick Gilmore gonbidatu eta gero, nun, 1000 musikariekin, bere balsa famatua \u201cDanubio Urdina\u201d eta beste kantu batzu jo egin zituen.\nLagunak eta miresleak.\nBere lanek garai hartako hainbat konposatzaile txunditu zituen, besteak beste Straussen lagun min zen Johannes Brahms.\nHeriotza.\n1899eko ekainaren 3an, Johann Strauss II.a hil zen 73 urterekin, pneumoniak jota, bere jaioterrian. Hiltzeko garaian \"Aschenbr\u00f6del\" balleta idazten ari zen."}
{"id": "46255", "revid": "119347", "url": "https://eu.wikipedia.org/wiki?curid=46255", "title": "Vega de Do\u00f1a Olimpa", "text": "Vega de Do\u00f1a Olimpa Palentziako probintziako Salda\u00f1a udalerria osatzen duten herrietako bat da, herrigunetik hamairu kilometrora dago. 2009ko urtarrilaren 1eko erroldaren arabera herriak 47 biztanle zituen."}
{"id": "46256", "revid": "119347", "url": "https://eu.wikipedia.org/wiki?curid=46256", "title": "Rabanera del Pinar", "text": "Rabanera del Pinar Burgosko probintziako udalerria da. 2009ko urtarrilaren 1eko erroldaren arabera 138 biztanle zituen. 32,84\u00a0km\u00b2-ko azalera du."}
{"id": "46257", "revid": "336", "url": "https://eu.wikipedia.org/wiki?curid=46257", "title": "Moncalvillo", "text": "Moncalvillo Burgosko probintziako (Espainia) udalerria da. 2009ko urtarrilaren 1eko erroldaren arabera herriak 106 biztanle zituen. 27\u00a0km\u00b2-ko azalera du."}
{"id": "46258", "revid": "119347", "url": "https://eu.wikipedia.org/wiki?curid=46258", "title": "Medikuntzaren historiaren kronologia", "text": "Medikuntzaren historiaren kronologia zehaztuko dugu aroka eta mendeka."}
{"id": "46260", "revid": "56334", "url": "https://eu.wikipedia.org/wiki?curid=46260", "title": "Shakira", "text": "Shakira Isabel Mebarak Ripoll (Barranquilla, Kolonbia, 1977ko otsailaren 2a ), pop-rock kantaegile, disko-ekoizle, dantzari, modelo, instrumentista, enpresaburu, aktore eta filantropoa da. Gaztelaniaz eta ingelesez abesten du. UNICEFek borondate oneko enbaxadore izendatu du. Sony Music diskoetxeak eta \"Billboard\" aldizkariak hainbatetan alditan aipatu dute \"Pop Latinoaren Erregina\" ezizenarekin.\n1995ean debutatu zuen disko merkatuan, \"Pies Descalzos\" diskoarekin, Luis Fernando Ochoaren laguntzaz. Album horretan nabarmentzen dira \"\u00abEstoy aqu\u00ed\u00bb, \u00abDonde estas coraz\u00f3n?\u00bb\" eta \"\u00abAntolog\u00eda\u00bb\"; kalkulatu da 5 milioi kopia baino gehiago saldu dituela. Urteak gero, Ochoarekin lan egiten jarraitu zuen eta \"\u00bfD\u00f3nde est\u00e1n los ladrones?\" albuma plazaratu zuen (1998), bai eta 10 milioitik gora ale saldu ere. Nazioarteko arrakasta 2001ean iritsi zen \"Laundry Service\" bere albumarekin, 13 milioi album baino gehiago saldu baitzituen; soinu arabiar eta latinoen uztarketa eta nahasketa ospetsu egin zituen, eta merkatu anglosaxoiaren gailurrean jarri zuen, \"crossover\" artista lider gisa.\nShakira garai guztietako artistarik sarituenetako bat da, hainbat sari ditu, horien artean 42 \"Latin Billboard Music Award\", 7 \"Billboard Music Award\", 3 Grammy Sari eta 13 \"Latin Grammy\". Hainbat \"Guinness World Record\" ere baditu eta Hollywood-eko ospearen pasealekuan izar bat ere badu. \n\"Bilboard\" aldizkariak bere karrera Latinoamerikako musikaren panoraman finkatuenetako bat bezala deskribatu zuen, bi aldiz (2000, 2010) hautatu zuen hamarkadako emakumezko artista latino onena, eta bere hiru single kokatu zituen Billboard-en historiako hogei garrantzitsuenen artean: \u00abChantaje\u00bb \u00abLa tortura\u00bb eta \u00abSuerte\u00bb; 6., 7. eta 16. posizioetan kokatu zituen, hain zuzen. Era berean, 2010eko hamarkadako kanta latino arrakastatsuenen artean, Billboarden top 50eko emakumezko artista bakarra izan zen, eta \u00abChantaje\u00bb 18. postuan kokatu zuen. 2017aren amaieran, Shakira, Billboard Hot 100, Estatu Batuetako musika zerrenda nagusian, gaztelaniazko lau abesti sartu zituen lehen artista izan zen. \n2020an, \"Rolling Stone\" aldizkariak \"\u00bfD\u00f3nde est\u00e1n los ladrones?\" bere albuma garai guztietako 500 onenen artean jarri zuen, 496. postuan, zerrendako gaztelaniazko rock-album bakarra zela. Orobat, garai guztietako 50 kanta latino arrakastatsuenetatik 41. postuan kokatu zuen \u00abHips Don't Lie\u00bb Shakira izan zen \"Billboard\" Hot 100 zerrendako lehen postuan abesti bat kokatu zuen Hego Amerikako lehen artista eta bakarra. \nHiru Munduko Futbol Txapelketatan jarraian kantatu duen artista bakarra da. \n2020ko otsailaren 2an, Shakira eta Jennifer Lopez izan ziren Super Bowl LIV-en atsedenaldiko ikuskizunean artista nagusiak, Miami Gardensen, Floridan.\nLehen urteak.\n1977ko otsailaren 2an jaio zen Barranquila, Kolonbian. Aita, William Mebarak Chadid, \"libanoar jatorriko estatubatuarra da\" eta ama, Nidia del Carmen Ripoll Torrado, \"kolonbiarra.\" Alaba bakarra da, baina aitaren aldetik, 8 anai-arrebaorde zaharrago ditu.\nShakira-k (\u0634\u0627\u0643\u0631\u0629 \"\u0161\u0101kira\") \"esker onekoa\" esan nahi du arabieraz. Shakir (\u0634\u0627\u0643\u0631 \"\u0161\u0101kir\") izenaren forma femeninoa da. Bere bigarren izena, Isabel, bere amaren familiatik datorkio. Bere lehen deitura, Mebarak (\u0645\u0628\u0627\u0631\u0643 \"m\u0259b\u0101rak\"), jatorri arabiarrekoa da, eta bere bigarren deitura, Ripoll, katalan jatorrikoa.\n1988an, lehen aldiz, \"Buscando artista infantil\" telebista-lehiaketan parte hartu zuen (Telecaribe Kolonbiako kostaldeko katean). Lehiaketa hori hiru urtez irabazi zuen jarraian.\nMusika ibilbidea.\n1990-1994: lehen albumak.\n10-13 urte bitartean, Shakira hainbat ekitalditara gonbidatu zuten Barranquillan, eta nolabaiteko entzutea lortu zuen eskualdean. Horren ondorioz, antzerki-ekoizle bat ezagutu zuen, eta hark Barranquillatik kanpo ezagutarazten lagundu zion. Sony Kolonbiako ekoizle bat ere ezagutu zuen, eta hark, proba bat egin ondoren, abeslaria sustatzea erabaki zuen. Zuzenean entzun eta gero, Shakira hiru album grabatzeko kontratatu zuten.\nShakira Bogot\u00e1ra joan zen bizitzera, eta hamalau urte zituela atera zuen lehen diskoa, 1991n. \"Magia\" izeneko album horrek berak idatzitako abestiak ditu, besteak beste, \u00abMagia\u00bb, \u00abEsta noche estoy contigo\u00bb eta \u00abTus gafas oscuras\u00bb. Albuma, ordea, porrot komertziala izan zen, mila ale bakarrik saldu baitzituen.\n1993an, hamasei urte bete eta egun gutxira, Vi\u00f1a del Mar-eko Nazioarteko XXXIV. Kantu Jaialdian parte hartu zuen, eta \u00abEres\u00bb abestiarekin lehiatuta hirugarren postua lortu zuen. Bigarren albuma, \"Peligro\" izenekoa, urte horretan bertan kaleratu zuen. Album horrek aurrekoak baino harrera hobea izan zuen arren, Shakirarentzat ere porrota izan zen salmentei dagokienez, eta horregatik erabaki zuen musikan geldialdi bat egitea ikasketak amaitzeko. Gaur egun, \u00abMagia\u00bb eta \u00abPeligro\u00bb albumak deskatalogatuta daude.\n1994an, \"El Oasis\" miniseriearen protagonista izan zen, Cenpro TVn, Pedro Rend\u00f3n aktorearekin batera.\n1995-1997: \"Pies descalzos\".\n1995ean, diskoetxeak artista kolonbiarren arrakasten disko bat merkaturatzea erabaki zuen. Shakirari proposatu ziotenean \"Magia\" edo \"Peligro\" aurreko diskoetako abestiren bat sartzea, Shakirak ez zuen nahi izan, eta kantu berri bat konposatzea eskaini zuen. Horrela sortu zen \u00ab\u00bfD\u00f3nde est\u00e1s coraz\u00f3n?\u00bb, eta arrakasta handia izan zuen irratietan. Kanta Kolonbiatik kanpo ere entzuten hasi zen.\n1995ean, Shakirak estudioko lehen album ofiziala argitaratu zuen, \"Pies descalzos\" (aurreko urtean grabatua). Luis Fernando Ochoak lagundu zion ekoizpen lanetan. Lau milioi aletik gora saldu ziren. The \"Remixes\" izeneko lehen birnahasketa-albuma 1997an kaleratu zuten eta bere kanta ezagunenen portugesezko bertsio batzuk ere sartu zituen, eta 500 bat mila ale saldu zituen mundu osoan.\n1998-2000: \"\u00bfD\u00f3nde est\u00e1n los ladrones?\".\n1998ko irailean, Shakirak bere bigarren estudio-albuma argitaratu zuen, \"\u00bfD\u00f3nde est\u00e1n los ladrones?\" izenekoa, hiru milioi dolar estatubatuar inguruko produkzio-kostuarekin, eta kalkulatzen da 10 milioi kopia baino gehiago saldu dituela. Horri esker, beste merkatu eta herrialde batzuetara zabaldu zuen bere ospea, hala nola Frantziara, Suitzara eta, bereziki, Estatu Batuetara, herrialde horretan bakarrik milioi bat ale baino gehiago saldu baitzituen. Bereziki arrakastatsuak izan ziren \u00abCiega, sordomuda\u00bb, \u00abT\u00fa\u00bb, \u00abInevitable\u00bb eta \u00abOjos as\u00ed\u00bb \"single\"ak.\nAlbumaren arrakastaren ondorioz, MTVk Shakira gonbidatu zuen 1999an, \"MTV Unplugged\" izeneko zuzeneko lehen albuma ekoizteko. Albumak 5 milioi ale baino gehiago saldu zituen mundu osoan. 2000ko otsailean merkaturatu zen.\n2000ko martxoan, \"Tour Anfibio\" izeneko hiru hilabeteko birari ekin zion, Latinoamerikako eta Estatu Batuetako kontzertuak barne. Bira Perun hasi eta Argentinan amaitu zen. 2000ko abuztuan, \"MTV Video Music Award\" bat irabazi zuen, \u00abPublikoaren Nazioarteko Saria\u00bb kategorian, \u00abOjos as\u00ed\u00bb abestiarekin. 2020an, The \"Rolling Stone\" aldizkariak \"\u00bfD\u00f3nde est\u00e1n los ladrones?\" albuma jarri zuen garai guztietako 500 onenen artean, hurrenez hurren, 496. postuan, eta zerrendako gaztelaniazko rock-album bakarra da\u00bb.\n2001-2004: \"Servicio de lavander\u00eda\" eta nazioarteko arrakasta.\n2001eko azaroan, kantariak bere hirugarren estudio-albuma eta lehen \u00abelebiduna\u00bb argitaratu zituen, \"Laundry Service\" (\"Servicio de lavander\u00eda\" Hispanoamerikan eta Espainian) izenekoa, eta pop eta rocka batu zituen musika latinoko elementuekin (tangoa eta Andeetako musika, adibidez) eta elementu arabiarrekin. Albumean gaztelaniaz idatzitako lau abesti ere sartu ziren, besteak beste \u00abQue me quedes t\u00fa\u00bb eta \u00abTe dejo Madrid\u00bb, gaztelaniatik ingelesera itzuli ez ziren bakarrak. Ingelesera egokitzeari buruzko kritikak jaso zituen arren, \"Laundry Service\" arrakasta komertziala izan zen, eta, pixkanaka, mundu osoko 13 milioi unitate baino gehiago saldu ziren, Shakiraren webgune ofizialean esaten den bezala. Oso arrakastatsua izan zen haren lehen singlea, \u00abWhenever, Wherever\u00bb (gaztelaniazko bertsioa, \"Suerte\"). Lehena izan zen hainbat herrialdetako arrakasta-zerrendetan, eta seigarren postua lortu zuen Billboard Hot 100ean. Era berean, singleak arrakasta izan zuen Europan, Frantzian edo Suitzan, non abestia 17 astez egon baitzen lehen tokian. Bigarren singlea, \u00abUnderneath Your Clothes\u00bb, ere arrakastatsua izan zen Europako, Amerikako eta Asiako hainbat herrialdetan, eta Estatu Batuetan, berriz, 9. postua lortu zuen Billboard Hot 100-en. Gaztelaniadun herrialdeetan, bigarren single gisa, \u00abTe dejo Madrid\u00bb atera zen.\nBizita pertsonala.\nShakira giro katolikoan hazi zen. Valerie Dom\u00ednguez Tarud, Ariadna Guti\u00e9rrez eta Paulina Vega modeloen lehengusu urruna da.\n2011 hasieretatik Gerard Piqu\u00e9 futbolariarekin harreman sentimental bat izan du. Kantariak baieztatu zuen harremana, Twitter bidez 2011ko martxoaren 29an. Kuriositate bezala: kantariak eta futbolariak urteak egun berean (otsailaren 2an) betetzen dituzte, nahiz eta 10 urteko aldearekin. Bi seme izan dituzte elkarrekin: Milan Piqu\u00e9, 2013ko urtarrilaren 22an jaioa, eta Sasha Pique, 2015eko urtarrilaren 29an jaioa. Hala ere, abeslariaren eta futbolariaren arteko harremana 2022an amaitu da, komunikabideek diotenez, futbolariak Clara Chiarekin hasi zuen harremanagatik. Harreman horren ondoren, Shakirak abesti oso arrakastatsuak eskaini dizkigu; hala nola, \"Te felicito\", \"Monotonia\" eta Bizarrapekin izandako elkarlana. Azken abesti honek arrakasta berezia izan du bai eta eztabaida handia sortu ere."}
{"id": "46264", "revid": "6327", "url": "https://eu.wikipedia.org/wiki?curid=46264", "title": "La Coru\u00f1a", "text": ""}
{"id": "46266", "revid": "119347", "url": "https://eu.wikipedia.org/wiki?curid=46266", "title": "Politeismo", "text": "Politeismoa jainko-jainkosa asko gurtzen dituen erlijio mota da. Politeismo hitza grekotik dator \"poly\" + \"theoy\", literalki jainko anitz esan nahi du. Aspaldiko garaietako erlijioak, panteoi zabal bati atxikitzen zirenak, politeistak ziren. Jainko askorengan sinesteak ez du baztertzen beste jainko guztien eta gizakien aita edo buru den Jainko Ahalguztidun eta Orojakitun baten sinesmena.\nHistorian zehar ia erlijio guztien ezaugarria izan da, judaismoaren, kristautasunaren eta islamismoaren salbuespenarekin. Politeismoan, oro har, jainkoen arteko mailak bereizten dira, beste guztien gainetik jainko goren bat aurkitzen delarik. Jainkoen artean ezarritako hierarkia hori gizarte ordenaren araberakoa izan ohi da. Maiz askotan izadiaren indarrak edo gertakariak hainbat jainkoen esku ezartzen dira. Izadiari dagokionaz gainera, beste zenbait funtziorekin edo gertakarirekin loturik agertzen dira: osasuna, gerra, amodioa, lanbideak, etab. Garrantzi berezia izaten dute heriotzarekin eta heriotza ondoko epaiarekin zerikusia duten jainkoek. Antropomorfismoa ere politeismoaren ezaugarria izan ohi da; hala gertatzen zen adibidez antzinako greziarren erlijioan, jainkoen pentsamenduak eta jokabideak gizakienak berak baitziren."}
{"id": "46268", "revid": "9079065", "url": "https://eu.wikipedia.org/wiki?curid=46268", "title": "Gorputz-masaren indize", "text": "Gorputz-masaren indizea (GMI), Quetelet-en indizea izenez ere ezaguna, pertsona batek bere altueraren arabera zein masa eduki beharko lukeen osasuntsu egoteko kalkulatzeko erabiltzen da. 1830 eta 1850 urteen artean, Adolphe Qu\u00e9telet estatistikari, matematikari, fisikari eta astronomo belgiarrak garatu zuen, baina 1980. urtera arte ez zen erabilia izan.\nGMIa hurrengo eragiketa egitean lortzen da: masa kilogramotan zati altuera ber bi metrotan. Lortutako emaitzarekin taula batera jotzen da eta han begiratzen da zer nolako gorpuzkera duzun.\nHalere, indizeak ez dira unibertsalak, hau da, ez dute balio edozein pertsonarako. Kontutan hartu behar da pertsonaren adina. Horrexegatik, adinaren arabera, osasuntsu egoteko GMIa aldatuz doa.\nSistemaren eraginkortasuna.\nGMIak pertsonak estatistikoki sailkatzen ditu, eta ez da guztiz eraginkorra, beste faktore batzuek hartan eragin dezaketelako hala nola hezur- eta gihar-masek.\nDena den, hau da GMIren araberako sailkapena:"}
{"id": "46269", "revid": "1105", "url": "https://eu.wikipedia.org/wiki?curid=46269", "title": "GMI", "text": ""}
{"id": "46270", "revid": "1105", "url": "https://eu.wikipedia.org/wiki?curid=46270", "title": "Gorputz masaren indize", "text": ""}
{"id": "46271", "revid": "56334", "url": "https://eu.wikipedia.org/wiki?curid=46271", "title": "Izkirimiri", "text": "Izkirimiri, tortiko, txiste edo zirto bat barregura eragiteko asmoarekin kontatzen den istorio laburra, esaera edota hitz sorta da. Ez da broma edo gagarekin nahastu behar, azken bi hauek ahozkoak ez direlako, baizik eta ikustekoak.\nIzkirimiri motak.\nIzkirimiriak duten gaiaren arabera taldetan sailka daitezke:\nAskotan, testuinguru batean barregura sortzen duten zirtoek beste testuinguru batean grazia gutxi dute, edo batere ez.\nTortikoek erakusten dute kontalariari buruz zer den barregarri une eta toki jakin batean."}
{"id": "46273", "revid": "336", "url": "https://eu.wikipedia.org/wiki?curid=46273", "title": "Bideratze", "text": ""}
{"id": "46274", "revid": "806", "url": "https://eu.wikipedia.org/wiki?curid=46274", "title": "Le pen", "text": ""}
{"id": "46275", "revid": "17", "url": "https://eu.wikipedia.org/wiki?curid=46275", "title": "Estandarizazio", "text": ""}
{"id": "46276", "revid": "119347", "url": "https://eu.wikipedia.org/wiki?curid=46276", "title": "ISP", "text": "Internet zerbitzu hornitzailea (Internet Service Provider ingelesez) , erabiltzaile arruntei edo beste enpresei internet zerbitzua eskaintzen duen enpresa da. Zerikusia duten beste zerbitzuak ere ematen duten, domeinu erregistroa edo web ostalaritza besteak beste.\nHistoria.\nHasiera batean, telefono linearen bidez eskaintzen zen zerbitzua, atzipena modem bidez lortuz eta transmisio bidea sare telefonikoa zen (kobrezko haria). Modu honetan, telefono konpainiek aldez aurre antolaturik zeukaten egitura aprobetxa zitekeen.\nTeknologiaren garapenarekin batera ordea, interneterako atzipena dispositibo askotatik egin ahal izatea ahalbideratu da. Gaur egun, telefono mugikorrek, PDA gailuek zein PC-ek atzitu dezakete.\nGauzak horrela, ISP diren enpresak gaur egungo beharretara moldatu behar izan dira. Horrela, telefono konexioez eta haririk gabeko konexioez gain, interneten atzipena eskaintzen dute kable bidezko telebistaren bidez, honetan LTD zerbitzua ere barneratzen dutelarik. Interneterako atzipena sare elektrikoaren bidez ahalbidetzen dihardute gaur egun (PLC teknologia).\nISP-en sorrera.\nHasiera batean, internet sare itxi bat zen, AEB-etako ikerkuntza laborategi eta unibertsitate batzuk lotzen zituena. Pixkanaka ospea hartzen joan zen eta AEB-etako unibertsitate guztietara hedatzen.\nISP-ak hasiera batean konturik ez zuten ikasleei konexioa eskaintzeko sortu ziren. Horrela, 1989-an jaio zen The World, munduko lehenengo ISP-a.\nISP-en konexio aukerak.\nISP-ek hainbat teknologia erabiltzen dituzte erabiltzaileen atzipena bideratzeko. Etxeko erabiltzaileentzat aukerarik ezagunenak dira modem bidezko markaketa, DSL teknologia (orokorrean ADSL), haririk gabeko atzipena, kable bidezko modem-a eta ISDN. Prestakuntza gehiago behar dituzten erabiltzaileentzat edo erakundeentzat (adibidez, enpresa txiki edota ertainak) honako teknologiak eskaintzen dituzte: DSL (SHDL edo ADSL), Ethernet, Metro Ethernet, Gigabit Ethernet, Frame Relay, ISDN (BRI edo PRI), ATM, satelite bidezko Interneterako atzipena eta SONET nagusiki. Saretik musika zein bideoa jaisteko eskaera inkrementala dela medio, banda zabalera handiak geroz eta hedatuagoak bihurtzen ari dira.\nNola konektatzen dira ISP-ak Internetera.\nErabiltzaileek ISP hornitzaileei kuota bat ordaintzen diete Internet konexioa edukitzearren eta ISP hauek ere goragoko maila batean dauden beste ISP batzuei ordaintzen diete, horrela Interneterako atzipena lortzeko. Kasurik sinpleenean, konexio bakarra ezartzen da behe mailako ISP eta ISP garrantzitsuago baten artean, lehen aipaturiko teknologietako bat erabiliz. Maila goreneko ISP-ek bere konexio propioak erabiltzen dituzte igorleen eta hartzaileen arteko komunikazioak ahalbidetzeko.\nErrealitatean, egoera hau konplexuagoa da. Adibidez, point of presence (PoP) edo zerbitzu-puntu bat baino gehiago duten ISP-ek konexio banatuak izan behar dituzte maila handiagoko ISP-ekin, konexio hauek ISP bakarrarekin burutu ditzakete edo maila handiagoko ISP bat baino gehiagoren bezero izan daitezke. Maila goreneko ISP-ei Tier 1 deritze eta interneteko hierarkiaren goi-mailan kokatzen dira.\nISP baten bezeroek ez dute internetetik igaro beharko beraien artean konexioak burutzeko, hauek zuzenean egiten baitira. Batzuetan ere bi ISP desberdinen artean konexio bat sortzen da, zeinak zirkuitulabur moduan jarduten duen bi entitateen bezeroen arteko komunikazioak azkartzeko, internetetik igarotzea saihestuz.\nEskainitako zerbitzuak.\nRoaming.\nHornitzaile batzuek roaming higikortasun zerbitzua eskaintzen duten, zeinaren bidez bezeroek beste ISP batzuekin konekta daitezkeen, horrela kontratatutako hornitzailearen eskaintza mundu osora zabal daitekeelarik.\nPosta elektronikoa.\nISP-en gehiengoek posta zerbitzua eskaintzen dute. Honetarako, posta hartzeko zerbitzariak antolatzen dituzte (hauetan lekua gordetzen da mezuentzat), hala nola posta bidaltzekoak.\nWeb ostalaritza.\nSarritan hornitzaileek webgune bat eraikitzeko aukera ematen diote erabiltzaileari, honetarako lekua eskainiz beren zerbitzarietan. Erabiltzaileak ISP-aren zerbitzuak kontratatzerakoan, aukera hau dauka, baita posta zerbitzariak erabiltzekoa ere."}
{"id": "46277", "revid": "119347", "url": "https://eu.wikipedia.org/wiki?curid=46277", "title": "Wireless Application Protocol", "text": "WAP (Wireless Application Protocol), haririk gabeko komunikazioak erabiltzen dituzten aplikazioetarako estandar irekia da, adibidez, telefono mugikor batetik Internet sarbidea izateko.\nPosta elektronikoari, berri-taldeei eta beste batzuei sarbidea izateko ere balio du, komunikazio protokolo multzo normalizatua eta aplikazio ingurune estandarra baita.\nZerikusia duten beste teknologiak.\nI-mode WAP bezalako helburuekin sortutako aplikazio ingurunea da, Japonian, bere sorterrian, arrakasta handia izan duelarik.\nJ2ME (Java2 MicroEdition) teknologia osagarria da. Ahalmen gutxiko gailetarako berezi diseinatutako java plataforma da."}
{"id": "46278", "revid": "119347", "url": "https://eu.wikipedia.org/wiki?curid=46278", "title": "MD5", "text": "MD5 (Message-Digest Algorithm 5 ingelesez, 5 mezuaren laburpen algoritmoa), kriptografia arloan 128 bitetako oso erabilitako laburketa algoritmoa da.\nRonald Rivest-ek 1991. urtean diseinatu zuen MD5 kodea. 2004. urtean segurtasun zulo batzuk aurkitu ziren, eta ondorioz beste algoritmo baten ordez ordezkatua izatea litekeena da.\nAplikazioak.\nInternetetik jaitsitako fitxategi bat ez dela aldatu ziurtatzeko erabiltzen da gehien bat MD5 laburpenak. Argitaratutako MD5ren batura, jaitsitako fitxategiaren MD5 baturarekin alderatuz jakiten da fitxategia garatzaileek argitaratutakoaren kopia berdina den. Honela beste erabiltzaile maltzur batetik datorren troiakoetatik eta birusetatik babeste ditu, baita txarto edo osatugabe burutu den fitxategiaren jaitsiera ere."}
{"id": "46279", "revid": "119347", "url": "https://eu.wikipedia.org/wiki?curid=46279", "title": "Pharming", "text": "Pharming deitzen zaio, berea den webgune faltsu batera hacker batek erasotzean egiten duen trafikoaren birbideratzeari. Birbideratze hau egiteko bi aukera daude, gure biktima izango denaren ordenagailuaren host fitxategiak ordezkatzea edo DNS zerbitzariaren softwarearen ahulezia ustiatzea. DNS zerbitzariak, interneteko helbideak (IP helbideak) gizakiontzat ulerkorrak diren hitzetara itzultzeko balio dute, hau da, Ip helbide horiek ebazteaz arduratzen dira. Askotan, arriskutsuak izan daitezkeen DNS zerbitzariak, \u201cpozoituak\u201d izenarekin ezagutzen dira.\nPharming hitza, farming eta phishing neologismoetatik eratorria da. Phising, ingeniaritza sozialaren eraso bat da, erabiltzaile izena edo pasahitza bezalako kautotze datuak lortzeko erabiltzen den. Azken urteotan, bai pharming zein phising teknikak, interneten nortasuna lapurtzeko erabiliak izan dira. Pharming-a, internet zerbitzua eskaintzen duten banketxeen eta merkataritza elektronikoaren kezka nagusia bilakatu da. Oso neurri konplexuak, anti-pharming izenekoak, erabili behar dira datu hauek babesteko, antibirusak eta spyware-en kontrako softwareak ez baitira nahikoak.\nPharming ahuleziak etxeetan.\nDomeinu bilaketa bat egiten dugunean, ahuleziak izan ditzaketen eta bilaketan parte hartzen duten konfiantza nodo asko egon daitezke, baina ahulenak interneten \u201chostoetan\u201d kokatzen dira. Adibidez, oso erabilia den malwarea, ordenagailu baten Host fitxategiko sarrerak aldatzea, aurretik egindako bilaketa baten emaitzan, izena --&gt; IP, benetako IP helbidea baztertu eta ordezkatzea. Behin helbidea berridatzita, erabiltzaileak webgunea atzitzera doanean, trafikoa IP faltsu horretara bideratu egiten da eta ondorioz erabiltzailearen datuak kopiatu daitezke. Pharming teknikan erortzeko arrisku gehien duten erabiltzaileak, mahai-gaineko ordenagailuak erabiltzen duten erabiltzaileak dira, hauen datu kudeaketa oso baxua baita interneteko zerbitzariekin alderatuz.\nHost fitxategien erasoa baino kezkagarriagoak dira sare lokaletako bideratzeak. Kontuan hartu behar dugu, erabiltzaileek sarea atzitzen dutenean, bideratzeak DNS fidagarri batek egiten dituela, kasu honetan informazio ezak, LAN sare osoan bilaketak gaizki egitea ekarriko luke. Zoritzarrez, Host fitxategien berridazketarekin gertatzen ez den bezala, sare lokaletako bideratzeak detektatzea oso zaila da. Bideratzaile lokalari DNS maltzurraren bidalketa egiteko bi modu daude: aldez aurretik existitzen den konfigurazioa aldatzea edo sistema barneratu (firmware) osoa aldatzea. Bideratzaile gehienek, DNS fidagarri jakin bat zehazteko aukera ematen diote administratzaileari, goranzko nodoek (adibidez, ISP) gomendatutakoa ordezkatzeko. Erasotzaile batek, zilegi den DNS zerbitzari bat, bere kontrolpean dagoen beste batengatik ordezkatu dezake, gero egingo diren ebazpen guztiak, zerbitzari okerretik bideratuz. 2006ko Abenduan, Stam, Ramzan eta Jakobsson-ek Pharming-ari buruzko txosten batean, eraso mota berri bat sailkatu zuten, Drive-By Pharming delako. Teknika honek, JavaScript maltzur baten bidez, DNS zerbitzariaren helbidea aldatzen du.\nBestalde, bideratzaile askok, firmwarea (zerbitzu konplexuak exekutatu eta kudeatzeko barneratutako softwarea) aldatzeko aukera ematen dute. Mahai-gaineko sistemetako malwareak bezala, firmware baten ordezkapena detektatzea oso zaila da. Benetako firmwarearen portaera lortu daiteke inplementazio ahaltsuekin; administraziorako hasierako orri berdina, konfigurazio aukera egokiak, etab. Pharming-a, firmware batek izan ditzakeen eraso mota anitzetatik bat besterik ez da; beste batzuek evesdropping-a (zelatatzea), man in the middle atacks enkriptazio teknika eta traffic logging erabiltzen dituzte. Konfigurazio ezagatik, LAN osoa eraso mota hauen aurrean arriskuan dago.\nPharming teknika hauek, soilik interes akademikoa sortzen dute. Halaber, gaur egungo hari-gabeko bideratzaileen ahulezi hazkuntzagatik, helburu interesgarria bihurtu dira. Gailu gehienetan, haririk gabeko administrazio baimenduta dago. Bestalde, bideratzaile hauek erabiltzen duten konfigurazioa lehenetsia denez, erabiltzaileek, ez dute administraziorako pasahitzak aldatzeko joerarik. Pasahitza aldatuta ere, hiztegi bidezko eraso gehienekin pasahitza azkar lor daiteke, bideratzaileek, gaizki egindako saio hasieratzeak ez baitituzte eragozten ezta kontutan hartzen ere, hortaz, nahi beste aldiz saia gaitezke gurea ez den bideratzaile baten administrazio gunera sartzen. Behin administrazio gunea atzigarri dugula, konfigurazioko edozein atal alda daiteke, baita firmwarea bera ere. Akats guzti hauek ekiditeko konplexuak dira, eraso guztiak etxetik edo bulegotik eta internetetik kanpo egiten direlako, baina bideratzaileek ematen duten segurtasun maila hobetzea konpromiso bihurtu da.\nPharming kasuak.\n 2005eko Urtarrilean, New Yorkeko ISP domeinu bat bahitu zuten, Panix domeinua. Honen trafikoa, Australian kokatutako web batera birbideratu zuten. Ez dira sortutako galera ekonomikoak ezagutzen.\n2008ko Urtarrilean, Symantec enpresak, banku mexikar bati egindako drive-by pharming eraso baten berri eman zuen. Bertan, bankuko bezero baten etxeko DNS konfigurazioa aldatu zuten, ustez zilegi zen espainieraz idatzitako zoriontze gutun bat jasotzerakoan.\nHitzaren erabilerak sortutako eztabaida.\nPharming hitzaren erabilera eztabaidak sortu ditu segurtasun munduan. Anti-phishing Working Group-ek deituriko hitzaldi batean, Phillip Hallam Baker-ek, pharming-a, banketxeek segurtasun zerbitzu bat erosteko diseinatutako marketing-eko neologismo bat zela salatu zuen."}
{"id": "46280", "revid": "336", "url": "https://eu.wikipedia.org/wiki?curid=46280", "title": "Antonio Karmona", "text": "Antonio Karmona Herrera (Bermeo, 1968ko martxoaren 24a) bizkaitar futbolari ohi eta entrenatzailea da. erdiko atzelari lanetan aritzen zen. Euskal selekzioarekin zenbait bider jokatu izan du.\nBermeon jaio zen, bere sendiak Aldeacenteneran (C\u00e1ceres) jatorrik duelarik. Bermeo Kluba zen bere lehenengo taldea. Hasieran Bermeo futbol taldean, ezkerretik zein eskumatik aurrelari moduan jokatzen zuen baina zelan zahartu eta futbol maila handitu ahala defentsan jokatzen bukatu zuen. Guztira 102 partida jokatu ditu lehen mailan, 4 gol sartuz.\nTituluak.\nUEFAko azpi txapeldun izan zen Deportivo Alaves taldearekin"}
{"id": "46281", "revid": "105290", "url": "https://eu.wikipedia.org/wiki?curid=46281", "title": "Hashing", "text": "Hashing informatika arloan, hash algoritmoa edo funtzioa erabiliz probabilitatearen bidez datu (mezu) bat identifikatzeko edo laburtzeko prozedura bat da.\nHash funtzioa informazio multzo handia identifikatzeko funtzio matematikoa da, bere emaitza originala baino multzo txikiago da.\nHashing funtzioaren propietate nagusi bat zera da: hash funtzioen emaitza bi desberdinak badira funtzio bera erabiliz, orduan sarrerako datuak ere desberdinak dira. Alderantzizkoa ezin da bermatu, hau da, nahiz eta sarrerako datuak desberdinak izan emaitza desberdina dela, zeren eta funtzioaren emaitzen multzoa mugatua da eta talkak eman daitezke, oso zaila suerta daitekeen arren.\nAplikazioak.\nKriptografian, sinadura digitalean, elkartze-array-etan, audio fitxategiak alderatzeko eta datu prozesaketan besteak beste. Hash funtzio on bat hash talka gutxi sortzen duena da.\nSegurtasun informatikoarekin zerikusia duten sistemek hash funtzioak edo taulak erabiltzen dituzte.\nHash funtzio adibidea.\nErraz ulertzeko hash funtzioa, adibide bat azalduko dugu.\nFuntzio hau (mod edo modulua) zenbaki baten hondarra lortzeko eragiketa da. Honela funtzioak -F(x)- 0 eta 1020 zenbaki osoak emango ditu eta ausazkoak, zeinak sarrerako zenbakiekin lotzen diren. Ohartu nola 1021 zenbaki lehena den, kriptografian zenbaki lehenak maiz erabiltzen dira haiekin oinarritutako algoritmoak askatzeko."}
{"id": "46282", "revid": "105290", "url": "https://eu.wikipedia.org/wiki?curid=46282", "title": "ISDN", "text": "ISDN (ingelesez) edo zerbitzuko Integratuetako sare digitala, telefono-linea analogikoa eta telefono-linea digitala erabiliz muturretik muturrera konexio digitalak ahalbidetzen duen CCIT/ITUren arau multzoa da. ISDN-ek zerbitzu asko eskaintzen du, hala nola bideoa, ahotsa eta datuak garraiatzeko konexioak.\nSare telefonikoaren bilakaeraren ondorioz sortzen den sare da, eta muturretik muturrera konexio digitalak ahalbidetu ahala, zerbitzu aukera zabala eskaintzen du sarbide bakar batekin, ekipoaren eta informazioaren izaera edonolakoa dela ere.\nErabiltzaile interfazea.\nRDSI erabiltzailea tokiko interfaze baten bitartez abiadura bitarra eta banda zabalera zehatz batzuekin fluxu digital batekin konektatzen da..\nTamaina ezberdinetako fluxuak daude beharrizan ezberdinak asetzeko. Adibidez, bezero erresidentzial batek telefono edo bideo-testu zerbitzari bat kudeatzeko eskatu dezake. Bulego batek RDSI-ra konektatzeko, (PBX) zentralita digital lokal baten bitartez nahi izango du konketatu, ondorioz ahalmen handiagoko fluxua behar izango du.\nISDN kanalak.\nErabiltzailea eta ISDN gunearen arteko datu fluxua zenbait kanalen bidez burutzen da.\nRDSI-n ondorengo H kanalak daude definituta:\nOinarrizko sarbidea.\nOinarrizko sarbidea B motako 64 kbps-ko 2 kanal full-duplex eta D motako 16 kbps-ko full-duplex kanal batean datza. Ondoren, tramen zatiketa, sinkronizazioa eta beste bit gehigarri batzuk 192 kbps-ko oinarrizko sarbide bateri abiadura totala ematen dio.\n2B+D+seinalizazioa+sinkronizazioa+mantenimendua"}
{"id": "46283", "revid": "843", "url": "https://eu.wikipedia.org/wiki?curid=46283", "title": "RDSI", "text": ""}
{"id": "46284", "revid": "103893", "url": "https://eu.wikipedia.org/wiki?curid=46284", "title": "Yoga", "text": "Indian sortu zen diziplina fisiko eta mental tradizionala da. Yogak meditazioa eta askapena nabarmentzen ditu, eta bere testu nagusia Yoga Sutra da. Hitza meditazio praktikekin lotzen da hinduismoan, budismoan eta jainismoan.\nEtimologia.\nYoga sanskritoko hitza yuj aditzetik dator eta zera esanahi du: uztarria jarri (abere bati), meditazioan murgildu, gogoratu, lotu, etab.\nBere zaleen arabera yoga hitzak \u2018gizabanakoa osotasunarekin bat egitea\u2019 adierazi nahi du.\nAntropologo batzuk yogarik zaharrena ez zela erlijiozkoa eta ez mistikoa ere uste dute.\nHistoria.\nYogaren jaiotzea.\nYogaren jaiotza zehaztea oso zaila da. Historialariek eta Indiako kulturan aditu direnek, zailtasunak aurkitzen dituzte yogaren sorrera kokatzeko garaian. Izan ere, oso konplexua da vediar kulturaren antzinako testuak deszifratzea. Bestalde, idazkiren bat aurkitzea mirari bat da; adituek kultura hori bere jatorrian ahoz transmititzen zela ziurtatzen baitute.\nIkertzaileen arabera, yogaren lehen hastapenak 10.000 eta Kristo aurreko 5.000 urteen artean izan ziren. Planteamendu hau, antzinako kokalekuetan aurkitutako estatuen posizioetan oinarritua dago. Zehazki yoguien edo yoga praktikatzaileen kokalekua gogorarazten du, meditazioa egiten ari ziren bitartean.\nYogaren zibilizazioa.\nDatu batzuek dioten moduan, yoga sortu zen zibilizazioa baketsua, solidarioa eta komunitarioa zen. Hasieran praktikatzen zen yogaren helburua jainkoen botereaz jabetzea zen (brahmanismoa). Kristo aurreko 10. mende inguruan (Antzinaro Garaian) brahmanismoa praktikatzen zuen kultura bat egon zen, ariketa gogorrak egitea eskatzen zuen erritu-sistema bat. Hau, gorputzarentzat eta zentzumenentzat ariketa gogor samarrak eginez. Urteetan zehar, yoga ariketek eboluzio bat pairatu zuten. Esaterako, atzean utzi zuten jainkoei beren botereak inposatzeko bilaketa.\nEzjakintasuna sorreran eta motak\nEzin da jakin ziur nola sortu zen yoga, eta horrek nolabaiteko xarma ematen dio. Hala ere, yogaren forma ezberdinak: Yoga Vinyasa, Yoga Ashtanga, Yoga Dinamikoa, Yoga Iyengar, Yoga Hatha, Yoga Nidra, Yoga Kundalini, etab... Testu bakar batetik datoz, Yoga s\u016btratik.\nYoga s\u016btra Kristo aurreko II. eta V. mendeen artean\u00a0 idatzi zen. 4 kapituluk osatzen dute (kontzentrazioa, praktika, botereak eta askapena) eta 195 serie biltzen ditu, hau da, buruz ikasi behar diren esaldi laburrak. Testuaren zati bakoitzak yoga zer den eta nola praktikatu behar den zehaztea du xede.\nTestuak.\nTestuak Yogaren bide garaikide guztiak erregulatzen ditu, hau da, 4 bide tradizionalak (Karma Yoga, Bhakti Yoga, Jnana Yoga eta R\u00e0ja Yoga) eta Kriya Yoga bideak (Tantra Yoga, Mantra Yoga eta Hatha Yoga). Bide horietako bakoitzak bere praktikak eta ariketak ditu. Testu horretan azaldutako arauak jarraituz, yoguien ordena ezberdinak sortzen hasi ziren: vishnuak eta shivaistak. Praktika hau, indiar kulturaren forma erlijiosoekin batu zen.\nK. o. II.\nKristo ondorengo II. mendetik aurrera, yogaren praktika munduko beste leku batzuetan zabaltzen hasi zen. Hau arabiarrei, greziarrei, persiarrei eta Marko Polori esker gertatu zen (italiar esploratzaile ezaguna zena).\nXVI - XIX.\nXVI. mende inguruan izandako kultur eta merkataritza trukeen ondorioz, yoga bezalako praktika berriak aurkitu ziren. \"Yogui handitzat\" hartutakoek XIX. mendean hasitako globalizazioa aprobetxatu zuten yogaren benetako izaera zein zen azaltzeko. Denborarekin, yogan aritzen ziren zentro asko ireki ziren, eta zenbait gimnasio diziplina horretan sartzen hasi ziren. Hala ere, 2011tik aurrera hasi zen bizitzen yogaren gailurra.\nYoga motak.\nYoga mota desberdinen erlazioa.\nIndiako doktrina ezberdinen jarraitzaileek, bide ezberdinek helburu berera daramatela diote. Oro har, yoga mota baten jarraitzaileak, yoga bakarra (Jainkoarengana hurbiltzeko edo elkartzeko metodoa) norberarena dela uste du, eta beste yoga mota batzuen praktikatzaileak mespretxatzen ditu.\nYoga Sanskrito hizkuntzaren terminoa da eta sei darshana-ren edo Hinduismoaren ohiko ikasbideak azaltzen du.\nYogak hainbat eskola ditu: funtsezkoak yoga marra, j\u00f1ana yoga eta karma yoga dira, eta funtsezkoak ez direnak hatha yoga, bhakti, ashtanga vinyasa yoga, kriyla yoga eta kundalini yoga dira.\nHauek dira funtsezkotzat jotzen diren yoga motak:\nBhakti yoga eta hatha yoga izendapenak ez datoz bat yoga klasikoaren adar edo bide nagusiekin. Hatha yoga yogaren zati bat da.\nRaja yoga.\nRaja yoga (yoga regio edo yogen arteko erregea), non rasha \"erregea\" den, Pata\u00f1jalik deskribatutako yoga astangarekin identifikatzen da.\nZortzi etapak.\nPata\u00f1jaliren testu sanskritoa (ziuraski K. a. III. mendekoa) Ashta-anga yoga, 'Zortzi kideen yoga' (ashta: 'Zortzi', eta anga: 'Kidea') deritzona osatzen duten zortzi manuri atxikitzea agintzen du. Testu honetan, Pata\u00f1yalik teknika hauei buruzko ezagutzak bildu eta sistematizatu zituen.\nHauek dira \"zortzi kide\" horiek:\nG\u00f1ana yoga.\nG\u00f1ana (ezagutza) testuinguru sakratu zein laikoetan aplikatzen da. \"Yoga\" terminoarekin lotuta, ikaskuntza edo ezagutza kontzeptualari erreferentzia egin dakioke, baita jakituria, ikuspegi intuitibo edo gnosi gorenari ere; hau da, ezagutza askatzaile edo intuizio moduko bati. Noizbehinka, g\u00f1ana azken errealitatearekin ere parekatzen da. Grezierazko gn\u014dsis terminoa, latinezko cogn\u014dscere terminoa eta sanskritozko g\u00f1ana sustrai indeouropea* gn\u014d (s) beraren deribatuen kognituak dira.\nKarma yoga.\nKarma yoga, 'Ekintzaren yoga' edo, hobeto esanda, 'Zerbitzuaren yoga' jarduerak, hitzak eta buruak Jainkoari eskaintzen dioten dedikazio osoa da. Karma yoga ez da ongiari eskainitako jarduera. Hinduismoaren arabera, lan onek (karma onak) ez dute Jainkoa eramaten, hurrengo berraragitze batera baizik, bizi-baldintza hobeetan; bekatuzko jarduerek (karma txarrak), berriz, bizi-baldintza okerragoetan berraragitze batera eramaten dute. Karma yogak ez du erreakzio materialik sortzen, arima askatzen du eta, heriotzaren unean, Jainkoarengana itzultzen uzten dio.\nYoga mota desberdin.\nDoga: yoga txakurrarentzako.\nSuzi Teitelmanen eskutik Estatu Batuetan sortutako diziplina yoga + dog-en (txakurra) batasuna da. Baina ez, ez imajinatu zure txakurra jarrera bitxiak eginez edo ezinezko orekak eginez. Yogan oinarritutako jarrerak partekatzean datza, horretarako egokitutako masaje eta luzaketa teknikak aplikatuz. Izan ere, lasaitzeko unea estimulazio fisikoa eta mentala bezain garrantzitsua da txakur orekatua lortzeko.\nHori azaltzen du Patricia Guerrerok, duela hamar urte baino gehiagotik zakur-hezitzailea izan denak, eta Espainiako diziplina horretako ordezkaririk handienak, orain Bartzelona esklusiban iristen denak, Maremagnum-en doako saio batean. Teitelmanek osatu zuen Patricia, baina urte batzuk igaro ondoren Dogaren onurak eta oinarri dituen oinarri zientifikoak aztertzen (yoga, txakurren muskulazioan berariazko prestakuntza\u2026), diziplinako kontzeptu batzuk birformulatu ditu, txakurrarentzat onura bilatzen duen jarduera bihurtzeko.\nAeroyoga.\nAeroyoga yogaren modalitate edo aldaera bat da, eta bertan jarrera edo mugimendu akrobatiko batzuk sartzen dira, sabaitik zintzilik dagoen oihal batez osatutako kolunpio baten gainean egiten direnak.\nZer dakar horrek? Bada, horrek esan nahi du yoga egiten den bitartean ez dugula lurra ukituko, jarrera mantentzen dugun bitartean kolunpiaren gainean egon beharko baitugu.\nAeroyogan erabiltzen diren zabu horiek 300 kilo ere jasan ditzakete kasu batzuetan, eta, beraz, hausteko arriskua oso txikia da.\nYoga oso aldaera fisikoa da, gorputza oso modu bizian lantzeko aukera emango duena, baita diziplina tradizional horren berezko lan mental eta espirituala ere.\nOsagai fisiko hori aireko yogan Hatha Yogaren jarrera asko eta Pilatesen eta gimnasia holistikoaren berezko mugimenduak sartzen direlako gertatzen da.\nHelburuak.\nYogak bere egoera fisikoaren maila orokorra hobetu dezake eta bere jarrera eta malgutasuna hobetu. Honako hauek ere egin ditzake:\nHorrez gain, yoga praktikatzea lagungarria izan daiteke kasu hauetan:\nBeste tratamendu fisiko eta mental\u00a0 batzuetarako ere erabiltzen da:\nYogi Ezagunak.\nYogiak, yoga praktikatzaile profesionalak dira. Sanskritoan, jogurt soilik gizonezko bati buruz ari da; gaur egun, sanskritoaren neologismoa eta atzeraeragina sortu da emakume praktikatzailearentzat.\nIdeia orokorra da, banaka, itsaso handi bateko olatuak bezalakoak garela. Alde horretatik, denok gaude elkarri lotuta, eta esentzia bera dugu. Denok gaude gorputzez, adimenez eta arimaz eginak, elkarturik dagoen eta arima unibertsal baten parte den arima indibidual bat. Yogiak badaki, badu fedea, gero eta gehiago izan daitekeela bere baitan dagoen eta bere bitartekoa den absolutuaren isla.\nYogarekiko Harremana.\nHatha yoga.\nHatha yoga, munduan gehien praktikatzen den yoga mota da, eta bere asanengatik (gorputz-posizioengatik) da ezaguna. Gorputz-jarreren sistema bat da, gorputza meditaziorako prestatzea helburu duena. Asanek lasaitasun fisiko eta mentala sortzen dute; yogi fededun bat meditazio jarrera batean eseri ahal izango da, nekerik edo kezkarik izan gabe. Bere asana nagusietako bat, padmatarra eta eguzkiari agurra dira.\nBhakti.\nBhakti mugimendu erlijioso hinduista bat da. Jainkoarekiko, fededun baten maitasuna azpimarratzen du. Bhakti dualista da, bi pertsonaren arteko harremana: fededuna eta jainkoa. Praktiken artean, Jainkoaren izenaren errezitazioa, ereserkien kantua, ikurrak erabiltzea eta leku erlijiosoetara bidaiak egitea sartzen dira. VII. eta X. mendeetako Indiako hegoaldeko praktikatzaileek, bhakti-a zabalduz poesia eta artea inspiratu zuten.\nVinyasa Yoga.\nVinyasa, mugimenduaren eta arnasketaren arteko harremanari deitzen zaio sanskritoz. Mendebaldean oso zabalduta dagoen yoga modalitate hau, arnasketekin sinkronizatuta dauden gorputz mugimenduak eta asanak praktikatzean oinarritzen da. Praktikan sakondu ahala, areagotu egiten da jarreren zailtasun-maila, nahiz eta saioak erlaxazio-ariketekin amaitzen diren beti.\nAshtanga Yoga.\nModalitate horri \"zortzi kideen yoga\" ere deitzen zaio, zortzi arauren jarraipena hartzen duelako:\nKriya yoga.\nKriya yoga yogaren forma praktikoa da, jainkotasunarekin elkartzea eguneroko betebehar bat bezala hartzen du. Kriya yoga-k eboluzio espirituala bizkortzen du eta lasaitasun egoera sakona sortzen du. Arnas energiaren kontrola litzateke. Kriya yogaren arnasketaren bidez, bihotzaren taupadak baretu egiten dira. Ondorioz, bizi-energia bost zentzumenetatik deskonektatzen da, eta orduan gogamenak egoera kontzientea hartzen du.\nKundalini yoga.\nJarrerak errazak dira, eta, batzuetan, arnasketa dinamikoa izaten dute lagun, \"Suaren arnasketa\" bezala ezagutzen dena. Ez du forma fisiko handirik eskatzen, eta bere praktikak lasaitasuna eta bizitasuna sortzen ditu. Sistema osteo-muskularrak, zirkulazio-sistemak, sistema glandularrak, nerbio-sistemak, arnas-sistemak eta digestio-sistemak lantzen ditu.\nKundalini Yogak hainbat alderdi biltzen ditu, besteak beste:\nYoga nidra.\nYoga nidra meditazioan erortzen den lo-egoera da: esnatzearen eta lo sakonaren artean dagoen kontzientzia egoera bat da. Gorputza erlaxatuta mantentzen den egoera bat da, eta adimena barne munduaz jabetzen da. Yoga nidra, amets argi bezala ere ezagutzen da.\nYoga fitness.\nFitnessaren eta yogaren artean, muskulatura eta gorputzeko eremu espezifikoak indartzeko barietate hau dago: sabelaldea, hankak eta ipurmasailak. Fitness yogan lantzen diren jarrerek, arnasketa sakonak hartzen dituzte; kontzentrazio handiagoa lortzen da ariketan. Bereziki gomendagarria da aurretik yoga egin dutenentzat eta orain jarduera fisikoan intentsitate handiagoa bilatzen dutenentzat, yogak ematen dituen onura mentalei uko egin gabe.\nYogan erabiltzen diren elementuak.\nMusika.\nYogaren praktikak ideia unibertsal batean du jatorria, baina, aldi berean, oso praktika pertsonala da. Pertsona bakoitzak bere erara ateratzen du etekina higiduran pentsatzetik, eta ez daude bi buru berdin, ezta yogaren praktika ulertzeko bi modu berdin ere. Yoga eta musika uztartu edo bereizi nahi direnean, berriz ere oso gai pertsonala aurkitzen dugu. Pertsona batzuek nahiago dute musikarekin erlaxazio-une batzuk lagundu, eta beste batzuek, berriz, musika yogakoa ez dela sentitzen dute. Gehienetan, musikak bere lekua aurkitzen du yogaren praktikan, neurri handiagoan edo txikiagoan, eta horrela erakusten digu antzinako praktika honen historiak.\nMantra, funtsean, egoera mental jakin bat lortzen laguntzeko errepikatzen dugun musika da. Izan ere, hitzaren itzulpen literala \"tresna mentalaren\" antzekoa litzateke. Dena da musika buru ireki baten belarrira; silaba errepikatua, etengabeko kolpekadak, notak tartekatzen dituen tresna. Mantraren kasuan, \"Hare Krishna ospetsua bere funtziotik haratago joan zen, irrati hit oso bat izatera iritsiz, George Harrisonek London Radha Krsna Temple taldearekin grabatua. \"Hare Krishna Maha\" britainiar singleen zerrendan hamabigarrena izatera iritsi zen 1969an. Beharbada, azken finean, mantrak musika izango dira.\nGure adimenaren sakonera iristeko bereziki sortutako musikaz gain, gutako bakoitzak bake-egoera mental horretara eramaten gaituen abestiren bat ere badugu, The Doors, Bach edo Afrikako musika tradizionalarekin. Hemen sartzen da erlaxatzeko bereziki sortutako musika ere. Normalean musika instrumentala izaten da, inguruneko elementu indartsu batekin, soinu naturalak eta ahots lasaiak barne. Normalean, musika mota honek norbanakoa lasaitzen laguntzen du; hala ere, ez daude bi buru berdin, eta ez du zertan guztiekin funtzionatu.\nAzken batean, musikak eragina izaten du pertsonengan. Abesti bat, erritmo bat, soinu jarraitu bat; denak eragiten digu modu batean edo bestean. Agian, batzuentzat alaia eta bizia den abestia, beste batentzat lasaigarria den abestia da. Baliteke, halaber, pertsona batzuek musika jakin bat topatzea yoga egiteko orduan, eta beste batzuentzat, berriz, distrakzio bat baino ez izatea. Gauza ziurra da bi kontzeptu horiek zerikusi handia dutela, eta etengabe berelikatzen direla antzinako praktika horren hasieratik. \nUsaina.\nKandelak eta intsentsua.\nYoga pentsatzerakoan, gehiengoak intsentsuak eta kandelak etorriko zaizkie burura, hiru hauek oso lotuta baitdaude.\nKlasera sartu aurretik zapatak kentzea, om-a kantatzea, intsentsua eta kandelak erabiltzea, praktika klasearen hasieran jartzea Yogaren popularizazioaren ondorioz, pertsona askok praktika horren aberastasunari etekina ateratzen diote, baina baita alderdi garrantzitsu batzuk galtzea ere. Indiako filosofian aditua den Naren Herrerok Yogako klaseetan ikusi eta praktikatzen ditugun tradizio hinduaren berezko elementu batzuen jatorrian eta helburuan sakontzen laguntzen du.\nKandelak jartzea apaingarria izan daiteke. Intsentsua erabiltzeak taldeko praktika baten ondoren ikasgelan geratu den giza usaina baretzeko balio dezake. Baina, yogaren tradizioari begiratzen badiogu, erabilera praktiko horiek helburu are erabilgarriagoetan errotuta daudela ikusiko da. Sinbolismo sakonak ere badira, agian ikusten ez ditugunak, baina oraindik ere hor daudenak.\nEskarmentu handiko yoguiek beti gomendatzen dute atmosfera on bat sortzea praktikatu ahal izateko. Ez bakarrik posturak, baizik eta pranayama edo meditazioa, baita leku garbi, lasai eta dardara inspiratzailearekin ere. Horregatik dira garrantzitsuak zapatak kentzea edo Om abestea. Orain, zentzumenak nolabaiteko kontrolpean jartzea yogaren helburua bada ere, asmoa ez da haien aurka borrokatzea, baizik eta haien lagun egitea. Haur bati hortzak garbitzen dizkiogun bezala, goxoki hitz eginez, krokodilo edo marrubizko hortzetako pasta formako eskuila eskainiz.\nIldo beretik, intsentsua erretzean, usain atseginak erakarri eta leku horretan kokatzen gaitu, gure praktikaren lekuan. Egunak joan eta egunak etorri, usaimena usaintzean errazago zentratzen da usaimenaren zentzua, eta gure gogoa ere bai. Ez da kasualitatea, pentsamendu indiar tradizionalarentzat, usaimenaren zentzua lurrarekin lotuta egotea. Ildo horri jarraituz, esan daiteke usain atsegina sentitzeak errotu eta finkatu egiten gaituela.\nEgia da pertsona batzuek intsentsuaren usainarekin sufritzen dutela, eta, kasu horretan ere, zentzumenak erakartzeko araua beste metodo batzuetan aplika daiteke. Horregatik, entzumenerako mantras inbokatorioak abesten ditugu, OM kasu. Edo ukimenerako arropa, esterilla edo kuxin bera janzten dugu, praktikarako prestatzen gaituztenak.\nArreta kontzentratzeko gaitasun horretaz gain, intsentsuaren keak, sinbolikoki, Gorenera igortzen du. Den-dena sarkorra da, leku guztietara iristen da, aretoaren bazter urruneneraino. Era berean, gogoa gauza guztietan, izaki guztietan eta leku guztietan dagoela ulertzen da. Hori dela eta, intsentsua erabiltzen da, aromatizatzaile gisa ez ezik, bibrazioa edo energia praktika-espazioan garbitzeko ere.\nPurifikaziotaz hitz eginda, sua jotzen da purifikatzaile handitzat. Dena erretzen du, nahiz eta batek kandela edo olio-lanparatxo bat pizten duenean suaren argi-itxura azpimarratzen duen. Argia emateko gaitasun horrek helburu praktikoak ditu, baina baita alderdi sinboliko unibertsala ere: argiak iluntasunean duen garrantzia. Edo, bestela esanda, ezjakintasunari buruzko ezagutzaz. Yoga tradizionalaren bide guztiak autoezagutza du helburu, hau da, gure benetako izaerari erreparatzea. Espirituala dela esan genezake, ez materiala. Kandelak pizteak, beraz, gure esentzia argitzeko asmo hori adieraz dezake.\nYogako areto batean maisu edo jainko baten irudi sakratu edo inspiratzaileren bat dagoenean, kandela bere aurrean jartzen da gurtza bezala. Irudiari argia ematea, hain zuzen ere, gure bidean aurrera egiteko itsasargi egiten gaituen objektu edo pertsona baten irudikapen bat nabarmentzea da.\nJakina, kandela eta intsentsu gabe praktikatu daitekela, eta oraindik zerbait benetakoa edo espirituala litzateke. Era berean, ondo erabilitako kanpo-elementuek gure praktikan sakontzen lagun diezagukete, praktika hori ondo errotuta egon arte behintzat.\nSantalum.\nJatorriz Asiakoa, Santalum, sandaloaren zuhaitz sakratua da, eta ehun urte bete arte bizi daiteke. Bere zur gorrixka eta usaintsua tailu sakratuak egiteko eta aromaterapian eta lurringintzan oso preziatua den olio bat ateratzeko erabiltzen da, hainbat formatutan aurki dezakegu, olio esentzialetik espazio bat erre eta lurrintzeko hagaxketara.\nBere usain atsegin eta inguratzailea oso presente dago Indiako erritualetan. Gogoetarekin, gogoarekin topo egitearekin lotzen da, banako bakoitzaren barneko nia eta zerizan jainkotiarra aurkitzen laguntzen du. Ez da harritzekoa meditazioan erabiltzea; mundu osoko yoga zentroetan aurkituko duzu.\nBere erabilera medizinalak larruazaleko afekzioak hobetzen ere laguntzen du, narritaduratik lehortasun larrira; beraz, bere funtsezko olioaren tantatxo batzuk gehitu diezazkiokezu zure ohiko gorputzeko hidratatzaileari, bere ekintza hobetzeko.\nJantziak.\nKontua ez da diru asko gastatzea, zure arropan erabil ditzazkezun elementuak bila ditzazkezu; baina kontuan izan beti jantzi bakoitzak honako hau izan behar duela: \nJarraian, kirol honetan laguntzen duten oinarrizko bost jantziak aztertuko dira.\nBi gauza garrantzitsu hartu behar dira kontuan galtzak aukeratzeko unean: elastikoa izatea norberaren mugimendua ez mugatzeko, baina ez izatea oso zabala edo astuna, deserosotasuna eta desoreka eragin baititzake.\nLikrazko galtzak edo legging-ak ezin hobeak dira yoga egiteko. Hala ere, zenbait puntu hartu behar dira kontuan galtza ideala aukeratzerakoan. Ez du estuegia izan behar eta ez du gerrian ebaki baxurik izan behar, azken gauza zure barruko arropa gela osoari erakustea baita.\nGaltza estuak erabili beharrean etnia motako galtzak erabili daitezke, normalean bota zabalekoak, hauek, aukera bikaina dira yoga egiteko. Praka mota hori aukeratzen badira, gutizia edo arrantzale mota izatea gomendatzen da, bota zabalak asana bat egitean enbarazu egin ez dezan.\nYoga egiteko kamiseta ezin hobea da besoak mugitzeko unean enbarazu egiten ez duena. Horregatik, klimak uzten badu, mahukarik gabeko kamisetak ezin hobeak dira. Kotoizko alkandora elastiko batek ere funtzionatuko du. Gainera, transpirazio asko egiterakoan, kamisetaren materialak hezetasuna xurgatuko du eta.\nInterneten yogako irudien bilaketa azkar bat egitean, ikusten da diziplina hori praktikatzen ari diren pertsonen argazkietan inork ez duela zapatarik erabiltzen. Horrek ez du esan nahi guztien kasua denik. Zapatak erabili nahiean, edo eguraldiak uzten ez badu oinutsik egoten, oinetako arinak, erosoak eta elastikoak aukeratu behar dira.\nGaltzerdiak ere erabil daitezke, irristagairik gabe. Kirol jantzien marka ezberdinek yoga egiteko oinetako bereziak ekoitzi dituzte. Oihalezko zapatak dira, lokarririk gabeak, zola oso mehea dutenak eta oinari doituak, eta ez dute eragozpenik jartzen posturak egitean.\nGomendio berezia neskentzat. Ez da komenigarria hagak eta paparreko bularretakoak erabiltzea. Barruko arropa gai garrantzitsua da yoga egiteko unean, eta kirol-topak edo paparreko bularretakoak aukerarik onena dira. Are gehiago, espazio klimatizatuan egoterakoan edo klima epelean eta eroso sentitzean, elastikorik gabeko kirol-topa bakarrik erabil daiteke.\nHalaber, erabilitako kulero edo bragita ondo aukeratu behar da, ez badago mugimendu batzuk eragotziko dituen handiagorik edo txikiagorik, tanga aukera bikaina da. Mutilentzat, egokia da slip motako barruko arropa edo estuegia ez den boxer bat erabiltzea.\nTurismoa.\nTurismo bidaietan zehar yoga egiteak norbera non dagoen, nola sentitzen den eta unean uneko arreta osoarekin bizitzen laguntzen du. Horrek, inguruneaz gozatzeko bidea zabaltzen, barne-elkarrizketa ona izaten eta gure oztopo guztiak gainditzen laguntzen du. Horrela, bizitzaz gozatzeko aukera eskainiz.\nAsana edo meditazio errutinen praktikak goizean goiz hasten dira. Beraz, turismoa yogarekin batera burutzeak; eguna energia gehiagorekin, positiboagoarekin eta gaitasun fisiko handiagoarekin hastea ahalbidetzen du.\nYoga bidaiek menu osasungarriak dituzte eta dieta begetariano zein ekologikoak izaten dituzte. Horrela, oporretan lanetik eta presatik deskonektatzeaz gain, ohitura txarretatik eta gaizki jatetik deskonektatzeko aukera ere ematen du.\nOsasun fisikoa zaintzeaz gain, ondo pasatzeko aukera dakarte bidaia hauek. Yogako oporren programazioak talde dinamikak izaten ditu, barre algaretan murgiltzeko asmoarekin.\nYoga bidaia hauek oso ingurune naturaletan gertatzen dira; naturarekin konektatzeko, norberaren barneko munduarekin konektatzeko, gauza sinpleek dakartzkiten onuraz gozatzeko eta mundu digitaletik at egoteko.\nLeku turistikoak.\nBali, Indonesia.\n\"Jainkoen uhartea\" yoguien toki gogokoenetako bat da; euren paisaiengatik, euren lasaitasunagatik, euren txoko guztiek duten aire espiritual horrengatik\u2026 Balin 500 erretiro espiritual baino gehiago eta yoga eskola ugari daude uharte osoan. Baliko kultur hiriburua arrozez inguratuta dago eta bakea aurkitzeko bide ematen du.\nBalin yoga egiteko, beste leku perfektu bat Canggu da. Giro gazteagoa eta surfzaleagoa da, baina erraztasun guztiekin eta hondartzatik gertu kokatzen da. Zona honetan gomendagarriak dira The Practice Bali edo Serenity.\nIndia.\nYogaren Jaioterria da. Tokirik hoberena, beharbada, Rishikesh da, \"Munduko yogaren hiriburua\" bezala ezagutzen den hiria. Milaka pertsona joaten dira urtero Rishikeshera bere alderdirik espiritualena esplotatzeko asmoarekin. Gainera, urtero Rishikeshen, munduko yoga ekitaldirik garrantzitsuenetako bat ospatzen da: International Yoga Festival. Astebetez, mundu osoko milaka yogui biltzen dira eguneroko yoga klaseak, meditazio gidatuak, hitzaldiak eta bestelako ospakizunak egiteko.\nTailandia.\nThailandia, yoga egiteko aukera handiak dituen herrialdea izateaz gain, hori egiteko txokorik merkeenetako bat ere bada. Chiang Mai, iparraldeko hiriburua, toki ezin hobea da aste eta hilabete batzuetan bertan instalatu eta benetako yogi batean bihurtzeko. Chiang Mai oso hiri espirituala da, eta jatetxe begano eta begetariano ugari eskaintzen ditu. Wild Rose Yoga hiriko gunerik ospetsuena da. Itsasoa gertu edukitzea nai izan ezkero, yoga egiteko beste leku on batzuk Koh Phangan eta Koh Yao Noi dira.\nCosta Rica.\nBere aberastasun naturalengatik, yoga praktikatzeko tokirik onenetariko bat Costa Rica da. Ertamerikako herrialdea erretiro espiritualen zentroz eta yoga eskolez beteta dago, edozein distrakziotatik urrun. Praktika hondartzarekin konbinatu edo itsasoa gertu eduki nahi baduzu, Santa Teresa leku aproposa da. Hiri txiki eta buhame hau yoga zentroz beteta dago. Ezagunenetako bat Harmony Hotela da, egunero erretiroak, 6 edo 7 eskola eta ikastaroak eskaintzen ditu.\nIbizia, Espainia.\nEspainian, yoga egiteko leku aproposenen artean, Ibiza gaientzen da. Balear uhartea, festara joateko toki hoberenetako bat izateagatik da ezaguna. Aitzitik, bere paisaia mediterraneoak, yogan inspiratzeko energi iturri agortezina dakar. Ibizan urtero 100 yoga erretiro baino gehiago antolatzen dira prezio merkeetan. Herri turistikoenetan, yoga eskolak eta Depura Ibiza bezalako terapia holistikoak aurkitu daitezke.\nEspainian yoga egiteko beste leku on batzuk Alpujarra Granadina, Fuerteventura, Lanzarote eta Tarifa dira.\nGuatemala.\nAtitlan lakua munduko lakurik politenetako bat da. Sumendiez inguratuta eta egunsenti zein ilunabarrez josita dago. Horregatik, ez da arraroa yoga maite duten askoren turismo leku gusutkoena izatea. Erraza da lakuaren ertzean yoga eskolak aurkitzea, praktika are lasaiagoa izan dadin.\nYoga Euskal Herrian.\n1980.urtetik aurrera barneratzen hasi zan yoga Euskal Herrian. Baina, 1990.hamarkadara arte ez zan masiboki praktikatu, hamarkada horretan yogaren praktika modan jarri baitzan.\nYoga mundu osoan zehar asko zabaldu den praktika bat da, azkeneko urteetan bereziki Europako zonaldean. Euskal Herrian batez ere yoga egiteko erretiroak daude. Erretiro hauetan, gehiengoak aste bukaera batekoak, lasaitasunean adituekin yoga praktikatzen da. Taldeka joaten dira eta helburua lasaitasunean egotean datza.\nMindfulness.\nAskotan, Yoga eta Midfulness ez dira bereizten. Nahiz eta antzekotasunak eduki, beharrezkoa da alderaketa bat egitea.\nZer da.\nMindfulness-a, arreta osoa edo kontzientzia osoa ere deitua, egiten dugunari nahita adi egotean datza, epaitu, atxiki edo esperientzia nolabait baztertu gabe. \nMeditazio bipassanoan oinarritutako praktika da. Pentsamenduei, emozioei, gorputz-sentsazioei eta inguruko giroari arreta desgrinatsua eskaintzean datza, egokiak diren ala ez erabaki gabe. Arreta hautematen den horretan jartzen da arreta, arazoez, horien kausez eta ondorioez arduratu gabe, eta irtenbiderik bilatu gabe.\nMendebaldeko testuinguruan arreta osoa garatzen eta jendarteratzen lagundu duten pertsonen artean Th\u00edch Nhla t Hla nh, Herbert Benson, Jon Kabat-Zinn, Richard j Davidson eta Sam Harris daude.\nVs yoga.\nYogan maila fisikoan zein mentalean lan egiten da, malgutasuna, oreka eta tentsio muskularrak hobetuz. Era berean, maila mentalean, yogak kontzentrazioa, memoria eta sormena bezalako alderdiak hobetzen ditu, eta estresa, antsietatea eta insomnioa kontrolatzen laguntzen du. Ongizate mentaleko egoera hori lortzeko, yogak mindfulnessa txertatzen du bere ariketetan. Mindfulness-a kontzientzia osoa da eta meditazioa orainaldian izatea besterik ez da. \nErlazioa.\nYogari dagokionez, esan daiteke mindfulnessaren filosofia erabiltzen duela buruaren eta gorputzaren arteko oreka indartzeko. Muskuluen malgutasuna eta erresistentzia lantzea du ardatz, eta, beraz, jarduera ez da meditazionala soilik, baizik eta adimenarentzat eta gorputzarentzat balio du. "}
{"id": "46289", "revid": "360", "url": "https://eu.wikipedia.org/wiki?curid=46289", "title": "Juli\u00e1n Retegi", "text": ""}
{"id": "46290", "revid": "499", "url": "https://eu.wikipedia.org/wiki?curid=46290", "title": "Augusto Ib\u00e1\u00f1ez Sacrist\u00e1n", "text": ""}
{"id": "46291", "revid": "119347", "url": "https://eu.wikipedia.org/wiki?curid=46291", "title": "Yves Salaberri", "text": "Yves Salaberri, pilota arloan Xala izenaz ezaguna (Lekuine, Lapurdi, 1979ko azaroaren 14a) esku huskako pilotari profesionala ohia da. Aurrelari jokatzen zuen. 1,80 metro luze da, eta 80 kg pisatzen du. Profesionaletako lehendabiziko partida 2000ko ekainaren 25ean jokatu zuen, Eibarko Astelena pilotalekuan, eta 2016ko otsaileraino Aspe enpresarekin aritu zen. Ezkerra da, eta trinketean trebatu zen. Lehiaketa nagusietako lau txapel ditu: 2011ko buruz burukoa, eta 2002, 2007 eta 2010eko binakakoak. Urte askoz aritu zen ezker paretako pilotari hoberenen artean, oso jokalari teknikoa baita, tantoa erraz bukatzen duena, eta eskuin bolea bikainekoa."}
{"id": "46292", "revid": "512", "url": "https://eu.wikipedia.org/wiki?curid=46292", "title": "\u00c1ngel Acebes", "text": "\u00c1ngel Jes\u00fas Acebes Paniagua, (Pajares de Adaja, \u00c1vila, 1958ko uztailaren 3) Alderdi Popularreko politikaria da. Jos\u00e9 Mar\u00eda Aznar Espainiako presidentea zelarik, Angel Acebesek hainbat ministeriotako karguetan jardun zuen, Justizia edo Barne ministroa besteak beste. Egun, Alderdi Popularreko Idazkari Orokorra da.\nBiografia.\nSalamancako Unibertsitatean zuzenbidea ikasi zuen. UCD alderdian izena emanda, Avilako zinegotzia (1987-1991) eta geroago alkatea (1991-1995) izan zen. 1993ko ekainetik 1996ko martxo arte Espainiako Senatuko kide izan zen, eta GALen auzian Jos\u00e9 Barrionuevoren agerraldia eskatu zuen, laburki eratu zen Senatuko ikerketa-batzordean. Jose Maria Aznarrek 1996ko hauteskundeak irabazi zituenean, alderdian sartu zen koordinatzaile orokor karguan. Jose Maria Aznarrek, 1999ko urtarrilean, gobernura eraman zuen orduan, Administrazio Publikoetako Ministro izendatuta. 2000ko martxoan Justiziako ministroa eta 2002ko uztailean, alderdiak Espainiako 2004ko hauteskundeak galdu arte, Barne Ministroa izan zen.\nBeraz, Madrilgo 2004ko martxoaren 11ko atentatuak burutu zirenean, Angel Acebes zen Barne Ministroa. Bere jarduera egun horietan gaur egun ere polemikoa da oso. Atentatuetako egunetik hauteskundeen egunera arte (martxoaren 14) eman zituen prentsaurrekoetan atentatuen erantzulea ETA zela adierazi zuen, nahiz eta denborak aurrera egin ahala aurkitutako zantzuek islamista bortitzen ekintza zela seinalatu; are, hipotesi hori baztertzea \"intoxikazio onartezintzat\" jo zuen. Gainera, Espainiako kongresuan egin zen komisioan zein epaiketan bertan, polizia buruek adierazi dute martxoaren 11ren arratsalderako islamisten hipotesia irekita eta oinarrituta zegoela. Zenbaiten ustez, Angel Acebes barne ministroak orduko Espainiako gobernuan zuen eraginak eta haren irudiak hauteskundeak galarazi zizkion Alderdi Popularrari.\n2012ko apirilean, \u00c1ngel Acebes Iberdrolako administrazio kontseiluan hasi zen. Handik gutxira, Bankiako eskandaluan inputatua izan zen, eta B\u00e1rcenasen paperengatik ere auzipetua. 2019ko urtarrilean, bertako administrazio kontseilua utzi zuen. Administrazio kontseiluan izandako aldian, 2,19 milioi euroko diru sarrerak izan zituen gordinik; gainera, konpainia horren 6.377 akzio zituen, 45.914 eurokoa balioaz."}
{"id": "46297", "revid": "1545", "url": "https://eu.wikipedia.org/wiki?curid=46297", "title": "Muqtada al-Sadr", "text": "Sayyid Muqtada al-Sadr (; Najaf, 1973ko abuztuaren 12a) Irakeko ajatolah xiia da. Bagdadeko Sadr Hiria (lehen Saddam Hiria) de facto bere aginpean zegoen 2004rako. Xiiek osatutako al-Mahdi armadaren burua izan zen, eta oposizioko buruzagi nagusia 2003ko estatubatuar inbasioaren aurrean."}
{"id": "46298", "revid": "105290", "url": "https://eu.wikipedia.org/wiki?curid=46298", "title": "Sayyid", "text": "Sayyid (arabieraz \u0633\u064a\u062f) Muhammad profeta islamiarraren gizonezko ondorengotzat jotzen direnei ematen zaien titulua da. Muhammad berak alaba bakarra izan zuen, baina Hassan eta Husein honen semeen ondorengoek hartu ahal dute sayyid titulua. Sayyiden alabek sayyida titulua jasotzen dute."}
{"id": "46300", "revid": "336", "url": "https://eu.wikipedia.org/wiki?curid=46300", "title": "Hans Blix", "text": "Hans Martin Blix (Uppsala, Suedia, 1928ko ekainaren 28) politikari eta diplomazialari suediarra da. Suedian 1978 eta 1979 bitartean Kanpo Aferetako ministroa izan zen.\nNolanahi ere, Nazio Batuen Erakundeko ikuskatzaileen komisio buru izateagatik (2000ko urtarriletik 2003ko ekaina arte) da ezaguna. Hori dela eta, Irakeko suntsipen handiko armak bilatu zituen 2002 eta 2003an, bat ere aurkitu gabe. Arma horien inguran George W. Bushek esandakoarekin bat ez eginda, AEBetan kritika gogorrak jasan behar izan zituen Hans Blixek. BBCn eginiko elkarrizketa batean (2004ko otsailaren 8an), Hans Blixek AEBetako eta Erresuma Batuko gobernuei leporatu zien Irakeko mehatxua iritzi publikoen aurrean nahita areagotu izana, 2003ko gerraren aldeko jarrera puztu nahian."}
{"id": "46305", "revid": "512", "url": "https://eu.wikipedia.org/wiki?curid=46305", "title": "Triaje", "text": "Triajea larrialdietan aukeratzeko eta sailkapena egiteko metodo bat da. Osasun eremu batzuetan erabiltzen da. Hori egiteko, osasun beharrak eta baliabideak zimenduak dira.\nTriajeak bizi arriskua eta konplikaziorik ez agertzea du helburu.\nDominique-Jean Larrey baroiak (1766-1842) hitz hau lehen aldiz erabili zuen. Napoleonen armadako jabea zen militar kirurgilari hau. Bataila zelaian geratzen ziren zauriak sailkatzeko hasi zen metodo hau erabiltzen.\nErizainek zein medikuek aplikatzen dute.\nHondamenaren triajea.\nSailkapen hau, hasieran gudan erabilita, orain hondamenetara zabaldu da. Osasun zerbitzuek gaixoak sailkatzen dituzte koloreen bidez:\nLarrialdiaren triajea.\nLarrialdietarako zerbitzuak erabiltzen dituzten pertsonak sailkatzeko prozesua da. Bai ospitalean eta baita ospitaletik at ere.\nOspitaletan gehienetan lan hau erizainek egiten dute.\nOrain aldia gehien hedatzen ari de agian. Orain arte ospitale bakoitzak bere sistema erabiltzen zuten. Azken urtetan eskala batzuk sortu dira herri askotan: Kanadan (\"Canadian Triage and Acuity Scale\"), Erresuma Batuan (\"Manchester Emergency Triage System\"), Estatu Batuetan (\"Triage Scale Standardization\"), Andorran (\"Modelo Andorrano de Triaje\") Kanadakoan oinarritua, Australian (\"The Australasian Triage Scale\"). Espainian bi egokitze daude:\nMomentu honetan programa alternatibo ezberdinak sortzeko lan taldeak daude erkidego autonomo ezberdinetan (Nafarroan, Valentzian...):\nGaur egungo ospitaletan bost larrialdi gradu jartzeko joera dago, gaixoak sendagilea ikertzen eta zaintzen hasi arte itxaron dezakeen minutuen araberakoa.\nAldi hauekin betetzeko baliabiderik ez dagoen kasuetan, triajea berriz egin behar da, hau da, gaixoaren egoera berriz baloratu.\nNahiz eta programa hauek teorikoki ospitaleen kanpo erabil daitezkeen, ez dituzte biltzen bere ospitalearen ezaugarri propioak."}
{"id": "46306", "revid": "1118", "url": "https://eu.wikipedia.org/wiki?curid=46306", "title": "Triajea", "text": ""}
{"id": "46310", "revid": "336", "url": "https://eu.wikipedia.org/wiki?curid=46310", "title": "Zuria II.a Nafarroakoa", "text": "Zuria II.a Nafarroakoa edo Zuria Trastamara eta Evreuxkoa (Erriberri, 1424ko ekainaren 9a - Ortheze, 1464ko abenduaren 2) Aragoiko eta Nafarroako infanta eta, 1461-1464 bitartean, Nafarroako erregina \"de iure\" izan zen.\nBiografia.\nAma Zuria I.a Nafarroakoa eta aita Joanes II.a Aragoikoa izan zituen. Erriberriko Nafarroako Erregeen Jauregian 1424an jaioa, Joana ahizpa nagusia 1425eko abuztuaren 22an hil zitzaion eta Karlos III.a Noblea irailaren 8an. Beraz, ama Nafarroako erregina bilakatu zen.\n1436ko irailaren 22an Toledon Nafarroa eta Gaztela arteko bake ituna sinatu zen, Majanoko tregoa sei urte eman ondoren. Itun horretan 12 urteko infanta eta Gaztelako printzearen, Henrike IV.a Gaztelakoa izango zena, ezkontza adostu zuten. Era horretan Nafarroak gudan galdutako hiribildu eta gazteluak berreskuratu zituen.\nZuria erreginak bere alabarekin batera Gaztela aldera joan zen ezkontza legezkoa egiteko. Ezkontza Valladolideko katedralean 1440ko urriaren 16an ospatu zuten, Henrike 15 urte bete zuenean. Bidaia aprobetxatuz, Zuria I.a Extremadurako Guadalupeko santutegira erromes joan zen baita senarrak hainbat Gaztelako nobleekin izandako liskarretan bere alde egiteko.\n1441eko apirilaren 1ean, Zuria I.a ama hil zen, artean Gaztelan zegoela. Honek aita eta nebaren arteko erresuma kontrolatzeko borroka piztu zuen: Nafarroako Gerra Zibila izenekoa. Zuriak bere anaia Karlos Vianako Printzeari eutsi zion beti, eta agaramontarren eta beaumontarren arteko gerran, azkenengo hauen aldera lerratu zen. Zuriak nebaren alde egin eta Joan II.a Gaztelakoa aitaginarrebaren laguntza eskatu zuen. Jarrera horrek behin betiko bukatu zuen aitarekin izandako harremana. 1452an Oibarko guduan Karlos galdu zuen, eta harekin batera Zuria.\nBitartean, Zuria Gaztelan zorigaiztoko ezkontza bat bizi zen. Zorionez, 1453ko uztailaren 27an Nikolas V.a aita sainduak desegin zuen kontsumatu ez zutelako. Biek \"eragin kaltegarriek sortutako inpotentzia\" alegatu zuten ezkontza desegiteko.\nZuria Nafarroara itzuli eta ezkontza-sari moduan lortutakoa galdu zituen. Aragoiko erregea bere aitak ez zuen beari buruz ezer jakin nahi ezta Leonor ahizpa txikiak, orduan Foixko kondesa zena, ere. Gainera, Joana Enrikez bere ugazama azpijokoetan hasi zen Fernando bere semea Nafarroako tronuan jesartzeko. 1461ean Karlos Vianako Printzea neba hil zenean, erresumaren ordezko bihurtu zen. Karlosek bere testamentuan aurretik amaren testamentuak esandakoa berretsi zuen, hau da, koroa bere seme-alaba nagusiarentzat izango zela.\nZuria laguntza barik zegoen preso Erriberrin, aitaren eskuetan. Honek Frantziako Erresumarekin itun berria sinatu zuen eta, berriro, alaba nagusia erabili zuen. Agurainen, Joan II.ak eta Luis XI.a Frantziakoak elkarrizketa izan zuten eta ituna berresteko Zuria (orduan 38 urte zituena) eta Karlos Valoiskoa (16 urte) frantziar erregearen anai txikiaren arteko ezkontza adostu zuten. Hala ere, Zuriak aitaren peoi izateko ukatu eta ezkontza bertan behera utzi zuen.\nAitak, suminduta, Leonor bere arrebari ematea erabaki zuen. Bearnorako bidean zegoela, bidaiaren arriskuez jakitun, kexu formala idatzi zuen bahiketa salatuz (Orreaga, 1462ko apirilaren 23a). Egun batzuk geroago, hilaren 30ean, testamentua egin zuen eta, alajaina, ordurako jada Gaztelako erregea zen bere senar ohia, Henrike IV.a, izendatu zuen ordezko. Leonor eta Gaston IV.a Foixkoa bere senarrak Zuria atxilotu eta Montcada dorrean, Orthezen, espetxeratu zuten. Zuria preso zegoela hil zen 1464ko abenduaren 2an. Historialari batzuek ahizpak eraila zela esaten dute, besteek, aitak. Leskarreko katedralean lurperatu zuten."}
{"id": "46311", "revid": "336", "url": "https://eu.wikipedia.org/wiki?curid=46311", "title": "Karlos IV.a Nafarroakoa", "text": "Karlos IV.a, Vianako printzea edo Karlos Trastamarakoa eta Evreuxekoa, (Pe\u00f1afiel, Valladolid, 1421eko maiatzaren 29a - Bartzelona, 1461eko irailaren 23a), Aragoiko eta Nafarroako infantea, Vianako Printzea eta Gironako printzea (1458 - 1461), Gandiako dukea (1439 - 1461) Montblanceko dukea (1458 - 1461) eta Nafarroako Erresumako erregegaia (1441 - 1461) izan zen.\nVianako Karlos Joanes II.a Aragoikoaren \u2014Alfontso V.a Aragoikoaren anaia txikia\u2014 eta Blanka I.a Nafarroakoaren \u2014Karlos III.a Nafarroakoaren alaba\u2014 semea zen. Bi arreba izan zituen: Blanka II.a Nafarroakoa eta Leonor I.a Nafarroakoa.\nVianako printzea kultura handiko gizona izan zen. Poesiak idatzi zituen, gaztelaniaz gehienak, eta katalanez gutxi batzuk, baina haren lan aipagarriena \"Cr\u00f3nica de los reyes de Navarra\" historia-liburua izan zen, 1843an Yanguas y Miranda historialariak zuzendua eta osatua argitaratu zena. Aristotelesen \"Etika\" gaztelaniaratu zuen.\nFamilia eta seme-alabak.\n1439ko irailaren 30ean, Erriberrin, Ines Clevesekoarekin, Filipe III.a Borgoinakoaren lobarekin, ezkondu zen, baina ez zuten seme-alabarik izan. Gero, ezkontzekotan egon zen hainbat alditan; adibidez, Elisabet I.a Gaztelakoa izango zenarekin.\nPrintzeak maitale ugari izan zituen eta hauekin hainbat sasikume:\nOndorengotzaren gaineko liskarrak.\nNafarroako Karlos IV.a izan behar zuena, Vianako printzea izan zen (1423-1461). Titulu hau bere aitona zen Karlos III.ak sortu zuen, 1423an, harentzat eta bere ondorengo erregaientzat. Vianako printzeari zegokion Nafarroako errege izatea ama hiltzean, halaxe erabaki baitzuten aitonak, amak berak eta Nafarroako gorteek. Erabaki hau, ordea, ez zuen aintzat hartu Joanes II.ak. Aitaren eta semearen arteko hainbat liskarren ondorioz, bien arteko harremana erabat gaiztotu egin zen, eta 1451ko irailean erregetzerako gerra zibila piztu zen Nafarroan.\nGaztelako tropek zuzenean parte hartu zuen gatazka horretan, Vianako printzearen alde. Karlos printzea preso hartu zuten Oibarren, eta preso zegoela, haren anaiaordea Fernando, Fernando \"Katolikoa\" erregea izan zena, jaio zen. 1453an askatu zuten, baina 1455ean Joanes II.ak Leonor alaba gazteena, Gaston Foixkoaren emaztea, hautatu zuen ondorengo, Vianako printzea eta honen arreba Blanka behin betiko bazter utzita.\n1456an Napolira joan zen Vianako printzea, eta osaba Alfontso V.a Aragoiko erregearen eskuetan utzi zuen auzia, haren eta aitaren arteko bitartekaritza egin zezan, baina Alfontso V.a akordiorik gauzatu gabe hil zen, eta Joanes II.ak Aragoi eta Kataluniako Erreinua hartu zuen oinordekotzan. Hala, aita-semeen arteko gatazka Kataluniara hedatu zen; katalan oligarkiak printzearen alde egin zuen, Joanes II.aren autoritarismoaren aurka baitzegoen.\n1460ko urtarrilean akordio batera iritsi ziren aita-semeak. Besteak beste, Vianako printzeak, aitaren barkamenaren truke, bere mendeko lurrak itzuli behar zituen eta uko egin behar zion Nafarroan eta Sizilian bizitzeari; beaumondarrek ez zuten horrelakorik onartu. 1460ko martxoan, Bartzelonara iritsi zen Karlos, eta oso harrera ona egin zioten. Oinordekotzaren auzia konpondu gabe zegoen artean. Henrike IV.a Gaztelakoa erregeak bere arreba Elisabet, Elisabet \"Katolikoa\" erregina izango zena, Vianako printzearekin ezkonarazi nahi zuen, eta laguntza militarra eskaini zion printzeari Nafarroako koroa eskuratzeko. 1460ko abenduaren 2an, Joanes II.ak preso hartu zuen printzea Lleidan. Baina katalanek, matxinatuta, printzerriko ondorengo eta gobernari nagusi hautatu zuten printzea, eta Joanes II.ak askatu egin behar izan zuen 1461eko otsailaren 25ean. Hurrengo hilean, Vianako printzea Kataluniako askatasunen babesle gisa omendu zuten Bartzelonan. Joanes II.ak berak Kataluniako tenienteorde izendatu zuen. Bien bitartean, printzearen askatasunaren berriak suspertuta, beaumondarrak borrokara deitu zuten eta gerra zibila piztu zen berriro Nafarroan. Nolanahi ere, urte bereko abuztuan Aragoiko eta Gaztelako erreinuen arteko bakea izenpetu zen eta, ondorioz, erregetza lortzeko laguntzarik gabe geratu zen printzea. Urte hartako irailaren 23an hil zen tuberkulosiak jota edo, batzuen ustez, pozoituta, aitarekin behin betiko akordiora iritsi gabe. Printzea hiltzean, bartzelonarrek santutzat hartu zuten."}
{"id": "46313", "revid": "59723", "url": "https://eu.wikipedia.org/wiki?curid=46313", "title": "Tintinen abenturak", "text": "Tintinen abenturak () komiki sail bat da, Herg\u00e9 kazetari eta idazle belgikarrak (Georges Remi, 1907-1983) sortutakoa. Tintin kazetariaren abenturak, 1929an hasita, 24 liburukitan zehar munduko hizkuntza askotara itzuli dira, euskarara tartean.\nZinema zuzendari Amenabarrek sei ataletan \"La Fortuna\" fikzio-istorio bat grabatu zuen 2021ean, eta Pasaiako portuan filmatu zuen ontzi baten hondoratzea. \"Tintin\" klasikoa inspirazio iturri, telesailak abentura kutsu nabarmena zuen, eta guda, espioitza zein epaiketa eszenak dira nagusi.\nSorrera.\n1929ko urtarrilaren 10ean argitaratu zen Tintinen lehen komiki atala, Belgikako \"Le Vingti\u00e8me Si\u00e9cle\" egunkari katolikoak gaztetxoentzat kaleratzen zuen gehigarrian. Lehen abentura (\"Tintin sobieten herrialdean\") aldizkari horren zuzendari Wallez apaiz integristaren eskariz egin zuen, gazteen artean komunismoarekiko gorrotoa pizteko. Herg\u00e9 berak uko egin zion bizi zen artean liburuxka hori berrargitaratzeari. Horregatik, gaur egun Tintinen abentura guztietatik koloretan argitaratu gabe dagoen bakarra da.\nNaziek Belgika konkistatu zutenean, \"Le Soir\" egunkarian argitaratu ziren hurrengo istorioak. 1945etik aurrera \"Tintin\" aldizkaria sortu zen, eta bertan argitaratu ziren abentura berriak.\nHerg\u00e9k osorik argitaratu zuen azken abentura \"Tintin eta Pikaroak\" izan zen (1976). \"Izar Misteriotsua\" (1943) izan zen koloretan argitaratu zen lehen liburua, eta hortik aurrerakoak zuzenean koloretan argitaratu ziren, baita aurrekoen berrargitarapenak ere (\"Tintin sobieten herrialdean\" izan ezik). Berrargitarapenek, sarritan, jatorrizko edukian aldaketak ekarri dituzte, momentuko egoera politikora hobeto egokitzeko.\nTintinen abenturek arrakasta ikaragarria izan dute hasieratik: 116 hizkuntzaz argitaratu dira eta, orotara, 250 milioi ale baino gehiago saldu dira (edizio piratak kontatu gabe). Era guztietako bildumazaleen harribitxi bihurtu da mundu osoan. Hainbesterako, non Charles de Gaulle presidente frantziarrak nazioartean bere pareko etsai bakarra Tintin zuela esan baitzuen.\nTintin eta historia.\nTintin pertsonaia bera ez da geratu epaiketa ideologikoaren kanpo: kolonialista, boltxebikeen kontrakoa, misoginoa, antisionista \nFelipe Hern\u00e1ndez Cavaren ustez ideologiaren haratago balio handiko lana egin zuen, eta egilearen meritu artistikoak azpimarratu beharra dago.\nEgilearen lana nabarmentzen duten ezaugarrien artean, honako hauek aipa daitezke:\nPelayo Ortegak azpimarratzen du Herg\u00e9k zuen munduaren ezagutza eta dokumentazio lan intentsiboa, helduen munduan ahalik eta hoberen isladatzeko nahian.Jules Verneren moduan bere lanak profetikoak izan ziren. Horrela gertatu zen meteorito bat erori zenean (\"L'\u00e9toile myst\u00e9rieuse\" alean) eta ilargiaren bidaiarekin (\"On a march\u00e9 sur la Lune\" alean) besteak beste.\nJos\u00e9 Carlos Llop idazleak komikiak errealitatea ezagutzeko ematen zuen aukera aipatzen du, XX. mendearen historia eta bizitza. Adibide gisa, bi aipamen: nazismoa irudikatu zuen, Borduria izeneko alegiazko diktaduraren bitartez eta\" Les Bijoux de la Castafiore\" alean koloretako telebista agertzen zen.\nEspainian 1960ko hamarkadan ezagutu zen Tintin, \"La actualidad espa\u00f1ola\" aldizkariaren azken orrialdetan, zuri-beltzez argiratuak. Tintinen pertsonaien artean, \"L'\u00e9toile myst\u00e9rieuse\" alean, Espainian jaiotako pertsonaia dago, Porfirio Bolero y Calamares, Salamankako unibertsitako irakaslea. \nTintin pertsonaiaren garrantzia.\nBalorazio kuantitatiboa ikaragarria bada, kualitatiboa ere izugarria da: haren abenturak 116 hizkuntzatan itzulitako bilduma da.1929tik hona, 250 milioi kopia baino gehiago saldu ditu; halaber, hamahiru aldiz zinemara moldatu da, horietatik lau, telebistara\nTintin pertsonaiaren ospearen islada agerian utzi zuten 1999ko otsailaren 3an, Frantziako politikariek. Frantziako Nazio Biltzarrean eztabaidatu zuten Tintin pertsonaiaren ideologiari buruz. Eztabaida hori irekita dago oraindik, erreakzio kontrajarriak sortzen ditu: Tintinofilo grinatsuen edo kontrako kritikari sutsuak\nPertsonaiak.\nTintin eta Milu.\nTintin eta Milu istorio guztietan agertzen diren pertsonaia bakarrak dira. Tintin kazetari belgikarra da, bere jakin-minagatik era guztietako nahasteetan sartzen da, baina zuhurtasunez lortzen du beti onik ateratzea. Milu haren fox-terrier zuria da. Hitz egiteko gai ez den arren, komikietan haren pentsamenduak sarritan agertzen dira, gainerakoenekin parez pare. Hezurrekiko eta whiskyarekiko duen zaletasunak, sarri, egoera komikoak sortzen dizkio, baita haren jabeari zenbait buruhauste ere.\nHaddock kapitaina.\nFrantziar jatorriko marinel ospetsu baten (Haddoqueko zaldunaren) ondorengoa da. Tintinen adiskide onena da, \"Urrezko hagindun karramarroa\" abenturan elkar ezagutu zutenetik. Hala ere, protagonistaren guztiz bestelakoa da: irain ugari botatzen ditu, alkoholzale porrokatua da, izaera ahulekoa... nahiz eta pixkanaka pertsonaia jatorragoa bihurtzen den.\nBere arbasoen ondasunekin Moulinsarteko gaztelua erosi zuen, eta Tintinen abentura batzuk bertan girotuta daude.\nDupond eta Dupont.\nPolizia agenteak dira, bata bestearen kopia dirudite, nahiz eta ez den inon azaltzen senideak direnik. Trajez eta kapelaz jantzita joaten dira, baina beti ahalegintzen dira atzerrira joatean tokiko herri arropez janzten (gehienetan hanka-sartze galantak egiten dituzte). \"Faraoiaren Zigarroak\" liburuan agertu ziren lehen aldiz.\nTintinen lagunak dira, beren lehen agerpenetan bera atxilotu nahian ibiltzen baziren ere \"(Faraoiaren zigarroak, Uharte beltza, Loto urdina).\" Dena den, azken momentuan beti konturatzen ziren hanka sartzen ari zirela eta, azkenean, Tintinen lagun minak dira. Beraien izaera bereziagatik sarritan arazoak korapilatu baino ez dute egiten.\nTournesol irakaslea.\n\"Rachkam Gorriaren Altxorra\" liburuan agertzen da lehen aldiz. Bere munduan bizi den zientzialaria da: gorra denez, inguruan zer gertatzen den jakiteko arazoak ditu. Egoera barregarriak bizi ditu zenbaitetan baina, era berean, superpotentziek bere jakituria erabili nahi dute bonba atomikoa lortzeko (\"Tournesol Auzia\" liburuan).\nBianca Castafiore.\nTintinen abenturetan protagonismo erlatiboa duen emakumezko bakarra da. \"Ottokarren zetrua\" abenturan ezagutu zuen Tintin. Opera abeslaria da, fama handikoa, baina abesteko duen era ez da inolaz ere Tintin eta Haddocken gustukoa.\nBeste pertsonaia batzuk.\nTintinen abenturetan era guztietako pertsonaiak ageri dira. Horien artean honako hauek aipa daitezke: Nestor (Haddocken morroia), Rastapopoulos (Tintinen etsairik handiena), Tchang (Tintinen lagun min txinatarra), Irma eta Wagner (Castafioreren zerbitzaria eta piano-jotzailea), etab. Gehienak fikziozko pertsonaiak dira, nahiz eta Herg\u00e9 bere inguruko pertsonengan oinarritzen zen horiek sortzeko. Pertsonaia historiko bakarra Al Capone mafiako buruzagia da.\nTintinen abenturak (argitaratze ordenan).\nAbentura horiek jatorriz aldizkarietan argitaratu zirenez (atalka), parentesien artean jarritako urtea historia bera argitaratzen amaitu zen urtea da. Guztiak \"Elkar\" argitaletxeak euskaraz argitaratuta ditu, lehenengoa (\"Tintin sobieten herrialdean\") eta azkena (\"Tintin eta Alpha-Art\") izan ezik."}
{"id": "46315", "revid": "336", "url": "https://eu.wikipedia.org/wiki?curid=46315", "title": "Confuciusornis", "text": "Confuciusornis desagertutako hegazti mota bat da. Duela 120 milioi urte bizi izan zen egungo Txinako inguruetan."}
{"id": "46320", "revid": "371", "url": "https://eu.wikipedia.org/wiki?curid=46320", "title": "Birmania", "text": ""}
{"id": "46321", "revid": "103793", "url": "https://eu.wikipedia.org/wiki?curid=46321", "title": "Deabruaren zubia", "text": ""}
{"id": "46322", "revid": "219", "url": "https://eu.wikipedia.org/wiki?curid=46322", "title": "Endoskopio", "text": ""}
{"id": "46326", "revid": "119347", "url": "https://eu.wikipedia.org/wiki?curid=46326", "title": "Queiles", "text": "Queiles Ebroren eskuinaldeko ibaiadarra da. 45 kilometroko ibilbidea dauka.\nIbilbidea.\nSoriako probintzian sortzen da, Vozmediano herrian, Moncayo mendiaren inguruan. Hortik Zaragozan sartzen da, Tarazona, Novallas eta Los Fayos herriak zeharkatuz.\nAzkenik, Nafarroako Erriberan amaitzen da, Monteagudo, Tulebras, Cascante eta Murchante herrietatik igaro ondoren Tuterako hirian Ebron urak isuriz. Aipatu behar da azken zatia hiriaren azpian egiten duela, plazek eta kaleek estalita."}
{"id": "46327", "revid": "119550", "url": "https://eu.wikipedia.org/wiki?curid=46327", "title": "Meskita", "text": "Meskita edo moskea musulmanen tenplua da, otoitz egiteko lekua alegia. Halaber, bestelako funtzioak ditu, biltoki eta kultur gunearena besteak beste. Meskita hitzak \"ahuspezteko lekua\" esan nahi du.\nHistoriako lehendabizikoa Kaaba da, Islameko lekurik sakratuena dena, gaur egungo Masjid al-Haram Meskitaren barruan dagoena, Meka hirian.\nOtoitz egin eta elkarrekin biltzeko asteko egunari dagokionez, kristauentzat igandea nola, musulmanentzat ostirala hala.\nArkitektura.\nMinaretea.\nLehen meskitek ez zeukaten minareterik, baina denborarekin gailendu egin zen osagai arkitektoniko moduan estetikarengatik. Hala ere, funtzio nagusia muezzinak otoitz egiteko deiadarra zabaltzeko lekua izatearena da.\nMunduko minareterik altuena Hassan II.aren Meskitarena da (Casablanca, Maroko), 210 metrorekin.\nHiri handietako meskitek lau minarete eduki ohi dituzte. Istanbulgo Ahmet sultanaren Meskita Urdinak, berriz, sei ditu.\nMusalla.\nOtoitz egiteko aretoa da, apaindurarik eta altzaririk gabekoa normalean baina lurra alfonbrek edo tapizek estalitakoa daukana.\nHonen barruan qibla da hormarik agerikoena, erreferentziazkoa, Mekaranzko norabidea markatzen duena mihrab izeneko zuloaren bidez. Horma honetan minbar izeneko jarlekua dago, nondik eta Imanak zuzentzen duen otoitza. Hortaz, jatorriz kristauak ziren egungo meskitetan \u2014esaterako, Hagia Sofian\u2014, mihraba zein minbarra ez daude elizarekin batera orientatuak, eliza kristauak ekialdera (sortaldera) bideratuta baitzeuden.\nEuskal Herrikoak.\nBilboko \"Assalam Meskita\", Solokoetxe auzoan kokatutakoa, Euskal Herriko gaur egungo moskea nagusietakoa da. Gasteizen hainbat meskita daude, horietako bi \"Sunna\" eta \"Altakua\" dira, biak Alde Zaharrean.\nHistorikoki, aipatzekoa da Tuterako \"Meskita Nagusia\" izan zena, IX. mendekoa, gaur egun existitzen ez dena bere gainean Santa Maria katedrala eraiki baitzuten."}
{"id": "46329", "revid": "336", "url": "https://eu.wikipedia.org/wiki?curid=46329", "title": "Zezenketa", "text": "Zezenketa zezenak toreatuz egindako tauromakia ikuskizuna da. Espainian, Portugalen, Latinoamerikako herrialde batzuetan (Mexiko, Kolonbia, Venezuela, Peru eta Ekuador) eta Frantziako hegoaldean gertatzen dira, baita Euskal Herrian ere. Ekitaldi horietan, zezen bat edo gehiagoren lidia egiten da, kirol edo aisialdi asmoekin. Haren defendatzaileek, aldiz, lehiaketatzat baino gehiago, artetzat hartzen dute, lehiarik ez dagoela argudiatuz. Ikuskizun hauetan zezena hil ohi da. Portugalen zezena plazan hiltzea debekaturik dago, nahiz eta ukuiluan hiltzen duten. Portugaldarren eraginez, hain zuzen, zezenketen aldaera ez hilgarri bat Tanzanian egiten da, Pemba uhartean. Omanen eta Tamil Nadu Indiako estatuan \u2014\"jallikattu\" deitutako ikuskizuna\u2014 zezenketaren antzeko ikuskizunak egiten dira.\nZezenketatarako lekuari zezen-plaza deritzo. Euskal Herrian banaka batzuk daude: Bilbon, Baionan, Iru\u00f1ean, Gasteizen, Donostian, Azpeitian, Tolosan zein Enkarterrin, besteak beste.\nZezenketak Euskal Herrian.\nEuskal Herrian zezenen lehen aztarnak historiaurrekoak dira: uroaren hezurrak eta irudiak aurkitu dira haitzuloetan, esaterako, Santimami\u00f1en, Galdamesko Arenazan eta Altxerrin; baina zezen-festei dagozkien lehen aipamena Alfontso I.a \"Borrokalariaren\" garaikoa da, Tuterari Sobrarbeko Forua eman ziotenekoa (1117), hain zuzen. Agiri hartan, soka-muturra arautzen zen. 1144an Errioxako Varean txakurrekin zezen-festak egin ziren Nafarroako Gartzia IV.a Ramirez \"Berrezarlearen\" ezkontzaren karietara. XII. mendearen bigarren erdian, halaber, Soraluzen (Gipuzkoa) Antso Jakitunaren aurrean zakurrekin egindako zezen-festaren berri ematen duen agiria bada, eta 1289an Baionan kaleetan zezen, idi eta betizuak korritzen zirela dioena ere bai. Geroztik, lurralde osoan Erdi Aroan egindako zezen-festei buruzko berriak ugariagoak dira.\nXVI. mendean ere Euskal Herrian zezen-festa ugari egin ziren, nahiz eta Trentoko Kontzilioaren ostean Elizak zezenketak debekatu. Horrela, Iru\u00f1ean indar handia hartu zuten entzierroek eta zezenak Erriberatik Ezkirotzera zein Gatzagara ekartzen zituzten festa-egunean.\nXX. mendearen hasierarako, Euskal Herriko zezen-festek gaur egungoen itxura hartu zuten. Bestetik, Euskal Herrian, Bizkaian batik bat, alternatibako toreatzaile ugari izan da, hala nola Castor Jauregibeitia \"Bilboko Kotxeritoa\", Mart\u00edn Ag\u00fcero, Saturio Toron, Pedro Basauri \"Pedrutxo\", Joselito Martin, Diego Mazkiaran \"Fortuna\", Jose Mu\u00f1agorri, Jaime Noain, Pedro Robredo, Alejandro Saiz \"Ale\", Rufino San Bizente, Domingo Uriarte, Serafin eta Faustino Bigiola \"Torkito\", Julian eta Isidro Marin, Manolo eta Rafael Etxebarria Txakarte, Jose Mari Rekondo, Iv\u00e1n Fandi\u00f1o eta abar.\nAurkariak.\nZezenketen aurkako gizabanako zein elkarteak ugariak dira, lurraldearen arabera. Zezenketen aurkakotasunaren arrazoiak historian zehar hainbat izan badira ere, gaur egun, zezenketen aurkako arrazoi nagusia zezenek pairatzen duten tratu krudela da. Aurkakotasun horren eraginez, hainbat herrialdetan zezenketak debekaturik daude."}
{"id": "46330", "revid": "90799", "url": "https://eu.wikipedia.org/wiki?curid=46330", "title": "Edvard Munch", "text": "Edvard Munch (L\u00f8ten, 1863ko abenduaren 12a - Oslo ondoan, 1944ko urtarrilaren 23a) margolari eta grabatzaile norvegiarra izan zen.\nEspresionismoaren aitzindari izan zen eta Alemanian eragin handia izan zuen. Bere lanetan larrialdia eta bizitzeko zailtasuna azaldu zituen (\"Garrasia\", 1893; \"Ohearen eta erlojuaren arteko autorretratua\", 1940-42).\nMargolariak bere buruaz esan zuen: Leonardo da Vincik, giza anatomia aztertu eta gorputzak disekatu zituen modu berean, neu arima disekzionatzen saiatu naiz. Hori dela eta, bere lan ugarienak sentimenduekin eta giza tragediekin lotutako gaiak izan ziren, hala nola bakardadea (\"Malenkonia\"), larritasuna (\"Garrasia\"), heriotza (\"Buhame baten heriotza\") eta erotismoa (\"Maitaleak\", m\"usua\"). Espresionismoaren aitzindaritzat hartzen da, bere figuren aurpegien eta jarreren adierazgarritasun handiagatik, baita garai guztietako norvegiar margolaririk onena ere.\nEdvard Munch sinbolista eta espresionismoaren hasierako ordezkari gisa sailkatuko zuten, zeina XX. mendearen lehen erdiko joera artistiko nagusi izango zen. Oso gaztetatik, 1880ko hamarkadan, Munch artistak bere bizipen emozionalak adierazi nahi izan zituen artean. Horrela naturalismoak kanpotik eta objektiboan zuen ardatz nagusiarekiko haustura irudikatu zuen. 1890eko hamarkada subjektibo eta psikologikorantz irentsiko zuen aldaketa aurreikusten zuen. Larritasuna, heriotza, maitasuna, jelosia eta malenkonia bezalako gai existentzialak oinarrizko bihurtuko dira bere obran.\nArimaren egoera sotilagoak adierazi nahian, bere estilo bereizgarria garatu zuen Munchek. Sentimendu sendoak eta sotilak adierazteko, naturalismotik ezberdina den beste adierazpide bat beharrezkoa zen. Munchen obran, barneko eta kanpoko errealitatea nahasten dira ingerada argiek mugatutako azalera handietan.\n\"Garrasia\", 1893an egina, bere lan garrantzitsuenetako bat izan zen. Lan honen ideia poliki-poliki sortzen ari da. 1892an esan zuen:\nBiografia eta lana.\nEdvard Munch pintore eta irarlea L\u00f6tenen, Norvegian, jaio zen 1863ko abenduaren 12an. Bere aita Christian Munch sendagile militarra izan zen eta ama, berriz, haren emaztea zen Laura Cathrine.\nHaurtzaroa ez zuen samurra izan, bere ama eta arreba bera oso gazte zenean hil baitzitzaizkion tuberkulosiaz; aita obsesionatuta zebilen erlijioarekin eta 1889an hil zen. Hori guztiaren ondoren, Edvarrek nortasun arazotsu eta desorekatua garatu zuen, hori bai, maisu izatearen oinarria emango ziona, baina sufrimendu latza ere bai. 1879an, ingeniaritza ikasten hasi zen, baina urte batzuk geroago ikasketak utzi eta arte lanean hasi zen, espresionismora hurbilduz. 1881ean, margolan pare bat saldu zituen eta lehen autorretratua margotu zuen. Osloko Udazkeneko Erakusketan hartu zuen parte eta Cristianiako idazle eta artistekin hasi zen harremanetan. 1885ean, Pariserako lehen bidaia egin zuen eta hango margolarien mugimenduak ezagutu zituen, Gauguinek bereziki erakarri zuelarik. Antwerpeneko Mundu Azokan ere izan zen urte berean.\nInpresionismo eta Postinpresionismoaren eraginpean, bere lan garrantzitsuenak margotzeari eman zion: \"Biharamunean\", \"Pubertaroa\" eta \"Gaixo dagoen neskatila\". Azken honek zalaparta ikaragarria piztuko zuen 1886ko Osloko Udazkeneko Erakusketan.\nEstilo berezia erakutsi zuen, linearen espresioa indartuz eta formak minimizatu eta sinbolikoki erabiliz. Norbanaka egin zuen lehen erakusketan, Osloko publikoak txalotu zuen. 1890ean, Neoinpresionismoraen eragina nabarmena zen Muchen lanean. Estatuak dirulaguntza eman zion urte hartan eta, urtebete geroago, \"Bizitzaren frisoa\"ri ekin zion, bizitzaren ikuspegia bere osotasun batean eskaini nahian. Bertan txertatuko ditu bere lehenaldiko bizipen mingarrienak, ama eta arreba Sophieren galerei ekidin gabe.\n1892 inguruan, Alemanian bizi zen, Berlinen batez ere, Norvegia eta Parisera ere maiz joaten bazen ere. Erakusketa ugaritan hartu zuen parte eta Berlinen egin zuenetik alde egin beharrean izan zen, han piztutako eskandalua medio. Horrela jaio zen Berlingo Bereizketa, Berlingo gobernu kontserbadoreak gidatutako artisten erakundea.\n1893an, \"Garrasia\" margotu zuen, Muchen lan garrantzitsuenetako bat. Bere lanetan ohikoa den bezala, haurtzaroan inguratu zuten gaixotasuna, heriotza eta erlijio obsesioa islatzen ditu bertan. 1894 eta 1897 urteetan Stockholm, Berlin eta Oslon arrakasta handiko erakusketak egin zituen. \"Bizitzaren frisoa\" bukatzerako 1900eraino itxaron beharko zen eta 1902 eta 1905ean Pragan erakutsi zituen\nMunch arrakasta handiko artista bihurtu zen eta erakusketak egin zituen Kopenhagen, Weimarren eta beste hainbat lekutan. 1905ean, ordea, alkoholaren arazoari aurre egin nahian zegoen artista.\n1906an, Max Reinhardtek \"Mamuak\" edo \"Hedda Gabler\" obretarako dekoratuak enkargatu zizkion eta Berlingo antzoki baterako friso bat ere bai. 1908an, Dresdeneko Br\u00fccken egin zuen erakusketa eta, udazkenean, Kopenhagen. Nerbiotatik gaixo, hurrengo urtearen erdia santutegi batean eman zuen. 1909an, Norvegian zen berriro eta Rasmus Meyerrek margolan asko erosi zizkion. Oslon erakusketa handia antolatu zuen eta Berlin, Frankfurt, Kolonia, Paris, Londres, Stockholm, Hanburgo, L\u00fcbeck edo Kopenhagera bidaiatzen jarraitu zuen. Arrakasta handia bazuen ere, nerbioak ezin lasaiturik bizi zen eta, pixkanaka, erretiroan pentsatu zuen. Gainera, 1930ean, begiak ere gaixo zituen eta horrek lana eragozten zion erabat.\nNazionalsozialismoak Munchen 82 margolan konfiskatu zituen eta degeneratuak zirela kontsideratu zuen. Margolanek heriotza edo garai hartan polemikoak kontsideratu ziren gaiak zituzten. 1940an, naziek Norvegia inbaditu zuten eta Munchen lan asko kendu zituzten arte galerietatik, eskandalua piztuko zutela-eta.\nBigarren Mundu Gerra garaian, Munch mundu osoan izango zen ospetsu, Ameriketako Estatu Batuetan erakutsi baitzuen bere lana, 1942an, New Yorken egingo zuelarik.\n1944ko urtarrilaren 23an hil zen Norvegian.\nMunch museotan.\nHil zenean, 1.000 margolan baino gehiago, 15.400 grabatu, 4.500 marrazki, akuarela eta abar geratu ziren Oslo hiriaren eskuetan eta honek Munch Museoa eraiki zuen T\u00f8yen auzoan. Eraikitzen lanak zine munizipaletatik jasotako diruaz finantzatu ziren neurri handi batean eta, 1963an, inauguratzeko moduan izan ziren.\n\"Garrasia\" eta \"Madonna\"ren lapurreten ondoren, segurtasun neurri zorrotzagoak ezarri zituzten 2005ean eta gaur egun lan gehienak kristal lodien atzean ikusi beharrean gara. Aitatutako bi margolanak berreskuratzea lortu zen eta haien urradurak erakutsi zituzten behin-behinekoz."}
{"id": "46331", "revid": "219", "url": "https://eu.wikipedia.org/wiki?curid=46331", "title": "Francisco de Goya", "text": ""}
{"id": "46332", "revid": "58701", "url": "https://eu.wikipedia.org/wiki?curid=46332", "title": "Zezenketen aurkako mugimendua", "text": "Zezenketen aurkako mugimendua mundu osoan hedatuta dago, batez ere Europan eta Hego Amerikan, hain zuzen ere zezenketa gehien egiten dituzten lekuetan.\n\"International Web Against Bullfights\" (IWAB) elkarteak, zezenketen aurkako mugimendua nolabait koordinatzeaz gain, bestelako praktika odoltsuak salatzen dituzte, besteak beste Espainian egiten dituzten \"El Toro de la Vega\" (Valladolid) eta \"El Toro de Coria\" (Caceres), bai eta hainbat lekutan antolatzen dituzten \"Toro de Fuego\" eta \"Toro Enmaromado\" ere. Halaber, Frantzian, Portugalen eta Brasilen egiten dituzten antzeko ekitaldien aurka agertzen dira.\nEuropan.\nKontinente mailan, gaztelaniaz \"Plataforma Antitaurina Europea\" izena hartzen duen plataforma dugu.\nEuskal Herrian.\nlehenik eta behin, Zezenketen Aurkako eta Animalien Aldeko Alderdia edo \"Partido Antitaurino Contra el Maltrato Animal\" (PACMA) alderdi poltikoa aipatzekoa da. Egoitza Bilbon dauka, baina estatu mailan ere aurkezten dira. 2005eko EAEko hauteskundeetan ia 4.000 boto lortu zuen, \"Berdeak\" taldearekin batera aurkeztuta (legebiltzarretik kanpoko lehenengo talde bihurtuta). 2005 eta 2006an San Ferminetan zezenik gabeko entzierro festiboa egin zuten. Halaber, Bilboko Aste Nagusian zezenketen aurkako mobilizazioak antolatzen dituzte.\nBestela, Txillardegi idazleak \"Argia\" adizkarian (2005eko irailaren 4an) \"Fiesta Nacional\" izenburuko artikulua idatzi zuen. Bertan, Pio Baroja eta Miguel de Unamuno zezenketen aurka agertu zirela aipatzen du, bai eta Sabin Aranak emandako arau hura ere: \"Se castigar\u00e1 con la expulsi\u00f3n del Partido a cuantos tomen parte activa o pasiva en las corridas de toros\".\nKatalan Herrietan.\n2004ko apirilean Bartzelonako udalak deklarazio instituzionala egin zuen zezenketen aurka, zinegotzi gehienek onartuta (21 alde, 15 kontra, 2 zuri). Bertan, \"zezenketen aurkako eta animaliei ergaindako biolentziaren aurkako\" izendatu zuten euren hiria.\nIzan ere, urte hartako bertako azaroan burutu zuten inkesta batean ikusi zuten \"kataluniarren %81.8ak zezenketak ikuskizun krudel eta justifikaziorik gabekoa direla\" uste duela.\nHalaber, aipatzekoa da Valentziako Portal Antitaurino webguneak gogorarazten du Francisco de Goya pintorea zezenketen aurkakoa izan zela.\nAzkenik, Aragoin \"Colla Antitaurina Oszense\" (Huesca) eta Andaluzian, \"C\u00e1diz antitaurino\" eta \"Club de fans de Islero\" elkarteak nabarmentzekoak dira.\nEspainian.\n2002ko uztailean egindako inkesta batean arabera, \"espainiarren %68.8ak ez du inolako interesik zezenketetan: 15-54 urtekoen %71ak eta 24 urtetik beherakoen %83ak\".\nBestela, ekitaldi hauek diru publikoarekin laguntzea kritikatu egin dituzte zezenketen aurkako mugimendukoek. Izan ere, 2007an zezenketarako 500 milioi euro jaso zituzten administrazio publikoetatik, eta 2008an ia 600.\nBeste herrialde batzuetan.\nFrantzian \"Alliance Anti-corridas\", Portugalen \"Movimento Anti-Touradas de Portugal\", Italian \"Lega Italiana dei Diritti dell'Animale\" eta Alemanian \"Initiative Anti-corrida\".\nHego Amerikan.\nArgentina, Txile, Uruguai, Paraguai eta Kuban ez dago zezenketarik, eta Venezuelan debekatuta dago 14 urtetik beherakoek horrelako ikuskizunak ikustea.\nKolonbian, 1999ko martxoan animalien aldeko arauak defendatu zuten legebiltzarrean. Mexikon, inkesta batean galdetutako 110.000 pertsonen arteko %84a zezenketen aurka agertu zen. Bolivia, 1997tik debekatuta daude zezenen heriotza eragiten duten zezenketak.\nElkarteen artean, nabarmentzekoak dira \"Movimiento Antitaurino de Colombia\" eta \"Movimiento Antitaurino Boliviano\"."}
{"id": "46333", "revid": "564", "url": "https://eu.wikipedia.org/wiki?curid=46333", "title": "Moskea", "text": ""}
{"id": "46334", "revid": "9446902", "url": "https://eu.wikipedia.org/wiki?curid=46334", "title": "Espainiako Bigarren Errepublika", "text": "Espainiako Bigarren Errepublika 1931tik 1939 arte iraun zuen erregimen politikoa izan zen, Errepublikan oinarritua. Espainiako Gerra Zibilak markatu zuen Espainiako Bigarren Errepublikaren amaiera eta Francisco Francoren diktaduraren hasiera.\nHistoria.\nBiurte erreformista, 1931ko urritik 1933ko azaroa arte.\nErlijio-arazoa eta irakaskuntza.\n1932ko urtarrilaren 23ko Dekretua, Jesusen Lagundia desegiteari buruzkoa:\n\"(...) Jesusen Lagundiko erlijiosoek eta nobizioek, utzi egingo diote nazio-lurraldearen barruko bizitza komunari, hamar eguneko epean, Dekretu hau argitaratzen denetik zenbatzen hasita. Epe hori amaitutakoan, gobernadore zibilek xedapen hau beteta dagoela jakinaraziko diote Gobernuari.\nDesegindako Lagundiko kideek, aurrerantzean, ezin izango dute ageriko edo ezkutuko bizitza komunik izan helbide berean, eta euren artean bildu eta elkartu ere ezin izango dute egin, Lagundiaren lehenengo izaerari jarraipena emateko (...)\"\nBiurteko Erreformistan, erlijio-arazoa estu lotuta egon zen hezkuntza-proiektu errepublikanoarekin, eta diru aldetik, aurrekontuetan oso nabaria izan zen.\nFronte Popularra 1936ko otsailetik 1936ko uztaila arte.\nGizarte polarizazioa.\nAurretik zetorren kontua bada ere, denbora aurrera joan ahala gizartea gero eta polarizatua zegoen politikoki. Behean idatzita dagoen adibidea, Espainian milaka kasutan gertatu zen Bigarren Errepublika garaian.\nNafarroan bere berezitasunekin gorroto egoera hau ere pairatu zuen, batez ere erribera aldean. Besteak beste, horrela azaldu daiteke eskumazaleek egin zuten sarraskia Sartagudan.\nMatxinatuen Juntaren programa.\nAltxamendu Nazionaleko lehenengo programan bere idei batzuk argi agertzen dira\u02d0\nErrepublikako Gorteen azken bilera.\nErrepublikako Gorteek Espainian egin zuten azken saioa Figueresgo gazteluan izan zen, Frantziako mugatik hurbil,1939ko otsailaren 1ean:\nNegrinen defentsa planak guztiz huts egin zuen hurrengo egunetan eta milioi erdi espainiarrek erbestera, Frantziara, alde egin behar izan zuten.\nBigarren Errepublika Hego Euskal Herrian.\nErrepublikaren aldekoek herritarrak, zinegotzi batzuk ala besteak aukeratzean, monarkiaren alde edo kontra agertzen ziren galdeketa bihurtu zituzten apirilaren 12ko udal-hauteskundeak. Euskal Herrian emaitzak askotarikoak izan ziren noski, baina, ugaritasun horretan, gauza nabaria da nola, industriak indar handiagoa zuen lekuetan, eta gizarte-gatazkak handienak izan zirenetan, botoa Errepublikaren aldekoa zen.\nHorregatik, Gipuzkoako boto gehienak ezkerreko hautagaietara joan ziren, eta hiriburuan ehuneko hori % 56,6ra iritsi zen. Egoera oso bestelakoa zen Nafarroan, eskuineko hautagaiek, Errepublikaren kontra, gehiengo zabala lortu baitzuten han. Hala ere, Altsasu, Fitero edo Tuteran, ezkerrak izan zuen nagusitasuna.\nHauteskundeen emaitzak jakiteko larritasunak, eta estatuko hiriburu garrantzitsuenetan Errepublikaren aldeko botoak gehiago zirelako zurrumurruak jendea kalera irtetera eta albisteen zain biltzera bultzatu zuten. Albiste horiek baieztatu ahala, hiri nagusietan modu harrigarri antzekoan errepikatu zen gertaera-sail bat. Hala, berez sortu ziren manifestazioak, eta abiatu ziren udaletxera Errepublika deklaratzea eskatzera.\nUdal berriak osatu, eta Errepublikaren bandera goratu zen jendearen pozaren pozez. Gero, herriarengana jo zuten berri ona aditzera emateko, bibaka eta kantari, \u201cMarsellesa\u201d, \u201cInternazionala\u201d eta \u201cGernikako Arbola\u201d abestuz batez ere. Kartzela zegoen lekuetan, haraxe joan ziren gero manifestariak preso politikoentzat amnistia eskatzera; kartzela-inguruetan gertatu izan ziren arazo bakanak, izan eregainerakoan jai-eguna bihurtu zen.\nHiriko espazioaren aldaketa baten modura bizi izan zuten garai hartako guzti-guztiek Errepublikaren etorrera. Aldaketa horren lehen ikurra kalean jendetzak agertzea izan zen, gizonak batez ere, emakumeak oso gutxi aritzen baitziren bizitza publikoan.\nBaina paisaia-aldaketa horretan nabarmentzekoa izan zen, halaber, bandera sozialista, errepublikazale eta euskal nazionalisten agerpena, Frantziako Iraultzako txano eta apaingarriak, eta, oro har, poz biziaren agerraldiak. Horrek denak balio sinboliko handia zuen, herriaren borondatearen garaipena adierazten baitzuen, eta aldaketaren sakona. Horregatik, kale eta plazen izenen aldaketa etorri zen aurreneko sinbolo haien atzetik, eta ezkutuen eta beste ezaugarri monarkiazaleen desagertzea. Alegia, mundu berri bat zetorren, zoriona barra-barra zabalduko zuena.\nErrepublikaren etorrerarekin, gizarte-aldaketarako itxaropen handiak zabaldu zitzaizkien errepublikazaleei. Erabat sinetsita zeuden etorkizunak gauza positiboak ekarriko zizkiela, denek gauza bera espero ez zuten arren. Langile askoren ustez, Errepublikaren garaipenak funtsezko aldaketa ekarriko zien bizimodu eta lan-baldintzetan, eta iraultza sozialistaren parean ere jartzen zuten batzuek Errepublika. Ezkerreko nekazarientzat, lurraren jabetza eta langabezia ziren arazo nagusiak. Nafar nekazarien kasuan, herri-lurren, labore-lurren (\"corralizas\") eta nobleen jabetza handien arazoari irtenbidea ematean zetzan beren egoeraren hobetzea, eta nekazaritza-erreformarako plangintza baten barnean baino ezin zen egin hori.\nAsmo eta itxaropen horiek denak herritarren politizazio sakon bat ekarri zuten, organizazio sozialistentzat batez ere onuragarria izan zena. Bai PSOEn bai UGTn, bigarrenean batez ere, asko hazi zen kideen kopurua. Hala, adibidez, Gipuzkoako UGTn 1931n guztira 1.436 kide sartu ziren, eta kopuru horiek ondorengo urteetan gutxitu baziren ere, oso garrantzitsu izaten jarraitu zuten, bai 1932an bai 1933an. Gauza bera gertatu zitzaion Alderdi Sozialistari, eta, askoz neurri txikiagoan bada ere, errepublikar organizazioei; azken alderdi horiek oso azkar hasi ziren barne-egiturak berrantolatzen.\nBai Alderdi Komunista, bai CNT, hazi egin ziren, baina besteak baino askoz ere gutxiago.\nEzkerraren itxaropenak hain handiak izanik, ez da harritzekoa beldurra nagusitzea eskuin katolikoaren aldekoa zen biztanleriaren partean. Espazio publikotik desagertzea bera, Bilboko Kale Nagusiko leihoak ixteak erakusten duena, da horren adierazgarri. Eskuinetik, Errepublikaren sorreraren egunean publikoan agertu zen parte bakarra euskal nazionalismoarena izan zen.\nEAJk Donostiako Akordioan parte hartu ez bazuen ere, eta nahiz eta monarkiaren kontrako blokearen kide izan ez, Errepublikaren sorrera-prozesuan egon ziren jeltzaleak, beren errebindikazio abertzale bereziak erantsita. Errepublikak emandako aukerek, abertzaleak ere beldurtzen zituzten arren, estatua egituratzeko modu berri baten bideak ere zabal zitzaketen, eta euskal nazioa eraikitzeko bidea beraz. Errepublikaren sorreratik denbora gutxira hasi zen alkateen mugimendua aldi berean zen beldur eta itxaropen horien adierazpena.\nEuskal gizartean 1931ko Batzar Konstituziogileen hauteskundeetan adierazi zen Errepublikaren harrera. Hartan, eta euskal politika oinarri-oinarrian hiruki formakoa bazen ere, bi alderdi nagusiren inguruan mugitu ziren gauzak, munduaren bi ikusmolde kontrajartzen zirela. Alde batetik, errepublikazaleen baikortasuna zegoen, eta, bestetik, gizartearen hondamena espero zutenen ikara apokaliptikoa, baina, nazionalismoaren kasuan, euskal autonomiaren defentsarekin batera. Izan ere, argudio horrek bateratu zituen Lizarrako estatutuaren defendatzaile gisa aurkeztu ziren eskuindar guztiak. Arabako kasua salbuespena izan zen, tradiziozaleek eta nazionalistek zeinek bere aldetik aurkeztu baitzituzten hautagaiak, eta estatutuaren aldezle gisa gainera biek. Eskuinak lortu zuen garaipena, Araban izan ezik, han indarrak sakabanatuak baitzeuden, probintziako boto-kopuru handiena lortu zuten arren. Nafarroan eskuinak garaipen erabatekoa lortu zuen, % 63,7.\nLau hiriburuetan, Bizkaia eta Gipuzkoako industriaguneetan, Arabako Errioxan eta Nafarroako Erriberan, errepublikazale eta sozialisten koalizioak irabazi zuen. Gipuzkoan, koalizio hark eta ANV-EAEk botoen % 41,57 lortu zuten; Donostian % 69,16raino igo zen ehunekoa. Bizkaian, eskuinak eta ezkerrak erdibana zituzten botoak, baina ezkerrak irabazi zuen hiriburuaren inguruan. Hego Euskal Herrian ezkerraren emaitzak onak izan baziren ere, hobeak izan ziren eskuinarenak; ondo erakusten zuen nola hartzen zuten euskal herritarrek errepublikaren etorrera, Espainian gertatzen zenaren oso bestela. Hori zela eta, Prietok Hego Euskal Herria \u201cVatikanoaren Gibraltar\u201d zela esan zuen.\nErrepublikako gobernuak ezkerraren itxaropenak bete behar zituen, eta eskuinaren beldurrak desagerrarazi. Baina ez zuen lortu ez gauza bat ez bestea. Itxaropenei zegokienez, gobernuaren erreforma urrien biktima izan ziren, eta ekonomia-krisiaren eraginarena, oso kaltegarria izan baitzen industria guneetan, Bizkaian batez ere. Errepublikako gizarte-legeek \u2014haien artean azpimarratu behar dira Epaitegi Mistoena, Lan Kontratuarena, Lan Ezbeharrena eta Amatasunarena\u2014, ez zieten hobekuntza handirik ekarri langileriaren bizi-baldintzei.\nSoldatak goratu egin zituzten, hala ere, langabeziaren eraginagatik batez ere. Horrek guztiak langileen artean sortu zuen egonezinak ez zituen gatazkak askorik areagotu, eta gutxiagotu ere egin ziren Bizkaian. Izan ziren, liskarrak, batzuetan, komunistek eta CNTkoek baliatu zituzten, erregimen errepublikarrari kontra egitearren. Aurrenekoa Pasaiako grebakoa izan zen: Guardia Zibilak parte hartu eta zortzi hildako izan ziren. Nafarroan nekazaritza-erreformaren emaitza faltatik etorri zen batez ere Errepublikaren etorrerak sorrarazitako itxaropenen frustrazioa. Frustrazio hori lurren okupazioan eta nekazari-sailetan egin ziren indarrezko ekintzetan gauzatu zen, errepublikar legedia gainditu ez, baizik eta betearaztea zela beti ere helburua.\nErrepublikako lehen bi urteetako lana, izan, oso laburra izan bazen ere, handinahia zen oso: zimendu berrietan nahi zuen oinarritu estatuaren izatea, eta horretarako hiritarrak berak behar zituen berreraiki. Errepublikar gobernariek gizakiak banako arrazoiduntzat hartzen zituzten, erakunde- eta ohitura-sail batek esklabo bihurtuak, eta, hortaz, suntsitu egin behar ziren erakunde eta ohitura horiek. Horrela, ez bestela, lortuko zen aurreramendua, eta aurreramenduarekin, denen ongi izatea eta zoriona.\nHortik zetorren irakaskuntza-politikak gobernuarentzat zuen garrantzia, eta hortik, halaber, politika antiklerikala. Errepublikarren ustez, zibilizazioa nagusituko bazen, Elizak transmititzen zituen ezjakintasun eta sineskerien kontra egin beharra zegoen, bestela pertsonak ezingo baitziren libre eta beren eskubide eta interesen jakitun izan. Labur esanda, \u201cizadiaren\u201d agerkari bat zen Eliza, \u201czibilizazioak\u201d gainditu behar zuena.\nAsmo horrekin, arau-sail bat ezarri zen, hala nola eskoletatik erlijio-ikurrak kentzeko dekretua, gurtza-askatasuna eta estatua fedez kanpoko bihurtzea, Jesusen Lagundiaren desegitea, kanposantuak sekulartzea, ezkontza zibila eta dibortzioa onartzea, eta erlijio-taldeen eta kongregazio erlijiosoen legea. Horiek denak izugarrizko erasoak gertatzen zitzaizkien katolikoei; horretaz gainera, besteak beste, Gasteizko gotzain Mateo Mugika bere postutik egoztea eta elizak erretzeak eraso gogorrak izan ziren katolikoen kontzientzietan. Gobernuaren erlijio-politikak aukera eman zion eskuinari erlijioaz baliatzeko, eta errepublikaren aurkako politika Elizaren eta katolikoen eskubideen aldeko politika moduan aurkezteko. Jokabide hori ezin eraginkorragoa izan zen Hego Euskal Herrian; izan ere, euskal lurretan oso motel zihoan sekularizazio-prozesua, eta oraindik ere oso altuak ziren Elizaren aginduak betetzen zituztenen portzentajeak.\nEskuinaren ikusmolde politikoan, errealitate beraren aurpegiak ziren Elizari egindako erasoak eta gobernuaren gizarte-politika. Eta horrek amaiera bat besterik ezin zuen izan, gizartea kaos batean desagertzea. Haien iritziz, beraz, arrisku oso hurbileko baten pean zegoen etorkizuna, eta bizkor erreakzionatu beharra zegoen. Eta horretxeri ekin zioten. Horregatik, karlismoaren adarrak berehala biltzea, Comuni\u00f3n Nacionalista osatzeko, eta egitura armatu bat antolatzea, hasieran defentsako gauza moduan ikusten bazen ere, berehala hartu zuena helburutzat Errepublikaren kontrako erasoa antolatzea.\nHelburu bera izan zuen eskuin katoliko osoa estatutuaren aldeko hautagai-zerrenda batean biltzeak. Estatutua erlijioaren aldeko arma moduan pentsatu zen; horren arabera erantsi zitzaizkion zuzenketak Eusko Ikaskuntzak prestaturiko egitasmoari. Lizarran onetsi ziren, eta horrela osatu zen Lizarrako estatutua. Zuzenketa garrantzitsuenak Euskal estatuari egozten zizkion Elizarekiko harremanak, eta Elizarekin Konkordatu bat izenpetzea ere aurreikusten zen.\nHorretaz gainera, estatu horren eginkizuntzat jartzen zituen estatutuak irakaskuntzari eta hilerriei zegokien oro. EAJk erantsitako zuzenketek estatutuari definizio katoliko bat emateaz gainera, beretzat hartzen zuten ezkerrak gizartea modu aurrerakoiez aldatzeko nahitaezkotzat jotzen zituen tresna oro. Nolanahi ere, alde handia zegoen EAJk estatutuaz zuen ikusmoldearen eta Comuni\u00f3n Tradicionalistak zuenaren artean.\nIzan ere, estatutua lortzea EAJren politikaren parte oinarrizkoa zen, baina tradiziozaleentzat tresna bat zen estatutua, Lizarrako estatutuak huts egin zuenean agerian geratu zen bezala. Hurrengoan, Jestoren estatutua deitu zen egitasmoan, ez zitzaizkion euskal estatuari ematen erlijio-gaietako ahalmenak, eta ordutik aurrera ez ziren tradiziozaleak estatutu hartaz arduratu. Agerian geratu ziren, horrela, talde haren barruan zeuden estatutuaren kontrako joerak; bestalde, eta hori guztia beren organizazioaren kaltetan, estatutua onartzeak erregimen errepublikarra sendotzea eta EAJ garatzea ekar zezaketelako beldurrak ere eragiten zituen estatutuaren kontrako joerak.\nGorteetako hauteskundeek, 1933ko azaroan, EAJren eta tradizionalismoaren arteko banaketa islatu zuten, eta berriz ere bi alderen arteko kontrakotasunean egituratu zen politika. Hauteskunde haien emaitza nagusia eskuin katolikoak lorturiko arrakasta handia izan zen, ezkerraren gainetik.\nEmaitza horien arrazoia, gorago aipatu denez, Errepublikak sortu zituen itxaropenei erantzuteko ezintasunari egotzi behar zaio, aldi berean masa katolikoak haserretzen zituela bere politika antiklerikalarekin. Nolanahi ere, EAJk atera zuen etekinik handiena egoeraren aldaketatik; batetik, erlijioaren aldeko politikaren buru bihurtu zen, eta, horretaz gainera, onuragarri gertatu zitzaion estatutuaren auziak euskal gizartean lehen bi urteetan izan zuen protagonismoa.\nZenbakiak esanguratsuak dira: Bizkaian eta Gipuzkoan garaile gertatzen da, botoen % 46,4 eta % 45,5ekin, eta emaitza onak lortzen ditu Araban, % 29rekin. Nafarroan, nolanahi ere, eskuin ez abertzaleak are gehiago sendotu zuen bere nagusitasuna, botoen % 70,8rekin, eta Araban garaipena lortu zuen, % 52,9rekin.\nEskuin katolikoari Elizari egindako erasoen babesleku bihurtu izatetik zetorkion garaipena, eta Errepublika onartzeak etorkizunari buruz zekarren larritasunetik.\nEskuin osoak boto-emaile bera zuen gogoan, katolikoa. Izan ere, monarkia erori ondoren, aukera politikoen umezurtz geratu ziren masa katolikoak. EAJren arrakasta, hain zuzen, bi probintzia horietan monarkiazale horiek erakartzea izan zen. \"La Gaceta del Norte\" egunkari katolikoaren iritziz, EAJk Bizkaian 1933ko hauteskundeetan lorturiko botoetatik, 8.000k zuten jatorri hori. Kultura politiko parekoa izatetik zetorren eskuinaren barnean aukera abertzalearen eta ez abertzalearen arteko iragankortasuna.\nBai EAJk bai gainerako eskuinak ikusmolde katastrofista zuten gizartearen etorkizunari buruz. EAJren ustez, gizartea mehatxatzen zuten arriskuek pentsamolde liberalean zuten jatorria, eta hark, erlijio-balioen nagusitasuna ezabatu eta haien ordez balio sekularrak ezarri ondoren, izadiaren zibilizazioaren gaineko garaipena ekarriko zuen. Diziplina, ordena, desirei eta grinei eustea predikatuz, zibilizazioaren ordezkari zen Eliza; askatasun, zorion eta plazeraren balio sekularrak, eskuinaren pentsamenduarentzat, izadia ziren. Eskuinarentzat, banakoaren plazera lortu nahia, luxuaren edota sexualitateaaren gustua bezalako adierazpen bitxiak zituen hura, zorion kolektiboa iraultzaren bidez lortu nahiaren pareko gauza zen. Bi desira horiek izadiaren agerpen ziren, arrazoiaz harantzagokoak, eta horrek gizartearen hondamena ekarriko zuen.\nGizartea iraunkor bihurtzea pentsamenduaren aldaketa-prozesu baten bitartez baino ez zen lortuko. Pentsamendu erlijiosoaren garrantziak nagusitu behar zuen berriz ere gizartean, eta pentsamendu hark bihurtu behar zuen berriz ere giza jokabidearen gidari. Helburu horrekin, bai EAJk bai gainerako eskuinak, kanpaina luze bat antolatu zuten, 1934 inguruan indartu zena, eta ezaugarri nagusiak hondartzetako bainua edota sexu-askatasuna gisako jokabide modernoak kritikatzen zituzten hitzaldi-sail bat edota prentsako artikuluak izan zituzten. Emakume-eredu berriak kritikatzen ziren batez ere, ile motza eramatetik, erre edo etxetik kanpo lan egiteraino. Emakumea gizartearen berrikuntzaren oinarrizko tresnatzat hartzetik zetorren emakumearen jokabideekiko interes berezi hori, familia zaintzen zeukan erantzukizunagatik. Pentsatzen zen emakumea aldatuz gero familia aldatuko zela, eta horrekin gizartea osorik, familia baitzen haientzat gizartearen oinarrizko zelula. Eskuinaren arrazoibidearen arabera, gizartearen iraunkortasuna eta iraultzaren arriskua uxatzea lortuko ziren emakumea bere ohiko paperera itzulita.\nEskuindar guztientzat, etorkizun hobe baten bermea iraganeko pentsamenduaren eta jokabideen formetan zetzan, balio erlijiosoen nagusitasuna ezaugarri zuten haien berreskuratzean. Gizartea mehatxatzen zuten arriskuei itzuri egiteko balioak, tradizioak eskaintzen zituen. Modernotasunak, tradizioa hautsita, balio horiek guztiak suntsitu zituen, eta gizartearen iraunkortasuna bera jarri zuen arriskuan. Euskal nazionalismoa, funtsean, bat zetorren pentsamendu-eskema horiekin, baina ezaugarri bereziak erantsita, eta horiexek izan ziren bere arrakastaren giltzarriak.\nNazionalismoak euskal izatearen jatorrizko osagarriak suntsitu izana egozten zion modernotasunari, eta haien artean oso leku garrantzitsua betetzen zuen erlijioak. Proiektu abertzaleak, beraz, euskaltasunaren ezaugarri galduak berreskuratzeko asmoa zuen.\nHori lortuko balitz, zorion, askatasun eta berdintasunezko gizarte baten itzulera izango litzateke emaitza, ezaugarri horiexek berak baitzituen euskal demokrazia zeritzanak.\nGizarte industrialaren bat-bateko agerpenak antzinako demokrazia hura galarazi zuen, garapenarekin batera, baserrien ugaritasunak ezaugarritzen zuen ohiko paisaiaren desagertzea ekarri baitzuen, eta gauza bera eragin zuten arazo sozialek eta autoktonoak ez bezalako ohituren barneratzeak.\nNazionalismoak lortu nahi zuen Euskadiren eraikuntza nazionala, beraz, suntsipen sozialaren kontrako hesi baten gisara aurkezten zen.\nTradizioaren berreskuratzeak, jatorrizko forma politikoetara itzultzean lortuko bazuen ere bere adierazpen gorena, pribilejiozko esparru bat zuen nazionalismoaren kultura-eginkizunetan. Eginkizun horiek, diktaduraren garaiaren ondoren oso aurreratuak bazeuden ere, ez zeuden amaituak.\nHorien artean asko erabili ziren prentsa, liburua eta antzerkia, eta baita zinema eta irratia ere, orduantxe hasi berriak. Kultura-taldeen babesgoak aurrera egin zuen, eta askatasun demokratikoak baliatu ziren masa-ekintza handiak antolatzeko, nazionalismoak lortutako indarraren erakusle. Haien artean aipagarria da Aberri Egunaren sorrera, aurrenekoz Bilbon, 1932an, ospatu zena, eta gero beste euskal hiriburuetan egingo zena.\nErrebindikazio abertzaleak EAJren proiektu politikoan zuen nagusitasuna zela eta, iraultza sozialaren kontra egiteko borondateak ez zuen bere koherentzia osoa iritsi, eta, hala, eskuinetik aldentzen hasi zen, gero eta gehiago, 1933an hasita; era horretan, politikako kokalekuari buruz, zentro-kontzientzia bat sortu zen. Zentzu berekoak gertatu ziren proposamen sozialak, eta SOVen jarrera bera, Elizaren politika sozialaren aldekoa. Autonomia-errebindikazioen kontrako eskuinaren gero eta etsaigo handiagoa, eta 1934ko gertaerak, hala ere, erabakigarriak izan ziren EAJ gainerako eskuinetik alden zedin. Gertaera horien artean, eta aurrenekoz, Ardoaren estatutuak sorturiko arazoa aipatu behar da.\nEuskal Herrian Ardoaren estatutu bat aplikatzeko eskuineko gobernuak zuen asmoan bilatu behar da auziaren sorrera; nazionalisten eta ezkerrekoen iritziz, Kontzertu ekonomikoaren kontrakoa zen estatutu hura, eta dirurik gabe utziko zituen udalak.\nEstatutuak ardoaren gaineko zergak ezabatzen zituen, eta horrek kontsumo-zergen mendeko udalak ahultzen zituen, eta, batez ere, ardoaren zergen mendekoak. Beren interesen alde egiteko, udalek hainbat eratako ekimenak antolatu zituzten, baina Gobernuak oso gogor zapaldu zituen.\nGobernuaren jarreraren arrazoia, eta gobernuari eusten zioten eskuineko taldeena, zen udalen auziak gizarte-bakea nahasten omen zuela, une bereziki delikatu batean, sozialisten erradikalizazioagatik eta berehalako gizarte-iraultzaren iragarpenagatik.\nEzkerrak ere auzi hartan esku hartzea, Prietoren paper protagonistarekin, eskuinaren ikara areagotu baino ez zuen egin, eta, era horretan, nazionalismoari egindako kritikak biziki areagotu ziren. Kritika horiek are gogorrago egin ziren 1934ko urriko gertaeren ondoren. Nazionalistei haiekin ados egotea egotzi zieten, baita greba orokor iraultzailean parte hartu izanaz ere.\nGauzak ez ziren horrela gertatu, ordea. SOVek ez zuen greban parte hartu, kasu bakan batzuetan SOVeko kide batzuek hainbat herritan istiluetan sartuta ibili baziren ere. Oro har, ordea, mugimendu hartan SOVek ez zuen esku hartu. Hala ere, Gipuzkoan eta Bizkaian batzuk ez ziren lanera joan, egoerak hartaratuta. Iraultzaren benetako protagonismoa ezkerrarena izan zen, eta, zehatz-mehatz, organizazio sozialistena. Erakunde horiek asko erradikalizatu ziren 1933 erdialdetik aurrera, eta are gehiago 1933ko hauteskundeak galdu ondoren, eta CEDA gobernuan sartu eta gero. Izan ere, aginpidea lortzeko, faxismoak egindako lehen urrats gisa hartzen zen organizazio eskuindar horren sarrera. Hala bada, defentsazko eduki bat izan zuen 34ko iraultzak, faxismoaren kontrakoa, baina erasozkoa ere bazuen, gizarte berri bat antolatzeko asmoa alegia, ezkerreko gobernu errepublikar baten bi urteko gobernuaren ondoren lortu ezin izan zena.\nSozialisten erradikalizazioak, garai hartan guztian sozialistek aldeztu zituzten ikusmolde politikoen ondoan, aldaketa handia zekarren. Izan ere, lehen bi urteetan, Errepublikaren alde eta eskuinaren kontra egitea izan zuten eginkizun nagusia, eta, hortik, eskuindar errepublikaren kontrako borroka iraultzailea defenditzera igaro ziren, hura zelakoan gizartearen aldaketa lortzeko bide bakarra. Errepublikaren aldarrikapenarekin sortu ziren itxaropenen frustrazioan bilatu behar da aldaketa horren jatorria, eta lortutako gauzak, apalak izan arren, arriskuan zirelako sinestean. \nIraultzak aurreramenduaren aldeko arma behar zuen izan, auzitan baitzegoen. 34ko urriko iraultzaren aurretik nekazarien greba izan zen, urte bereko ekainean. Arazo hori aski larria izan zen Nafarroan, nekazarien ohiko errebindikazioekin bat baitzetorren, eta orobat Nafarroan nekazaritza-erreforma aplikatu ez izanaren frustrazioagatik.\nBigarren Errepublika osoko greba-mugimendu garrantzizkoena izan zen, eta haren huts egiteak urrikoaren eragina baldintzatu zuen, itxura urbanoago bat emanez Nafarroako gertaerei, UGTren nekazari-organizazioen zapalkuntza zela-eta.\nUrriko greba sekulako huts egitea izan zen Nafarroan, hiriburuan bakarrik izan baitzen garrantzitsua, eta Tafalla, Altsasu eta Olatzagutiko industriaguneetan. Herri horietan hainbat egunez luzatu zen greba, baina eduki iraultzailerik gabe. Are okerragoak izan ziren emaitzak Araban.\nHiriburuan bakarrik antzeman zitzaion grebari, eta ez sektore guztietan gainera; probintzia osoan, berriz, normaltasuna erabatekoa edo ia erabatekoa izan zen. Bizkaian eta Gipuzkoan, ordea handia izan zen iraultzaren garrantzia. Probintzia horietan armazko matxinada ere izan zen, eta herri batzuk matxinatuen mende geratu ziren. Horixe gertatu zen Eibaren eta Arrasaten urriaren 5ean, matxinatuek egun berean errenditu behar izan zuten arren. Gipuzkoako gainerako herrietan lanuztea oso garrantzitsua izan zen, batez ere Donostia, Pasaia, Errenteria, Bergara eta Irunen.\nAntzeko gauza gertatu zen Bizkaian. Probintzia horretan liskar garrantzitsuenak meatokietan izan ziren. Meatzeak matxinatuen eskuetan geratu ziren liskarren hasieratik bertatik. Iraultzaileak, ordea, ez ziren gauza izan egoeraren kontrola beste inora zabaltzeko. Nolanahi ere, egoera hark urriko 20a arte iraun zuen; hegazkinek errebeldeen kokalekuak bonbardatuta amaitu zen. Bizkaiko beste herrietan 12an bukatu zen greba, UGTk horretarako dei bat, eta beste bat SOVek, egin ondoren. Hilaren 8a arte oso handia izan zen Bilbon, eta handi samarra, halaber, ibaiaren ezkerraldean eta eskuineko udal batzuetan, Erandion adibidez.\nGrebaren ondoren, iraultzaileen zapalkuntza nagusitu zen. Kartzelan sartu zituzten asko, eta askoz gehiagok lana galdu zuten. Lan-baldintzek okerrera egin zuten, eta aurreko garaiko gizarte-lege batzuk berriztatu egin ziren. Eskuinaren asmoa iraultzaren arriskua desagerraraztea zen, eta horretarako ezkerreko organizazioei eta haien buruzagiei eraso zieten, eta organizazioak legez kanpo utzi zituzten. Eskuinarentzat urriko istiluek beren uste okerrenak baieztatzen zituzten; gizartearen suntsitzea hurbil zelako ideia frogatzen zuten. Nazionalismoari mugimendu hartan parte hartu izana, edota, gutxienez, kontra egin ez izana, egozten zioten, eta hark ere pairatu zuen gobernuaren zapalkuntza, hain gogorra izan ez bazen ere.\n1936ko otsaileko hauteskundeek azken bi urteetan gertaturiko aldaketak islatu zituzten. Ordurako gaindituta zeukan ezkerrak urriko beheraldia, eta gobernuak beren organizazioen kontrako neurriak altxatu zituenean indar berria zutela ikusi zuten. Bazuen horretan zerikusia pairatutako zapalkuntzak \u2013kartzelatuen kopuru handiak frogatzen zuen\u2013, eskuineko gobernuaren ustelkeriak, kasu sonatuekin, estraperloarena adibidez, eta beren indarren berrantolaketak; Herri Frontearen sorreran mamitu zen, azkenean, berrantolatze hori. Ororen gainetik, ordea, Herri Fronteak Errepublikaren itxaropenen berreskuratzea gauzatzen zuelako uste sendoa zegoen, eta horrekin batera denek desiratzen zuten aurreramenduarena. Eskuinen kanpaina oso gogorra izan zen nazionalismoarekin. Eskuina elkarturik joan zen, Araban izan ezik, han bi hautagai-zerrenda aurkeztu baitziren, eta behin eta berriz salatu zuen EAJk iraultzaileen istiluetan izandako erantzukizuna, aldi berean iraultzaren kontrako defentsa bermatzen zuen talde bakar gisa aurkezten zirela. Paper hori bera jokatu nahi zuen nazionalismoak; honela zioen kanpainako ideia nagusiak: \u201ckristau zibilizazio, euskal askatasun eta gizarte-justiziagatik\u201d. Horrekin, zentroko lekua bilatu nahi zen borroka hartan, baina iraultzaren kontrako babes izateari utzi gabe. Azken helburu horretan ez zuten arrakastarik izan. Aurreko hauteskundeetan eskuin ez abertzalearen aldetik jaso zituzten botoak galdu egin zituzten, eta boto-galera handia izan zen hori. Izan ere, EAJ izan zen galtzaile nagusia, hautesle-sail jakin batzuengan abertzaleen posizioak zuen garrantzia adierazten zuen boto-portentzajea aski handia lortu zuen arren.\nBizkaiko EAJ Herri Frontearen maila bertsuan geratu zen, eta Gipuzkoan, berriz, garaitu egin zuen, portentzaje txiki batez izan arren. Bizkaian EAJk eta HFak, hurrenez hurren, lortu zuten botoen % 37,5 eta % 37,4, eskuinak % 25 bakarrik; Gipuzkoan, berriz, portzentajeak, hurrenez hurren, % 36,9, % 32,9 eta % 30,2 izan ziren. Araban eta Nafarroan HFak EAJk baino emaitza hobeak izan zituen, baina, hala ere, garaipena eskuineko koalizioek lortu zuten; Nafarroan 1933koaren oso antzeko emaitzak izan ziren.\nOro har, emaitza haiek hiruki-egitura ematen zioten Hego Euskal Herriko politikari, oso orekatua bi probintzia nagusietan, eta eskuin ez abertzalearen alderagokoa Araban eta Nafarroan. Gizartearen modernizatze-maila erabakigarria zen euskal mapa politikoa definitzeko.\nAldaketa sakonagoak izan ziren lekuetan, sendoak ziren posizio abertzaleak eta ezkerrekoak, modernizatze horretxen fruitu baitziren, hautesleek berek modu desberdinez eta \u2013zenbaitetan\u2013 are kontrakoz ere interpretatzen bazuten ere. EAJk gero eta zentro alderago egitea inguru modernoago horri egotz lekioke azken batean; modernotasunak bultzatzen zuen EAJ euskal gizartearen aldaketa-prozesuaren ondorioak onartzera. Garapena mugatuagoa izandako lekuetan, modernizatzea garbien ukatzen zuten taldeak izan ziren garaile, Errepublika osoan zehar beren izatearen arrazoi iraultzaren ukatzea egin zutenak.\nIraultzaren beldur hori are gehiago zabaldu zen Herri Frontearen gobernua osatu zenean. Frontea oso moderatu agertu zen arren, eskuindarrak sinetsita zeuden iraultzaren garaipena iritsi zela, eta haren kontra jardun beharra zegoela, eta, horregatik, baita Errepublikaren kontra ere.\nPresidenteak.\nNiceto Alcal\u00e1-Zamora Errepublikaren presidente edo estatuburua izan zen 1931tik 1936ra, eta Manuel Aza\u00f1ak hartu zuen haren postua 1936an, 1939 arte.\nGobernuburuari dagokionez, egoera askoz desorekatuta egon zen, aurreko biek postu hori ere hartuta boladaka baina beste politikari batzuekin tartekatuz. Hauxe izan zen sekuentzia:"}
{"id": "46335", "revid": "58701", "url": "https://eu.wikipedia.org/wiki?curid=46335", "title": "The Wall", "text": "The Wall Pink Floyd taldeak sortu zuen 11. albuma da, 1979. urtearen amaieran kaleratuta. Musika komertzialaren historian lehenengo hamar albumik salduenen artean egon da urte askotan. \"The Wall\" (\"Horma\", euskaraz) rock opera erraldoitzat jo daiteke, eta 81 minutuko iraupena du, bi diskotan bananduta. Diskoan oinarrituta, 1982. urtean izen bereko pelikula pantalairatu zen.\nDiskoaren muinean gizarte modernoak gizakiarengan eragiten duen alienazio gordina agertzen da. Gaia Waters-en oso gogokoa zen, aurreko lan batzuetan agertzen zena ere (\"The Dark Side of the Moon\" eta \"Animals\" diskoetan, esate baterako). \"The Wall\"-en, ordea, era bortitzagoan azaltzen da aipatutako alienazioa: \"We don\u00b4t need no education, We don\u00b4t need no thought control\" (\"Ez dugu heziketarik behar, ez dugu kontrol-pentsamendurik behar\"), abesten dute. Eskolak, familiak, estatuko erakundeek...gizakia erotzen dute, eta diskoan zein pelikulan kritika gogorra jasotzen dute egileen partez.\n\"The Wall\" Roger Watersek asmatutako, garatutako eta gauzatutako produktua da. Bakarkako lana, bizpahiru gai izan ezik (\"\"Comfortably Numb\", tartean). Aurreko lanekin alderatuta (\"The Dark Side of the Moon\" eta \"Wish You Were Here\"\"), \"The Wall\"ek rock konbentzionalagoa du oinarri; beste lanetan sortzen zen soinu lasaigarriak -rock kosmiko deritzonak- pisu urria dauka album honetan. \"Comfortably Numb\" gaia (\"Lasaitze erosoa\", euskaraz) salbuespena da, bertan Pink Floyden berezko kutsu elektronikoa gailentzen baita.\nDisko honen grabaketa prozesuan agerian geratu ziren Waters eta beste taldekideen arteko harreman txarrak. Roger Waters] taldetik urruntzen hasi zen, eta hurrengo urteetako liskarrek bere betiko irteerarekin bukatu zuten."}
{"id": "46337", "revid": "15795", "url": "https://eu.wikipedia.org/wiki?curid=46337", "title": "Berrendi-Abodi", "text": ""}
{"id": "46338", "revid": "103793", "url": "https://eu.wikipedia.org/wiki?curid=46338", "title": "Ekialdeko nafar euskalkia", "text": "Ekialdeko nafar euskalkia Nafarroako ipar-ekialdeko euskalkia zen, 2008an Koldo Zuazok egindako sailkapenaren arabera. Ekialdeko nafarrera ere deitu izan zaio.\nBi hizkerak osatzen zuten euskalki hori: Zaraitzuko hizkerak eta Erronkarikoak.\nZaraitzuko hizkera.\nGaur egun, eskualdean ez da hiztunik geratzen. Hala ere, Espartzako Antonia Gartzia, Ezkarozeko Trinidad Uhalde, Jaurrietako Marikruz Esarte eta Otsagiko Teofilo Eseberri euskaldunen testigantzak Aitor Aranak jaso zituen. Aranak 2001ean hiztegia argitaratu zuen eta hurrengo urtean gramatika liburua. Testuak itzultzen eta bailaran ikastaroak antolatzen ere aritu da. I\u00f1aki Camino ikerlariaren lana ere aipatzekoa da.\nErronkariko hizkera.\nErronkariera duela gutxi arte Erronkariko ibarrean hitz egin izan zen euskal hizkera da. Gaur egun galduta dago, 1990ean hil baitzen erronkariera ama-hizkuntza zuen azken euskalduna, Fidela Bernat.\nAezkoako hizkera.\nAezkoako hizkera nafar euskalkiaren barruan sailkatu du Koldo Zuazok, baina ekialdeko nafar euskalkiarekiko eta nafar-lapurtar euskalkiarekiko lotura egiten duenez, baditu beste bi euskalki horien hainbat ezaugarri ere."}
{"id": "46342", "revid": "96586", "url": "https://eu.wikipedia.org/wiki?curid=46342", "title": "El Fary", "text": "Jos\u00e9 Luis Cantero, ezagunagoa El Fary ezizenez, (Madril, 1937ko abuztuaren 20a - \"ibidem.\", 2007ko ekainaren 19a) aktore eta abeslari espainiarra izan zen.\nBiografia.\nSei anaiaren artean gazteena, Madrilgo Las Ventas auzora joandako Buenache de Alarconko familia xume batean jaio zen, zezen plazatik gertu. Umetan eskolan maiz egiten zuen piper eta Rafael Farina kopla abeslaria \u2014bere idoloa\u2014 imitatzen ematen zuen denbora. Hari hartu zion ezizena.\nArrakasta izan aurretik, lorezain eta taxilari moduan ibili zen bere lehen abestiak grabatzeko behar zituen diruak lortzeko. Diskoak grabatu eta editatu ostean, berak saltzen zituen Madrilgo \"Rastroan\". Garai haietan irratiko abeslari lehiaketetan parte hartzen zuen eta herriko festetan ibiltzen zen. 30 urtetik aurrera hasi zen dirua irabazten Kordobara deitu zutenean beste abeslari bat ordezkatzeko. Aurrerago, Antonio Molina legendarioak kontratatu zuen bi hileko bira baterako.\n70. hamarkadan kopla gainbehera hasi zen, baina horrek ez zuen El Fary gogogabetu eta hamarkada haren amaieran Espainiako arrakasta zerrendetan sartzen ziren kanta poperoagoak grabatzen zebilen.\n90. hamarkadan arrakasta lortu zuen telebistan, \"Menudo es mi padre\" telesailean taxilari baten papera antzezten. Pertsonaia neurrira egokitu zioten, eta telesailaren izenak El Fary-ren luzera apalarekin hitz jokoa egiten zuen.\nGarai hartan bere bizitzaren inguruko hainbat zurrumurru zabaldu ziren, hala nola, emazteari tratu txarrak ematea edo semearen drogomenpekotasuna.\nHamarkadaren amaieran haren ibilerak gora egin zuen Santiago Segura zinema-zuzendariaren eskutik, \"Torrente: El brazo tonto de la ley\" mustu ostean. Jos\u00e9 Luis Torrente (Santiago Segura berak antzeztutako papera) protagonista gaizki hazitako polizia bat da, arrazista, misoginoa, ustela eta El Fary-ren zaletu sutsua. Filmak El Faryk berariaz grabatutako abesti bat zuen, \"Apatrullando la ciudad\" izenekoa. Filmak eta kantak arrakasta handia izan zuten eta beste bi jarraipen filmatu ziren. 2005. urtean, El Faryk \"\" filmean bere burua antzeztu zuen paper txiki batean. Gainera merchandising pieza berezi bat sortu zuten: \"Carrofary\", autoetako atzeranzko ispiluan zintzilikatzeko El Fary-ren gomazko iruditxoa.\n2007ko apirilean, telebistako \"Aqu\u00ed hay tomate\" edo \"Gente\" moduko hainbat programatan El Fary-k biriketako minbizia zuela ziurtatu zuten eta handik zenbait egunera hil zen."}
{"id": "46343", "revid": "119550", "url": "https://eu.wikipedia.org/wiki?curid=46343", "title": "Jainko", "text": "Erlijio monoteistetan, Jainkoa, batzuetan Jaungoikoa ere deitua, naturaz gaindiko izaki gorena eta unibertsoaren sortzaile bakarra da, besteak beste judaismoan, kristautasunean eta islamean.\nJainkoa bat bakarrik dela sinesten duten erlijioen artean ere, jainko horren izenak hainbat dira, erlijio batetik bestera eta hizkuntza batetik bestera aldatzen dira. Hala, juduek \"Elohim\" edo \"Adonai\" eta musulmanek \"Ala\" deitzen diote. Erlijio eta hizkuntza beraren barruan ere, hainbat izen erabiltzen dira. Adibidez, kristauek, euskaraz, Hirutasun Santua, Gure Aita, Jauna eta Jaungoikoa izenak erabiltzen dituzte. Bestalde, teologiak historian zehar jainkoa definitzeko kontzeptu eta ezaugarri ugari sortu ditu: Ahalguztiduna, Esentzia Gorena, Leku guztietan dagoena, Ongi Gorena, Betierekoa, Beharrezko Izatea... Era berean, deskribapen ugari izan ditu: gorputz gabeko izakia, izate pertsonala, moralaren oinarria...\nSinesmen monoteista dutenentzat, jainkoaren definizio arruntena izaki goreneko, ahalguztidun, nonahiko eta orojakile eta unibertsoa eta gizadiaren sortzaile eta zaindariarena da. Ezin da zerbait ezagun moduan definitu eta deskripzio zehatz eta zuhur bat eratu, horregatik, bere existentzia eta presentziaren onespena gizabanakoan datza. Definizio honek aldaerak eta \u00f1abardurak ditu:"}
{"id": "46345", "revid": "336", "url": "https://eu.wikipedia.org/wiki?curid=46345", "title": "Hirutasun", "text": "Hirutasuna edo Hirutasun Santua kristautasunaren doktrina garrantzitsuenetakoa da. Doktrina horren arabera, Jainkoa bakarra da, baina betiere hiru pertsonaren elkartasuna: Aita, Semea eta Espiritu Santua. IV. mendetik aurrerako kristau gehienek bat egiten dute doktrina horrekin, \"Jainko bakarra hiru pertsonarengan\" dagoela adierazten dute. Pertsona horiek Jainko esentzia berbera daukate, eta izate berekoak dira.\nDoktrina horren baitako puntu garrantzitsu bat Semearen izateari buruzkoa da. Puntu hori historian eztabaidagai sutsu bihurtu da, baita heterodoxia akusazioen iturri ere kutsu erlijiosoko gerra eta gatazketan. Kristau katolikoen arabera, Semea gizon egin zen (Jesukristo), eta horren ondorioz natura bi ditu: jainkozkoa eta gizakizkoa. Nizeako I. kontzilioan (325ean) ezarri zen doktrina hura, Hirutasuna berariaz aipatuz. Aldi berean, Arrioren kristautasuna \u2014Semearen gizatasuna defendatzen zuen\u2014 baztertu zen, heterodoxotzat jota. Hala ere, kristautasunaren lehen oinarri \"Apostoluen Sinismena\" deituriko kredoan hiru pertsonak aipatzen dira, nahiz eta ez den beraien arteko harreman zuzenik agertzen."}
{"id": "46346", "revid": "119347", "url": "https://eu.wikipedia.org/wiki?curid=46346", "title": "Eskoziako Alderdi Nazionala", "text": "Eskoziako Alderdi Nazionala (eskoziako gaeleraz \"P\u00e0rtaidh N\u00e0iseanta na h-Alba\", eskozieraz \"Scottis Naitional Pairtie\" eta ingelesez \"Scottish National Party\") Eskoziako zentro-ezkerreko alderdi politikoa da, Eskoziaren independentzia aldarrikatzen duena.\nGaur egun Eskoziako alderdi politikorik handiena da, kideei dagokionez, eta Erresuma Batu osoko hirugarrena, laboristen eta kontserbadoreen atzetik. Europako Parlamentuan Eskoziak dituen 6 eserlekuetatik 2 ditu, Erresuma Batuko Komunen Ganberan hirugarren indarra da Eskoziako 59 eserlekuetatik 54 izanda, eta Eskoziako Parlamentuan 129tik 63 ditu. Era horretan, lehen indarra da Eskoziako Parlamentuan eta Eskoziako Gobernua osatzen du, Nicola Sturgeonen agintepean.\nHistoria.\n1934. urtean sortu zen National Party of Scotlandek eta Scottish Partyk bat egin zutenean. 1945ean lortu zuen lehen eserlekua Erresuma Batuko komunen ganbaran, baina Robert McIntyrek uko egin zion postua hartzeari bere burua independentistatzat zeukalako.\n1967an Winnie Ewingek laboristak garaitzea lortu zuen ordura arte beraien barruti sendoa zen Hamiltonen. Horren ondoren, SNPren indartzea areagotu egin zen Eskozia osoan zehar. 1974an Eskoziako botoen herena lortu zuten, eta 11 eserleku irabazi zituzten Westmisterren.\n1999an Eskoziako \"devolution\" prozesuaren ondoren zabaldutako parlamentuan bigarren indarra izan dira, laborista eta liberal demokratek osatutako gobernuari oposizioa eginez.\n2007ko maiatzaren 3an egindako hauteskundeetan (Eskoziako parlamentua berritzeko hauteskundeak) Eskoziako alderdi bozkatuena izan da, urte askotan nagusitasuna eduki duen Alderdi Laborista bigarren postuan utziz.\nErrereferendumean ezezkoa atera eta Salmondek dimitutu ostean azaroan egingo zuen batzarra SNP Eskoziako Alderdi Nazionalistak. Orduan utziko zuen Alex Salmondek Eskoziako lehen ministro kargua eta SNPko buruzagitza, eta han erabakiko zuten zein izango zen haren ordezkoa.\n2014ko irailaren 24an, Nicola Sturgeonek iragarri zuen bere burua aurkeztuko zuela. Glasgown egindako agerraldi batean iragarri zuen Eskoziako lehen ministrorde kargua utziko zuela SNPko buruzagitza eta lehen ministro kargua hartzeko asmotan.\nEgun berean zabaldu zenez, SNPk 32.000 afiliatu zituen lehen, eta erreferendumari esker, 57.000 zituen. Erresuma Batuko alderdi handienetan hirugarrena zen. Urriaren 15ean jakin zenez, irailaren 18ko erreferendumaren kanpaina hasi aurretik, 25.000 afiliatu zituen SNPk. Independentziaren aldeko beroaldiari esker, 80.000 baino gehiago zituen, eta Erresuma Batuko hirugarren alderdia bilakatu zen.\nIrailaren 14ean, Nicola Sturgeonek SNPko agintea hartu zuen Eskozian.\nIdeologia.\nGaur egun zentro-ezkerreko alderditzat jotzen den arren, historian zehar bilakaera garrantzitsu baten ondorio izan da. Eztabaida ideologikoak egon ziren National Party of Scotlandeko ezkertiarren eta Scottish Partyko eskuindarren artean.\n1960ko hamarkadan hasi zen ezkerreko bilakaera. Alderdiaren batzar nazionalean onartutako zenbait dokumentuk sozialismoaren aldeko jarrera azaltzen zuten. William Wolferen gidaritzapean izaera sozialdemokrata indartzeko nahia agertu zuten, hauteskundeetan laborismoaren aldeko zen beraien herrian arrakasta handiagoa lortu ahal izateko. Horretarako sindikatuen elkartea sortu zuten, besteak beste.\n1970eko hamarkadan zehar, alderdiko buruzagitzak ezkerrerako joera indartzeko asmoa agertu zuen, baina kontserbadoreekin lehian zeuden zenbait alderdikidek (historian zehar kontserbadoreenak izan diren hauteskunde barrutietako kideek) joera hori moteltzea nahi zuten, kontserbadoreei ere lehia irabazi ahal izateko.\n1979an alderdi barneko talde batek izaera sozialdemokrata kendu eta sozialista jartzea eskatu zuen. Beste talde batek, aldiz, ezker-eskuina ardatza gainditu eta SNP Eskoziaren alderdia bihurtzea eskatu zuen, alde abertzalea indartuz.\nEzker-eskuin gatazkaz gain, SNPren baitako eztabaida garrantzitsuena gradualisten eta fundamentalisten artekoa da (independentzia lortzeko bideei buruzkoa): lehenengoek pausoz pauso lortu nahi dute, \"devolution\" prozesua probestuz; bigarrenek, ordea, independentzia lortzeko indar gehiago egitea eskatzen dute.\nEuropako Parlamentuan EFA-Europako Aliantza Librea alderdian lan egiten dute. Bereziki Galesko Plaid Cymru alderdi abertzalearekin dute harreman estuena."}
{"id": "46347", "revid": "336", "url": "https://eu.wikipedia.org/wiki?curid=46347", "title": "Fianna F\u00e1il", "text": "Fianna F\u00e1il - Alderdi errepublikanoa (, ; irlanderazko \"Fianna F\u00e1il\" izendapenak euskaraz \"Patuaren Gudariak\" esan nahi du) 1932tik Irlandako Errepublikako alderdi handiena da, agintean denboraldi luzeenak igaro dituena ere badelarik.\nUsadioz Irlandan alderdi politiko hau 1922ko Itun anglo-irlandarra, Irlandaren Banaketa eta Irlandako Estatu Askearen aurka eta Irlandako Errepublikaren alde agertu zirenen ondorengoekin irudikatu ohi da. Aldiz, itun horren, Irlandako Estatu Askearen eta Irlandaren banaketaren alde jarri zirenak Fine Gael alderdiak ordezkatu ohi ditu. Nahiz eta gaur egun jada, eta hamarkada ugari iragan ostean, usadiozko banaketa hori hain garbia ez izan.\nHistoria.\nItun Anglo-irlandarraren aurkakoek, ordura arte Sinn F\u00e9in alderdiko buruzagia zen \u00c9amon de Valera buru zutela, Irlandako Estatu Askeko parlamentuan eserlekuak hartzear uko egin ziotenei, bertan sartzeko Britainia Handiko erregeari men egin eta leial izateko zina egin behar zelako, bai eta Irlandaren banaketa eta Ipar Irlandaren sorrerarekin ados ez zeudelako. Irlandako Gerra Zibila amaitzean, Itunaren aurkakoek errepresio gogorra jasan behar izan zuten.\n1926. urterako jada \u00c9amon de Valerak jarrera abstentzionista horrek inora eramaten ez zituztela eta atzean utzi behar zutela ikusi zuen. Berak eta bere aldekoek Irlandako Estatu Askeko legebiltzarrean parte hartzen hasi eta bide pragmatikoago bati ekitea erabaki zuten, Irlandako eredu politikoa pixkanaka ideal errepublikarrera gerturatu eta azken helburu gisa Irlandako Errepublika aldarrikatu. Une horretan, Irlandako Estatu Askeko hauteskundeetara aurkezteko Fianna F\u00e1il alderdi sortu zuten, eta alderdi honek Estatu Askea onartu zuen. Bestalde, onartu ez zuten errepublikano bakan eta erradikalenak ia desagertzeko zorian zegoen Sinn F\u00e9in alderdira edota beste alderdi txikietan sakabanatu ziren.\n1932rako Fianna F\u00e1il alderdia Irlandako Estatu Askeko alderdi bozkatuena bihurtu zen eta epealdi labur batzuetan izan ezik bere esku eduki izan du Irlandako gobernua.\n2008ko maiatzean Bertie Ahern alderdikideak Taoiseach edo Irlandako gobernuburu kargua utzi zuen. Ordutik aurrera Brian Cowenek hartu zuen bere tokia, gobernuko eta alderdiko buruzagitza, hain zuzen. 2011ko hauteskundeetan porrot handia jasan zuen, eta lehen postutik hirugarrenera igaro zen, Fine Gael eta Alderdi Laboristaren atzetik."}
{"id": "46348", "revid": "90204", "url": "https://eu.wikipedia.org/wiki?curid=46348", "title": "Europako Aliantza Askea", "text": "Europako Aliantza Librea Europa mailako alderdien federazio bat da. Bertako alderdiak estaturik gabeko herri eta nazioetakoak dira, eta beraien herrientzat independentzia edo, gutxienez, autonomia maila altua eta garapen ekonomiko eta sozial iraunkorra lortu nahi dituzte. Era berean, autodeterminazio eskubidea, giza-eskubideak eta demokrazia parlamentarioa defendatzen dituzte.\nEuropako Parlamentuan Berdeekin batera lan egiten dute, Berdeak-Europako Aliantza Librea taldearen baitan.\nLorena Lopez de Lacalle Arizti euskalduna (Eusko Alkartasuna) da une honetan (2020an) bere presidentea.\nAlderdi kideak.\n2015ean, hau zen alderdi federatuen zerrenda: "}
{"id": "46352", "revid": "284", "url": "https://eu.wikipedia.org/wiki?curid=46352", "title": "Scottish National Party", "text": ""}
{"id": "46354", "revid": "96586", "url": "https://eu.wikipedia.org/wiki?curid=46354", "title": "Leon XIII.a", "text": "Leon XII.a () jaiotzez Vincenzo Gioacchino Raffaele Luigi Pecci Prosperi Buzzi, (Carpineto Romano, Elizaren Estatuak, gaur egungo Italia, 1810eko martxoaren 2 - Erroma, 1903ko uztailaren 20a) Eliza Katolikoko Aita santu izan zen 1878ko otsailaren 20tik bere heriotza egunera arte.\nHaurtzaroa eta lehen ikasketak.\nLazioko familia aristokratiko batean jaio zen. Ludovico Pecci eta Anna Prosperi Buzzi kondeen zazpi seme-alabetatik seigarrena zen.\nViterboko jesuiten ikastetxean ikasi zuen. Vatikanoko diplomazia akademian graduatu zen 1832an eta teologian doktoratu 1836an \"Collegio Romano\" ikastetxean. 1837an zuzenbidean doktoratu eta apaiztu zen. Horrez gainera, Aita santuaren laguntzaile izan zen, hainbat kargutan.\nGotzaintza eta kardenaltza.\n1843an Damietako artzapezpiku izendatu zuten eta Bruselara bidali zuten Aita Santuaren nuntzio, 1846ra arte. Perugiako gotzain izendatu zuten, eta 1856an Pio IX.ak kardenal izendatu zuen.\nAita santu.\nKardenal izendatu ondoren Italiaren batasuna burutu zen, eta, ondorioz Elizak bere estatua galdu zuen. Pecci kardenala nahiko moderatua zen gai horretan, eta horregatik Italia eta Eliza Katolikoaren artean bakea lortzeko pertsona aproposa zela uste izan zuten. Konklabe labur baten ondoren Aita Santu izendatu zuten, Leon XIII.a izenaz, 1878ko otsailaren 20an.\nLeon XIII.aren garaiko egintzarik garrantzitsuena Eliza gizarte arazoez arduratzen hastea izan zen. Hasieran giro akademikoko aldaketak egitera mugatu zen arren, 1891n \"Rerum novarum\" entziklika kaleratu zuen (\"Gauza berrien gainean\"). Aberats gutxi batzuek behartsuen gainean burutzen zuten zapalkuntza ekonomikoa salatzen zuen bertan. Langileen soldata duina eta sindikatuak sortzeko eskubidea aldarrikatzen zituen, nahiz eta, aldi berean, komunismoa, sozialismoa eta anarkismoa erabat gaitzetsi. Demokraziaren aurrean jarrera nahiko itxia defendatu zuen, gizakien arteko desberdintasunak berezkoak eta beharrezkoak zirela azpimarratuz. Jabetza eskubidea eskubide ukaezina zela esan zuen, eta sozialismoa ametsezkoa, gorrotozkoa eta Jainkoaren aurkakoa iruditzen zitzaion.\nEuropako hainbat gatazkatan eskuhartze erabakiorra izan zuen, besteak beste Alemaniako inperioan katolikoek jasatzen zuten diskriminazioari amaiera eman zion, Frantziako III. Errepublika onartu zuen eta Europako herrialde guztiak batzartu zituen bake konferentzia baterako (Errusiako tsarrak eta Herbehereetako erreginak eskatuta).\nEuropatik kanpo, aurrerapauso garrantzitsuak egin zituen. Ameriketako Estatu Batuetako eliza indartu zuen eta misio jarduera sendotu zuen, bereziki Afrikan. Ekumenismoan, lehen pausoak eman zituen anglikano eta ortodoxoengana gerturatuz.\nBitxikeria.\nLeon XIII.a izan zen historian ahotsa grabatu zitzaion lehen Aita santua. Interneteko helbide honetan ikus eta entzun daiteke Aita santu hura Agur Maria otoitza esaten."}
{"id": "46357", "revid": "1484", "url": "https://eu.wikipedia.org/wiki?curid=46357", "title": "Mariano Rajoy", "text": "Mariano Rajoy Brey (Santiago de Compostela, Coru\u00f1a, 1955eko martxoaren 27a) espainiar politikaria da. Espainiako Gobernuko presidentea izan zen 2011ko abenduaren 21etik 2018ko ekainaren 1 arte, zazpi urtez Kongresuan oposizioaren buru izan ondoren. Bi aldiz jarraian izendatu zuten Espainiako Gobernuko presidente (2011 eta 2016), harik eta 2018ko ekainaren 1ean zentsura-mozio baten bidez, Pedro S\u00e1nchezek postu horretan ordezkatu zuen arte.\nBizitza.\nAlianza Popularraren hautagai izan zen 1981eko Galiziako hauteskundeetan, bai eta eserlekua lortu ere. 1988an, alderdiaren Galiziako adarraren buru izendatu zuten. 1989an, alderdiak izena aldatutakoan, estatuko politikara egin zuen jauzia.\nAlderdi Popularrak Espainiako 1996ko hauteskundeak irabazi ondoren, administrazio publikoen ministro izendatu zuten. 1999 eta 2000 artean kultura ministroa izan zen. 2000ko Espainiako hauteskunde orokorrek alderdiari gehiengo osoa ekarri ziotenean, Rajoy presidenteordea eta gobernazioaren ministroa izendatu zuten. 2001ean barne ministro izendatu zuten baina 2002an berriz ere gobernazioaren ministerioaz arduratu zen. Gobernuaren bozeramale izendatu zuten halaber.\n2003an, 2004ko Espainiako hauteskunde orokorretarako Alderdi Popularraren hautagaia izendatu zuten, eta kargu guztiak utzi zituen. 2004ko hauteskunde haiek galdu zituen, eta 2004az geroztik oposizioaren burua izan zen. 2008koak ere ez zituen irabazi, Alderdi Popularra bigarren indarra izan baitzen, PSOEren ondoren.\n2011ko Espainiako hauteskunde orokorrak gehiengo osoz irabazi zituen, eta Espainiako presidente bilakatu zen. 2015eko Espainiako hauteskunde orokorrak ere Rajoy buru zuen Alderdi Popularreko zerrendak irabazi zituen, baina gehiengo osorik gabe; ezein alderdik ez zuen Gobernua eratzerik lortu, eta horren ondorioz 2016an automatikoki Espainiako Gorteak desegin ziren. Espainiako trantsizioaz geroztik izan den legealdirik motzena izan zen. Bien bitartean, Rajoyk Espainiako jarduneko lehendakari izaten jarraitu zuen. 2016ko ekainaren 26an, 2016ko Espainiako hauteskunde orokorrak ere gehiengo soilez irabazi zituen Rajoy buru zuen Alderdi Popularreko zerrendak; eta urriaren 29an, Ciudadanos, Nafar Herriaren Batasuna, Kanariar Koalizioa eta Asturias Foroa alderdien babesarekin, Rajoy Espainiako lehendakari karguan berretsi zuten.\n2018ko maiatzaren 24an, G\u00fcrtel aferaren epaia argitaratu zen. Alderdi Popularreko 29 pertsonari guztira 349 urteko kartzela zigorra ezarri zitzaion. Ondoren PSOEk Rajoyren aurkako zentzura-mozio bat aurkeztu eragin zuen, Pedro Sanchez lehendakari bezala ezarriko zuena. Ekainaren 5ean Rajoyk Alderdiko lehendakaritza eta diputatu-akta utzi zituen."}
{"id": "46361", "revid": "512", "url": "https://eu.wikipedia.org/wiki?curid=46361", "title": "Tavastia", "text": "H\u00e4me, Tavastland edo Tavastia, Finlandiako antzinako probintzietako bat da, herrialdearen erdialdean kokatua. Benazko Finlandia, Ilandia, Pohjanmaa, Satakunta eta Savonia probintziekin egiten zuen muga eta Suediar erresumako mugako lehen defentsa-gunea zen.\nAdministrazioa.\nGaur egun probintzia Hegoaldeko Finlandian eta Mendebaldeko Finlandian banatuta dago, hala ere antzinako loturak mantentzen jarraitzen dituzte bertako biztanleek.\nHistoria.\nH\u00e4men historiaurrea suediarren bigarren gurutzadarekin bukatu zen, 1239. urtean. H\u00e4me gaztelua edo Tavastehus gaztelua eraiki zuten gaur egungo H\u00e4meenlinna hirian,\"triangelu defentsa\"ko azkenengo gaztelua. P\u00e4hkin\u00e4saariko Akordioarekin bat gazteluak bere egoera defentsiboari egoteari utzi eta probintziako administrazioaren erdigunea bilakatu zen.\nH\u00e4me, Suediaren menpe egona XII. mendetik, Errusiaren menpe gelditu zenean hautsi zen XIX. mende hasieran. Gaur egun, ez da probintzia bat, baina ondare historiko bezalakoa da. Industrializazioaren ondoren Tampere bilakatu da hiri garrantzitsuena baina H\u00e4meenlinna hiriburu historikoa izaten jarraitzen du.\nArmarria.\nUrrezko katamotz bat ageri da armarrian, atzekalde gorri baten gainea. Goian zilarrezko sei puntako hiru izar ageri dira eta behealdean aldiz, zilarrezko lau arrosa, dukerri bat izanaren oroimena.\nDuela asko, katamotza, herrialde honetako animalia komun bat zen, baina XVII. mendeko Izotz Aro Txikiaren ondorioz, hegoalderantz migratu behar izan zuen, eta ordudanik bertan aurkitu ezineko animalia da."}
{"id": "46362", "revid": "499", "url": "https://eu.wikipedia.org/wiki?curid=46362", "title": "Hame", "text": ""}
{"id": "46363", "revid": "880", "url": "https://eu.wikipedia.org/wiki?curid=46363", "title": "Sozialdemokrata", "text": ""}
{"id": "46364", "revid": "336", "url": "https://eu.wikipedia.org/wiki?curid=46364", "title": "Karlismo", "text": "Karlismoa Espainian XIX. mendean sortutako mugimendu politiko legitimista antiliberal bat da, espainiar tronuan Borboien dinastiaren lerro alternatibo bat defendatzen zuena, Karlos Maria Isidroren aldekoa hasieran. Bere sorreran, Antzinako Erregimenera itzultzea aldarrikatzen zuen. Euskal Herrian, Nafarroa Garaian bereziki, indar handia izan zuen.\nKarlismoak bere nortasun politikoa XIX. mendeko bi gerra nagusitan definitu zuen, Hego Euskal Herria erdigune izan zutenak. Bigarren Karlistaldiaren ondoren, Espainiako Berrezarkuntzako lege markoaren barnetik bideratu zuen bere ekimen politikoa, Tradizionalismoaren mugimenduan. XX. mende hasieratik, hainbat banaketa izan zituen, baina Espainiako Bigarren Errepublikaren kontra Elkarte Tradizionalistan gotortu zen.\nItaliar faxismoaren eragin gero eta handigoaz, 30eko hamarkadan haren aholkularitza eta laguntza militarra jaso zuen, eta Espainiako Gerra Zibilari hasiera ematen protagonismo berezia izan zuen. Posizio erabakigarri horrek eta gerraren bilakaerak bere nortasun politikoa markatu zuten, Francoren diktadurari atxikia eta asimilatua. Hala ere, Frankismoarekin bateratze horrek tentsio handiak, etsipenak eta barne zatiketak ekarri zizkion. \nBada, XX. mendearen bigarren erdian, karlismoa bitan zatitu zen, eta zatiketa horrek forma politikoa hartu zuen Francoren diktaduraren amaieran eta Trantsizio hasieran: alde batek, gazte askok, sozialismo autogestionarioaren alde egin zuen, Karlista Alderdian (Euskal Herriko Karlista Alderdia, EKA, Euskal Herrian); beste batek, berriz, tradizionalismo kontserbadorea defendatu zuen, eta Comuni\u00f3n Tradicionalista Carlista (CTC) alderdia sortu. Karlismoak bere botere gehiena galdu zuen 80ko hamarkadan.\nKontzeptua.\nKarlismoa ehun eta berrogeita hamar urtetik gora iraundako mugimendu politikoa da eta, aldarrikapen dinastikoaren azpian, \u00f1abardura desberdineko aldaera politikoak aterpetu ziren. Muturreko katolizismoa, absolutismoaren zaletasuna eta tradizionalismoa aipatu izan dira haren ezaugarri nagusitzat. Hala ere, eskuindar joerako formen ondoan, zenbaitek errepublikar balioak eta herri altxamenduaren ezaugarriak identifikatu dituzte. Bestalde, karlismoak Hego Euskal Herrian aurkitu zuen bere indargune nagusia eta, beraz, euskal lurraldeko ezaugarri bereziak izan zituen bertan.\nKarl Marxek honela definitu zuen karlismoa: \"Karlismoa mugimendu libre eta herrikoia da, tradizio liberalenen eta erregionalisten aldekoa (...) eta liberal deitutakoek, berriz, militarren, kapitalisten, aristokrazia latifundistaren eta interes-talde sekularren babesa dute\". Alde horretatik, bat egin zuen Agosti Xahok Hego Euskal Herriko orduko gatazka armatuaz adierazi ikuspegiarekin. \nEuskal Herriko altxamendu karlistaz, Victor Hugok ondorengoa adierazi zuen: \"Eskubideen herriak, foruen nazioak, oihu egin zuen: 'Gora Errege garbia'. Euskal askatasun zaharrak bat egin zuen Espainia eta Indietako monarkia zaharrarekin, espiritu iraultzailearen kontra (...)\". Oro har, bat dator ikuspegi horrekin Jose Mari Esparza eta, Manuel Tu\u00f1\u00f3n de Lara historialariaren hitzak gogora ekarriz, kontzientzia nazionala piztearen lehenengo adierazpidetzat jotzen du.\nHistoria.\nTestuingurua.\nEspainia krisi politiko eta ekonomiko larrian zen Penintsulako Gerraren garaitik. Estatuaren diruzaintza porrot eginda zegoen, eta diru-sarrerak eskuratzeko bitartekorik gabe. Fernando VII.a errege berrezarriak Erregimen Zaharrari eutsi nahi zion, absolutismoan oinarrituta eta euskal lurraldeetako (\"Provincias Exentas\" edo \"Provincias Vascongadas\" deituak) erregimen politikoa mantenduz. Kontra zituen liberalak, baina horietako asko erbestean ziren 1823tik, Ingalaterran eta Frantzian.\nFernando VII.aren erreforma ekonomikoko ahaleginek huts egin zuten eta, bere burua zahar ikusita, erbesteratu liberalei barkamena eman eta itzuli egin ziren (tartean zela Juan \u00c1lvarez Mendizabal, 1834an), baita haietako batzuk gobernuan onartu ere. Berrespen Pragmatikoa (\"Pragm\u00e1tica Sanci\u00f3n\") sinatu zuen 1830ean, erregetzan oinordekoa bere alaba Isabel II.a izan zedin, eta ez Karlos anaia.\n1833an, Isabel II.a erregina aukeratu zuten eta, ume bat izaki, Fernando VII.aren laugarren emazte Maria Kristina Borboikoa erreginaorde; bada, bere alde izan zituen liberalak ('kristinatarrak'/\"cristinos\"). Karlos infantearen alde, berriz, erregezaleak (absolutistak) izan ziren. 1833ko urrian, gainera, Javier de Burgos ministro liberalak estatuko lurralde-administrazioak berdindu zituen bere erabakiz, baita Hego Euskal Herrian haserrea areagotu ere.\nKarlistaldiak.\nKarlistaldiak edo karlista gerrak XIX. mendeko hiru garaitan Espainian gertatutako gerra zibilak izan ziren. Europako historian errege-nahien arteko azken gerrak izan ziren. 1833 eta 1876 artean karlistek \u2014Karlos infantea (Karlos V.a izango zena) eta bere oinordekoen jarraitzaileak\u2014 zenbait aldiz \"Jainkoa, Aberria eta Erregea\" lelopean matxinatu eta balio tradizionalak (legitimismo eta katolizismoa) aldarrikatu zituzten liberalismo hasieran eta gero errepublikazaletasunaren aurka.\nKarlistaldien erdigunea Hego Euskal Herria izan zen, karlismoaren aldarrikapen dinastikoei euskal lurraldeetako bereizgarriak gehitu zitzaizkiolako: foruen auzia. Karlismoaren baitan ideia desberdinak elkartzearen ondorioz, karlistek joera eta interes desberdinak agertu zituzten gerrek aurrera egin ahala. Hiriburuetan izan ezik, herritar gehienek Karlos erregegaien alde egin zuten. Matiner-en Gerra (gutxi baino gehiagotan Euskal Herriaz kanpora 'Bigarren Karlistaldi' deitua) Katalunian nabarmendu zen (Euskal Herrian hutsala), baina Euskal Herrian bereziki bigarren gerra handia nabarmendu zen. Azken karlistaldi honetan, sinbolismo handiko Jurramendiko (Lizarrerria) bataila izan zen (1873ko maiatzaren 9an), karlistek beren ikur nagusietako bat bilakatutakoa, gudu garrantzitsua izan baitzen.\nHauteskundeetako karlismoa.\n1876ko porrotak auzitan jarri zuen berriz karlismoak boterea eskuratzeko zuen estrategia. Canovas del Castillok foruak desegin (1876) eta liberal kontserbadoreen eta liberal progresisten txandakako gobernu-sistema ezarri zuen Espainian, \"turnismoa\" deitu izan dena. Karlistak hauteskundeetan parte hartzen hasi ziren, eta arrakasta izaten hasi zen. Aukera politiko karlistek bere egin zuten foruak berrezartzeko aldarrikapena.\nHala ere, mugimenduak joera desberdinak biltzen zituen eta, 1888an, integristak banandu ziren mugimendutik. Karlismoaren inguruan, \"La Tradici\u00f3n Navarra\" eta \"El Pensamiento Navarro\" egunkariak plazaratu ziren (1893 eta 1897). 1919an, Juan V\u00e1zquez de Mella espainiar teorialariaren zaleak banandu egin ziren karlismotik, baita zenbait intelektual eraman berarekin ere (V\u00edctor Pradera), nahiz eta karlismoaren gehiengoak ez zion jarraitu. Mellaren zaleak mauristekin hasi ziren lankidetzan, eta Miguel Primo de Riveraren gertukoak izan ziren. Hain zuzen, gertutasun horrek ahuldu egin zituen karlistak, diktadurak (1923-1930) ezin hobe bateratzen baitzituen aukera monarkiko eta katolikoak.\nAldiz, Espainiako II. Errepublikaren etorrerak karlismo flakatua indarrez biziberritu zuen, Errepublika 'laizista eta lotsagabea' karlisten izateko arrazoi bihurtuta. Gero eta gehiagok bat egin zuten karlistekin eta, 1932ko urtarrilean, karlismoaren hiru joerek bat egin zuten indar handiz, \"Comuni\u00f3n Tradicionalista\" alderdian. Errepublikaren aldian antolakuntzarako eta propagandarako egundoko kemena erakutsi zuen eta, ordu arte inoiz presentzia nabarmenik ez izandako lurraldeetara hedatu ez ezik (Andaluzia mendebaldea), ohiko gotorlekuetan, Nafarroan bereziki, nagusitza lortu zuten. 1932tik, Errepublika indarkeriaz hondoratzeko asmoa umotu zuten, eta karlismoak kutsu faxista hartu zuen, Erreketea talde paramilitarra birsortuz eta, horretarako, Mussoliniren Italian entrenamendua jasoz, Manuel Fal Conde gidari zutela.\nEspainiako Gerra Zibila eta diktadura.\nNafarroa Garaia izan zen karlisten indargune nagusia. 1936an, \"Comuni\u00f3n Tradicionalista\"k euskal lurralde horretan 60 zirkulu karlista zituen, batzordeak 217 herritan, 6.360 errekete [paramilitar] 9 tertziotan antolatuta, baita 5.000 emakume biltzen zituen emakumeen batza ere (\"Margaritas\"). 1936ko uztailean, Raimundo Garc\u00eda Garc\u00eda eta Rodeznoko kondearen bitartekaritzaz, Ignacio Baleztenak nafar karlisten atxikimendua eman zion Mola jeneralaren estatu kolpe militarrari, Nafarroan nagusitza eskuratzearen truke.\nHala ere, gerrak aurrera egin ahala, tentsioak agertu ziren falangistekin eta militarrekin, eta erregimen kolpista berriak xurgatu egin zuen karlismoa, bere mugimenduan integratuz: \"Falange Espa\u00f1ola Tradicionalista y de las JONS (FET y de las JONS)\" (1937). Autonomiaren galera horrekin, tentsioak areagotu egin ziren 40ko hamarkadan, baita istiluak gertatu ere (Iru\u00f1ea, Bilbo, etab.). Karlistek, diktaduraren erregimen barruan arituz ere, askotariko jarrerak hartu zituzten orduan: kolaboratzaile otzanak, isiltasun kritikoa edo kontrako jarrera irekiagoak.\n50eko hamarkadatik aurrera, karlismoaren joera demokrata, sozialista eta federalista bat umotu zen, Karlos Hugo Borboi-Parmakoa buruzagi hartuta eta Alderdi Karlista (1970) osatuz. 1968 eta 1969an, Karlos Hugo Espainiatik kanporatu eta Juan Carlos Borboikoa Francoren oinordeko izendatzearekin batera, protesta biziak eta istiluak izan ziren Iru\u00f1ean eta Lizarran bereziki, Francori \"traidore\" deitu zioten, atzerriko prentsak \"gerra garaitik izandako protesta garrantzitsuenak\" deitutakoetan. Aldiz, aurrez aurre izan zituen erregimenarekin bat egiten zuten joera kontserbadoreak.\nGaur egun.\n1976an, Jurramendi aldarrikapen eta ospakizun eguna ospatzen ari zirela, Francoren jarraitzaileak, italiar neofaxistak lagun zituztela, ezkerreko karlisten aurka tiroka hasi ziren, 2 pertsona hil eta hainbat jende zaurituz. Gertaera horrek mugimenduaren gainbehera eta ia desagerpena iragarri zuen. Franco diktadorea hil ondoren, 1976tik aurrera, Alderdi Karlistaren hauteskundeetako emaitzak txarrak izan ziren. Hurrengo hauteskundeetan berretsi egin ziren emaitzok, barruko zatiketak areagotuta. 1981ean, karlisten hedabide ezagunena, Iru\u00f1eko \"El Pensamiento Navarro\" egunkaria desegin egin zen. Euskal Herrian, Euskal Herriko Karlista Alderdiak jarraitu du, oso indar gutxirekin.\n2010eko martxoan Karlismoaren Museoa delakoa zabaldu zuten Lizarran, ekimen instituzionala dena. Urte bereko abuztuaren 18an Carlos Hugo Borboikoa azken erregenahi karlista zendu zen.\nSinboloak.\nOriamendiko Martxa karlismoaren ereserkia da. Izena 1837an izen bereko mendian egindako gudutik datorkio. Kondairak dio karlistek, liberalak menderatu eta gero, haien kanpamenduan Britainiar Legio Laguntzailearen musikagile batek egindako eta donostiar liberal batek moldatutako partitura topatu zutela, eta karlistek berek hitzak emango zizkiotela. Jatorrizko hitzak gipuzkeraz zeuden.\nGoiburua, berriz, Jaungoikoa, aberria, erregea dute, 1814an Vienako Batzarrean aldarrikatutako \"Tronua eta Aldarea\" goiburuaren baliokidea dena."}
{"id": "46365", "revid": "880", "url": "https://eu.wikipedia.org/wiki?curid=46365", "title": "Karlista", "text": ""}
{"id": "46366", "revid": "880", "url": "https://eu.wikipedia.org/wiki?curid=46366", "title": "Karlismoa", "text": ""}
{"id": "46367", "revid": "56334", "url": "https://eu.wikipedia.org/wiki?curid=46367", "title": "Anarkia", "text": "Anarkia (antzinako grezierazko jatorri duten \"an\" aurrizkitik \u2014eza adierazten duena\u2014 eta \"arkia\" atzizkitik \u2014hierarkia\u2014) aginpidearik eta hierarkiarik gabeko gizartea izendatzeko erabiltzen den terminoa da. Era gaitzesgarrian, gizarte kaosa, nahasmendua eta anomia izendatzeko ere erabili izan da.\nAnarkia hitza Antzinako Greziatik dator, \u00ab\u1f00\u03bd\u03b1\u03c1\u03c7\u03af\u03b1\u00bb (\"Anarkhia\"). Hitz honek, bi zatiz osatuta dago, \"Ez\" edo \"gabe\" esan nahi duen greziar aurrizkia (\u1f00\u03bd) eta \"jatorria\", \"Printzipioa\", \"Boterea\" edo \"mandatua\" esan nahi duen greziar erroa. Terminoaren etimologiak, oro har, printzipio zuzentzailerik eta jatorrikorik ez duena izendatzen du. Hau da, \"Apriorismorik eza\", \"Araurik eza\", \"Hierarkiarik eza\", \"Autoritaterik eza\" edo \"gobernurik eza\", eta balio du estaturik edo botere publikorik gabeko egoerak izendatzeko. Autarkia (norberaren gobernua) filosofia moralaren kontzeptua ez bezala, anarkia ordena politikoko egoera bati dagokiona.\nFilosofia politikoan anarkia hitza polisemikoa da, kaos politiko edo gobernu modu bezala erabiltzen delarik. Nazioarteko harremanen doktrinaren arloan, nazioarteko harremanen anarkia esaten zaio nazioarteko zuzenbidearen aurrean estatuak autonomoak direla uste izateari, nazioko gobernuei buruzko munduko gobernurik ez dagoen heinean.\n\"Anarkia\" terminoa.\nEtimologia.\nAnarkia hitza, grezieratik dator,\u00ab\u1f00\u03bd\u03b1\u03c1\u03c7\u03af\u03b1\u00bb (\"Anarkhia\"), eta a aurrizkiaz osatua dago \u2013 pribatiboa an \u2013 (Grezieraz \u03b1\u03ba, \"gabe\" edo \"ez\"), arkh\u00ea hitzarekin parekatua (grezieraz \"jatorria\", \"Printzipioa\", \"Boterea\" edo \"agintea\") . Honek \"printzipio eza\", \"araurik eza\", \"buruzagitzarik eza\", \"autoritate eza\",eta \"gobernurik eza\" esan nahi du.\nBere erabilpen ohikoenetako batean, anarkiak kaosa, desordena (antolatuaren kontrakoa)... ekartzen du gogora.\n\"Anarkia\" eta \"anarkista\" terminoak libreki erabili ziren, zentzu politikoan, XIII. mendean Filipe IV.a Frantziakoak bere ordenantzetan hitz hauek sarri erabiltzen zituen desordena edo kaosak izendatzeko. Hitzari esanahi berri bat gehitu zitzaion, gizabanakoak autoritate baten mende ez dauden sistema edo erakunde baten baliokidea, Pierre Joseph Proudhonek Zer da jabetza? (1840) argitaratu zuenean; mugimendu sozial anarkistaren aitzindari gisa ezarri zuen liburua. Izenburuari erantzun ondoren (\"jabetza lapurreta bat da\"), autorea bere burua anarkistatzat jotzen duen lehen gizona bihurtu zen, eta anarkiaz zer ulertzen duen zehaztu zuen: \"Nagusirik eta subiranorik gabeko gobernu mota bat\" .Hala ere, egile bera, 1848ko Iraultzaz geroztik, \"Anarkista\" bezala definitzeari utzi zion, bere pentsamendu erradikalerako beste hitz batzuk erabiltzea nahiago zuelarik.\nAntzinako Grezia.\nHomero eta Herodotoren arabera, anarkhia hitzak, talde armatu edo armada bat buruzagitzarik gabe zegoen egoera bat adierazten zuen. Adibidez, zazpiak Tebasen aurka (467. urtea) lanean, Eskilok, tragedia honen lehen aldiz, \u03b1\u03bd\u03b1\u03c1\u03c7\u03af\u03b1 hitza erabili zuen desobedientzia zentzuan. Izan ere, pieza horretan, Antigonak, hiriaren (edo polis) aginduak betetzeari uko egin zion; bere anaiaren gorpua lurperatuz, \"Txakurrentzako janari\" bezala erabiltzera kondenatua izan zelarik.\nJenofonte historialariak Helenikak lanean dioenez, -404. urteari \"anarkia\" deitu zioten atenastarrek. Izan ere, Atenasek Peloponesoko gerran porrot egin ondoren, Espartak hogeita hamar magistratu tiranoz osatutako gobernu oligarkikoa ezarri zion hiriari. Atenastarrek, garai hartan Atenasen erabiltzen zen ohituraren kontra, ez zioten ohorerik eman Pitodorosi, oligarkek arkonte aukeratua izan baitzen, eta, horrela, ez zuten izena jarri nahi izan urte horreri.\nSokrates eta Platon filosofoek, euren aldetik, termino hau modu negatiboan erabili zuten, erregimen demokratikoaren forma ustel batekin lotuz. \"Errepublika\" obran, Platonek argi eta garbi salatzen zuen demokrazia, gobernarien eta gobernatuen artean nahasmena eragiten zuela salatuz, baita, neurri batean, tiraniara eramanez ere. Platonek, orduan, demokraziak sortu edo eragindako anarkiari buruzko ikuspegi oso negatiboa deskribatzen zuen: hierarkien amaiera, belaunaldien arteko eta gizon eta emakumeen arteko gatazkak, basatiak eta era guztietako gehiegikeriak.\nTerminoa frantsesez.\nFrantsesez, anarkia hitza Erdi Aroan sortu zen, Aristotelesen lanan itzulpenekin, Nicole Oresmek eginak (1320-1382) eta Karlos V.aren (1364-1380) eskaeraren ondorioz. Lan horiek ez ziren grekoaren zuzeneko itzulpenak izan, Robert Lincoln (1175-1253), Guillaume de Moerbeke (1215-1286) eta Durand d 'Auvergneren latinezko bertsioetatik abiatu baitziren, obra eta garaiko kultura ulertzen laguntzeko glosario batekin batera joan zirenak.Itzulpen horiek frantsesari eman zizkioten bereziki bere hiztegi politikoaren oinarrietako batzuk, besteak beste: d\u00e9mocratie, oligarchie, tyrannie, monarchie, aristocratie, etab. Guztira, eta Robert Taylorren arabera, Nicole Oresmek 450 hitz berri sartu zituen frantsesez, eta horien artean \"anarchie\" terminoaren frantsesezko lehen definizioa ezarri zen.\nFilosofia politiko anarkista.\nOro har, \"Anarkia\" deitzen dioten estaturik gabeko gizarte politikoki antolatua planteatzen du anarkismoak. Anarkisten ideia komuna Estatua ez dela beharrezkoa eta zuzenean kaltegarria ere badela da, askatasun kolektiboaren aurka egiten duen neurrian. Kontzeptu hori, kontsultatzen den anarkismo-adarraren arabera, horizontalismo-kontzeptuekin batera joan daiteke, hierarkiak baztertzen badu, edo boluntarismoa, hierarkiak baztertzen ez dituena eta giza harremanak nahitaez alderdien borondatezkotasunetik sortu behar direla planteatzen duena. Korronte ezberdinetako anarkistak, neurri handi batean, gizarte ideal honen forma zehatzetik bereizten dira. Eztabaida gehien sortzen duen puntua gizartearen antolaketa ekonomikoa da, mugimendu anarkistaren baitan gai horri buruzko eztabaida sakonak sortuz; horien artean handiena eta ezagunena XIX. mendearen amaieran kolektibismoaren eta komunismo libertarioaren artean gertatu zena izan zen, azken hau nagusituz. XX. mendean, anarkismo moduen arteko bereizketa ekonomikoa anarkokapitalismoaren eta anarkosozialismoaren (ideia ekonomiko sozialistak hartzen dituen anarkismo klasikoa biltzen duen kontzeptua) artean gertatu zen batez ere, bi joera horiek tradizio ideologikoetatik, testuinguru historikoetatik eta autore oso desberdinetatik datoz, nahiz eta Estatuaren teoriari buruzko ikuspegiak partekatzen dituzten.Ados dauden oinarrizko printzipioa da ez dagoela estatu bat erasorik edo anarkiarik gabeko sistema baten barruan. Esparru horren barruan, joera anarkista gehienek proposatzen dute mota bateko edo besteko borondatezko elkartze-sistema batek gizakiek Estatuaren kanpoko erakunde hertsatzaileengan fidatu diren zerbitzuak eman ditzakeela.\nAutore batzuek anarkiaren kontzeptua, gizarte ideal gisa ulertuta, akzidentearen edo ordena naturalaren kontzeptuarekin parekatzen dute.\nAnarkiak historian zehar.\nKaos politikoa.\nKaos politiko bat gerta daiteke estatu baten kolapsoaren ondorioz, ezin baitu legea aplikatu bere lurraldean, edo gatazka instituzional larri baten bidez, inor ez baita iristen Estatuko buruzagitzan jardutera, edo haren aitorpena eztabaidagai baldin badago. Hona hemen hitzaren adiera horren adibide batzuk:\nEstaturik gabeko komunitate eta gizarte antolatuak.\nBeste batzuetan, anarkia esaten zaie Estaturik gabeko komunitate txiki edo sozietate hedatuagoei -Estatu Modernoa ulertzeko modua, behinik behin- eta gizarte-bizikidetzako erakundeak akordio askearen bidez eratzen dira edo berez sortzen dira, eta ez nahitaez motibazio ideologikoen bidez. Kasu hauetarako anarkia terminoaren erabilera, ziur asko, filosofia politiko anarkistek termino horri emandako aldeko erabileratik eratorriko da, baita ideologia horiek agertu aurreko gizarteetan ere.\u00a0 Elkarbizitza-modu horiek erakunde tradizionalen batera jotzen dute, hala nola familia, erlijioa, auzo-komunitatea, gremio profesionalak (gremioak barne, beste inguruabar batzuk legez kanpokoak izango liratekeenak, hala nola mafiak), kidetasun ideologikoan oinarritutako antolaketa-moduei, ekoizpen-helburuekin edo, alderantziz, bizitza-estiloarekin, edo, bestela, gizarte-bizitzaren antolaketa enpresa pribatuen ardurapean geratzen den kasuetan. Batzuetan, komunitate eta gizarte jakin batzuetarako \"anarkia\" erabilera hau anbiguoa dela dirudi, antolaketa heterodoxoaren forma bat adierazten baitu, baina kaosaren esanahia ere aipatzen du, ordena motaren bat dagoela inplikatuz, baina nolabait ezegonkorra dena."}
{"id": "46368", "revid": "56334", "url": "https://eu.wikipedia.org/wiki?curid=46368", "title": "Politika internazional", "text": ""}
{"id": "46369", "revid": "103793", "url": "https://eu.wikipedia.org/wiki?curid=46369", "title": "Aezkera", "text": "Aezkera ekialdeko goi-nafarreraren azpieuskalki bat da, Nafarroa Garaiko Aezkoa ibarreko berezko euskalkia. Pirinioetako Auritzera eta Zaraitzuera euskalkien artean dago, nafar-lapurtera euskalkitzat hartzen den arren.\n1970. urtea, 535 aezkerazko euskaldun behintzat baziren. Euskarabidearen arabera, desagertzeko arrisku larrian dagoen euskalkia da, eta bere transmisio naturala eten egin da, nahiz eta bere egoera ez den zaraitzuerarena bezain desesperatua. Hala ere, iluna da aezkeraren etorkizuna, haraneko hainbat herritan (Abaurrepea, Aribe, Garaioa) bertako euskara erabat itzali delako, beste batzuetan itzaltzeko bidean dagoelako, eta aezkera dakiten hiztun gehien duten herrietan ere (Aria, Hiriberri eta Abaurregaina) transmisio-katea eten egin delako eta heldu edo adinekoen etxe barneko hizkuntza huts izatera jo duelako.\nHerriko hizkeraren aztarna anitz dago Aezkoako toponimian, esaera zaharretan eta eguneroko hainbat hitzetan.\nHistoria.\nLuis Luziano Bonapartek, 1869an, Aezkoako herri guztiak sailkatu zituen, mendebaldeko behe-nafarrera euskalkiko mendebaldeko azpieuskalkian. Pedro Irizarren kalkuluen arabera, 1860 eta 1870 artean 3 200 euskaldun inguru egongo ziren Aezkoan, guztiak aezkera hiztunak.\n1904an, \"Iru\u00f1eko gotzaindegiko Elizaren Gida eta langileen egoeraren arabera, 1904ko irailaren 1ean\", Aezkera hitz egiten zen Aezkoako herri guztietan, Orbaxtatik Aburregeinara.\nLuze Irigarairen 1935eko datuek, biztanleriaren datuekin konbinatuta, adierazten dute urte horretan Aezkoako 1 800 euskaldun izango zirela, guztiak ere aezkera hiztunak.\n1930eko hamarkadan, Aezkoako azpieuskalkiak bere nagusitasuna galdu zuen gaztelaniaren mesedetan, asmo politikoko (Frankismoa) eta izaera ekonomikoko hainbat inguruabar sozialengatik, gaztelaniaren aurrerabidea errazten zutenak. Borondatezko berezko hizkuntzaren galera hori euskaraz hitz egiteko debekuarekin batera gertatu zen. Hala, 1937an erabat debekatu zen bide publikoan euskaraz hitz egitea. Hurrengo urtean, euskara erregistroetatik kanpo uzten da, eta horren atzetik daude auzitegiak, saltokiak, eskritura publikoak, aldizkariak, eskolak, irratiak... Horrela, herri landatarrenetan, edo batzuetan ezta hori ere, euskara familiartera bakarrik baztertuta geratu zen.\nOndorioz, 1970ean beste zenbaketa bat egin ondoren, Aezkoako 535 euskaldun aezkera mintzo ziren.\n250 urtetik hona jasaten ari zen euskalduntze-ezaren prozesua 2000ko hamarkadan iritsi zen bere punturik kritikoenera, eta Aezkoan aezkera eta euskararen kontserbazio-egoera kritikoa izan zen. Gaur egun, bere transmisio naturala eten egin da, eta eremu pribatuan herri ezberdinetako pertsona gutxi batzuek baino ez dute hitz egiten. Hala ere, euskalkia edo, behintzat, euskalkiaren zati bat kontserbatzeko hainbat ekimen egiten ari dira, ibarreko haurrak euskara batuan heziak baitira.\nEzaugarriak.\nErakusleek herskari ahostuna dute hasieran: gau, gori gura: \"Joanes Iriartek gau erran zako\", \"etxe gontan bizi zire.\".. Leku adberbioak ere: gen (hemen), gor, gan. Eta gain, gainbertze... Ezaugarri hau hego nafarreran ere ezaguna da; Erronkarin eta Zaraitzun ahoskabea dute: kaur, kori, kura\nAditz laguntzailean lehen aldiko adizkiek ez dute bukaerako -n: \"nitze, ze, zire, nue, ginue, nako, zio\"...\nHiztegia.\nHona hemen aezkerari dagozkion hitz batzuk:\nGainera, herri gehienek aezkeraz dute izen tradizionala, eta gaur egungoak, euskara batuaz:\nKonparaketa.\nHoriek bat datoz, alderdi fonetiko txikiren bat izan ezik, Koldo Artolak urte batzuk geroago bildutakoekin. Hemen Auritzera eta Zaraitzuera pareko euskalkietarekin batera aurkezten dira, bertan aezkera sartu baitzen hasiera batean."}
{"id": "46372", "revid": "15795", "url": "https://eu.wikipedia.org/wiki?curid=46372", "title": "Puente del diablo", "text": ""}
{"id": "46373", "revid": "6950", "url": "https://eu.wikipedia.org/wiki?curid=46373", "title": "Xamar", "text": "Juan Carlos Etxegoien Juanarena \"Xamar\" (Garralda-Xamarrena etxekoa, 1956ko azaroaren 27a) irakasle eta idazle nafarra da.\nBiografia.\nXamar goitizena jaio eta hazi zen baserritik datorkio, Xamarrena baserritik. Frankismoaren garaian jaioa, gaztelera izan zuen ama hizkuntza eta 20 urte zituela hasi zen euskara ikasten.\nMagisteritza ikasi zuen eta irakasle lanetan aritu da batez ere.\nIbilbide literarioa.\nErreferentziazko hainbat liburu idatzi ditu eta irudiz hornitu euskararen historiari buruz. \"Orhipean: Gure herria ezagutzen\", Pamiela, (1992), du lanik ezagunena, espainolera, frantsesera, ingelesera eta katalanera itzuli baita. Liburu honek modu didaktikoan erakusten ditu Euskal Herriko historiaren, geografiaren, ohituren, kirolen eta, oro har, kultura tradizionalaren hainbat alderdi. Beste lan batzuk ere baditu: \"1898, Garralda\" (Fundaci\u00f3n Pablo Mandazen, 1998) eta \"Orekan. Herri eta hizkuntzen ekologiaz\" (Pamiela, 2001). Hirugarren lan hau gizakiaren eta hizkuntzaren arteko harremanei buruzkoa da. Soziolinguistikari buruzko ikerketa berriak eta, bereziki, Jose Maria Sanchez Carrionen \"Txepetxen\" teoria ekolinguistikoak zabaltzeko bide gisa ulertu zuen lana egileak. Bilboko Zenbat Gara euskara elkarteak bere egin ditu eta eztabaida sortu dute.\nHizkuntza eta hizkuntzaren inguruko gaiez arduratuta, han hemen ikastaroak egin ditu, hizkuntza herriaren bizitzaren muina dela ardatz harturik. Gaur egun, Euskokultur fundazioaren patronatuko kide da, besteak beste.\nSariak.\n2019. urtean Saiakera arloko Euskadi Saria irabazi zuen, \"Etxera bidean\" liburuagatik."}
{"id": "46374", "revid": "397365", "url": "https://eu.wikipedia.org/wiki?curid=46374", "title": "Hizkuntzalari", "text": ""}
{"id": "46375", "revid": "397366", "url": "https://eu.wikipedia.org/wiki?curid=46375", "title": "Rajoy", "text": ""}
{"id": "46377", "revid": "406756", "url": "https://eu.wikipedia.org/wiki?curid=46377", "title": "Ekolinguistika", "text": ""}
{"id": "46379", "revid": "336", "url": "https://eu.wikipedia.org/wiki?curid=46379", "title": "Manuel Fraga", "text": "Manuel Fraga Iribarne (Vilalba, Lugo, 1922ko azaroaren 23a - Madril, Espainia, 2012ko urtarrilaren 15a) politikaria, diplomatikoa, gaztelaniazko idazlea eta agintaria izan zen. Espainiako eskuinaren XX. mendeko politikari garrantzitsuenetarikoa izan zen. Uste osoko frankista, bere ibilbide politiko osoan 1936ko Espainiako estatu kolpearen apologista izan zen, eta frankismoaren azken urteetan diktadura hori iraunarazteko asmoz errepresio gogorra bultzatu zuen. Francisco Franco diktadorearen gobernu faxistako kideetatik, XXI. mendean oraindik politikagintzan ziharduen bakarra izan zen.\nBizitza.\nFrankismoan hasi zuen bere ibilbide politiko luzea, hainbat kargu hartuta: Turismo eta Informazioko ministroa (1962-1969), enbaxadorea Londresen, presidenteordea eta Gobernazioko ministroa. Ministro zela, hainbat eskubide zanpatzeko aginduak eman zituen: 1965ean, Loiola irratia ixteko agindu zuen, urtebetez; 1969an, \"Jakin\" aldizkaria itxiarazi zuen; eta hainbat fusilamendu eta hilketaren ardura politiko zuzena izatea leporatu diote, hala nola Julian Grimau militante komunistaren fusilamenduarena, 1961ean, Gasteizko martxoaren 3ko sarraskiarena, 1976an, eta Francisco Granado, Joaquin Delgado eta Salvador Puig Antich anarkistak garrotez hiltzearena.\nTurismoko eta Informazioko ministro zela, turismoa areagotzen saiatu zen eta nazioartean ezaguna egin zen hark bultzatutako \"Spain is different!\" kanpaina. Ingeles hizkuntzako herrialdeetan esaldi hori, egun, Espainiak bere ekonomi arazoak menderatzeko dituen zailtasunak adierazteko txantxa ironikotzat erabiltzen da. Frankismoaren zentsura pixka bat lasaitu zuen sexuari zegokionez; ez, ordea, gai politikoetan. Ospetsua izan zen, orobat, Fragak 1966an Palomares herrixkan (Cuevas del Almanzora udalerria, Almer\u00eda, Andaluzia) hartutako bainuaren antzezpena, Ameriketako Estatu Batuetako Aireko Armadako hegazkin batetik han bi bonba nuklear erori eta gero; bainu horrekin, osasunerako inolako arriskurik ez zela adierazi nahi zuen. Egiaz, ordea, Fraga Almeriako beste hondartza batean bainatu zen, Palomaresek erradiazio maila arriskutsua baitzuen; eta halaxe da gaur egun ere, istripuaz geroztik Palomaresko hondartza hondakin erradioaktiboen legez kanpoko biltegia baita, kutsatutako 50.000 metro kubo lurrekin.\n1976an Erreforma Demokratikoa alderdia sortu zuen, geroago Alianza Popular izan zena. Urte berean, Gasteizko martxoaren 3ko sarraskia jazo zen: poliziak tiroka bost herritar hil eta 150 zauritu zituen, Fraga orduko ordena indarren burua zela, eta urte hartan bertan Jurramendin bi karlista ezkertiar hil zituzten paramilitar faxistek, han ziren poliziek ezertxo ere egin gabe.\n1977an eta 1978an Espainiako konstituzioaren idazketan parte hartu zuen. Konstituzioaren zazpi txostengileetako bat izan zen arren, ez zuen haren alde bozkatu, ez zetorrelako bat Espainiari emango zitzaion autonomia erkidegoen egitura deszentralizatuarekin. 1982an oposizioaren buru bilakatu zen eta 1989an Jose Maria Aznarrrek kargua hartu arte mantendu zuen eserlekua. Europar Legebiltzarrean ere izan zen, bi urtez, baina berehala Galiziako autonomia erkidegoko presidente bihurtu zen 1990ean, hauteskundeak irabazi ondoren. Erkidegoaren presidente izan zen 2005 arte. Urte hartan, hauteskundeak irabazi arren, gehiengo osoa galdu zuen eta PSOE eta BNG sartu ziren gobernuan.\nAlderdi Popularraren ohorezko presidente izan zen hil arte. 2012ko urtarrilaren 15ean hil zen, bere ardurapean egindako krimenez auzitegietan erantzun gabe.\nFraga eta euskara.\nFragak hainbatetan hitz egin zuen euskarari buruz: 2006an eta 2010 inguruan esan zuenez, euskara \u00aboso maitagarria\u00bb da, \u00abprehistorikoa\u00bb, \u00abmuseoko hizkuntza\u00bb, \u00abhizkuntza hila\u00bb, \u00abezingo da eguneroko erabilerarako egokitu, oinarrizko sustraitzat \"haitz\" hitza duen hizkuntza prehistoriko batekin gaur egungo terminologia ezin delako eraiki\u00bb. Bere ama euskaldunari eskertzen zion euskara irakatsi beharrean frantsesa irakatsi izana, Fragaren iritziz, \u00abeuskara hizkuntza hila delako\u00bb."}
{"id": "46383", "revid": "42539", "url": "https://eu.wikipedia.org/wiki?curid=46383", "title": "Fraga", "text": "Fraga hurrengo gauzak izan daitezke:"}
{"id": "46384", "revid": "6327", "url": "https://eu.wikipedia.org/wiki?curid=46384", "title": "Klinika Unibertsitarioa", "text": ""}
{"id": "46386", "revid": "1519", "url": "https://eu.wikipedia.org/wiki?curid=46386", "title": "Sarkozy", "text": ""}
{"id": "46388", "revid": "1545", "url": "https://eu.wikipedia.org/wiki?curid=46388", "title": "Nafarroako Unibertsitatea Klinika", "text": "Nafarroako Unibertsitatea Klinika edo gazteleraz \"Cl\u00ednica Universidad de Navarra\" (CUN) Iru\u00f1ean dagoen ospitale pribatu ezaguna da, Osasunbidea zerbitzu publikotik kanpo dagoena. Bestela, Nafarroako Unibertsitatearekin elkarlanean dago eta beraz, Opus Dei elkarte kristauarekin lotuta dago. Madrilen kanpo kontsulten zerbitzua ere eskaintzen dute.\nGaur egun, 2.000 pertsona inguruk lan egiten dute ospitale honetan. Onkologiaren arloa lantzen dute bereziki. Bestela, transplanteak egiten dituzte organo hauekin: Hezur-muina, gibela eta giltzurruna."}
{"id": "46389", "revid": "9301274", "url": "https://eu.wikipedia.org/wiki?curid=46389", "title": "Txagorritxu Ospitalea", "text": "Txagorritxu Ospitalea Osakidetzaren sareko ospitale bat da, Gasteiz udalerriko iparraldean, izen bereko auzoan, kokatua dagoena eta Arabako Unibertsitate Ospitalearen zati dena, Santiago Ospitalearekin batera. Ospitalea \"Arabako Erakunde Sanitario Integratua\"ren parte da, eta Arabako biztanleez gain, hainbat gauzatarako erreferentziazko zentroa da Debagoiena (Gipuzkoa) eskualderako, bai eta Miranda Ebro (Burgos) udalerriarentzako ere.\n1978an eraiki zen eta gaur egun 485 ohe eta 1.510 langile ditu. Halaber, urtean 280.000 kanpo kontsulta eta 95.000 larrialdi atenditzen dituzte. Egoitza honen ondoan Arabako Unibertsitate Ospitalearen Kanpoko Kontsulten eraikina dago.\nEuskal Herriko hiriburuen artean, hauxe da erietxe berriena.\nArtatutako populazioa.\nOspitaleak Arabako lurralde osoari ematen dio zerbitzu, Aiaraldea eskualdeari izan ezik, eta zenbait espezialitaterentzat Debagoiena (Gipuzkoa) eskualdearentzako erreferentziazko zentroa ere da, bai eta Miranda Ebro (Burgos) udalerriarentzako ere. Guztira 300.000 bizilagun inguru artatzen ditu."}
{"id": "46390", "revid": "6327", "url": "https://eu.wikipedia.org/wiki?curid=46390", "title": "Clinica Universitaria de Navarra", "text": ""}
{"id": "46391", "revid": "62526", "url": "https://eu.wikipedia.org/wiki?curid=46391", "title": "Forssa", "text": "Forssa Hegoaldeko Finlandia probintziako herri eta munizipioa da, eta gaur egun 18.000 biztanle ditu gutxi gorabehera. Hiri txiki baino atsegina da, eta elurrak asko jotzen du bertan.\nHerriko H\u00e4me Unibertsitate Politeknikoa oso ezaguna da herrialde mailan eta Finlandia osotik ikasleak etortzen dira herrira bertara ikastera.\nHistoria.\nHerriaren historia 1847. urtean hasten da Axel Wilhelm Wahren suediarrak ehun-fabrika bat eraiki zuenean Kuhalankoski ur-jauziaren ondoan. Bertara hainbat langile bizitzera joan ziren, eta gutxinaka bertan hospitaleak, liburutegiak, dendak eta eskolak eraikitzen hasi ziren. Ehun-lantegiak arrasto handia utzi zuen Forssako biztanlerian, eta gaur egun, beharrezkoak ziren konpondu batzuk eman ondoren, elkargune kulturala bihurtu da herrian lantegia.\nForssa herria ehun industriaren inguruan eraikia izan zen, eta gaur egun bertako biztanleriaren %75ak industrian lan egiten du eta Finlandia osoan berotegi-efektuaren aurkako ekintzetan aurreratuenak dira."}
{"id": "46396", "revid": "1545", "url": "https://eu.wikipedia.org/wiki?curid=46396", "title": "Oriamendiko gudua", "text": "Oriamendiko gudua 1837ko martxoan Oriamendin, Donostiatik eta Hernanitik hurbil dagoen muino batean, gertatu zen Lehen Karlistaldiko guda bat da. Guda horretan karlistek eta liberalek borrokatu zuten elkarren aurka. Guda horretan liberalen tropa nagusia Erresuma Batuko dibisio bat izan zen. Karlistek martxoaren 16an lortu zuten balore estrategiko handiko mendia hartzea. Hortik aurrera karlistek Donostia setiatu zuten, baina hala ere ezin zuten hartu gerrak iraun artean.\nGudu honek garrantzi handiagoko beste batzuk baino ospe handiagoa jaso zuen karlismoaren ereserki bihurtuko zen Oriamendiko Martxarekiko loturarengatik.\nGudua.\n1837ko martxoan, armada liberala gerrari amaiera emateko ahaleginetan zebilen eta horretarako karlisten errege-kuartela konkistatu nahi zuten. Honela, inguratzeko maniobra bat antolatu zuten: Sarsfield jenerala Iru\u00f1etik, Espartero Bilbotik eta Lacy Evans Donostiatik. Britainiar Legio Laguntzailearen arduraduna zen Evans. Liberalek hiri inguruko muinoak konkistatu zituzten, karlistek gogor aurre egin arren. Hilaren 15ean Oriamendiko gotorlekua menderatzea lortu zuten, eta karlistek Santa Barbarako gotorlekuan eta Hernanin babestu behar izan zuten.\nBiharamunean, ordea, Sebastian Infanteak Hernaniraino iristea lortu zuen, ibilaldi ezin gogorrago eta luzeago baten ondoren, eta han karlisten tropak sendotu zituen. Kontraeraso odoltsu baten ondoren, karlistek Oriamendi berreskuratu zuten, hildako eta zauritu ugari utziaz Britainiar Legioan. Legioko kideek ozta ozta lortu zuten Donostian babestea. Atzera zihoazela britainiar itsas armadak babesa eman zien, badian zituen ontzietako gizon eta artilleriaren bidez, eta horri esker hondamendia zertxobait apaltzea lortu zen.\nNolanahi ere, liberalek 1.500 gizon inguru galdu zituzten ekintza hartan, eta karlistek erdia baino gutxiago. Eskandalua britainiar parlamenturaino iritsi zen, porrot hura britainiar inperioaren lotsaizuntzat hartu baitzuten. Britainia Handiko hedabideek gogor salatu zuten Lacy Evansen jarduna.\nEspartero eta Sarsfield beren goarnizioetara itzuli ziren, eta mugimendu bateratu hura egundoko porrota izan zen azkenean."}
{"id": "46397", "revid": "2048", "url": "https://eu.wikipedia.org/wiki?curid=46397", "title": "Euskal Herriko matxinadak (XVII - XIX. mendeak)", "text": "XVII - XIX. mendeetako Euskal Herriko matxinadak ekonomia, politika zein gizarte arrazoiek eragindako matxinadak izan ziren. Matxinada nagusiak 1718an eta 1766an gertatu ziren. Izena San Martini (olagizonen santu zaindaria) zor diote. Alde batetik herri xehea eta bestetik botere aristokratikoa edo erregeren ordezkariak borrokatzen ziren elkarren kontra.\nArrazoiak.\nMatxinada haien arrazoiak hainbat izaten ziren:\nMatxinadak.\nZenbait historialariren ustetan, XIX. mendean egindako hiru karlistadak ere matxinadak izan ziren, besteen ustetan lehia dinastikoan nahasian zegoenez ezin da besteekin konparatu."}
{"id": "46398", "revid": "6327", "url": "https://eu.wikipedia.org/wiki?curid=46398", "title": "Lehen Karlistaldi", "text": ""}
{"id": "46399", "revid": "688", "url": "https://eu.wikipedia.org/wiki?curid=46399", "title": "Estreleira", "text": "Estreleira Galiziaren independentziaren aldeko mugimendu sozialistak eta komunistak erabiltzen duten bandera da.\nGaliziako bandera ofizialaren berdina da, baina erdian izar gorri bat dago, eta ezkerreko galiziar nazionalista gehienek onartzen dute. Dirudienez, izar gorria IPGko militanteek sartuko zuten 60etako hamarkadan, Kubak Espainiatiko independentzia lortzean banderan sartu zuen izarrean oinarrituz.\nDena den, \"10 de marzo\" fundazioko (CCOO eta PCGtik gertukoa) ikertzaileen arabera, bandera hau erabili zuten lehenak PCEko sekzio gerrileroko kideiak izango ziren 40etako hamarkadan, honen buru Antonio Seoane eta Galizako PCEko burua Jos\u00e9 G\u00f3mez Gayoso zirelarik (PCG ez zen sortuko 60etako hamarkadara arte). Ordura arte, nazionalistek Partido Galeguista sortu zenetik antzeko bandera erabiltzen zuten, izar hori batekin.\nGaur egun ezkerreko alderdi nazionalista guztiek (BNG, FPG, N\u00f3s-UP...) erabiltzen dute. Herri manfestazioetan ere erreibindikazio bezala erabiltzen da.\nGaliziako bandera ofizialak ez bezala, ez dauka diseiniu zehatzik, ezpada izar gorriak erdian izan behar duela lerro urdinarekin bat eginez."}
{"id": "46400", "revid": "512", "url": "https://eu.wikipedia.org/wiki?curid=46400", "title": "Antzinako Greziako arkitektura", "text": "Antzinako Greziako arkitektura greziera hitz egiten zuten herriek (herri helenikoek) eraikitako arkitektura da. Herrialde horien kultura greziar penintsulan, Peloponeson, Egeoko uharteetan, eta Asia Txikiko eta Italiako kolonietan zabaldu zen K.a. 900. urtetik K.o 100. urtera bitarte eta K.a. 600. urteko obra arkitektoniko batzuk barne hartzen ditu.\nAntzinako Greziar arkitektura jainkotegiengatik da ezaguna batez ere. Jainkotegi horietako asko hondatuta daude gaur egun; beste batzuek, ordea, oinarriak ukitu gabe dituzte oraindik, eta eskualde osoan zehar daude. Mundu helenikoan bigarren postuan dagoen eraikuntza mota, antzokiek osatzen dute. K.a. 350. urtean eraiki zen lehena. Horiez gain, garai hartako beste eraikin mota batzuk ere ikusgai daude gaur egun; besteak beste, prozesio-sarrerako atea (propileo)a, herriko plaza (agora), kolomadiz (estoa) inguraturiko ibilaldia, udal-eraikuntza (bouleuterion), monumentu publikoa, hilobi monumentala (mausoleum) eta stadium-a.\nAntzinako Greziako arkitekturak ezaugarri normalizatu anitz ditu bereizgarritzat, bai egituran eta baita dekorazioan ere. Ezaugarri horiek bereziki tenpluetan nabaritzen dira. Badirudi tenplu bakoitza paisai bateko entitate eskultoriko bat dela, eta askotan lurzoru altu batean kokatuta egoten da, angelu guztietatik ikus ahal izan dadin zein dotorea den eta argiak zein efektu sortzen duen eraikinaren gainazalean.\nAntzinako Greziako arkitekturaren hiztegi formala, bereziki estilo arkitektonikoaren zatiketa, ongi zehaztutako hiru ordenatan definitzen da: ordena dorikoa, ordena jonikoa eta ordena korintoarra. Hiru ordena horiek eragin sakona izan dute ondorengo garaietako mendebaldeko arkitekturan.\nErromako antzinako arkitektura Greziakoan oinarrituta sortu zen, eta etengabeko eragina izan du Italian gaur egun arte.\nErrenazimendu garaitik aurrera, Klasizismoaren pizkundeek biziarazi dituzte Greziako arkitekturaren xehetasunak, forman bakarrik ez ezik, baizik eta orduko edertasun arkitektonikoaren kontzeptuan, orekan eta proportzioan oinarritua.\nGeroagoko estiloek, errenazimenduko arkitekturan eta arkitektura neoklasikoan, nahiko fidel eutsi zieten Antzinako Greziako estiloei.\nMaterialak.\nArkitektura grekoan erabilitako materialak ohikoenak hauek ziren: egurra, sabaia eta euskarrientzako; egosi gabeko adreiluak bereziki etxeetako paretetarako; kareharria eta marmola, zutabeetarako, horma eta tenpluetako zati garaietarako eta eraikuntza publikoetarako; terrakota, apaingarrietarako; eta metalak, bereziki brontzea apaingarrietarako. Aro zahar eta klasikoko arkitektoek, material horiek, erlijiozko, hiriko, etxeko, hilobietako eta jolaserako ziren eraikuntzetan erabili zituzten. Adobea, bestalde, garrantzia gutxiko eraikuntza txiroetarako gordea zegoen.\nTeilei buruz gogoratu beharra dago, Grezia zaharreko hondakin zaharren informazioa oso mugatua den Korintioko (Grezia) sail batean bildu dela. Non teilek, lastozko teilatuak ordezkatu zituzten, adibidez, Apolo eta Poseidon tenpluetan K.a. 650 eta 700. urte bitartean. Erabilera berehala zabaldu zen, hurrengo 50 urteetan, Mediterraneo ekialdeko leku ugaritan: Greziako barnealdean, mendebaldeko Asia Txikian, eta Italia erdiguneko hegoaldean. Lehenengo teilek \"S\" forma zuten, nahiko mardulak ziren eta bakoitzak 30kg-ko pisua zuen. Lastozko teilatuarekin konparatuz, egiteko neketsuagoak eta garestiagoak ziren. Hala ere, bere barneratzea suari dion erresistentziarengatik izan zen, eta horrela, tenplu garestiek beharrezko zuten babesa lortzen zuten.\nTeilazko teilatuaren zabalkundea Grezia zaharreko arkitektura-monumentalaren aldibereko goieneko unearekin erlazionatuta dago. Ordurarte agertzen ziren harrizko hormek, aurretiko buztinezko eta egurrezko paretak ordezkatu eta teilazko teilatu bat eusteko aski indartsuak ziren.\nAzkenik komentatu beharra dago, lehengo eraikinen itxura orokorra eta oraingoa desberdinak direla, ez bakarrik beren egiturarengatik, baita beren polikromiarengaitik ere. Lehengoak, arreta sorrarazten duten kolore distiratsuekin margotzen ziren, gorriz, urdinez...\nHistoria.\nGaur egungo greziako arkitekturaren ezagutzaren zati handiena periodo arkaiko berantiarrekoa (K.a. 550-500) eta Periklesen garaikoa (K.a. 450-430) da. Adibide grekoak, garai helenistiko eta erromatarrekin bat ikertzen dira, (arkitektura erromatarra, grekoen interpretazioa da), esaterako Vitruvioren (I.mendea) idatzizko iturrian. Ondorioz, tenpluenganako interes handia dago, kopuru nabarmenean bizirik irauten duten eraikuntza bakarrak direlako.\nPeriodo arkaiko berantiarra.\nLehenengo etapa da eta hainbat fase ditu. Kristo aurreko lehen milurtekoaren hasieran hasi eta kristo aurreko V. mendearen lehen herenean bukatzen da.\nArkitektura, diseinu estetiko jakitun bat zehazten duten eraikitako eraikuntza modura, periodo Mizenikoaren bukaeran desagertu zen Grezian (K.a. 1200. urtean gutxi gora-behera), K.a. VII. mendean hiriko bizitza eta oparotasuna berreskuratzen diren arte, eraikuntza publikoak berregin ahal izan ziren arte. Baina urte horietatik aurrera, kolonizazio periodoko (K.a. VIII-VI. mendeetan) eraikuntza greko asko adobezkoak, egurrezkoak edo buztinezkoak egiten ziren. Horietaz ez da ezer ageri, lurrazalaren plano gutxi batzuk besterik ez, eta ia idatzizko iturririk edo eta lehen eraikuntza hauen deskribapenik ere ez da aurkitu.\nGutxi gora-behera K.a. 600. urtean, Olinpiako Hereo zaharreko egurrezko zutabeak, harrizko zutabeengatik ordezkatuak izan ziren eta aldaketa honi harri-bihurtze deitzen zaio. Gutxinaka-gutxinaka tenpluko beste zati batzuk harri bihurtzen joan ziren, dena harriz egina egon zen arte. Prozesu hori beste santutegietara zabaldu zen, K.a. VI. mendetik aurrera, tenplu grekoak eta eraikuntza esanguratsuak zati handienean harriarekin eraiki ziren, eta zorionezko adibide gutxi batzuek mendeetan zehar bizirik iraun dute. Harrizko hormen sorrerak ere, lastozko teilatuak teilazkoengatik ordezkatuak izatea eragin zuen, suaren aurkako erresistentzia hobetzeko.\nGarai honetan ordena dorikoa loratu eta jonikoa hasten da.\nPerido arkaikoa eta klasikoaren arteko trantsizio aroaren adibide da Poseidon-en tenplua, oinplano laukizuzen formakoa, eta periptero eta hexastiloa.\nPeriodo klasikoa.\nBigarren etapa da, K.a. V eta IV. mende bitartean eman zena.\nGarai honetako margo eta eskulturak eredu, Antzinaro klasikoaren lehen erdiko arkitektura grekoa ez zen zentzu modernoko \u00abarte askea\u00bb izan. Arkitektoa estatuaren edo eta bezero aberats pribatu baten langile artisaua zen. Ez zen arkitektoaren eta eraikitzailearen arteko bereizketa egiten. Arkitektoak eraikina diseinatzen zuen, eraikitzeko artisau eta langileak kontratatzen zituen, eta aurrekontuaren edo eta bukatzeko denboraren arduraduna zen. Ez zuen egungo eraikuntza publikoen arkitektoek gozatzen duten estatus noblea. Arkitektoen izenak ere K.a. V. menderarte ezezagunak dira. Parteon-a diseinatu zuen Iktino arkitektoa, gaur egun jeniotzat hartuko litzatekeena, adibidez, bere bizitzan zehar merkatari aditu eta preziatu gisa tratatzen zuten besterik gabe.\nOrden dorikoaren eta jonikoaren goieneko unea suposatzen du une honek.\nPeriodo helenistikoa.\nGreziako artearen hirugarren eta azkenengo etapa da K.a. III. mendetik, K.a. II. mendeko erdialdera arte hedatzen dena, bukatze data esanguratsu moduan K.a. 146. urtea hartzen dela, erromatarrek Korintio hiria bereganatzen duten urtea.\nBilakaera artistikoaren pisua Ekialdera zabaldu zen. Garai honetan Pergamon (Zeusen aldarean), Rodasen eta Alejandrian eraikuntza handiak egin ziren. Ordukoa da Halikarnasoko Mausoleoa.\nEraikuntza nabarmenenak hirigintza proiektuak dira; besteak beste, Miletoko Hipodamoa, laukidun formakoa, hurrengo mendeetan zehar jarraitua izan zen adibide gisa.\nDoriko estilo zorrotzetik atera zen.\nTenplu grekoen egitura eta estiloa.\nArkitektura greko klasikoa, bereziki tenpluez irudikatua dago, santutegien inguruan egin baitziren. Olimpia, Delfos, Atenas, Eulesis, Deles, Epidaulo, Mileto, Efeso eta Selinonte izan ziren lehenak. Eraikuntza publikoen eraketa estandarra jarraitzen duten adibideengatik dira ezagunak; besteak beste, Partenon-a eta Atenaseko Hefestion-a, Paestun taldea, Selinunteko (Selinus) tenplu konplexua eta Agrigentoko santutegiak.\nTenplua arkitektura publiko grekoaren forma ezagunena eta ugariena zen, baina ez zituen Elisa modernoaren funtzioak betetzen. Aldarea kanpoaldean zegoen, temenosean, askotan tenpluaren parean. Tenplua, sagaratzen zen jainkoa gurtzeko bildutako altxorren biltegi moduan erabiltzen zen, bertan gurtzeko irudi bat zegoen, batzuetan antzinatasun handikoa. Fidiasen garaitik gaur egunetara, arte handiko lan bat izan da. Tenplua jainkozaleek beren gustuko eskaintzak uzteko toki bat zen, estatuak, kasketak, armak eta abar. Tenplu barruko \"zella\" izeneko gela, batez ere, ganbara blindatu eta janaritegi gisa erabiltzen zen. Ez zegoenez fededunek bertan ostatu hartzeko pentsatua, ez ziren dimentsio handikoak izaten, ezta altura handikoak ere. Kanpoaldetik ikusteko sortzen ziren. \nHasierako tenplua K.a. VII eta VI. mendeetakoa da, adreiluzkoa eta egurrezkoa. Adibidez, Korintoko Apoloren tenpluak, nahiz eta harriarekin eraikita egon, bata bestetik oso gertu dauden arkaismoko zutabe sendoen arrastoa utzi du. Eraikinen zati gehienak Greziak oparo dituen kareharri edo karedun tobarekin eginak zeuden, puska handietan zatitu eta prestatzen zirenak. Marmola, Greziako eraikuntza material garesti bat zen; kalitate goreneko marmola, soilik, Atikako Penteliko menditik eta uharte batzuetatik zetorren, eta bere garraioa, puska handietan egitea zaila izaten zen. Bereziki eskulturak apaintzeko erabiltzen zen eta ez egiturak egiteko, periodo klasikoko eraikuntza handietan salbuetsita, Partenon-ean adibidez.\nBaliteke, tenpluaren jatorria \"megaron\"a izatea, aurretiko zutabezko atari (stylos) bat duen gela laukizuzena, etxe mizenikoan aurrez erabilia, etxe grekoaren gela garrantzitsuena, eta Vitruvioren deskribapenetan, familiako jainkoen santugia. Guda eta inbasioetan, irabazleek garaitutako erregeen jauregia eraisten zuten; hala ere, erlijio-jainkoaren etxea zen megarona errespetatu egiten zuten. Eta horrela, \"in antis\" zen tenplu zaharrena, inguruko etxea galduta duen gela baten itxura osoa duena.\nArmaila (krepis edo krepidoma) duen plataforma baten gainean jasotzen zen. Arkitrabedun eraikuntza da, eta honen azkenengo eskailera mailari estilobato deitzen zaio. Tenplu grekoaren oinplantak zella izeneko txoko bat zuen, kanpoaldeko toki bat, laukizuzen formakoa, eraikuntzaren erdigunea osatzen zuena. Ateak irekidura bakarra dauka eta leihorik gabekoa da. Batzuetan tenpluak bi zella ditu eta etxe-aurre nagusian ateak ditu, dituen ate motzenak dira. Kasu honetan zella bakoitza jainkotasun desberdin bati eskainia dago.\nZellaren aurrealdean propanaosa edo zutabe-ataria zegoen.\nHorrela, eratutako tenpluari zutabeak gehitzen hasi zitzaizkion, aurrealdean, atzealdean edo eta alde guztietatik inguratuz. Zutabeen kokapenaren arabera, tenpluak izen desberdina du. I\"n antis\", zellaren alboetako hormak etxe-aurrera luzatzen dira ataria alboetatik itxiz. Tenplu \"prostiloa\", bi zutabe multzo eta beste bi pilastra angularrak dituenean, guztira etxe-aurre nagusian lau zutabe ageriz; eraikuntza zaharren artean bigarren klase mota kontsideratzen da. \"Antiprostiloa\", bi etxe-aurreetan atari eta zutabeak dituen eraikuntza da, esaterako, aurrealdekoan eta atzealdekoan; adibidez, Atenea Nikeko tenplu txikia. \"Peripteroa\", zutabeez inguraturiko tenplu klasikoa da, non zutabeen eta hormaren artean tartea uzten den. Azken hori da, perimetro osoan zutabeak dituenak. Partenon da tenplu periptero baten adibidea. Azkenik, dipteroa, bi zutabe ilaraz inguraturiko tenplua da.\nIa beti, etxe-aurre nagusietan (etxe-aurre motzenak), zutabe kopuru bikoitia izaten zen, eta zutabe kopuruaren arabera eraikinak desberdin izendatzen ziren; lau dituena, tetrastilo, sei badira, hexastilo, zortzi dituena, oktostilo, hamar badira, dekastilo eta hamabi dituena, dodekastilo. Modu honetan, hutsune batekin ardatza markatzen da. Alboetako zutabeek bestalde, kopuru bakoitia zuten normalean, etxe-aurre nagusiak zuen zutabe kopuruaren doblea gehi beste bat.\nGainera, badira tenplu grekoek erreferentziatzen dituzten beste izendapen batzuk; hipetro, sabai-gabea, esan nahi duena; pseudoperiptero, alboetan zutabeak atxikita dituenak, eta aptero, zutaberik gabeko tenplua.\nOrohar, eraikuntzek planta laukizuzena dute, baina tenplu zirkularrak (tholos-ak) ere badaude. Monoptero zen tenplu zirkularrak hartzen zuen izenpea. Adibide esagunena Teodorena da, Delfosen, Atenea Pronaiari eskeinia.\nZutabeek, bi isurialde dituen teilatua altxatzen zuten taulamendua eusten zuten. Teilatu honek bi aldeetan triangeluak (frontoiak) zituen eta horien barrualdeko tinpanoa apaindu egiten zen. Grekoek terrakota teilekin estalitako egurrezko habeekin, eta maiz, marmolezkoekin egiten zuten teilatua. Harriarekin eginiko arkuaren printzipioak ulertzen zituzten, hale ere ez zituzten asko erabili. Beraien eraikuntzek ez zuten bobedarik, eta kupularik ere ez.\nDenborarekin, arkitekto grekoak proportzioak eta xehetasunak hobetzen joan ziren beraien tenpluetan. Askok kontsideratzen dute Ictinio eta Calicrates arkitektoen Partenona grekoen edertasuna hobekien adierazten duen tenplua dela.\nTenplu grekoetako ornamentuak, aurre-ezarritako distantzia batzuetara mugatuta zeuden, eta eraikuntzaren ordena arkitektonikoaren adostasunarekin bat egiten zuten. Kapitelak, kubierta eta frisoa apaindu egiten ziren, eta harroina, arkitrabea eta paretak leun geratzen ziren.\nAntzokia.\nAntzokia tenpluaren ondoren, bigarren eraikuntza greko mota garrantzitsuena da eta Mendebaldean ikuskizunentzako dedikaturiko lehen eraikuntza mota da. Hiri greko bakoitzak antzerki bat, bi, hiru edo lau zituen.\nAntzokiak, batzar publikoak eta antzezlan dramatikoak egiteko erabiltzen ziren. Emanaldi horiek Dionisori gurtza erritu erlijiosoei loturik sortu ziren eta bilakaera K.a. VI. mendean izan zuten, kultura grekoak estatus klasikoa bereganatu zutenean, forma goren gisa.\nKanpoaldean eraikitzen ziren, mendixka baten gainean, hirien inguruetan. Harmailek forma erdi-zirkularra zuten eta mendixkako hegalean finkatzen ziren. Modu horretan, lurzoruaren inklinazio naturala baliatuz, ikusle guztiek oztoporik gabeko antzezlekua ikus zezaketen egitura arkitektoniko handi eta garestiak altxatu beharrik gabe. 15000 ikusle sartzen diren antzokiak lortzen zituzten, egun oraindik, handiak diruditenak (egungo antzoki handienek kapazitate gutxiago dute, eta antzoki erromatarrak ere, ez ziren inoiz tamaina horretara iritsi). Harmaila erdi-zirkular honi, Koilan, Cavea edo Theatron deitzen zaio. Antzokiak harriarekin eraiki ziren K.a. IV. mendetik aurrera.\nHarmailak orkestra izeneko zirkulu erdi baten inguruan zeuden lurrezko zorua zuena. Hemen, musikoak kokatu, dantzatu, eta antzezlana kontatzen zuen korua jartzen ziren. Korua aktoreak aldatzen ziren bitartean aritzen zen, baita haiekin bat eginez ere. Batzuetan orkestan \"thymelea (\"Dionisoren aldarea) kokatzen zen.\nEszenatokia orkestaren atzealdean geratzen zen, eta horma soil batek ixten zuen. Aldiz, denbora joan ahala, poszenioa (proskeniona) eta eszena (skene) desberdindu egin ziren, lehenengoan aktoreak aritzen ziren eta bigarrena, biltegi, aldagela eta hondoko-ohialentzako erabiltzen zen. Hasiera batean eszenatokia orkestaren maila berean zegoen, eta gero altxatu egin zen. Alboetan parodos-ak edo parodoi-ak zeuden, entzunaretoa eszenatik banatzen zituzten pasiloak alegia.\nGarai klasikoan antzoki eraikuntzen garrantzia areagotu egin zen. Zaharrena Dionisokoa dela kontsideratzen da, Atenaseko Akropoliseko magalean: K.a. IV. mendean hasi zen eraikuntza. Dena den, gaur egun duen itxura K.a. IV. mendean izandako aldaketari dagokio, lehenagoko eraikuntza bakuna harrizko beste batengatik ordezkatu zen, eta Delfosekoaren edo Epidaurokoaren parekoa bihurtu zen.\nBere honetan irauten duten antzokietatik ezagunena Epidaurokoa da, Polikleto Gaztearengatik eraikia K.a. 350. urtean gutxi gora-behera. Hobekien mantentzen dena da, eta bertan koroarentzako toki zirkular bat eta banatu gabeko harmaila hauteman daitezke. Antzinaroan, ederrena zela estimatzen zen \u00abbere armonia eta edertasunarengaitik\u00bb (Pausanias). Akustika bikaina eta 14000 pertsonentzako kapazitatea ditu.\nOdeonak (odeion), antzokioekiko desberdinak dira, tamaina txikiagokoak, musika errezitaldietarako zuzenduak. Planta laukiduna dute, teilatua eusten duten hainbat zutabe ilara, eta hainbat arkupe ere bai. Geratzen diren odeonen artean, Akropoliseko Dioniso antzokitik gertu bat dago.\nArkitektura militarra.\nAntzinatik grekoek beraien hiriak harresiekin defendatu zituzten, eta Akropolis izeneko gotorlekuak bideratu zituzten. Bestalde, jada periodo helenikoan kokaturik, harresiak agertzen dira K.a. VII. mendean. Ekintza berantiarra izan zen, arrisku kasuan izanen gero, biztanleria akropolis edo gotorleku batean babestu behar zelako. Gainera, kontuan hartu behar da, Grezian gotorlekuak oso garestiak zirela, eta estatu-hirien baliabideak gainditzen zituztela.\nHarresietako gastua saihesteko, beste elementu militar batzuk agertu ziren, defentsarako dorreak adibidez.\nBestelako eraikuntzak.\nHileta monumentuak.\nHileta monumentu grekoek, orokorrean nahiko xumeak diren ohizko forma hauek eskaintzen zituzten:\nMonumentu denen artean, bere bikaintasunarengatik, erliebe eta estatuekin apaindua dagoen orden jonikoko mausoleoa nabaritu zen. Halikarnason (Asia Txikian) eraiki zen Mausoloren memorian. Honek, bere emazte Artemisari esker K.a. IV. mendean Kariako errege izatea lortu zuen.\nBeste kasu batzuetan, hileta monumentuak eraiki beharrean, gorpuak erre, eta errautsak kutxa eta ontzietan gordetzen ziren.\nErabilera publiko eta sozialeko eraikuntzak.\nTenplu eta antzokien ondoren dauden erabilera publikoko eraikuntza printzipalen artean hauek daude:\nEtxeak eta hirigintza.\nEraikuntza ospetsu eta berdingabekoetatik kanpo, hiri-estatu grekoetan hiri aglomerazioek ez zuten aurretik zehaztutako planik jarraitu. Kaleak estuak eta okerrak ziren, eta eraikuntzak elkarren kontra estutzen ziren.\nLauki-sare edo sare forman oinarritzen den, eta aldizka kaleak angelu zuzenetan mozten diren hirigintza plano-arautzaile baten ideia, K.a. V. mendeko erdialdera bizi izandako Miletoko Hipodamori leporatzen zaio. Hala ere, planteamendu baliagarri honen erabilera, planta berriko hirietan bakarrik eman ahal izan zen, Pireoan eta Thuril atenaseko kolonian antolatu ziren moduan.\nOlinto sorrera berantiarreko hiria kasu bitxi bat da. Trazadura erregularreko hiri klasiko bat da, eta kaleetako eta blokeetako uniformetasunak, Hipodamoren eragina izan du. Garai helenistikoan, berriz, orientazioa aldatu zen eta planoaren erregulartasunarekin segitzea erabaki zen. Asia Txikiko Priene berreraikuntza da planeamentu berri honen ikurra.\nAgora lau aldeetatik lurperaturik geratu zen eta, zuen garrantzia gutxitu egin zen. Bestalde, beste eraikuntza batzuk burutu ziren. Ataloko stoa adibidez, garai honetako eraikin publikoa da, hondoa dendaz josita zuena eta Agora osoa menderatzen zuen atari erraldoia. Hori Pergarroko erregearen (Atall II) donazioa izan zen.\nEtxeen tipologietan, nahiz eta era askotarikoak izan, K.a. V eta VI. mendeen artean bi tipologia mota desberdindu ziren. Denboraldi horretan, Olintoko ohiko etxeak eta Deloseko II. mendekoak, zutabezko patio baten inguruan eta laukizuzenean banatuak ziren gela txikiak zituzten. Bigarren etxebizitza mota Prienen aurkitzen da, eta hori ere barruko patio bati bideratuta zegoen, baina zuen planta guztiz desberdina zen. Gela txiki batzuk eduki beharrean, egongela laukizuzen handi bat zen, eta hark zutabedun atari batetara eramaten zuen. Tokiko alboetan, biltegi, zerbitzu eta sukalde ziren gela txikiak zeuden. Periodo heleanistikoko etxeak anitzak ziren: dirudunek adibidez, marmolezko atalaseak, zutabeak eta sarrerak, animali edo pertsonak irudikaturiko mosaikodun lurzoruak eta harriak itxuratzeko ingeltsuztaturiko pareta-modelatuak zituzten.\nArkitektura grekoaren ordenak.\nGrekoak zutabeen apaintze-funtzioa neurri handienean garatu zutenak izan ziren, lehenagotik zegoen elementu arkitektonikoa. Beraiek izan ziren arkitektonika-konposizioa hiru estiloetan (ordena klasikoak) arautu zituztenak; hala ere, lehenengo bi estiloak dira nagusienak. Periodo heleanistikoan konposaturiko kapitela agertu zen eta geroago erromatarrek tipologia hori bere gain hartu zuten, nahiz eta aldaera berriak sartu.\nZutabeak harroina, fustea eta kapitela du. Zutabeen gainean taulamendua finkatzen da, honek arkitrabea, frisoa eta erlaitza du. Etxe-aurre nagusietan, malda biko teilatuek sortuak, frontoiak daude. Estilo horiek batez ere zutabeen kapitel desberdinengatik dira ezagunak, baina desberdintasunak daude ordenen arteko diseinu- eta apaingarri-elementuen atal gehienetan, adibidez taulamendu formetan edo eta altuera/diametro proportzioetan.\nGrekoek doriko eta joniko izenak erabili zituzten, estiloek, Garai Iluneko dorios eta jonicos grekoengan zuten sinismena islatzen zuten, hala ere, hori egi denik nekez sinistu daiteke.\nOrdena dorikoa.\nEstilo dorikoa zaharrena eta xumeena da.\nEstilo greko honek arte grekoak dituen sustraietako bati erantzuten dio, doriarra, kultura metal europearrekin erlazionaturik dagoena. Bere apainketak duen soiltasun handiarengatik bereizten da. Zutabeek ez dute harrionik. Ertz zorrotzak dituen luzetarako 16-20 ildaska ditu. Lurzorutik kapitelera, zutabeak bere diametroa murrizten du, eta entasis deituriko profil bat eratzen du. Idulkia hiru maila dituen harmaila batek osatzen du; beheko biak estereobato deitzen dira eta goikoa estilobato deitzen da.\nHainbat ezaugarri estilistikoren artean, xalotasun handiko kapitelak bereizten dira; lehenik lepokoa, fustean egindako pitzadura bat, ondoren ekinoa eta azkenik abako karratua dauzka. Zutabeen gainean arkitrabe, friso eta erlaitzarekin eratutako taulamendua finkatzen da. Arkitrabe dorikoa zutabeen gainean kokaturiko habe handi baten antzekoa da, apaingarririk gabekoa. Frisoan triglifoak eta metopak tartekatzen dira. Erlaitza frisotik ateratzen da eta mutulekin apinduta dago.\nOrdenaren jatorriak egurrezko eraikuntzak direla uste da, horien formak harrietara igarotzen dira. Honela, triglifoek egurrezko eraikuntzen zeharkako habeen buruak ordezkatzen dituzte.\nEstilo dorikoa doil eta formala zen eta gizonezko jainkoei eskainiak ziren tenpluetan erabiltzen ziren normalean. Grezia kontilentalean agertu zen eta bertatik Italiako greziar kolonietara hedatu zen. Oraindik mantentzen diren greziar garaiko tenplu gehienak estilo honetakoak dira: Olinpiako Hera (K.a. 600), Corintoko Apolo (K.a. 540), Paestum-a (K.a. VI. mendea), Delfoseko Apolo (K.a. 520-500) eta Hefestion-a eta Propileosekoak (K.a. 437-432) Atenasen. Kontsideratzen da estiloak Atenaseko Parteonarekin bukaera izan zuela (K.a. 447-438), tenplu oktostilo eta peripteroa. Eraikuntza honetan Ictinio arkitektoak eta Calicrates bere laguntzaileak hartu zuten parte. Frontoien eta frisoen apainketak Fidiasen obran nabarmentzen dira eta tenplu honen zati bat 1687. urteko eztanda batek suntsitu zuen.\nOrdena jonikoa.\nBigarrengo estilo klasikoa arte grekoaren beste sustrai batekin erlazionatuta dago: jonia, eta Asia Txikiarekin erlazioa du. Jonia hirietan (egungo Turkia mendebaldeko kostaldea) eta Egeoko uharte batzuetan erabili zen. Ordena jonikoa nagusiki periodo helenistikoan erabili zen, periodo honetako eraikuntza doriko zorrotzena baino estetika hobea eta apaingarri gehiago zituelako. Hainbat agiriek ordena jonikoaren bilakaerak estatu greko ugarietan erresistentziak eduki zituela frogatzen dute, Atenaseko nagusitasuna adierazten zuelako.\nEstilo honetako ezaugarri adierazgarriena bi kiribil dituen ekino kapitel laukizuzena edo bolutadun kapitela da. Taulamendua arkitrabeak bereizten du, ohi denez hiru paxa horizontalez banatuta dagoena, platabanda izenekoak. Eta frisoa banda zuzen bat da, metopa eta triglifo gabekoa. Zutabeak lerdenagoak dira eta batzuetan emakume itxurako kariatides estatuengatik ordezkatuak dira, Erekteionean ageri dira, adibidez.\nAtenaseko Akropolisean eraikitako bi tenplu, ordena jonikoaren adibideak dira: Atenea Nike (K.a. 427-424) eta Erecteion. Erecteion-a tenplu hirukoitza da, eta joniar cariatideak ditu. Hobekien mantendutako eraikin helenistiko batzuk, Celsoko Liburutegia, besteak beste, Turkian, Efeso hirian (Artemisa tenplua) eta Pergamon ikus daitezke. Beste tenplu batzuk: Prieneko Atenea Polias eta Didimako Apolo.\nBaina hiri handietan, Egiptoko Alejandrian adibidez, ez da ia honen arrastorik gelditzen.\nOrdena korintoarra.\nEstilo joniakoan moduan, korintoarra jainkosei eskainiak ziren tenplu barne eta kanpoaldeetan erabiltzen zen; kapitela molorrika hostoekin apinduta dago, eta frisoa ere apainduta egon daiteke. Estilo korintiarra, hiruretatik apainduena, jonikoaren bilakaera berantiar bat izan zen K.a. V. mendean.\nApianduena edo kargatuena da. Ezaugarri estilistiko gisa, alderantzikaturiko kanpai formako kapitela bereizten da. Honek, beheko zatian, molorrika hostoak dituen bi hilara ditu, eta horietatik lau ertzetan kiribiltzen diren kalikulu edo zurtointxoak agertzen dira, ordena dorikoan diren kiribilen moduan.\nOrdena honetako tenpluen artean, Atenaseko Zeus Olinpikoa bereizten da (K.a. 174). Atenaseko Lisicrateseko linterna ere aipatu beharra dago, Lisicrates olerkariak eskatutako oroitzapenezko monumentua, antzerki-lehiaketa batean lortutako garaikurra ikusgai jartzeko erabili zuena."}
{"id": "46401", "revid": "119347", "url": "https://eu.wikipedia.org/wiki?curid=46401", "title": "Vietnamera", "text": "Vietnamera (\"ti\u1ebfng Vi\u1ec7t\", edo gutxiagotan \"Vi\u1ec7t ng\u1eef\"), frantziar kolonizazioaren garaian \"annamera\" deitua, Vietnamgo hizkuntza ofizial eta nazionala da, biztanleriaren % 86rena. Gainera, herrialdetik at (AEBetan batez ere) bizi diren hiru milioi lagun inguru ere vietnameraz mintzatzen dira. Era berean, Vietnamgo gutxiengo etniko gehienek bigarren hizkuntza gisa hitz egiten dute. Austroasiar hizkuntza familiaren parte da, eta alde handiz hizkuntza talde horretan hiztun gehien dituen mintzaira da. Hiztegiak txineraren eragin handia du. Aitzina \"Ch\u1eef N\u00f4m\" txineraren eragineko idazketa sistema erabiltzen zen, baina egun, alfabeto latindarraz idazten da, zenbait ikur berezi gehituta."}
{"id": "46402", "revid": "6327", "url": "https://eu.wikipedia.org/wiki?curid=46402", "title": "Arkitektura greziar", "text": ""}
{"id": "46405", "revid": "880", "url": "https://eu.wikipedia.org/wiki?curid=46405", "title": "Eskoziako Gaelera", "text": ""}
{"id": "46406", "revid": "31982", "url": "https://eu.wikipedia.org/wiki?curid=46406", "title": "Arkitektura minoiko", "text": "Arkitektura minoikoa K. a. 2000-1400. urteen artean (ggb.) Kretan garatu zen zibilizazio minoikoaren arkitektura da. Europan eman den lehen arkitektura zibilizatua da. \"Labirinto arkitektura\"z ezagutua da ere.\nLehenengo aldaketa K.a. 2000 urte inguruan gertatu zen. Ordu arte, Minosko zibilizazio aldiaren lehenengo zortzi mendeetan zehar, kretarrek ez zuten Neolitoko bizibidetik harago egin. Nolanahi ere, itsas merkataritzari esker Egiptorekin harremanetan izan bide ziren. K.a. 2000. urte inguruan, bada, kretarrek idazteko sistema bat eta hirien zibilizazio bat sortu eta antolatu zuten, hiru jauregiren inguruan : Knossos, Festo eta Malia. Hirurak aldi berean suntsitu ziren, K.a. 1700 inguruan, eta ia ez da horien aztarnarik geratu. Ehun bat urte geroago jauregi berri eta handiagoak eraiki ziren leku haietan herran, haina K.a. 1450 inguruan guztiz suntsiturik gertatu ziren ostera. Lehenengo jauregiak suntsitu zituen hondamendiaren ondoren eta mende beteko susperraldi mantso bat eta gero, sormenaren eztanda ikaragarria gertatu zen. Denbora bitarte labur horretan sortu zen Minosko arkitekturaz, eskulturaz eta pinturaz gorde den guztia eta, horregatik, jauregi horien aztarnak dira garai hartako gure informazio iturri nagusia.\nEzaugarriak.\nZibilizazio hartan ez zen gotorleku handirik, ezta tenplu handirik ere, erregeak aginte erlijiosoa ere zuen eta. Arkitektura minoikoa egunerokotasunerako pentsatua izan zen, erosotasuna eta erabilgarritasuna zuen helburu.\nNagusiki buztinez eta egurrez eraikitako arkitektura zen, nahiz eta eraikin nagusienetan harria ere erabilia zen. Portikoa funtsezko elementua zen. Jauregietan, portikoen erabilpenaz peristiloaren sorrera suertatzen da.\nKoloma minoiko tipikoa, doriarraren oso antzekoa zen. Anta asmatu zuten hormen eta portikoen arteko elkarguneen erremate bezala.\nJauregi minoikoa.\nJauregi minoikoek gela ugari zituzten, labirintuaren disposizioari jarraiki antolaturik, planta oso konplikatuak osatuz. Patio laukizuzen batetik abiatuta, barrutik kanpora eraiki eta haziz doan eraikuntza da, gelak patioa inguratuz. Barruko fatxada duela esan daiteke. Sarrera ugari zituzten jauregi hauek. Estalkia horizontala zuten. Jauregia biltegi asko zituen, erregeak gidatzen zuelako ekonomia eta bertan biltzen zirelako herriaren ekoizpenak.\nGoiko aldean erregeen gelak zeuden.\nJauregi minoikoak mendi tontor baten gainean eraikitzen ziren, paisaiarantz zabaltzen ziren portikoekin. Gozamenerako eraikitako eraikinak zirela nabarmentzen du honek.\nKnossos jauregia.\nKretako jauregi handiena Knossoskoa izan zen (K.a. 1900 inguru). Han aurkitu ziren Kretako gizarteari eta ekonomiari buruzko lehenengo datuak, buztinezko oholetan idatziak. Greziako elezahar klasikoetan Minos erregearen jauregia zen Knossos. Arkeologia lanei esker jakin denez, oso handia zen, eta kanpoaldetik ez oso dotorea, Asiriako eta Persiako jauregiekin konparatuta behinik behin ; ez dago behintzat halako batasun eta handitasun efektua bilatu nahian egina. Barrualdetik, herriz, aretoak eta gelak ez ziren oso handiak, sabai apalekoak baitziren. Nolanahi ere, zutabezko galeriek, eskailerek eta haizeztatze patioek zabaltasun eta irekitasun kutsu atsegina emango zioten. Hormetako batzuk, margo bikainez apainduak, halako dotoretasun barrenkoia gorde dute gaur egun arte. Igeltserotza lana ere bikaina da jauregi minoikoetan. Ez dago ziurtasun osoz esaterik zer ziren jauregiok eraikiarazi zituzten gobernariak, printze gerrariak ote ziren, Egipto eta Mesopotamiakoak bezalako errege sainduak edota merkatariak, baina arkeologia lanetan azaleratu diren aztarnak aztertuta ezer izatekotan merkatariak izango zirela esateko arrazoiak daudela ematen du, han azaldu diren biltegi, lantegi eta langelek jauregia ez zela errege egoitza soila erakutsi baitute, administrazio eta merkataritza jardueretarako gune handi bat baizik."}
{"id": "46407", "revid": "2048", "url": "https://eu.wikipedia.org/wiki?curid=46407", "title": "Tom\u00e1s Dom\u00ednguez Ar\u00e9valo", "text": "Tom\u00e1s Dom\u00ednguez Ar\u00e9valo, Rodeznoko kondea (Madril, 1882ko irailaren 26a - Alesbes, Nafarroa, 1952ko abuztuaren 10a) nafar politikari eta idazlea zen. Nafar jatorria amarengandik zetorkion. Alesbesko alkatea izan zen, baita Gorteetako diputatua ere, Agoizko hautes-barrutian hautatua. Karlista sutsua, Karlismoko Batzorde Goreneko lehendakaria izatera heldu zen.\nJustizia Ministro izendatu zuen Francok 1938ko urtarrilean, eta bere betebeharra Bigarren Errepublikako legeria osoa aldatzea izan zen, Francoren Estatuaren oinarriak jartzeko. 1936ko udaberrian, Espainiako Gerra Zibilari hasiera emandako eskuindar Altxamendua koordinatu zuen Mola jeneralarekin eta Raimundo Garcia \"Garcilaso\"rekin batera.\n1938an, Francoren gobernuko justizia ministro izendatu zuten, eta Errepublikako legedi laikoa desegiteko lana hartu zuen bere gain; 1939ko abuztuan utzi zion ministro izateari. 1940an, Tuterako merindadeko foru ahaldun izendatu zuten eta, adinez nagusiena zenez gero, Nafarroako aldundi-burua izan zen, 1948ra arte. Vianako Printzea Erakundea sortu zuen, eta horko lehen lehendakaria izan zen.\nIru\u00f1ean plaza bat eraiki zen bere izenean, Eroritakoen monumentuaren inguruan. 2009 urtean, izena aldatzeko proposamena onartu zen Iru\u00f1eko udaletxean, baina alkateak Tom\u00e1s Dom\u00ednguezen ordez, Rodeznoko konde tituluaren izenean jarraituko zuelako erabakia hartu zuen. 2015. urtean, azkenik, plazari izen hori kendu eta Askatasun Plaza izena jarri zitzaion."}
{"id": "46408", "revid": "105290", "url": "https://eu.wikipedia.org/wiki?curid=46408", "title": "Donostia Unibertsitate Ospitalea", "text": "Donostia Unibertsitate Ospitalea (lehen \"Donostia Ospitalea\" deitua) Gipuzkoako ospitale nagusia da eta gaur egungo handiena Euskal Herrian, oheei (1.101 ohe 2012an) eta beste adierazle batzuei dagokienez.\n2005ean 1.172 ohe zituen, ia 50.000 ingresu eduki zituzten urte hartan, ia 30.000 ebakuntza egin zituzten, 666.000 kanpo kontsulta inguru eta ia 145.000 larrialdi atenditu. Datu ekonomikoei dagokienez, 2012ko ustiapen-gastuak 404.482.740 euro izan ziren.\nDonostian kokatuta dago, Zorroaga auzoan. Institutu Onkologikoaren alboan eta Gipuzkoako Poliklinikatik hurbil dago. 2011n 29 operazio-gela zeuden eta 38.845 ebakuntza egin ziren. BioDonostia ikerketa-institutuaren sorreraren ondoren ikerketa-funtzioak areagotu dira. Ospitaleko Larrialdi Orokorrek 2012an \"Best in Class\" saria lortu zuten bosgarren urtez jarraian. Ospitaleak 2011tik Hemodinamikako Unitatea dauka eta bertan 2000 ebakuntzatik gora espero da urtero egitea. Duela hainbat urte ospitaleak Joanes Etxeberri saria instituzionalizatu zuen Gipuzkoako Osakidetzako zerbitzu-erakundeetan euskararen erabilera sustatzeko, eta 2012ko edizioan Gipuzkoako Medikuntzako eta Erizaintzako fakultateko irakasle zein ikasleentzat zabaldu zen sariketa. Ospitaleak urtero egoiliar onena ere saritzen du eta langileei dagokienez % 77 emakumezkoak ziren 2011n eta % 23 gizonezkoak (langile-kopurua 2011n: 4.068). Langileen adin-tarteari dagokionez, 50 urtetik gorako langile-kopuru handia du, eta 2012an 20 urtetik 29 bitartekoak % 5 baino ez ziren.\nHistoria.\nHistorikoki, Donostiako ospitaleak hiru izan dira: Arantzazuko Erresidentzia, Gipuzkoako ospitalea eta Amarako ospitalea edo \"Toraxeko Gaixotasunen ospitalea\". Hiru hauetaz gain, laugarren eraikin bat izan zen lehena eremu hartan egindakoa: Psikiatriako pabiloia Azken hau da zaharrena, 1953ko abuztuaren 12an inauguratu baitzuten. Tuberkulosiaren gaixoak atenditzeko sortu zuten, beti ere.\nBestela, 1960ko martxoaren 19an inauguratu zuten Ospitale Probintziala edo Gipuzkoakoa, erizaintzaren eskola izateko egin zuten eraikinean. Urte hartan bertan, abuztuaren 15ean \"Residencia Sanitaria del Seguro Obligatorio de Enfermedad\" zelakoa, erresidentzia, zabaldu zuten.\nOsakidetzaren sorrerarekin, hiru zentroak bertan sartu zituzten, 1985etik aurrera. Halaber, izen berriak hartu zituzten, Arantzazuko, Gipuzkoako eta Amarako ospitaleak alegia.\nAzkenik, 1997an ekin zioten hiru ospitaleak batzeko prozesuari."}
{"id": "46409", "revid": "6327", "url": "https://eu.wikipedia.org/wiki?curid=46409", "title": "Arkitektura egiptoar", "text": ""}
{"id": "46410", "revid": "336", "url": "https://eu.wikipedia.org/wiki?curid=46410", "title": "Gizako piramide handia", "text": "Gizako piramide handia edo Keopsen piramidea antzinate klasikoko munduko zazpi mirarietako bat da, hau da, antzinate klasikoko zazpi eraikinik nabarienetako bat. Gizako nekropoliko hiru piramideetatik handiena da. Keops (edo Khuphu) faraoiak eraikiarazi zuen.\nEgiptoarrek eraiki zuten, baino ez dago adostasunik data zehatzaz, baina adituak bat datoz Keopsen gobernupean altxatu zela baieztatzean, K.a. XXVI. mendearen lehen erdian, alegia. Piramidearen amaiera K.a. 2570ean datatuta dago. Haren izena \"Khufuren ostertz argitsua\" zen.\nHerodotok dioenez: \u00abKeopsek Gizako piramide handia eraikitzea agindu zuen: bere alaba prostituitzera ere iritsi zen, horrela bere piramidea eraikitzeko funtsak lortu ahal izateko... haren garaian, tenplu guztiak gurtzarako itxita zeuden eta Egipto txirotasunik handienean zegoen, egiptoarrek gorrotatzen zuten.\u00bb\nKeopsek piramide handia eraikitzea agindu bazuen, ez zuen esklaboekin egin, denbora askoan pentsatu izan den bezala, baizik eta ondo prestaturiko langileekin, geometrian, estereotomian (harria mozteko artea), astronomian eta abar, ezagutza handiak zituzten buruzagiek zuzenduak. Horregatik, litekeena da piramidearen eraikuntza ez izatea Keopsen erregealdiak ospea galtzearen arrazoia, baizik eta errege horrek hartutako neurri erlijioso eta administratiboak, oso modu kaltegarrian eragin baitzuten ondorengo tradizio egiptoarrean: handik aurrera, mendeak joan, mendeak etorri, Keopsen irudia okertu zen.\nEzaugarriak.\nPiramidearen oina karratu ia perfektu bat da, 230 metroko aldea duena (440 egiptoar besabete). Zorua berriz ia erabat horizontala da, gehieneko desnibela 0,0021 m besterik ez baita. Oineko karratuaren aldeak lau puntu kardinalekiko guztiz perpendikularrak dira. Eraikuntzak 146,59 metroko garaiera zuen amaitu zutenean (280 besabete), baina gaur egun ez da 138,75era baizik heltzen. Kareharrizko 2.300.000 bloke handiz eginda dago, milimetro erdi eskaseko igeltsuzko geruza tartean dutela. Blokeen batez besteko garaiera 0,69 metrokoa da, eta pisua, 2,5 tonakoa, baina badira 1,5 m altu direnak eta 15 tonako pisukoak ere. Eraikin eskerga horren bolumena 2.600.000 m3-koa da, denera, eta 6.000.000 tonako pisua du, gutxi gorabehera.\nPiramide arruntek baino barrualde konplexuagoa du, hiru hilobi ganbera baititu, maila desberdinetan. Hirugarren hilobira 8,46 m garai den korridore batetik heltzen da: Galeria Handia esaten zaio.\nArkitektoa.\nKeopsen piramidearen arkitektoa Hemiunu izan zela uste da, Nefermaat arkitektoaren semea: hura Seneferu erregearen piramidearen arkitektoa izan zen, Keopsen aitari egin zitzaion piramidearena, hain zuzen. Halako baieztapenak egiteko, arkeologoek Hemiunuri eginiko zenbait adierazpen hartzen dituzte oinarritzat: hor, ustezko arkitektoa \"Obren maisu\" edo \"Bisir\" gisa izendatzen da. Hilobia Keopsen piramidetik gertu du eta haren itxura adierazten duten irudiak ditu. Haren mastabako zenbait harritan Khufuren erregealdiaren datak aurkitu dira idatzita. Hemiunuren estatua gaur egun Hildesheimgo museoan dago, Alemanian.\nDatazioa.\nPiramidearen datazioaren inguruan eztabaidak egon dira. Egiptologoen eta historialarien arabera, piramidea Keopsen erregealdian eraiki zen, K. a. XXVI. mendearen lehen erdian. 2013an aurkitu zen portuan, piramidearen ustezko eraikitze-datan idatzi ziren zenbait eskuizkribu: haietan, harrizko blokeen ontziratze erregistroak agertzen dira, Turatik Gizara. Erregistro horietan hileko berrehun bloke garraiatzen zirela ere irakurri da.\nPseudoarkeologia gisa sailkatu diren teoriak ere badira, piramidearen eraikitze-data azaltzeko beste hainbat erreferentzia hartzen dituztenak. Orionen Korrelazioaren Teoriaren arabera \u2014besteak beste, Gilbert eta Hancock ikerlariek babestua\u2014, Giza bailarako hiru piramide handiak Orion konstelazioaren gerrikoa osatzen duten hiru izarren irudikapen zehatza egiteko moduan eraiki ziren. Izarrak milurtekoetan zehar haien posizioetatik mugitzen direnez, gaur egun irudikapena akastuna da, baina teoriak dio eta matematikoki egiaztatu da irudikapena bat datorrela K. a. 10.500 urtean izar horiek zuten posizioarekin.\nBarnealdea.\nPiramidea hiru ganbera nagusik osatzen dute, horietatik bi piramidearen barnean daude eta gaur egun Erregearen Ganbera eta Erreginaren Ganbera izena jasotzen dute. Hirugarren ganbera lurpean dago eta Lurpeko Ganbera izenez ezagutzen da.\nGanberetarako jatorrizko sarbidea iparraldean dago. Bide beherakor bat da, bukaera granitozko bloke batzuk oztopatzen dute. Bide hori bidegurutze bateraino iristen da eta bertan bi bide har daitezke: goranzkoa, Galeria Handirainokoa eta beheranzkoa, Lurpeko Ganberarainokoa.\nGaleria Handia.\nGaleria Handia berrogeita zazpi metroko luzera eta zortzi metroko altuera duen bide handi bat da. Bertako paretak bertikalak dira bi metroko altueraraino eta hortik gora, bobeda faltsu bat eratzen da mailakatutako harrizko errenkadak bata besterantz hurreratu ahala.\nErregearen Ganbera.\nErregearen Ganbera granitozko harlauzek osatzen duten lau paretako ganbera bat da. Pareta guztiak lauak dira, leunak eta inolako apaingarri edo eskuizkriburik gabeak. Gaur egun, ganberaren baitan soilik sarkofago huts bat dago, granitozkoa, eskuizkribu edo apaingarririk gabea eta piramidea eraiki aurretik bertan jarri zena, pasabideak baino zabalagoa baita. Erregearen Ganberaren gainean \"arintze ganberak\" izenekoak daude, altuenaren sabaia bloke makurtuek osatzen dute eta beraien funtzioa Erregearen Ganberari bere gainetik dauden blokeek sorrarazten dioten presioa arintzea da, hau da, pisu guztia ganbera nagusi haren gain gera ez dadin egin ziren. Erregearen Ganberara iristeko pasabide horizontal bat pasa behar da, \"ganberaurrea\" izenez ezaguna, Galeria Handitik ateratzen dena.\nErreginaren Ganbera.\nIzena arabiarrengandik datorkiola dirudi, izan ere, Mark Lehnerrek eta egiptologo gehienek diote ganbera hau erregearen Ka estatua (Serdab, hildakoaren irudikapen espirituala ziren estatuak) bat gordetzeko egin zela. Ganbera ia piramidearen ardatzean dago kokatuta. Pasabide horizontal batetik iristen da hara, Galeria Handiaren azpialdeko eremutik datorrena, aurkitu egin behar izan zena, zoladurazko harlauzek estaltzen baitzuten. Ganbera pareta leundun eta sabai makurtudun laukizuzen bat da. Bere baitan horma-hobi bat du.\nLurpeko Ganbera.\nLurpeko ganbera lurpean zulatua izan zen eremu bat da, laukizuzena eta lur irregularduna. Paretak eta sabaia lauak dira eta bi gelaxka ditu bere baitan, putzu sakon eta galeria txiki batez gain. Beheranzko bide batetik irits daiteke bertara (piramidera sartzeko lehen bidearen luzapena da). Galeria Handiarekin ere badu kontaktua, tunel estu eta ia bertikal baten bidez, blokeak zulatuz egin zena. Lurpeko Ganbera bukatu gabe geratu zela ematen du, baina agian nahita eman nahi izan zioten itxura hori sortzaileek. Ganberak 14 metroko zabalera, 8,3 metroko luzera eta 5 metroko altuera du."}
{"id": "46411", "revid": "96586", "url": "https://eu.wikipedia.org/wiki?curid=46411", "title": "Pio XI.a", "text": "Pio XI.a (), jaiotzez Achille Damiano Ambrogio Ratti (Desio, Italia, 1857ko maiatzaren 31 - Erroma, 1939ko otsailaren 10a) Eliza Katolikoko Aita santu izan zen 1922ko otsailaren 6tik bere heriotza egunera arte.\nLehen urteak.\nOihal industriako enpresari baten semea zen. Sevesoko seminario txikian ikasten hasi zen, geroago Monza eta Milango handietara igaro eta, azkenik, Erromako Lombardo ikastetxean ibili zen. 1879an apaiztu zen. Hortik aurrera, Liburutegi Anbrosiarrean lan egin zuen eta teologian, filosofian eta zuzenbide kanonikoan doktoratu zen.\nSeminarioetako irakasle izan zen (teologia eta hebreera irakasle), eta 1912an Vatikanoko liburutegian hasi zen lanean. Geroago bertako buru izatera iritsi zen. 1918an Benedikto XV.ak Polonia eta Lituaniara bidali zuen, bertako berri Vatikanora eraman zezan.\nArtzapezpiku.\nNaupactuseko artzapezpiku eta Poloniako nuntzio izendatu zuten. 1921ean Italiako elizbarruti nagusietako baten buru jarri zuen Benedikto XV.ak, Milango artzapezpiku izendatu baitzuen.\nAita santu.\nAita Santu izendatu zutenean, Ratti kultura handiko gizona zen, ikasketa maila oso altuak lortu zituena, eta, gainera, Vatikanoko eta Elizaren administrazioko kontuetan aditua zen. Hala ere, pastoraltza kontuetan ez zeukan hilabete gutxi batzuetako esperientzia laburra besterik.\nBere koroatzea publikoa izan zen, San Petri basilikaren kanpoaldean. Italiako batasuna burutu zenetik jendeari irekita egin zen lehen koroatzea izan zen, aurrekoak jende kopuru mugatu batek jarraitu ahal izan zituen eta.\nPio XI.ak Italia onartu zuen, 1871tik zetorren gatazkari amaiera emanez. 1929ko otsailean Mussoliniren gobernuarekin Letrango akordioak sinatu zituen. Horien ondorioz, Elizak Italiako estatu modernoa onartzen zuen, katolikoei bere zilegitasuna onartzeko eskatzen zitzaien eta Vatikano Hiria deituriko estatu berria sortu zen, Aita santuaren menpe. Garai hartan Vatikanoak bere interesak defendatzeko faxismoaren aurrean jarrera malgua agertu zuen.\nAlemaniarekin ere konkordatua izenpetu zuen, nahiz eta 1937an \"Mit brennender Sorge\" (euskaraz \"Ardura biziz\") deituriko entziklika kaleratu zuen. Bertan nazismoa gaitzetsi zuen, arraza, herria, estatua edo gizarteko bestelako elementuren bat jainko bihurtzea Jainkoak berak ezarritako ordenaren aurka joatea zela zeritzan, erabat.\nPio XI.a beste entziklika bat prestatzen ari zen, kasu horretan nazien antisemitismoa gaitzesteko. Baina garai horretan gaixorik eta azkenetan zegoenez gero, ez zen kaleratu.\nPio XI.aren garaia azaltzeko beste dokumentu garrantzitsua \"Quadraggesimo anno\" da, gizarte gaiei buruzko entziklika. Leon XIII.aren \"Rerum Novarum\" entziklikaren 40. urteurrenean kaleratu zuen (1931) eta bertan langile mugimenduaren aurrean Elizak zuen jarrera azaldu zuen. 1929ko krisialdi ekonomikoari erantzunez, ekonomia justizian eta karitatean oinarritu behar zela defendatu zuen, gizarte batasuna lortzeko. Merkatu askea ona zela zioen, baina ezin dela gizakien duintasuna merkatuen gorabeheren arabera aldarazi ere aipatu zuen.\nBeste idatzi batzuetan komunismoa (\"Divini Redemptoris\"), jaiotza erregulazio artifiziala (\"Casti Donnubii\") eta Espainiako errepublikazaleek Elizaren kontra zuten jarrera (\"Dilectissima Nobis\") gaitzetsi zituen.\nHaren agintaldian Eliza katolikoa mundu mailako eragile garrantzitsu bihurtu zen, baita alor diplomatiko eta politikoan ere. Komunikabideetan ere aurrerapausoa eman zuen Giuliano Marconiri Vatikano Irratia sortzeko agindu zionean (1931).\n1939ko otsailaren 10ean hil zen, Europarentzat eta mundu osoarentzat garai latz baten atarian. Urte bereko irailean II. Mundu Gerra hasi zen."}
{"id": "46412", "revid": "336", "url": "https://eu.wikipedia.org/wiki?curid=46412", "title": "Jacek Krzyn\u00f3wek", "text": "Jacek Kamil Krzyn\u00f3wek (Kamiensk, 1976ko maiatzaren 15a) - poloniar futbol erdilari ohia da. VfL Wolfsburg futbol talde alemaniarrak 2006 urtean fitxatu zuen.\n2009ko Apirilaren 1 arte Poloniako futbol selekzio nazionalarekin 96 aldiz jokatu du, 15 gol sartu ditu."}
{"id": "46413", "revid": "512", "url": "https://eu.wikipedia.org/wiki?curid=46413", "title": "Bideko Ama Birjinaren Ospitalea", "text": "Bideko Ama Birjinaren Ospitalea Nafarroa Garaiko erietxe publikorik garrantzitsuenetarikoa da, Osasunbidearen barruan dagoena.\nIru\u00f1ean dago, Nafarroako Ospitalearen eta Nafarroako Unibertsitatea Klinikaren ondoan. Egun Nafarroako Ospitale Gunearen parte da.\nHistoria.\n1964an inauguratu zuten."}
{"id": "46414", "revid": "1545", "url": "https://eu.wikipedia.org/wiki?curid=46414", "title": "Nafarroako Ospitalea", "text": "Nafarroako Ospitalea probintzia osoko erietxe publikorik garrantzitsuenetarikoa da, Osasunbidearen barruan dagoena.\nIru\u00f1ean kokatuta dago, Virgen del Camino Ospitalea eta Klinika Unibertsitarioaren ondoan.\n2010etik Nafarroako Ospitalegunea edo \"Complejo Hospitalario de Navarra\" osatzen du Virgen del Caminorekin batera..\nHistoria.\n1906an hasi ziren eraikitzen.\n2014ko abenduaren 24ean, LABek adierazi zuenez, Nafarroako Ospitalea interes pribatuen menpe zegoen. Gainera, Ospitaleko hainbat solairu eta zerbitzu itxiko zituztela adierazi zuen, Nafarroako Klinika Unibertsitarioak, San Miguelek edo San Juan de Diosek \"euren negozioak irekita izaten jarraitzeko\".\n2015eko urtarrilaren 1ean, Nafarroako Ospitale Guneko hamabi garbitzaile kaleratu zituztela jakinarazi zuten."}
{"id": "46415", "revid": "1545", "url": "https://eu.wikipedia.org/wiki?curid=46415", "title": "Bidasoa Ospitalea", "text": "Bidasoa Ospitalea Gipuzkoako eskualde-erietxea da, Hondarribian kokatutakoa.\nBidasoaldeko eta Bortzirietako biztanleak atenditzen ditu (ia 90.000 biztanle 2011an)."}
{"id": "46416", "revid": "58701", "url": "https://eu.wikipedia.org/wiki?curid=46416", "title": "Mendaroko Ospitalea", "text": "Mendaroko Ospitalea Gipuzkoako eskualde-erietxea da, Debabarrenako biztanleei osasun zerbitzuak ematen dizkiena. Mendaroko herrian dago kokatuta.\nEskualde Geografikoak, Gipuzkoari dagokionez, Eibar, Elgoibar, Soraluze, Deba, Mutriku eta Mendaro hartzen ditu barne eta, Bizkaiari dagokionez, Ermua eta Mallabia. 400 langile inguru ditu, eta 80.000 bat pertsonari eskaintzen dio arreta ospitaleak. Mendaroko ospitaleak 26 espezialitate biltzen ditu."}
{"id": "46417", "revid": "512", "url": "https://eu.wikipedia.org/wiki?curid=46417", "title": "Zumarragako Ospitalea", "text": "Zumarragako Ospitalea Gipuzkoako eskualde-erietxea da, Urola Garaia, Urola Erdia eta Goierriko biztanleak artatzen dituena.\nZumarragako herrian dago kokatuta. Jose Antonio Agote traumatologo ospetuak izan zen ospitale hau sortzeko sustatzaile handienetako bat.\nHistoria.\n1984an inauguratu zuten."}
{"id": "46418", "revid": "219", "url": "https://eu.wikipedia.org/wiki?curid=46418", "title": "Debagoien", "text": ""}
{"id": "46419", "revid": "1545", "url": "https://eu.wikipedia.org/wiki?curid=46419", "title": "Santiago Ospitalea", "text": "Santiago Ospitalea Osakidetzaren sareko ospitale bat da, Gasteiz udalerriko hiri-erdigunean, izen bereko auzoan, kokatua dagoena eta Arabako Unibertsitate Ospitalearen zati dena, Txagorritxu Ospitalearekin batera. Ospitalea \"Arabako Erakunde Sanitario Integratua\"ren parte da, eta Arabako biztanleez gain, hainbat gauzatarako erreferentziazko zentroa da Debagoiena (Gipuzkoa) eskualderako, bai eta Miranda Ebro (Burgos) udalerriarentzako ere.\nOspitale bezala 1820ko irailaren 27an inauguratu zen, eta gaur egun 315 ohe ditu.\nArtatutako populazioa.\nOspitaleak Arabako lurralde osoari ematen dio zerbitzu, Aiaraldea eskualdea izan ezik, eta zenbait espezialitaterentzat Debagoiena (Gipuzkoa) eskualdearentzako erreferentziazko zentroa ere da, bai eta Miranda Ebro (Burgos) udalerriarentzako ere, guztira 300.000 bizilagun ingururi arreta emanez.\nHistoria.\nSantiagoko egoitza Euskal Herri eta espainiar Estatuko ospitalerik zaharrena da, lehenbizi 1418an eraiki baitzen.\nGaur egungo kokapenean 1804ko apirilaren 12an eraikitzen hasi eta 1807an amaitu zen, 1820ra arte Frantziako tropen kuartel nagusia eta beranduago soldadu ingeles eta portugaldarren aterpe izanik.\n1820ko irailaren 27an ospitale bezala inauguratu zuten.\nEraikina 80ko hamarkadan handitu zen, besteak beste kanpo-kontsulten zerbitzua jasotzeko, nahiz eta gaur egun kanpo-kontsulten arreta Txagorritxu Ospitalearen ondoko eraikinean egiten den.\n2012an Txagorritxu Ospitalea eta ospitale horren ondoan eraiki zen kanpo-kontsulten eraikin berriarekin fusionatu zuten, Arabako Unibertsitate Ospitalea sortuz."}
{"id": "46421", "revid": "512", "url": "https://eu.wikipedia.org/wiki?curid=46421", "title": "San Eloy Ospitalea", "text": "San Eloy Ospitalea Bizkaiko ospitaleetako bat da. Barakaldoko erdialdean dago, Bagatza auzoan. Gurutzetako Unibertsitate Ospitalearekin batera, Ezkerraldeko biztanleak artatzen ditu, batik bat Barakaldo eta Sestao udalerrikoak, 230.000 pertsona inguru. Osakidetzaren sarearen barruan dago.\nHistoria.\n1911ko abenduaren 30ean \"Sanatorio Quir\u00fargico Altos Hornos de Vizcaya\" zelakoa inauguratu zuten, gaur egun San Eloy ospitalea dena.\nZerbitzuak.\nOspitaleak hurrengo zerbitzuak ditu:"}
{"id": "46422", "revid": "1491", "url": "https://eu.wikipedia.org/wiki?curid=46422", "title": "Euskalerria irratia", "text": "Euskalerria irratia Nafarroa Garaiko irratia da, euskaraz emititzen duena, (FM 98.3). Iru\u00f1etik eta batez ere Iru\u00f1errirako lan egiten du.\nHistoria.\nIru\u00f1eko Komunikabideak enpresak sortu zuen, eta Euskalerria Irratia Elkartea deritzan bazkide sare bat laguntzaile dauka. 1988ko azaroaren 7an egin zituen lehendabiziko emankizunak. Zuzendaria Mikel Bujanda izan da hasieratik, eta gaur egun 12 pertsonak osatzen dute lantaldea, haien artean Reyes Ilintxeta, Juan Kruz Lakasta, Hiart Leitza eta Pello Argi\u00f1arena. Bestalde, kolaboratzaile sareak ere laguntzen du herri eta auzoetako berri ematen eta gaiak aurkezten.\nUrte askotan zehar, nahiz eta sarritan eskatu, esleipenak eskaini izan ziren guztietan, Nafarroako Gobernuak ez zion lizentziarik eman, eta hori dela kausa irratiak egoera irregularrean aritu behar izan du orain artean. Irrati komertziala eta profesionala izateko bidean horrek eragozpen eta traba ugari ekarri dio. Enpresa kudeatzaileak auzitara jo izan du lizentzia esleitzeko lehiaketetan Euskalerria Irratiari lizentzia iruzur bidez ezkutatu zaiolakoan.\n2010ean, Erreniega gainean zuen antena Nafarroako Gobernuak kenarazi zion, hegazkinen hegalaldietako komunikazioetan interferentziak sortzen zituelako argudioa baliatuz. Urte berean, 30.000 euro batzen zuten hiru isun jarri zizkion administrazioak, baimenik gabe emititzeagatik.\n2012an, hirugarrenez Europako Kontseiluak baieztatu zuen, besteak beste, Nafarroan den euskal irrati baten beharra, Euskalerria Irratia izaki aukerarik egokiena. Azaroaren 7an Atarrabian egindako galan 25. urte hastea ospatu zuen, euskaltzale, bazkide, kolaboratzaile eta abarren babesa jasoz. \"Aukera on\" izeneko kanpaina udaberrian abiatu izanik, 100en bat bazkide berri lortu zituen urte horretan.\nAzkenik, 2015eko abuztuan, Nafarroako Gobernuak 1997tik esleitu gabe zeuden bi lizentzietako bat emango ziola jakinarazi zuen.\nEuskalerria Irratiak bere ibilbide luzean ahozko ondare aberatsa ondu du uhinetan emititu dituenak gorderik; Bereziki, Nafarroako kultur jendearen ekarpenak dira ondare hori osatu dutenak, bere estudiotik euskaltzainak, idazleak, politikariak eta kultur agerpen guztietako ordezkariak pasatu baitira.\nIrratiak Larreko saria eratu zuen 1995.ean, Nafarroan ekarpen nabarmenak egindako lagun zein erakunde edo kolektiboen lanari aitortza egiteko.\nSaioak.\nHainbat saioren artean, irratia oso ezaguna da Osasunak etxean jokatzen dituen futbol partidak igandero zuzenean ematen dituelako, euskaraz eta osorik horrelakorik egiten duen kate bakarra dela.\nKolaboratzaileak.\nOrdainik jasotzen ez duten hainbat kolaboratzaile du irrati honek, 2012an 200 baino gehiago ere baziren. Kolaboratzaileen artean honako hauek daude, garai batean edo bestean irratia lagundu dutenak: Gorka Urbizu eta Jon Celestino musikariak; Angel Erro eta Aingeru Epaltza idazleak; Aritz Iba\u00f1ez (Osasunaren futbol partiden emanaldietan), Idurre Eskisabel, Haritz Pascual, Unai Lako eta Urko Aristi kazetariak; Xabier Aierdi soziologoa; Martin Juanena kirolzalea; Patxi Urrutia, Patxi Zabaleta politikariak; Izaskun Mujika aktorea; Inma Errea eta Josu Jimenez Maia idazleak eta beste."}
{"id": "46423", "revid": "56334", "url": "https://eu.wikipedia.org/wiki?curid=46423", "title": "Bideratzaile", "text": "Bideratzailea, edo Routerra, konputagailu-sareak elkar konektatzeko hardwarez eta softwarez osatutako gailu bat da. OSI ereduko hirugarren mailan lan egiten du. Gailu honek sare-segmentuak zein sare osoak elkar konektatzen ditu. Sareen artean datu paketeak uzten ditu igarotzen sare geruzako informazioan oinarrituz.\nSarrera.\nErraz ulertzeko, router bat zenbait IP dituen gailu bat (konputagailua, telefono adimentsua...) da, IP sare desberdinen datu trafikoa ahalbidetzeko, bestela zuzenean konektatu ezkero ez lirateke komunikatuko.\nSarea eta Internet bideratzaile batez elkarri konektatuta daude. Konputagailu batetik beste batera datagrama bat bidaltzen denean, bideratzaileak konektatuta dauden sareen artean ibilbiderik onena aukeratzen dute, gero datu paketeak sare-segmentu eta sare ataka egokienetatik zuzentzeko. Honi bideratzea deitzen zaio. Erabiltzaile arruntentzako ADSL routerra izango da ezaguna, etxeko edo bulegoko sareari Internet sarbidea ahalbidetzen diona. Azken finean bi sare lotzen ditu, etxeko edo bulegoko sare lokala (LAN) eta kanpoko sarea (WAN).\nEtxeetan eta bulegoetan jartzen diren bideratzaile gehienek beste funtzio osagarri batzuk dituzte bideratzearekin batera: haririk gabeko sarbide-puntua, WiFi sare bat sortzeko eta konektatzeko aukera ematea; modema seinale analogikoak digitaletara eta alderantziz bihurtzeko; kommutagailua hainbat gailu kable bidez konektatuz sare lokal bat sortzeko...\nFuntzionamendua.\nBideratzaile baten oinarrizko funtzionamendua une bakoitzean sare-paketeak egokiena den bidetik bidaltzea da. Horretarako, jasotako paketeak (datuak) biltegiratzen ditu, eta jatorrizko eta helmugako informazioa prozesatzen ditu. Informazio horren arabera, beste bideratzaile batera bidaltzen ditu paketeak, edo helburura, \"bideratze\" izeneko jarduera batean. Bideratzaile bakoitzak erabakitzen du hurrengo jauzia biltegiratuta duen bideratze-taularen arabera. Horretarako, protokoloen bidez erabakitzen da zein den biderik egokiena edo laburrena.\nSare-mailako elementuak direnez, bi zeregin nagusi betetzeaz arduratu behar dute:\nBideratze-teknikak.\nPakete bat bideratzailean nora bideratu den erabakitzeko bi metodo multzo nagusi daude: estatikoak eta dinamikoak.\nEstatikoetan eskuz konfiguratutako taula estatiko batean ezartzen da bideratzeko estrategia. Trafiko txikiko bideratzaile txikietan nahikoa izan badaiteke ere, bideratzaile handietan (trafiko handiko sare anitz konektatzen dituztenak) bideratze estatikoa ez da nahikoa pilaketak saihesteko.\nBideratze dinamikoari esker, bideratzaileek denbora errealean doitu ditzakete IP paketeak transmititzeko bideak. Protokolo bakoitzak bere metodoak ditu ibilbideak zehazteko (bideratzaileen artean trukatutako informazioa erabiliz askotan). RIP protokoloa da ezagunenetako bat bideratze-lanetarako.\nHaririk gabeko bideratzaileak.\nSare kableatu (Ethernet, ISDN, ADSL...) eta haririk gabeko sareak (WiFi, WiMAX, GPRS, UMTS...) konektatzen dutenak asko zabaldu dira."}
{"id": "46424", "revid": "843", "url": "https://eu.wikipedia.org/wiki?curid=46424", "title": "Router", "text": ""}
{"id": "46425", "revid": "3453", "url": "https://eu.wikipedia.org/wiki?curid=46425", "title": "Switch", "text": "Kommutadorea (switch), datuen lotura-geruzan lan egiten duen OSI modeloko \u00a0gailu digital-logiko da. Gailu honen funtzioa bi segmentu-sare edo gehiago elkarren artean konektatzea da, sareko zubiaren antzera, segmentu batetik bestera datuak pasaraziz, sare-tramaren helmugako MAC-helbidea jarraituz eta hau bukatzean konexioa ezabatuz.\nKommutadorea sare baten tarte asko konektatu nahi direnean erabiltzen da, sare bakar batean fusionatuz. Sareko iragazki baten antzera lan egiten dute, eta hartzailea dagoen sare-tramara soilik transmititzen dute informazioa, zubiek egiten duten modura; sare lokalen\u00a0 (LAN) errendimendua eta segurtasuna hobetzen dute.\nKommutadoreen eta zubien arteko konexioa.\nZubi eta kommutadoreak, egituratutako kableatu-sareak konektatzeko erabiltzen diren interfazeak dira. Oro har, bihurritutako kable-bikoteen amaiera modura erabiltzen diren 8 pin dituzte.\nRJ-45 konektoreak dira, RJ-11ren antzekoak baina zabalagoak. Etherneteko (8 pin) sare-kableetan, telefonoen muturretan (5 pin) \u2026 erabiltzen dira normalean.\nKonektore hauetako bakoitza saileko dendetan lor daitezke, Stern adibidez.\u00a0\nKommutadoreen funtzionamenduaren sarrera.\nKommutadoreek gailu eskuragarrien 2 gainazaleko (MAC-helbideak) sare-helbideak ikasi eta gordetzeko gaitasuna dute, beraien portu bakoitzaren bidez. Adibidez, kommutadorera zuzenean konektatutako ekipo batek, kommutadoreak bere MAC-helbidea gordetzea eragiten du.\nKozentratzaileek ez bezala, honek, gailu batera zuzendutako informazioa, jatorriko portutik helmuga portura joatea ahalbidetzen du.\nBi kommutadore ala kommutadore bat eta konzentratzaile bat konektatzerako kasuan, kommutadore bakoitzak beraien portu bakoitzeko gailu irisgarrien MAC-helbidea ikasiko du, horrela interkonexioen portuan beste kommutadorearen gailuen MAC-helbideak gordetzen dira.\u00a0\nSare-begiztak eta trafiko-uholdeak.\nLehenagotik aipatzen zen bezala, ekipo hauen puntu kritikoetako bat begiztak dira, kommutadore batzuen bitartez ekipo batetik bestera iristeko bide desberdinak gaitzen dituztelarik.\nGailua bi portutatik irisgarria denean, bietatik emititzen du trama, eta kommutadoreak hau detektatzean, begiztak sortzen dira. Hurrengo kommutadorea trama honetara iristean, honek berriz ere trama bidaltzen du, ekipora iristen diren portuetatik. Prozesu honek trama bakoitza esponentzialki biderkatzea eragiten du, sare-uholdeak sortuz, eta\u00a0horrela komunikazio-arazo edo erorketak sortuz.\u00a0\nSailkapena.\nTrama erabilien helbideratze-metodoak.\nStore-and-Forward.\nStore-and-Forward kommutadoreek trama bakoitza buffer batean gordetzen dute, irteerako portuarekin informazioa trukatu baino lehen. Trama bufferrean dagoen bitartean, switch-ak CRCa kalkulatzen du, eta honen tamaina neurtzen du. CRCak huts eginez gero, edo tamaina oso txikia edo oso handia izanez gero (Etherneteko trama batek 64 byte eta 1518 byte artean ditu), trama baztertu egiten da. Dena ondo egonez gero, irteerako portura bidaltzen da.\nMetodo honek errorerik gabeko eragiketak ziurtatzen ditu eta\u00a0sareko konfiantza handitzen du. Trama bakoitza gordetzeko eta egiaztatzeko erabiltzen den denborak, atzerapen-denbora gehitzen dio hauen prozesamenduei. Atzerapen (edo \u201cdelay\u201d) totala, tramen tamainarekiko proportzionala da: trama handiagoa denean, denbora gehiago beharko du prozesuak.\nCut-Through.\nCut-through\u00a0kommutadoreak latentzia hau murrizteko diseinatu ziren. Switch hauek atzerapena txikitzen dute, trama bakoitzeko lehenengo 6 byte-ak soilik irakurriaz, bertan helmugako MAC-helbidea izanik, eta berehala bideratuz.\nMota hauetako switch-en arazoa da kolisioen (hots, \u201crunts\u201d) eraginez hondatutako tramak ez dituztela detektatzen, ezta CRC erroreak ere. Sareko kolisio kopurua handiago denean, kontsumitzen duen banda-zabalera handiagoa izango da, trama hondatuak bideratzean.\nBigarren switch cut-trhought mota bat badago, fragment free deritzona, arazo hau ezabatzeko sortu zena. Switch-ak beti trama bakoitzaren lehenengo 64 byte-ak irakurtzen ditu, gutxienez tamaina minimoa ziurtatuz eta sarean kolisioen bideratzea saihestuz.\nAdaptative Cut-Through.\nTramak modu moldatzailean prozesatzen dituzten kommutadoreak dira, eta bateragarriak dira store-and-forward-arekin baita \u00a0cut-through-rekin\u00a0 ere. Edozein moduko sarea aktiba dezake administratzaileak, edota switch-a bi metodoetatik aukeratzeko nahikoa adimentsua izan daiteke, portuetatik pasatzen diren erroredun tramen kopuruetan oinarrituz.\nHondatutako tramen kopurua hainbat mailatara iristen denean, kommutadoreak cut-through metodotik store-and-forward metodora alda dezake, aurreko modura itzuliz sarea normalizatzean.\nCut-through\u00a0 kommutadoreak gehiago erabiltzen dira lan-talde txikietan eta sail txikietan. Aplikazio hauetan beharrezkoa da lan-bolumen on bat edota throughput, sareko errore potentzialak segmentuen mailan geratzen baitira, sare korporatiboa ukitu gabe.\nStore-and-forward\u00a0kommutadoreak sare-korporatiboetan erabiltzen dira, errorean kontrola beharrezkoa den kasuetan."}
{"id": "46426", "revid": "336", "url": "https://eu.wikipedia.org/wiki?curid=46426", "title": "Xinetd", "text": "Xinetd (eXtended InterNET Daemon), Unix sistema eragileek erabiltzen duten demonioa (programa egoiliarra) da. Sare eskariak jasotzen dituen demonio espezializatu bat da.\nXinetd inetd zerbitzuaren hedapen seguruagoa da. TCP Wrapper eta ACL bezalako atzipenerako kontrol prozedurak ditu. Egikaritzen diren zerbitzu kopurua muga dezake eta sare atakaak eskaneatzearen kontrako sistema du."}
{"id": "46427", "revid": "119347", "url": "https://eu.wikipedia.org/wiki?curid=46427", "title": "TCP Wrapper", "text": "TCP Wrapper (\"TCP inguratu \"), internet protokoloetako zerbitzuen atzipena iragazteko ACL sistema da. Unix sistema eragile motatan (Linux edo BSD) erabiltzen da gehien bat.\nSarrera.\nTCP Wrapper, Wietse Venemak (Eindhoveneko Univertsitatea, Holanda) egindako domeinu publikoko software bat da. Bere funtzio nagusia, sareko zerbitzu jakin batzuk, baimenik gabeko konexioetatik babestea da; automatikoki, ekintza jakin batzuk jaso ondoren, komando batzuk egikari ditzake erantzun gisa.\nTCP-wrappers-ek funtzionamentuaren oinarria erraza da. Instalatu ondoren, Inetd konfiguratzen da eskatutako zerbitzuari dagokion demonioa egikaritu ordez, tcpd egikaritzeko (hau da TCP-wrappers-en egikarigarria). Programa honek, zer zerbitzu eskatzen den begiratzen du, nondik, eta supererabiltzaileak eratutako atzipen kontrol arauak jarraituz, dagokion demonioa egikaritzen du, edo ezeztatu, ondoren konexioa etenaz. Edozein ekintza eginda ere, tcpd-k atzipen saioa bitakora fitxategi baten erregistratzen du."}
{"id": "46428", "revid": "105290", "url": "https://eu.wikipedia.org/wiki?curid=46428", "title": "Inetd", "text": "Inetd (InterNET services Daemon) Unix sistema eragiletan dagoen demonioa (programa egoiliarra) da. Sare eskariak jasotzen dituen demonio espezializatu bat da.\nUnix-en, sare zerbitzua bakoitza, dagokion demonioak hornitzen du. Horrela, TELNET, FTP, SMTP, bezalako zerbitzu bakoitzak demonio bat du. Hala ere, baliabideen kontsumoa dela eta, programa hauek ez daude martxan etengabean, Unix makina batek eskaini ditzakeen sare zerbitzuak asko baitira. Etengabean egikaritzen da, sare eskariei erantzuna emateko.\nFuntzionamendua.\nEskaera bat jasotzen denean, Inetd-k eskatutako zerbitzua hornitzen duen demonioa deituko du, dagokion atakan lotuko du eta ondoren \u201centzuten\u201d jarraituko du. Honela, jasotako eskariak erantzuteko zerbitzariak bakarrik egikarituko dira.\nKonfigurazioa.\nUnix-en, Inetd-ren funtzionamentua konfigurazio fitxategi baten bitartez parametrizatzen da. Fitxategi hau, orokorrean, /etc/inetd.conf da, eta formatu hau dauka:\nZerbitzua Socket Protok. Itxaron Erabiltz. Progr. Argument.\nnon, beste datu batzuen artean:\nOndoren zerbitzu hau hornitzeko egikaritu behar den programa eta bere argumentuak agertzen diren.\nKonfigurazio fitxaregiko lerro bat hau izan daiteke:\npop-3 stream tcp nowait root /usr/sbin/tcpd ipop3d\nftp stream tcp nowait root /etc/ftpd ftpd\nInetd.conf konfigurazio fitxategi hau da, hornitu behar ez ditugun zerbitzuak desgaitzeko tokia; hau segurtasun politika ona da, behar ez diren sistemako sarbideak izten dituelakoko. Egin behar den gauza bakarra, lerroak irazkintzea da (# bat aurrean ezarriz), eta berriro inetd abiatu."}
{"id": "46429", "revid": "2241", "url": "https://eu.wikipedia.org/wiki?curid=46429", "title": "Estandar (argipena)", "text": "Estandar terminoak adiera zenbait ditu:"}
{"id": "46430", "revid": "119347", "url": "https://eu.wikipedia.org/wiki?curid=46430", "title": "Soziolinguistika klusterra", "text": "Soziolinguistika Klusterra 2004an sortu zen. Proiektu honen inguruko lehen urratsak, bere garaian, Quebec-etik bueltan, Erramun Baxok doktoreak proposatu zuen ideia baten inguruko hausnarketatik abiatu ziren: gure herrian CIRBren antzerako gune bat sortzearen egokitasuna.\n2000ko azaroan \u201cEuskal Soziolinguistika Institutua Sortzen\u201d SINPOSIUMa antolatu zen Gasteizen eta bertan arloko teknikari eta aditu talde zabal batek diagnosi horrekin bat egin zuen eta handik abiatu zen zenbait erakunderen arteko lankidetza (Lankidetza protokoloa I eta II), gerora definitzen eta osatzen joan dena.\nZertarako sortu zen?\nEzagutza soziolinguistikoaren ikerketan, zabalpenean, eta aplikazioan ditugun gabeziei eta beharrei dinamika berri batekin erantzuteko. Euskal Herrian hizkuntza normalizazio prozesuan inplikaturik dauden erakunde eta taldeentzat \u2013pribatu, publiko, zein gizarte mailako- arlo zientifiko-aplikatutik datuak, metodologiak, eta bestelako materialak eskaintzeko egitasmoak lantzen ditu, jarduteko moduaren gaineko ezagutza eta, ondorioz, normalizazio ahaleginen emaitzak hobetzeko.\nMisioa.\nSoziolinguistika Klusterraren xedea da ezagutza soziolinguistikoa sortzea eta kudeatzea euskara biziberritzeko prozesuaren erronka, interes eta beharrei erantzuteko. Hori lortzeko lanean diharduten bazkide, erakunde publiko, gizarte eragile, zientzia eragile eta bestelako eragileen soziolinguistika alorreko baliabide eta gaitasunak baliatu eta areagotzea du helburu.\nHorretarako elkarlanean ikerketa, garapen, berrikuntza eta ezagutza kudeatzeko proiektuak garatzen ditu, ezagutza teorikoaren eta arlo aplikatuaren arteko zubiak eraikiz.\nProiektuak.\nOndokoak dira gaur egun indarrean dauden proiektuak:\nHorrez gain, Soziolinguistika Klusterrak ezagutza eta ikerketa soziolinguistikoa sustatu eta gizarteratzeko beste hainbat egitasmo kudeatzen ditu:\nSoziolinguistika Klusterraren osaketa.\nKluster baten funtzioa da kooperazio-egiturak antolatuz ezagutzaren hedapenari bide egitea eta berrikuntza sustatzea, horrek guztiak dagokion sektorearen garapenari positiboki eragin diezaion. Klusterrek sinergiak sortzen dituzte, hau da, erakunde desberdinek euren kabuz aurrera atera ezingo lituzketen proiektuak bideragarri egin litezke.\nBazkideak:\nSoziolinguistika Klusterraren kide izan daiteke soziolinguistika ezagutzaren garapenarekin harremana duen edota interesatuta dagoen edozein erakunde, elkarte, enpresa, talde edo pertsona fisiko: fakultate edo unibertsitate-sailak, administrazio nagusiko atalak, foru-administrazioko atalak edo udalak, aholkularitzak edo enpresak, ikerketa-erakundeak, elkarte profesionalak, formazio-erakundeak, elkarteak edota norbanakoak.\nBatzar Orokorra:\nBazkide guztiek dute Batzar Orokorraren erabakietan parte hartzeko eskubidea. Aurreko urteko balantzea onartu eta urteko egitasmoa eztabaidatzeaz gainera, zuzendaritzako kideak aukeratzen ditu.\nZuzendaritza Batzordea:\nBatzar Orokorrak izendatutako bazkideek osatzen dute. Hausnarketa estrategikoan eta urteko kudeaketa-planean ezarritako helburuak betetzen direla ziurtatzeko beharrezko erabakiak hartu eta egokitzapenak egitea da organo honen zeregin nagusia.\nBulego teknikoa:\nZuzendaritza Batzordearen esanetara, kontratupeko langileez osatutako BulegoTeknikoa ari da, Klusterraren azpiegituraren eta eguneroko lanen jarraipenaren ardura bere gain hartuta."}
{"id": "46431", "revid": "119347", "url": "https://eu.wikipedia.org/wiki?curid=46431", "title": "Ipar Kutxa", "text": "Ipar Kutxa Kredituko Kooperatiba komertzialki Ipar Kutxa 1966an sortutako euskal aurrezki kutxa bat zen. Araba eta Bizkaian zituen bulegoak.\nEuskadiko Kutxarekin egin du bat eta erakunde berriaren izena Laboral Kutxa da.\nBulego sarea.\nIpar Kutxak honako udalerrietan ditu bulegoak:\nAraban.\nAgurain - Amurrio - Dulantzi - Gasteiz (12) - Iru\u00f1a Oka - Laudio\nBizkaian.\nAbadi\u00f1o - Alonsotegi - Arrigorriaga - Balmaseda - Barakaldo (4) - Basauri - Berango - Bermeo - Bilbo (19) - Derio - Elorrio - Erandio (2) - Ermua - Etxebarri - Galdakao - Gernika-Lumo - Getxo (4) - Gorliz - Gue\u00f1es - Igorre - Karrantza - Larrabetzu - Leioa - Markina-Xemein - Mungia - Ondarroa - Orozko - Ortuella - Plentzia - Portugalete (2) - Santurtzi - Sestao - Sondika - Sopela - Trapagaran - Ugao-Miraballes - Zalla - Zornotza\nGipuzkoan.\nBeasain - Eibar - Donostia - Hernani - Tolosa"}
{"id": "46435", "revid": "9280661", "url": "https://eu.wikipedia.org/wiki?curid=46435", "title": "Saibi", "text": "Saibi \u2014\"Saibigain\" izenaz ere ezaguna\u2014 Abadi\u00f1oko (Durangaldea, Bizkaia) mendi bat da, 946 metro garai. Urkiola inguruan dago, izen bereko mendilerroan, Eskuagatxeko mendilerroaren hegoaldeko muturrean, Anbotoko mendilerrotik hurbil.\nGerra Zibileko pasarteak.\nSaibi mendia izan zen gudarien erresistentzia lekua frankisten aurka Espainiako Gerra Zibilean. Apirilaren 6tik 15era hamaika egunez borroka latzak izan ziren bi bandoen artean, azkenean faxistak garaile gertatu arte.\nGaur egun, eusko gudarien aldeko oroitarria eta monumentua dago tontorrean, gurutze handia zehazki. Izatez, gurutze hau frankistek ipini zuten bere hildakoen omenez baina 1976an, Franco hil eta gutxira esan nahia aldatu, plaka bat jarri eta gudarien aldekoa bihurtu zuten gurutze hau.\nAbiapuntuak.\nTontorrera ailegatzeko hiru bide daude."}
{"id": "46436", "revid": "448", "url": "https://eu.wikipedia.org/wiki?curid=46436", "title": "Militar", "text": "Militarra Estatu burujabe bateko Indar Armatuetako kidea da. Halaber, estatuaren aurkako indar subertsiboetako kideek edota gerrillariek ere euren buruari hala deitu ohi diote, \"militar\" hitzak duen legitimotasun eta legezkotasun kutsua bereganatu nahian."}
{"id": "46437", "revid": "880", "url": "https://eu.wikipedia.org/wiki?curid=46437", "title": "Adolfo Suarez", "text": ""}
{"id": "46439", "revid": "46380", "url": "https://eu.wikipedia.org/wiki?curid=46439", "title": "Adolfo Su\u00e1rez", "text": "Adolfo Su\u00e1rez Gonz\u00e1lez (Cebreros, \u00c1vila, Espainia, 1932ko irailaren 25a - Madril, Espainia, 2014ko martxoaren 23a) politikaria izan zen, 1976tik 1981era Espainiako gobernuburua.\nBiografia.\nZuzenbidea ikasi zuen Salamancako Unibertsitatean eta 50eko, 60ko eta 70eko hamarkadetan, hainbat kargu garrantzitsu izan zituen frankismoaren barnean. Besteak beste, gobernadore zibil eta \"Movimiento Nacional\"aren idazkariorde eta idazkaria (1975) izan zen.\n1976ko uztailean, Franco hil ondorengo lehen gobernuan Carlos Arias Navarrok presidente kargua utzi zuenean, Joan Karlos I.ak Su\u00e1rez izendatu zuen gobernuburu, Espainia demokraziarantz bidera zezan. Urte hartan bertan onartu zen Su\u00e1rezek bultzatutako Politika Erreformarako Legea.\n1977ko hauteskundeetan UCDk, bere alderdiak, gehiengoa lortu zuen, eta hurrengo urtean Konstituzioa onartu zen. 1979ko hauteskundeak ere irabazi zituen, baina legegintzaldi horretan oztopo ugari izan zituen. Azkenik, 1981ean dimisioa eman eta Leopoldo Calvo Sotelok hartu zuen lehendakaritza.\n1982an CDS alderdia sortu eta harekin aurkeztu zen 1982, 1986 eta 1989ko hauteskundeetara. 1991n politika guztiz utzi zuen.\n1993az geroztik Alzheimer gaixotasuna pairatu zuen."}
{"id": "46440", "revid": "105290", "url": "https://eu.wikipedia.org/wiki?curid=46440", "title": "Sare administratzaile", "text": "Sare administratzailea konputagailu-sarearen sare kudeaketaz arduratzen den aditua da. Normalean, sareko hardwareren eta softwareren mantentze lanak burutzen dituzte. Baita sare monitorizazioa ere, hau da, konmutadoreak (switch), bideratzaileak, suebakiak eta sareko elementuak aldizka ikuskatzea.\nEginkizunak.\nOrokorrean sare egoki erabiltzea eta zerbitzuak indarrean egotea bermatzea"}
{"id": "46441", "revid": "28455", "url": "https://eu.wikipedia.org/wiki?curid=46441", "title": "Kautotze", "text": "Kautotzea, autentifikazioa edo egiaztatzea objektu baten ezaugarriren bat egiaztatzeko prozeduren multzoa da. Ezaugarri hau, mezuaren igorlea, mezuaren osotasuna eta abar... izan daitezke.\nKonputagailu-sareko datuen segurtasun arloan, baimentzearekin eta ikuskaritzarekin batera, kautotasuna oinarrizko hiru pausoen barruan dago. Hona aipatutako pausoak:\nSarrera.\nMezuak kautotzean zera lortu nahi da: komunikazioaren beste muturrean dagoena esaten duena dela, bermatzea da. Urruneko parte-hartzaile bat, elkarrizketako partaide legitimoa dela egiaztatzea.\nDirudiena baino zailagoa da, batez ere, erasotzaile batzuk denbora asko hartzen dutelako bere burua \u201cezkutatu edo mozorrotzen\u201c. Horregatik, kautotzea, zifratzeko mekanismoak erabiliz egin behar da, eta horietako ezagunena sinadura digitala da.\nBeste kautotze mota bat erabiltzailearen identifikazioa da. Kasu honetan, helburua, sisteman dagoen erabiltzailea legezkoa dela bermatzea da. Erabiltzaileak kautotzeko prozedurarik arruntena \"login\" delakoa da, non erabiltzailearen izena edo identifikazioa eta pasahitza eskatzen baita.\nBost kategoriatan sailka daitezke kautotzean egiaztatzen den informazioa, modu konbinatuan erabil daitezkeenak:\nKautotze prozedura orokorra.\nKautotze prozedura orokorra ondorengo pausoak ditu:\nSarbide-kontrola bideratzeko kautotzea eskatzen duten adibide batzuk aipa daitezke: kutxazain automatiko batean dirua jasotzea, urruneko konputagailu batekin konektatzea edo online banketxean saio bat irekitzea.\nKautotzea Unixen.\nOinarrizko kautotzea.\nOhiko Unix sistema batean, erabiltzaile bakoitzak sistemara sartzeko izen bat (\"login\") eta pasahitz bat ditu esleituta \"/etc/passwd\" fitxategian. Fitxategi horretan lerro bat dago erabiltzaile bakoitzeko, ondoko informazioarekin:\nKontu errealak aparte, komenentziazko kontuak mantentzen ditu Linuxek aplikazio batzuen segurtasuna dela-eta. Erabiltzaile berezien adibide batzuk hauexek dira: \"daemon\", \"bin\", \"sys\", \"adm\", \"cron\", \"mail\", \"lp\", \"lpd\".\nErabiltzaileen pasahitzak zifratzeko, Unix sistema eragileak atzeraezinezko zifratze-metodo bat erabiltzen du, DES algoritmoan oinarritutako C crypt funtzio estandarra burutzen duena. \nHobekuntzak.\nBalizko erasotzaileak pasahitza lortzea da mehatxu nagusia. Esan bezala ezin da pasahitza deszifratu, baina oso erraza da hitz-zerrenda batetik abiatuta hautagaiak zifratzea eta emaitza gako-fitxategian gordetako katearekin konparatzea. Horrela, erasotzaile batek \"/etc/passwd\" fitxategia irakurriko luke, eta zerrendako hautagairen baten kode zifratua bertan agertzen bada, pasahitza jakingo luke. Badaude programak lan hori egiten dutenak, barruan dituzten hiztegiekin eta gehi daitezkeen beste hautagaiekin (artisten izenak, kirolariak...). \nAipatutako \"shadow\" aldaerak ahulezia hori konponbidean jarri du, \"/etc/passwd\" fitxategiari irakurtzeko baimena kentzen baitio. \"shadow\" bitartez, gainera, pasahitzen luzera minimoa, aldaketa-maiztasuna eta kontuaren iraungitze-data ere parametriza daitezke.\nUnix modernoagoetan kautotzea PAM izeneko mekanismoaren bidez kontrolatzen da. PAMen bidez aplikazioak nahi ditugun kautotze-metodoekin lot diezaiekegu, ohiko pasahitzaz besteko eskemekin (erabilera bakarreko gakoak, biometrikoak, txartel adimendunak...) integratzeko aukera emanez."}
{"id": "46443", "revid": "336", "url": "https://eu.wikipedia.org/wiki?curid=46443", "title": "CHAP", "text": "CHAP (Challenge Handshake Authenticacition Protocol), elkarren arteko erronkan oinarritutako kautotze protokoloa da. Urruneko edo haririk gabeko kautotzerako prozedura da.\nCHAP erabiltzaile bat Internet zerbitzarien (ISP) aurrean kautotzeko erabiltzen da..\nCHAP-en definizioa RFC 1994 dokumentuan zehaztuta dago."}
{"id": "46445", "revid": "148237", "url": "https://eu.wikipedia.org/wiki?curid=46445", "title": "Bilboko Burdin Hesia", "text": "Bilboko Burdin Hesia \u2014\"Bilboko Burdinazko Hesia\" eta \"Burdinazko Gerrikoa\" izenez ere ezaguna (gaztelaniaz: \"Cintur\u00f3n de Hierro\")\u2014 Espainiako Gerra Zibilean Bilboren inguruan Txorierri eta Galdakao aldetik eraikitako defentsa-sistema izan zen. Eusko Gudarosteak Francoren armadari bi hilabetez eutsi zion han, nahiz eta teoria militar zaharkitu batean oinarritutako defentsa-sistema horrek diseinuko funtsezko akatsak zituen.\nKokalekua.\nArtxanda mendiak Bilbon, Gangurenek Galdakaon, Bizkargik eta Gaztelumendik Larrabetzu inguruan osatzen zuten defentsa-sistema hau.\nEraikuntza.\nElgetako erresistentzia tokia 1937ko apirilean erorita, Eusko Jaurlaritzak \u2014eta bando errepublikanoak, oro har\u2014 Bilbo defendatzeko sistema eraikitzeari ekin zion.\nSistema hura eraikitzeko hamahiru arkitektok, hamabost ingeniarik, hiru aparejadorek eta hamasei kontratistak hartu zuten parte, geroago Talgo trena asmatu zuen Alejandro Goikoetxea ingeniariak eta haren laguntzaile Pedro Murga kapitainak koordinatuta. Eusko Jaurlaritzak onartutako aurrekontua 50 milioi pezetakoa zen, 80 kilometroko perimetroa eraikitzeko.\nBurdin Hesia 70 zentimetroko lodierako hormigoi indartuaz eginiko 180 bunkergunek osatuta zegoen. Argizagin oraindik ageri dira bunker horietako zenbait. Lubaki txikiak ere bazituen, gehienetan bi lerrotan jarriak.\nBalio militarra.\nAlberto Montaud Noguerol jeneralaren agindupean egina, Bilbo defenditzeko haren eraginkortasuna gero eta kritikatuagoa da. Mota horretako defentsa lerro estatikoa Lehenengo Mundu Gerran Frantziako agintari militarrek erabili zuten, eta Europako armadetako estatu nagusi gehienen gustukoa zen garai hartan, baina defentsa sistema zaharkitua zen jada, artilleria modernoagoaren eta orduan sortu berriak ziren hegazkinen erasoei aurre egiteko ez baitzen aproposa.\nGainera, Burdin Hesia fetitxe modukoa izan zen: eusko gudariek uste osoa zuten menperaezina zela, eta frankistei aurre egin gabe atzera egin zuten, defendatzeko egokiagoak ziren hainbat posizio utzita, Burdin Hesian babes egokiagoa izango zutelakoan. Eusko Gudarosteko ofizial izandako Joseba Elosegik gogor kritikatu du Burdin Hesia egin izanak eusko armadari eragindako kaltea.\nErasoa eta erorketa.\nBurdin Hesia egiteko lanak zuzentzen aritu zen Alejandro Goikoetxea ingeniaria Francoren aldera aldatu zen 1937. urtean. Burdin Hesiaren xehetasun guzti-guztiak ezagutzen zituenez, euskotarren aldetik Goikoetxeari leporatu izan zaio hain sendotzat zuten Burdin Hesi hura hain erraz erori izana, eta haren atzetik Bilbo eta Euskadiko azken lurrak ere erori izana. Horrenbestez, Alejandro Goikoetxea traidoretzat gogoratu izan da eusko abertzaleen artean. Hala ere, badirudi haren traizioak frankistei ez ziela askorik balio izan Burdin Hesia gainditu eta Bilbo konkistatzeko, ordurako ondo-ondo ezagunak baitzituzten defentsa sistema zaharkitu horren xehetasun gehienak, hegazkinetatik egindako argazkiei esker.\n1937ko ekainaren 12an frankistek lortu zuten Burdin Hesia gainditzea eta 19an Bilbo bereganatzea.\nElementuen mapa.\n&lt;mapframe width=\"full\" height=\"600\" text=\"Wikidatan aurki daitezkeen elementuen mapa. Gehiengoa Sancho de Beurko elkarteak egindako katalogotik\"&gt;\n \"type\": \"ExternalData\",\n \"service\": \"geopoint\",\n \"query\": \"SELECT ?id ?idLabel ?geo WHERE {\\n ?id wdt:P361 wd:Q2943850.\\n ?id wdt:P625 ?geo. }\"\n&lt;/mapframe&gt;"}
{"id": "46446", "revid": "219", "url": "https://eu.wikipedia.org/wiki?curid=46446", "title": "Intxorta", "text": "Intxorta mendiak Gipuzkoako tontorrak dira, Elgeta eta Elorrio (Bizkaia) artean kokatutakoak, muga horretatik eta Udalaitz menditik hurbil.\nBi gainek osatzen dute: \"Intxorta\" bera (737 m), \"Intxorta txiki\" edo \"Mendratxu\" (711 m) eta \"Gaztelumendi\" (713 m).\nHistoria.\nEuren baliorik handiena historikoa da. Izan ere, Espainiako Gerra Zibilean inguru hau gotorleku bihurtu zuten gudariek, Francoren ejerzitoaren aurrean 7 hilabetez eutsiz, 1936ko irailaren amaieratik 1937ko apirilaren bukaera arte.\nMusika.\nJoseba Tapia trikitilariak \"Agur Intxorta Maite. 1936-37 gudako kantuak\" izeneko diskoan bildu ditu orduko 24 abesti.\nLiteratura.\nRamon Saizarbitoriak \"Gudari zaharraren gerra galdua\" argitaratu zuen 2000an, Intxorta inguru hau protagonista dela."}
{"id": "46447", "revid": "546", "url": "https://eu.wikipedia.org/wiki?curid=46447", "title": "Modest Petrovitx Musorgski", "text": ""}
{"id": "46449", "revid": "105290", "url": "https://eu.wikipedia.org/wiki?curid=46449", "title": "Ekiozu", "text": "Ekiozu Seiurte musika taldearen bigarren diska da. 2004ean argitaratu zen."}
{"id": "46450", "revid": "105290", "url": "https://eu.wikipedia.org/wiki?curid=46450", "title": "Bapatean", "text": "Bapatean Seiurte musika taldearen lehen diska da."}
{"id": "46451", "revid": "105290", "url": "https://eu.wikipedia.org/wiki?curid=46451", "title": "Jauzia (Seiurte musika taldearen diskoa)", "text": "Jauzia Seiurte musika taldearen hirugarren diskoa da. 2006an argitaratu zen."}
{"id": "46453", "revid": "105290", "url": "https://eu.wikipedia.org/wiki?curid=46453", "title": "Ekaitzaren garrasia", "text": "Ekaitzaren Garrasia Urtz musika taldearen lehen diska da. 1992an argitaratu zen.\nAbestiak.\n1.- Negua Datorrenean\n2.- Sugeen Dantza\n3.- Bai Ala Ez\n4.- Maiatzak 10\n5.- Zelatan\n6.- Gau Ilun\n7.- Azken Eguna\n8.- Eutsi\n9.- Itzalak Ez Nau Hartuko"}
{"id": "46456", "revid": "336", "url": "https://eu.wikipedia.org/wiki?curid=46456", "title": "Elizate", "text": "Elizatea eliza baten inguruan sortutako herrixka edo baserri multzoa da. Euskal Herriko udal egituraren oinarrizko unitatea zen eta erabakiak hartzeko herriko elizaren atarian auzokide guztiak biltzetik zetorkion izena.\nAntolakuntza molde honen jatorria elementu bitan datza: parrokia-eliza izatean eta izandako bileren instituzionalizazio publikoan. Bizkaian oinarrizko erakunde hau Batzar Nagusiak sortzearekin batera sendotu zen, hor biltzen baitziren lurraldeko elizate denak. Erakunde honek autonomia zabala zeukan Jaurerriko Gobernu Organoetatik. 1452 eta 1526ko Foruek araudi txikia zeukaten elizateen inguruan. Adibideen artean Abando, Deustu, Lumo eta Mallabia ditugu, beste hainbaten artean.\nLur Laua zeritzonaren parte ziren eta gaur egun arte Foru Zuzenbidearen arabera zeuden, hiribildu eta hiriak ez bezala.\nAntolakuntza.\nGobernurako ardura auzokideen batzarrarena zen, fiel edo sindiko batek gidatua. Honek agintearen ikur bezala azkona edo makila zeukan.\nElizateak auzoekin bat egiten zuten kofradietan banatuta zeuden, gaur egun oso leku gutxitan mantentzen den erakundea (Iurretan edo Derion, esaterako, gaur egun diraute)."}
{"id": "46457", "revid": "105290", "url": "https://eu.wikipedia.org/wiki?curid=46457", "title": "Mizenastar arkitektura", "text": "Mizenastar arkitektura K.a. 1600 - K.a. 1100. urteen artean (ggb.) egungo Greziar lurraldean eman zen arkitektura mota da. Mizenas hiriko izena hartzen du. Arkitektura minoikoaren bidea jarraitzen du, aldaera batzuekin.\nJauregia da eraikuntza nagusia. Baina beste eraikuntza mota berri batzuk indarra hartzen dute, hilobia eta zitadela bezala. Kultura mizenastarra, kultura gerlaria zen. Mizenasterrek noblezia \"tholoi\" izeneko hilobietan ehorzten zuten (adibidez \"Atreoren altxorra\"), zibilizazio honen ezaugarri behinenetakoa.\nBuztina erabiltzen da jauregiak eraikitzekoa, eta harria berriz harresientzako (gogortasuna) eta hilobientzako (iraunkortasuna).\nJauregiak.\nMizenasko zibilizazioaren goren mailan arkitektura lan aipagarriak egin ziren : jauregi edo gotorleku handiak, muino malkartsuetan, harresi ikaragarriez (5 m zabal) inguratuta. Ezagunak dira Mizenas eta Tirintokoak (Argolida), haina aipagarria da ere, adibidez, Gla uhartekoa (Beozia), zeinak 3 kilometroko harresia baitzuen. Harresi sendo horiek igarotzeko ateak ere ez ziren, noski, nolanahikoak ; ezagunena, beharbada, Mizenasko Lehoien Atea da, gotorleku hartatik gorde den atalik inportanteena. Benetan ikusgarria da ateburuko erliebea : bi lehoi, zutabe baten alde banatan, atezain. Haien gorputz tinko gihartsuek eta egikera simetrikoak antzinako Ekialde Hurbilaren eragina iradokitzen dute.\nMizenasko jauregiak egoitza gotortuak ziren beste ezer baino gehiago, eta gotortasun horrexek bereizten ditu Kretako jauregietatik, erabat ingurura zabalik. Salbuespen bakarra dago : Pilos. Esango litzateke ezen Pilos, Mesenia urrutian bakarrik, ez zela beste herrien erasoen beldur.\nJauregi mizenastarrak harresiz inguratuak zeuden eta kanpotik barrurantz eginak ziren. Fatxadak kanpoko aldera ematen zuen beraz, jauregi minoikoan ez bezala. Jauregia, hainbat eraikinek osatzen zuten. Hauetan garrantzitsuena erregearena zen, Megaroia, \"Erregearen etxea\". Arkitektura mizenastarra, megaroi-arkitektura izenez ezaguna da ere, eta oso garrantzitsua izan zen ondoren garatu zen Arkitektura greziarrarentzat.\nJauregiotako gela nagusia, jauregiaren erdigunea, nolabait esateko, audientzia aretoa zen : \"megarona\". Lauki zuzen baten itxurako gela handia zen megarona ; gelaren erdian, sabaiari eusten zioten zurezko lau zutaberen artean, sutondo biribil bat zegoen. Megaronaren aldamenetan beste gela asko izaten zen : janari biltegia (ardo eta olio pitxerrez betea), baxera gordetzeko gela, artxiboa (buztinezko oholtxoez beterik apalak) etab. Gela batzuk kanpotarren logeletarako gordetzen ziren eta beste txiki bat, lur egosizko ontzi edo upel moduko bat zuena, bainugelatzat erabiltzen zen. Gela gehienetan freskoz apainduta zeuden hormak.\nHilobiak.\nHilobi arkitekturan ere hilobi mota berri bat sortu zen, biribila eta kupuladuna.\nMuinoren albo batean egiten zen : muinoa albo batetik zulatu, ganbera biribil baten itxura emanez hustu, eta lurrezko tumulu batez estali. Korridore luze bat izaten zen, \"dromosa\", barruko ganbera biribilerako sarbide. Hilobi horietako bat ixten zuen atearen arrasto gutxi batzuk aurkitu dira : zurezko ate gotor bat izan bide zen, bolizko eta urrezko apaingarriekin. Hilobi hauen hormak egiteko erabilitako harriak, putzu hilobietako harkoskor landugabeak ez bezala, harlanduak ziren, zehaztasun handiz ebakiak. Handienak, zeina bere bikaintasunagatik Atreoren altxorra deitzen baita (Mizenas), zortzi metroko ataburu erraldoia du, 120 bat tonakoa.\nPutzu hilobiak.\n\"Putzu hilobiak\" lurrean oso barne zulatutako putzu handi moduko batzuk ziren ; paretak harkoskorrez eta buztinez eginak zituzten, eta hartxintxarrez estalia zorua.\nBarrunbea ixteko, habeak jartzen ziren, eta harlosak edo landareez egindako tapiz moduko bat, buztinez irazgaiztua, gainean. Hilobia hegika jarritako harlosa handiez inguratzen zen, hilen lekua bizien lekutik bereizteko."}
{"id": "46458", "revid": "6327", "url": "https://eu.wikipedia.org/wiki?curid=46458", "title": "Arkitektura mikenikoa", "text": ""}
{"id": "46459", "revid": "769", "url": "https://eu.wikipedia.org/wiki?curid=46459", "title": "Arkitektura minoikoa", "text": ""}
{"id": "46460", "revid": "105290", "url": "https://eu.wikipedia.org/wiki?curid=46460", "title": "Buleuterion", "text": "Buleuterion (grezieraz \u03b2\u03bf\u03c5\u03bb\u03b5\u03c5\u03c4\u03ae\u03c1\u03b9\u03bf\u03bd) Antzinako Greziako arkitekturako eraikuntza mota bat da. Bertan poliseko agintariak edo kontseilua, \"bule\" deitua, biltzen zen. Esan daiteke gaurregungo udaletxearen eta legebiltzarraren aurrekaria zela. Hiriaren arabera, eraikin honen izena alda zitekeen. Hala, Mesenen \"sinedrion\" zen, eta Nisan \"gerontikon\".\nBuleuterion eraikinaren tipologia hasiera batean megaron motakoa bazen ere, denboran zehar moldatu egin zen areto hipostilo laukizuzena edo karratuaren egitura ohikoa garatu arte, K.a. V. mendearen amaieran. Prieneko buleuteriona da hoberen kontserbatu dena."}
{"id": "46461", "revid": "336", "url": "https://eu.wikipedia.org/wiki?curid=46461", "title": "Leopoldo Calvo-Sotelo", "text": "Leopoldo Calvo-Sotelo Bustelo (Madril, Espainia, 1926ko apirilaren 14a - Pozuelo de Alarc\u00f3n, Espainia, 2008ko maiatzaren 3a) politikari espainiarra eta gobernu burua.\nBideetako ingeniaritza ikasi zuen eta 1967 eta 1981 artean hainbat kargu publikoz arduratu zen, tartean RENFE enpresaren presidentea izan zela. 1971tik 1975era bitartean Gorteetako prokuradore izan zen, eta Franco hil ondoren Merkataritza ministro (1975eko abendutik 1976ko uztailera), Arias Navarroren gobernuan, eta Herrilan ministro Adolfo Su\u00e1rezen agindupean (1976-77). 1977ko ekainaren 15eko hauteskundeetan diputatu hautatu zuten, Madrilen, Uni\u00f3n de Centro Democr\u00e1tico (UCD) alderditik, eta alderdi horretako bozeramailea izan zen Kongresuan. 1981an, Adolfo Suarezek bere kargua utzi ondoren UCDren bigarren gobernu burua izendatu zuten, hauteskunderik gabe. Inbestidura bozketan, otsailaren 23an Antonio Tejero burutuko estatu kolpea gertatu zen.\nHandik bi egunera Calvo-Sotelok botoen gehiengoa lortu eta presidentzia bereganatu zuen. Haren agintaldiaren erabakirik aipagarrienetakoa Espainia NATO erakundean sartzea izan zen. 1982ko abuztuan gobernua desegin eta hauteskundeak aurreratu zituen. Urte bereko urriaren 28an egin ziren, eta aise irabazi zituen PSOEk. UCDk oso porrot handia izan zuen. 1984an Europako Kontseiluko Asanblea Parlamentarioaren kide hautatu zuten, eta Europako Parlamentukoa 1986an. Urte horretan utzi zuen politikagintza, Estatu Kontseiluko kide iraunkor gisa jarraitu bazuen ere, ekonomia alorrean."}
{"id": "46472", "revid": "512", "url": "https://eu.wikipedia.org/wiki?curid=46472", "title": "Itcho Ito", "text": "Itcho Ito (Nagasaki, Japonia, 1945eko abuztuaren 23a - 2007ko apirilaren 18a) Nagasakiko alkatea eta Bakearen Aldeko Hiriak elkartearen presidenteordea zen. Bakezale porrokatua zen, Nagasakiko Bonba eta bi aste geroago jaio zen eta. Oso gogor salatzen zuen Estatu Batuek dituen arma nuklearrak.\n2007ko apirilaren 17an tirokatu zuen Tetsuya Shiroo bezala identifikatutako \"Suishin-kai\" Yakuzako kideak. Ospitalera eraman zuten baina hurrengo egunean hil zen zaurien ondorioz.\nHil aurretik, bera eta Bakearen Aldeko Hiriak elkartea Gernikako Bonbardaketak omentzeko ekitaldira Gernikara joango zela hitz eman zuen."}
{"id": "46474", "revid": "96586", "url": "https://eu.wikipedia.org/wiki?curid=46474", "title": "Sabako erregina", "text": "Sabako erregina, (, \"malkat-\u0161\u0259\u1e07\u0101\"; , \"Malikat saba\u02be\"; ; etiopieraz: \u1295\u130d\u1225\u1270\u1361\u1233\u1263\u12a5\u1361) gaur egun arkeologo eta adituek Yemen, Eritrea eta Etiopia inguruan kokaturiko Sabako Erresumako agintaria izan zen k. a. X. mende inguruan ziurrenik. Makeda, Belkees eta Nikaule izenak ere egozten zaizkio.\nPertsonaia hau mitikoa ala erreala den ez dago argi, bere existentziaren lekuko nagusiak Bibliako \"Erregeen liburuan\", \"Itun Berrian\" eta \"Kroniketan\" datza, hala nola Koranean baita Etiopiako historian. Biblian bere izena aipatzen ez den arren, Etiopiako kondairetan \"Makeda\" izena egozten zaio eta islamiar kontakizunetan \"Belkees\". Beste iturri zenbaitek \"Nikaule\" izenaz aipatzen dute.\nBibliako aipamena.\nBibliako Itun Zaharrak dioenez, Sabako erreginak Israelgo Salomon erregearengana jo zuen haren paregabeko jakituriaren berri izan zuenean eta harri bitxi, espezia eta urre ugari opari gisa eskaini zizkion (\"erregeen liburua\" izenez ezagutzen den lehen liburuko 10:1-13, eta \"kronikak\" izenez ezagutzen den bigarren liburuko 9:1-12 pasartetan kontatzen dira hauek).\nKoranak ere ematen digu honen berri, bietan erreginaren izena aipatzen ez delarik. Koranak dioenez Salomonen jakituria eta aberastasunaz liluraturik Sabako erregina monoteista bihurtu zen \"Yahve\" jainkoa gurtzen zuten esaldiak aldi berean esanez. Salomonek eskerrak ematearren opari anitz eman zion eta \"desira zezakeen edozer\" eskaini Israeldik joan zedin. Erregina berau oso aberatsa zela dirudi hala ere, erregeen liburuko 10:10 pasartean 4,5 tona urre Israelgo Salomoni eman zizkiola aipatzen baita.\nSabako erregina Itun Berriko ebanjelioetan ere azaltzen da, Mateo 12:42 eta Lukas 11:31 pasarteetan hain zuzen, non Jesusek, azken epaia heltzerakoan Sabako erregina eta Ninivetarrak lurretik jaiki eta juduak kondenatuko dituztela dioen, Israeldik bidaliak izan baitziren munduko azken bazterretik Salomonen jakituria gurtzera joan zirenean.\n\"Kantarik Ederrena\" liburuan badira zenbait zantzu Sabako erregina eta Salomonen arteko erromantzean pentsarazten dutenak. Izan ere, 1:5 atalean neskatoak dio \"Beltzarana naiz, baina ederra\"."}
{"id": "46477", "revid": "843", "url": "https://eu.wikipedia.org/wiki?curid=46477", "title": "Birus informatiko", "text": ""}
{"id": "46478", "revid": "119347", "url": "https://eu.wikipedia.org/wiki?curid=46478", "title": "Zibilizazio", "text": "Zibilizazioa, eskuarki, Estatuaren garapena, gizarte-estratifikazioa, urbanizazioa eta berezko hizkuntza mintzatuaz haraindiko komunikazio-sistema sinbolikoak (hau da, idatzizko sistema bat) ezaugarri dituen gizarte konplexu oro da. Gizarte horietan, nekazaritza intentsiboa, lan-banaketa konplexua eta hiriak osatzeko populazio aski daude.\nHistorikoki, zibilizazioa kultura handiago eta \"aurreratuago \"gisa ulertu izan da askotan, kultura txikiago eta, ustez, ez hain aurreratuekin kontrastean. Zentzu zabal horretan, zibilizazioa ez dator bat zentralizatu gabeko gizarte tribalekin, artzain nomaden kulturak, gizarte neolitikoak edo ehiztari-biltzaileak barne; hala ere, batzuetan ez dator bat zibilizazioen barruan dauden kulturekin. Zibilizazioak populazio dentsitateko kokaleku antolatuak dira, gizarte-klase hierarkikoetan banatuak, elite nagusi batekin eta hiri- eta landa-populazio menderatuekin, zeinak nekazaritza intentsiboan, meatzaritzan, fabrikazio txikian eta merkataritzan aritzen baitira. Zibilizazioak boterea kontzentratzen du gizakien kontrola naturaren gainerakoengan hedatuz, baita beste gizakiengan ere.\nZibilizazioa, bere etimologiak dioen bezala, herri eta hiriei lotutako kontzeptua da jatorriz. Zibilizazioen lehen agerpena, oro har, Mendebaldeko Asiako Iraultza Neolitikoaren azken faseekin lotuta dago, eta hiri-iraultzaren eta estatuaren eraketaren prozesu azkar samarrarekin amaitzen da, elite gobernatzaile baten agerpenarekin lotutako garapen politikoarekin.\nHasiera.\nAntropologo gehienen ustez \"Homo sapiens\" Afrikako sabanan sortu zen orain dela 200.000 urte \"Homo erectus\"en eboluzioaz. Orain dela 40.000 urtetik Eurasia eta Ozeanian bizi zen eta gutxienez 10.000 urte dira Amerikan bizi dena. Eurasian bizi zen \"Homo neanderthalensis\"a eta \"Homo erectus\"a desplazatu zituzten.\nOrain dela 10.000 urte arte gizaki guztiak ehiztari-biltzaileak ziren (gaur egun ere batzuk aurki daitezke). Normalean talde nomada txikietan bizi ziren. Neolitikoan nekazaritza sortu zen eta horrekin batera gehiegizko janariaren produkzioa. Gizakiak egonkortu ziren eta lehenego herriguneak sortu. Horrek animalien etxekotzea eta metalgintza ekarri zuen. Nekazaritzak komertzioa eta kooperazioa handiagotu zituen gizarte konplexuagoak sortzen. Herriak zibilizazio bilakatu ziren Ekialde Hurbilean, Mesopotamia inguruan.\nOrain dela 6.000 urte inguru lehenengo protoestatuak sortu ziren Mesopotamian, Antzinako Egipton eta Indus haranean. Hauek defendatzeko militarrak sortu ziren eta horrekin batera gobernu burokratikoak eta administrazioa. Estatuen artean kooperazioa eta konpetentzia sortu zen gerrak sortuz. Orain dela 2000 eta 3000 urte artean Persiarrek, Txinatarrek eta Erromatarrek konkistaren bitartez inperio erraldoiak sortu zituzten, lehenengo inperioak sortuz. Erlijio garrantzitsuak sortu ziren Ekialde Hurbilean, Judaismoa kasu eta Hinduismoa Hego Asian.\nErdi Aroaren erdialdean ideia berri eta iraultzaileak sortu ziren. Txinan inprenta eta iparrorratza asmatu zituzten eta Islamaren Urrezko Aroa izan zen zientzialari ugarirekin. Europan klasikoen berraurkikuntzak eta inprentak Pizkundea sortu zituen XIV. mendean. Amerikan inka, maia eta aztekek zibilizazio handiak sortu zituzten. Hurrengo 500 urtetan inperialismoaren garapenak Amerika, Asia eta Afrikako leku ugari Europarren kontrolpean utzi zituzten, independentziaren aldeko mugimenduak sortzen. Zientzia Iraultza XVII. mendean eta Industria Iraultza XVIII. eta XIX. mendean garraiobide ugari sortu zituen, trenbidea eta autoa kasu. Energia lortzeko bideak ugaritu ziren, argindarra eta ikatza gisa. Gobernuetan ere berrikuntzak egon ziren, demokrazia parlamentarioa eta Komunismoa bezala.\nAldaketa horiek direla eta gizakiak gero eta elkar lotuagoa eta globalizatuagoa den mundu batean bizi dira. Gertakari honek zientzia, artea eta teknologiaren garapena baimentzen duen bitartean kulturen desagerpena, arma oso suntsikorrak eta kutsadura ere errazten du.\nKontzeptuaren historia.\nZibilizazio hitza latinezko civilis-etik (zibila), civis (hiritarra) eta civitas-etik (hiria) dator. Funtsezko tratatua Norbert Eliasen \"The Civilizing Process\" (1939) da, Erdi Aroko kortesiazko gizartetik Lehen Aro Modernoraino gizarte-ohiturak aztertzen dituena. \"Zibilizazioaren filosofia\"n (1923), Albert Schweitzerrek bi iritzi azaltzen ditu: bata, materiala, eta, bestea, materiala eta etikoa. Munduko krisia gizadiak zibilizazioaren ideia etikoa galtzean zetzala esan zuen: \u00abgizakiak ekintza-esparru guztietan eta ikuspuntu guztietatik egindako aurrerapen guztien batuketa, aurrerapenak norbanakoen gogo-hobekuntzarantz, aurrerapen ororen aurrerapen gisa, laguntzen duen heinean\u00bb.\nXVI. mendearen erdialdean \"gizalege\" bezalako hitz erlazionatuak garatu ziren. \"Zibilizazio\" izen abstraktua, \"baldintza zibilizatua\" esan nahi duena, 1760ko hamarkadan etorri zen frantsesetik. Frantsesez ezagutzen den lehen erabilera 1757koa da, Victor de Riqueti, Mirabeauko markesarena, eta, ingelesez, lehen erabilera Adam Fergusoni egozten zaio, zeinak 1767ko bere \"Gizarte Zibilaren Historiari buruzko Saiakera\" idatzi zuen: \u00abEz bakarrik banakako aurrerapenak. haurtzarotik gizontasunera, baita espeziea bera zakartasunetik zibilizaziora ere\u00bb. Hitza, beraz, arlotekeria edo zakarkeriaren aurka zegoen, Argien Garaiko ezaugarri den aurrerapenaren bilatze aktiboan.\n1700. hamarkadaren amaieran eta 1800. hamarkadaren hasieran, Frantziako Iraultzan, \"zibilizazioa\" singularrean erabiltzen zen, inoiz ez pluralean, eta gizateriaren aurrerapena esan nahi zuen. Hala da oraindik frantsesez. XIX. mendean, noizbehinka \"zibilizazioak\" izen zenbakarri gisa erabili zen, baina XX. mendearen amaieran, askoz ere ohikoagoa bihurtu da, batzuetan, soilki, kultura esan nahiarekin (berez, jatorriz zenbakaitz zen izena zenbakarri bihurtu zen etnografiaren testuinguruan). Zentzu orokor horretan bakarrik egiten da posible \"Erdi Aroko zibilizazioaz\" hitz egitea, Eliasen zentzuan oximoron bat izango zena.\nJada XVIII. mendean, zibilizazioa ez zen beti hobekuntza gisa ikusten. Historikoki, kulturaren eta zibilizazioaren arteko bereizketa garrantzitsu bat Rousseauren idatzietatik dator, bereziki \"Emile\" hezkuntzari buruz egindako lanetik. Han, zibilizazioa, arrazionalagoa eta sozialki bultzatua izanik, ez dator guztiz bat giza izaerarekin, eta \u00abgiza osotasuna jatorrizko batasun natural diskurtsibo edo prerrazional bat berreskuratzearen edo hurbiltzearen bidez bakarrik lor daiteke\u00bb (ikus basati on). Hortik abiatuta, ikuspegi berri bat garatu zen, batez ere Alemanian, lehenik Johann Gottfried Herder-ek abiatuta eta geroago Kierkegaard eta Nietzsche bezalako filosofoek. Ikuspegi horrek kulturak organismo natural gisa ikusten ditu, \"ekintza kontziente, arrazional eta deliberatiboek\" definitu gabeak, \"herri espiritu\" prerrazional moduko bat bezala baino. Zibilizazioa, aitzitik, arrazionalagoa eta aurrerapen materialean arrakasta handiagoa izan arren, ez da naturala, eta \"bizitza sozialaren bizioetara\" eramaten du, hala nola asmakeria, hipokresia, bekaizkeria eta zitalkeriara. Bigarren Mundu Gerran, Leo Straussek, Alemaniatik ihesi, zibilizazioaren iritzi hori nazismoaren eta alemaniar militarismoaren eta nihilismoaren atzean zegoela argudiatu zuen New Yorken.\nEzaugarriak.\nV. Gordon Childe bezalako gizarte-zientzialariek zibilizazioa beste gizarte mota batzuetatik bereizten duten hainbat ezaugarri izendatu dituzte Zibilizazioak bizirauteko baliabideak, bizimodu motak, kokagune ereduak, gobernu formak, estratifikazio soziala, sistema ekonomikoak, alfabetatzea eta beste kultura-ezaugarri batzuengatik bereizi izan dira. Andrew Nikiforuk-ek dio: \u00abZibilizazioak giza gihar giltzapean oinarritzen zirela. Esklaboen energia behar zen laboreak landatzeko, enperadoreak janzteko eta hiriak eraikitzeko\u00bb, eta esklabotza modernoaren aurreko zibilizazioen ezaugarri komuntzat hartzen du.\nZibilizazio guztiak nekazaritzaren mende egon dira bizirauteko, beharbada Peruko lehen zibilizazio batzuk izan ezik, zeinak itsas baliabideen mendekoak izan baitaitezke.\n\"Soberakinaren eredu\" tradizionalak dio zereal-hazkuntzak biltegiratze metatua eta elikagaien soberakina dakarrela, batez ere jendeak nekazaritza-teknika intentsiboak erabiltzen dituenean, hala nola ernalketa artifiziala, ureztatzea eta laboreen txandaketa. Litekeena da, baina zailagoa baratze-ekoizpena metatzea, eta, beraz, baratzezaintzan oinarritutako zibilizazioak oso arraroak izan dira. Ale soberakinak bereziki garrantzitsuak izan dira alea denbora luzez gorde daitekeelako.\n\"Journal of Political Economy\" aldizkariaren ikerketak soberakin eredua kontrajartzen du. Baratzezaintza zerealak baino produktiboagoa zela dio. Dena den, zereal laborantzak bakarrik sortu zuen zibilizazioa, urteko uztaren egokitasunagatik. Zerealak bakarrik haz zezaketen landa-populazioak, eta zergak ordaindu elite eta hiri garapena ahalbidetuz. Horrek ere eragin negatiboa izan zuen landa-biztanleriarengan, nekazari bakoitzeko nekazaritza-produktu erlatiboa handituz. Nekazaritza-eraginkortasunak elikagai-soberakina sortu zuen, eta elikagai-soberakina mantendu zuen landa-biztanleriaren hazkundea murriztuz hiri-hazkundearen mesedetan. Ekoizpen handiko sustrai eta tuberkuluen egokitasuna, hain zuzen, askoren madarikazioa zen, eta horrek estatuen sorrera eragozten zuen, eta garapen ekonomikoa eragotzi.\nElikagaien soberakinek janaria ekoizteaz gain gauzak egiteko aukera ematen die pertsona batzuei: lehen zibilizazioek bere baitan hartzen zituzten: soldaduak, artisauak, apaizak, emakume apaizak eta karrera espezializatuak zuten beste pertsona batzuk. Elikagaien soberakinak lanaren banaketa eta giza jarduera-eskaintza handiagoa dakar, zibilizazioen ezaugarri definitzailea. Hala ere, zenbait tokitan, ehiztari-biltzaileek elikagaien soberakinak eskura izan dituzte, hala nola Pazifikoko ipar-mendebaldeko herri indigenen artean eta, agian, Mesolitoko Natufian kulturan zehar. Baliteke elikagaien soberakinak eta eskala handi samarreko antolakuntza soziala eta lanaren banaketa landare eta animalien etxekotzea baino lehenagokoak izatea.\nZibilizazioek beste gizarteekiko bizileku-eredu desberdinak dituzte. \"Zibilizazioa\" hitza \"hirietan bizi\" gisa definitzen da batzuetan. Nekazariak ez direnak hirietan bildu ohi dira lan egiteko eta merkataritza egiteko.\nBeste gizarte batzuekin alderatuta, zibilizazioek egitura politiko konplexuagoa dute, estatua alegia. Estatuko gizarteak beste gizarteak baino estratifikatuago daude; desberdintasun handiagoa dago gizarte-klaseen artean. Klase agintariak, normalean hirietan kontzentratzen dena, soberakinaren zati handi baten kontrola du, eta bere borondatea gauzatzen du gobernu edo burokrazia baten ekintzen bidez. Morton Fried-ek, gatazken teorikoak eta Elman Servicek, integrazioaren teorikoak, sistema politikoetan eta desberdintasun sozialetan oinarrituta sailkatu dituzte giza kulturak. Sailkapen sistema horrek lau kategoria ditu:\nEkonomikoki, zibilizazioek jabetza eta truke eredu konplexuagoak erakusten dituzte hain antolatuta ez dauden gizarteek baino. Leku batean bizitzeak, pertsonei, nomadak baino ondasun pertsonal gehiago pilatzea ahalbidetzen die. Batzuek lur-jabetza ere eskuratzen dute, edo lurren jabetza pribatua. Zibilizazioetako pertsonen ehuneko batek bere janaria hazten ez duenez, beren ondasunak eta zerbitzuak elikagaien truke aldatu behar dituzte merkatu-sisteman, edo elikagaiak jaso behar dituzte elikagaiak ekoizten dituzten segmentuaren tributuen, birbanatze-zergen, tasen edo hamarrenen bidez. Lehen giza kulturek truke-sistema mugatuekin osaturiko opari-ekonomiaren bidez funtzionatzen zuten. Burdin Aroaren hasieran, zibilizazio garaikideek dirua garatu zuten gero eta transakzio konplexuagoak egiteko truke-bide gisa. Herri batean, ontzigileak eltze bat egiten du garagardogilearentzat, eta garagardogileak garagardo kopuru jakin bat emanez konpentsatzen du ontzigilea. Hiri batean, baliteke ontzigileak teilatu berria behar izatea; teilagileak zapata berriak; zapatariak ferra berriak; errementariak beroki berria, eta larruginak lapiko berria. Baliteke pertsona horiek elkarren artean ez ezagutzea eta haien beharrak ez gertatzea aldi berean. Diru-sistema betebehar horiek betetzen direla bermatzeko antolatzeko modu bat da. Lehen zibilizazio lan-ordaindu garaietatik, moneta-sistemen kontrol monopolistak elite sozial eta politikoei egin die mesede.\nEkonomia sinpleagoetatik konplexuagoetara igarotzeak ez du zertan biztanleriaren bizi-maila hobetzea esan nahi. Esaterako, Erdi Aroa Erromatar Inperioaren gainbeheraren aro gisa azaltzen den arren, ikerketek frogatu dute Erdi Aroan (K.o. 500-1500) gizonezkoen batez besteko altuera handiagoa zela Erromatar Inperioan eta ondorengo Garai Modernoan (K.o. 1500-1800) baino. Era berean, Ipar Amerikako Lautadako indioak, XIX. mendean, garaiagoak zirela Estatu Batuetako eta Europako beren kideak baino. Populazio baten batez besteko altuerak beharrizanetarako duen egokitasuna neurtzen du, batez ere elikadurarako, eta gaixotasunik ez izateko.\nIdazkera, lehenbizi Sumer-eko jendeak garatua, zibilizazioaren bereizgarritzat hartzen da, eta \u00abburokrazia administratibo konplexuen edo konkista-estatuaren sorrerarekin batera agertzen da\u00bb. Merkatariak eta burokratak idazketan oinarritzen ziren erregistro zehatzak mantentzeko. Dirua bezala, hiri baten biztanleriaren tamainaren eta bere merkataritzaren konplexutasunarengatik, idazkera ere behar zen elkar ezagutzen ez zuten pertsonen artean. Dena den, idazketa ez da beti beharrezkoa izan zibilizaziorentzat, Andeetako zibilizazio inkak erakusten duen bezala, ez baitzuen idazkera batere erabiltzen, ez bada luzera eta kolore ezberdinetako korapiloez osatutako grabazio-sistema konplexu bat (Kipua), eta gizarte zibilizatu gisa funtzionatzen zuen.\nLan banaketak eta gobernu zentraleko plangintzak lagunduta, zibilizazioek beste hainbat ezaugarri kultural garatu dituzte. Besteak beste, erlijio antolatua, arteen garapena eta zientzia eta teknologiaren aurrerapen berri ugari.\nHistorian zehar, zibilizazio arrakastatsuak hedatu dira gero eta lurralde gehiago hartuz, eta aurretik zibilizatu gabeko pertsona gero eta gehiago asimilatuz. Hala ere, tribu edo pertsona batzuk \"zibilizatu gabe\" jarraitzen dute gaur arte. Kultura horiei, batzuek \"primitibo\" deritzote, besteek peioratibotzat jotzen duten terminoa. Primitibo, nolabait, kultura bat \"lehena\" dela (latinez, primus) esan nahi du, gizateriaren sorreratik ez dela aldatu, nahiz eta hori egia ez dela frogatu den. Zehazki, gaur egungo kultura guztiak garaikideak direnez, gaur egungo kultura primitibo deituak ez dira inola ere zibilizatutzat jotzen ditugun zibilizazioen aurrekariak. Gaur egun, antropologoek \"alfabetatu gabe\" terminoa erabiltzen dute herri horiek deskribatzeko.\nZibilizazioa hedatu da kolonizazioa, inbasioa, konbertsio erlijiosoa, kontrol burokratikoa eta merkataritza hedatuz eta nekazaritza eta idazkera alfabetatu gabeko herriei sartuz. \"Zibilizatu gabeko\" pertsona batzuk gogoz molda daitezke portaera zibilizatuetara, baina zibilizazioak sortzen duen nagusitasun tekniko, material eta sozialaren ondorioz ere zabaltzen da.\nEntitate politiko batek zer zibilizazio-mailara iritsi den jakiteko balioespenak oinarritzen dira: nekazaritzak merkataritza- edo manufaktura-gaitasunen aldean duen garrantzia erlatiboan, bere boterearen lurralde-hedapenetan, bere lanaren banaketaren konplexutasunean eta bere hiriko karga-ahalmenaren aldean. Bigarren mailako elementuak bare baitan hartzen dute: garatutako garraio-sistema, idazkera, neurketa estandarizatua, dirua, kontratuetan eta kalteetan oinarritutako sistema juridikoak, artea, arkitektura, matematika, ulermen zientifikoa, metalurgia, egitura politikoak eta erlijio antolatua.\nTradizionalki, botere militar, ideologiko eta ekonomiko nabarmena lortu zuten estatuek \"zibilizatu\" gisa definitzen zuten beren burua eragin-esparrutik kanpoko beste gizarte edo gizataldeen aurrean, azken horiei barbaro, basati eta primitibo deituz.\nKultur identitatea.\nZibilizazioak gizarte konplexu baten kulturari ere erreferentzia egin diezaioke, ez gizarteari berari bakarrik. Gizarte bakoitzak, zibilizatua edo ez, ideia eta ohitura multzo zehatz bat du, eta berau, bakarra egiten duten manufaktura eta arte multzo jakin bat. Zibilizazioek kultura korapilatsuak garatu ohi dituzte: estatuan oinarritutako erabakiak hartzeko aparatua, literatura, arte profesionala, arkitektura, erlijio antolatua eta elitea eustearekin lotutako hezkuntza, hertsadura eta kontrol ohitura konplexuak barne.\nZibilizazioari lotutako kultura korapilatsuak beste kulturetara hedatzeko eta eragiteko joera du, batzuetan bere zibilizazioan asimilatuz (adibide klasikoa da Txinako zibilizazioa eta bere eragina gertuko zibilizazioetan: hala nola Korea, Japonia eta Vietnam). Zibilizazio asko bere baitan nazio eta eskualde asko dituzten kultur esparru handiak dira. Norberak bizi duen zibilizazioa bere identitate kultural zabalena da.\nHain zuzen, kultur identitate horren babesa da gero eta garrantzi handiagoa hartzen ari dena nazio mailan eta nazioartean. Nazioarteko zuzenbidearen arabera, Nazio Batuak eta UNESCO dagozkion arauak ezartzen eta betetzen saiatzen dira. Helburua gizateriaren kultura-ondarea eta kultura-identitatea zaintzea da, batez ere gerra eta gatazka armatuen kasuan. Karl von Habsburg, Blue Shield International-eko presidentearen arabera, ondasun kulturalen suntsitzea ere gerra psikologikoaren parte da. Erasoaren jomuga aurkariaren identitate kulturala izan ohi da, eta, horregatik, kultur ondasun sinbolikoak helburu nagusi bihurtzen dira. Era berean, bereziki sentikorra den memoria kulturala (museoak, artxiboak, monumentuak, etab.) hazi den kultur aniztasuna eta estatu, eskualde edo komunitate baten oinarri ekonomikoa (esaterako, turismoa) suntsitzea da.\nHistorialari asko kultura-esparru zabal horietan zentratu dira, eta zibilizazioak unitate diskretu gisa tratatu dituzte. XX. mende hasierako Oswald Spengler filosofoak, alemanez, Kultur hitza erabiltzen du, \"kultura\", askok \"zibilizazioa\" deitzen diotenerako. Spenglerrek zibilizazio baten koherentzia kultura-ikur bakar batean oinarritzen zela uste zuen. Kulturek jaiotza, bizitza, gainbehera eta heriotza-zikloak bizi dituzte, askotan kultura berri indartsu batek ordezkatuta eta ikur kultural berri sinesgarri baten inguruan eratua. Spenglerrek dio zibilizazioa kultura baten gainbeheraren hasiera dela, \u00abGizadi garatuko espezie bat gai den kanpoko egoera eta artifizialenak bezala\u00bb.\nZibilizazioaren \"kultura bateratu\" kontzeptuak Arnold J. Toynbee historialariaren teorietan ere eragina izan zuen XX. mendearen erdialdera. Toynbee-k zibilizazio-prozesuak aztertu zituen bere liburuki anitzeko \"A Study of History\"n, 21 zibilizazioren eta bost \"atxilotutako zibilizazioren\" gorakada eta, kasu gehienetan, gainbeheraren jarraipena egin zuena. Zibilizazioek, oro har, gainbehera egin, eta behea jo zuten, Toynbeeren arabera, \"gutxiengo sortzaile baten\" erronka garrantzitsuren bati aurre egiteko gainbehera moral edo erlijiosoaren ondorioz, arrazoi ekonomiko edo ingurumeneko arrazoi hutsak baino.\nSamuel P. Huntington-ek zibilizazioa definitzen du: \u00abpertsonen talde kultural gorena eta kultur-identitate mailarik zabalena dutena eta gizakiak beste espezieetatik bereizten dituena bezala\u00bb.\nSistema konplexuak.\nBeste teoriko talde batek, sistemen teoriaz baliaturik, zibilizazioa sistema konplexu gisa ikusten du, hau da, objektu-talde bat aztertzeko esparrua, emaitza bat lortzeko elkarrekin lan egiten duena. Zibilizazioak hirien aurreko kulturetatik sortutako hirien saretzat har daitezke, eta haien arteko elkarrekintza ekonomiko, politiko, militar, diplomatiko, sozial eta kulturalek definitzen dituzte. Edozein erakunde gizarte-sistema konplexua da, eta zibilizazioa erakunde handi bat. Sistemen teoriak azaleko analogia engainagarrietatik babesten laguntzen du zibilizazioen azterketan eta deskribapenean.\nSistemen teorikoek hirien arteko harreman mota asko aztertzen dituzte, harreman ekonomikoak, kultura-trukeak eta harreman politiko- eta diplomatiko-militarrak barne. Esfera horiek, askotan, eskala ezberdinetan gertatzen dira. Esaterako, merkataritza-sareak (XIX. mendera arte) kultura-esparruak edo esparru politikoak baino askoz ere handiagoak ziren. Merkataritza bide zabalak, Erdialdeko Asiatik eta Indiako Ozeanoan zeharreko zetaren bidea barne, ondo ezarrita zeuden duela 2.000 urte, eta Erromatar Inperioa, Persiar Inperioa, India eta Txina lotzen zituzten zibilizazio horiek ia harreman politiko, diplomatiko, militar edo kulturalik ez zutenean. Urrutiko merkataritza horren lehen froga antzinako munduan dago. Uruk aroan, Guillermo Algazek argudiatu izan du merkataritza harremanek Egipto, Mesopotamia, Iran eta Afganistan lotzen zituztela. Geroago, Ur-eko Errege Hilerrian aurkitutako erretxina Mozambiketik iparralderantz saltzen zela iradoki izan da.\nTeoriko askok diote mundu osoa jada \"mundu-sistema\" bakar batean integratuta dagoela globalizazioa izenez ezagutzen den prozesu batean. Mundu osoko zibilizazio eta gizarte desberdinak ekonomikoki, politikoki eta are kulturalki elkarren mendekoak dira modu askotan. Eztabaida dago integrazio hori noiz hasi zen eta zer nolako integrazioa (kulturala, teknologikoa, ekonomikoa, politikoa edo militar-diplomatikoa) den funtsezko adierazlea zibilizazio baten hedadura zehazteko. David Wilkinson-ek proposatu du Mesopotamiako eta Egiptoko zibilizazioen integrazio ekonomiko eta militar-diplomatikoak eragin zuela \"Zibilizazio Zentrala\" deitzen duen sorrera K.a. 1500. inguruan. Erdialdeko zibilizazioa, gero, Ekialde Hurbila eta Europa osoa barneratuz zabaldu zen, eta, ondoren, mundu mailara zabaldu zen Europako kolonizazioarekin, Amerikak, Australia, Txina eta Japonia integratuz XIX. mendean. Wilkinsonen ustez, zibilizazioak, kulturalki, heterogeneoak izan daitezke, Zibilizazio Zentrala bezala, edo homogeneoak, Japoniako zibilizazioa bezala. Huntingtonek \"zibilizazioen talka\" deitzen duena, Wilkinsonek zibilizazio global bakar baten barneko kultur esparruen talka gisa defini dezake. Beste batzuek globalizazioaren lehen urratsa Gurutzaden mugimendua dela adierazten dute. Ikuspuntu konbentzionalena da gizarte-sareak antzinatik hedatu eta txikitu direla eta egungo ekonomia eta kultura globalizatua Europako kolonialismo berriaren produktua dela.\nHistoria.\nGiza historia \"zibilizazioen\" segida gisa duen nozioa guztiz modernoa da. Esplorazioen Europako Aroan, sortzen ari zen modernitatea oso kontrajarria zen aurkitutako herri askoren Neolito eta Mesolito etapako kulturekin.\nHirien iraultza.\nHasieran, Neolitoa, hala, bizirauteko laborantza aldakorrekin lotu zen, non nekazaritza etengabeak lurzoruaren emankortasuna agortzea ekarri zuen, eta, ondorioz, kokagunetik gero eta gehiago urruntzen ziren soroak landu behar ziren, azkenean kokagunea bera mugitzera behartuz. Ibai-haran erdi-lehor nagusietan, urteko uholdeek urtero lurzoruaren emankortasuna berritzen zuten, eta, ondorioz, populazio-dentsitateak nabarmen igo zitekeen. Horrek bigarren mailako produktuen iraultza bultzatu zuen, non jendeak haragirako ez ezik, esnetarako, artiletarako, simaurretako eta golde eta gurditarako ere erabiltzen zituen etxeko animaliak, Eurasiako lurraldean zehar zabaldu zen garapena.\nSortaldeko korridoreko Natufian kultura iraultza Neolitikoko lehen kasua da, K.a. 11.000.etik aurrera zereal-laboreak landatu zirela frogatuta dagoelarik. Neolitoko lehen teknologia eta bizimodua Mendebaldeko Asian ezarri ziren lehenik (adibidez, G\u00f6bekli Tepen K.a. 9.130 ingurutik aurrera); geroago, Txinako Ibai Horia eta Yangtze arroetan (adibidez, Peiligang eta Pengtoushan kulturetan), eta, nukleo horietatik, Eurasian zehar hedatu ziren. Mesopotamia da duela 7.400 urtetik aurrera garatu zen lehen zibilizazioen gunea. Eremu horiek izan ziren \u00abgizakiaren historiako garapen garrantzitsuenetako batzuk inspiratu zituenak, besteak beste, gurpilaren asmatzea, lehen hirien eraikuntza eta idatzizko idazkera kurtsiboaren garapena\u00bb. Antzeko \"iraultza neolitiko\" aurrezibilizatuak ere modu independentean hasi ziren Hego Amerikako ipar-mendebaldean (Caralgo zibilizazioa) eta Mesoamerikan. Itsaso Beltzaren eremua Europako zibilizazioaren sorleku da. Solnitsata gunea (K.a. 5500 - K.a. 4200) Europako hiririk zaharrena dela uste da: historiaurreko harriz gotortutako (harresia) asentamendua (historiaurreko hiria). Munduko lehen urrezko tresnak K.a. IV. milurtekoak dira, hala nola 4569 urtetik 4340ra bitartean ehorzketa-gune batean aurkitutakoak eta munduko historiaurreko aztarnategirik garrantzitsuenetako batean, Bulgariako Varna lakutik gertu dagoen Varnako nekropolian, zeina, ustez, \"ongi datatutako\" urrezko tresnarik zaharrena izan daitekeen.\nGaur egun baino 8.200 urte lehenagoko Gertaera Lehorra eta 5.900 urteko euritartekoak (Bond ere deitua) eskualde erdi-lehorrak lehortu, eta basamortuen hedapen handia eragin zuten. Klima-aldaketa horrek komunitateen arteko indarkeria endemikoaren kostu-onura erlazioa aldatu zuen, eta harresirik gabeko herri-komunitateen alde batera utzi, eta lehen zibilizazioekin lotutako hiri harresituak agertu ziren.\n\"Hiri iraultza\" horrek soberakin transferigarrien metaketari hasiera eman zion, eta horrek ekonomiak eta hiriak garatzen lagundu zuen. Estatuaren indarkeriaren monopolioarekin, soldadu klasea eta gerra endemikoa agertzearekin, hierarkien garapen azkarrarekin eta giza sakrifizioaren agerpenarekin lotu zen.\nHiri-iraultza zibilizatua, aldi berean, sedentarismoaren garapenaren, aleen, landareen eta animalien etxekotzearen, kokaleku iraunkortasunaren eta gizarte-sektore jakin batzuen eskala-errendimenduak eta ekoizpen-soberakinaren metaketa errazten zuten bizimoduen garapenaren mende egon zen. Kultura konplexuetatik zibilizazioetarako trantsizioa (oraindik eztabaidatua den arren) badirudi estatu-egituren garapenarekin lotuta dagoela, zeinetan boterea gehiago monopolizatu baitzuen giza sakrifizioa praktikatzen zuen elite klase menderatzaile batek.\nNeolitoaren amaiera aldera, Kalkolito Aroko K.a. 3600. inguruan, Mesopotamiatik hasita, hainbat zibilizazio elitista agertzen hasi ziren hainbat \"sorleku\"tan, Brontze Aroan zehar eskala handiko erresuma eta inperiotara hedatuz (Akadtar Inperioa, Egiptoko Inperio Zaharra, Neo-Sumeriar Inperioa, Asiria Erdiko Inperioa, Babiloniar Inperioa, Hitita Inperioa eta, neurri batean, elamitarren, hurriten, amorriten eta Ebla lurralde-hedapenak).\nGeroago, garapen independente bat gertatu zen Kolonaurreko Ameriketan. Peru kostaldeko Caralgo zibilizazioaren urbanizazioa K.a. 3200. inguruan sortu zen; ezagutzen den hiri maia zaharrena, Guatemalan, K.a. 750. ingurukoa da, eta Mexikoko Teotihuacan munduko hiri handienetako bat izan zen 350. urtean, 125.000 biztanle ingururekin.\nAro Axiala.\nBrontze Aroaren kolapsoari Burdin Aroak jarraitu zion K.a. 1200. inguruan, eta zibilizazio berri batzuk sortu ziren, eta K.a. VIII eta III. mendeean arteko aldian bukatu zen; Karl Jaspersek Aro Axiala izendatu zuen, eta trantsizio kritiko baten garaia bezala ikusten da, zeinak zibilizazio klasikora daraman.\nModernitatea.\nModernitaterako trantsizio teknologiko eta kultural garrantzitsua, gutxi gorabehera, 1500. urtean hasi zen Mendebaldeko Europan, eta, hasiera horretatik, zientziaren eta zuzenbidearen ikuspegi berriak azkar hedatu ziren munduan zehar lehenagoko kulturak egungo gizarte teknologiko eta industrialean sartuz.\nZibilizazioen erorketa.\nZibilizazioak tradizioz bi modutan amaitzen direla esan daiteke: hedatzen ari den beste zibilizazio batean txertatuz (adibidez, Antzinako Egipto greziar helenistikoan sartu zen bezala, eta gero erromatar zibilizazioetan), edo eroriz eta bizimodu sinpleago batera itzuliz, Aro Iluna deritzonean gertatzen den bezala.\nZibilizazioaren kolapsoari buruzko azalpen asko eman dira. Batzuek adibide historikoetan jartzen dute arreta, eta beste batzuk, berriz, teoria orokorrean.\nEtorkizuna.\nSamuel Huntington politologoak argudiatu du XXI.mendearen ezaugarri definitzailea zibilizazioen talka izango dela. Huntingtonen ustez, zibilizazioen arteko liskarrek ordezkatuko dituzte XIX eta XX. mendean bereizi ziren nazio-estatuen eta ideologien arteko gatazkak. Ikuspegi horiek gogor jarri dituzte zalantzan Edward Said, Muhammed Asadi eta Amartya Sen bezalako beste batzuek. Ronald Inglehartek eta Pippa Norrisek argudiatu dute mundu musulmanaren eta Mendebaldearen arteko \"benetako zibilizazioen talka\" Mendebaldeko balio sexual liberalagoen arbuioak eragiten duela ideologia politikoaren desberdintasunak baino, nahiz eta ikusten duten tolerantzia falta horrek demokrazia (egiazkoa) baztertzea ekar dezakeela. \"Identity and Violence\"n Senek zalantzan jartzen du jendea erlijioak eta kulturak bakarrik definitzen duten ustezko \"zibilizazio \"baten ildotik banatu behar ote den. Argudiatzen du horrek ez dituela kontuan hartzen pertsonak osatzen dituzten beste identitate asko eta desberdintasunetan zentratzen dela.\nMorris Berman kultur historialariak \"Dark Ages America\"n dio: \"the End of Empire\" lanean, Estatu Batuetako kontsumitzaile korporatiboetan, garai batean handitasunera bultzatu zuten faktoreek \u2014muturreko indibidualismoak, lurralde eta ekonomia hedapenak eta aberastasun materialaren bilatzeak\u2014 bultzatu dutela kolapsoa saihetsezina den atalase kritiko batera. Politikoki gehiegizko irismenarekin lotuta eta aberatsen eta txiroen arteko aberastasunaren agortzearen eta polarizazioaren ondorioz, egungo sistema azkar iristen ari dela ondorioztatu du egungo sistemaren jarraipena defizit handiz eta hutsunez beteta dagoen egoera batera; ekonomia fisikoki, sozialki, ekonomikoki eta politikoki ezinezkoa da. Askoz sakonago garatu arren, Bermanen tesia, nolabait, Urban Planner-en antzekoa da; Jane Jacobsen ustez, Estatu Batuetako kulturaren bost zutabeak gainbehera larrian daude: komunitatea eta familia; goi-mailako hezkuntza; zientziaren praktika eraginkorra; fiskalitatea eta gobernua, eta ikasitako lanbideen autoerregulazioa. Zutabe horien korrosioa, dio Jacobsek, gizartearen gaitzekin lotuta dago, hala nola ingurumen krisiarekin, arrazakeriarekin eta aberatsen eta pobreen artean gero eta handiagoa den aldearekin.\nDerrick Jensen kultur kritikari eta egileak dio zibilizazio modernoa ingurumena eta gizateriaren bera menderatzera bideratzen dela berez kaltegarria, jasangaitza eta autosuntsitzailea den modu batean. Bere definizioa, linguistikoki eta historikoki defendatuz, zibilizazioa \u00abhirien hazkuntzara eramaten duen eta sortzen den kultura...\u00bb gisa definitu du, \"hiriak\" gisa definitu baitute \u00abgutxiago edo gehiago modu iraunkorrean bizi den jendea dentsitate handiko leku bat\u00bb, nahikoa janaria eta bizitzeko beste beharren ohiko inportazioa eskatzeko. Zibilizazioek gero eta baliabide gehiago inportatzeko duten premia hori, bere ustez, gehiegizko ustiapenetik eta bertako baliabideen murriztapenetik dator. Horregatik, zibilizazioek berez hartzen dituzte politika inperialistak eta hedatzaileak eta, horiek mantentzeko, oso militarizatuak, hierarkikoki egituratuak eta hertsaduran oinarritutako kultura eta bizimoduak.\nKardaxov eskalak zibilizazioak beren aurrerapen teknologikoaren arabera sailkatzen ditu, zehazki, zibilizazio batek aprobetxa dezakeen energia kopuruaren arabera neurtuta. Eskala hipotetikoa baino ez da, baina energia-kontsumoa ikuspegi kosmikoan jartzen du. Kardaxoven eskalak gaur egun ezagutzen diren baino askoz aurreratuago dauden zibilizazioetarako hornidurak ematen ditu.\nHumanoak ez diren zibilizazioak.\nEgungo adostasun zientifikoa da gizakia dela Lurrean sortu diren zibilizazioak sortzeko gaitasun kognitiboa duen animalia espezie bakarra. Azken pentsamendu-esperimentu batek, hipotesi silurianoak, ordea, aztertzen du \u00aberregistro geologikoan zibilizazio industrial bat antzematea posible izango den\u00bb kontuan hartuta kuaternarioaren aurreko aroei buruzko informazio geologiko eskasa dagoela.\nAstronomoek Esne Bidearen galaxiaren barruan eta kanpoan dauden zibilizazio adimentsu komunikatuen existentziari buruz espekulatzen dute, normalean, Drakeren ekuazioaren aldaerak erabiliz. Adimen horien bilaketak ere egiten dituzte, hala nola \"teknomarkatzaile\" izeneko aztarna teknologikoen bitartez. Proposatutako \"exoarkeologia\" eremu proto-zientifikoa gizakiak ez diren zibilizazioen artefaktuen aztarnak aztertzeaz arduratzen da atzerriko gizarteen iraganeko bizitzak berreraiki eta interpretatzeko, horiek zientifikoki deskubritu eta baieztatzen badira."}
{"id": "46479", "revid": "59723", "url": "https://eu.wikipedia.org/wiki?curid=46479", "title": "Hejira", "text": "Hejira (\u0647\u062c\u0631\u0629) Mahomak eta jarraitzaileek egindako bidaia edo ihesa da, Mekatik Medinara. Kristau aroaren 622. urteari dagokio eta aro musulmana urte horretatik hasten da.\nMahomaren jarraitzaileak gero eta gehiago zirenez, mehatxu izaten hasi ziren tribuetako buruzagientzat. Tribu horien aberastasuna Kaaban zetzan, Mekako erlijio gune garrantzitsuena zenean. Mahoma politeismoaren aurka zegoen eta horrek arrisku handia zekarkion bere tribuari, quraysh\u00ed-ri, Kaabaren zaintzaile baitziren. Horixe izan zen Mahomari eta jarraitzaileei egin zitzaien jazarpenaren arrazoi nagusietako bat.\nBizitza arriskutsua bihurtu zen eta Mahomari hainbat atentatu egin zizkioten. 619an, Jadiya, Mahomaren emaztea, eta osaba Abu Talib hil ziren. \"Tristuraren urtea\" deitu izan zaio. Mahoma kide zuteneko klan hark ere atzera egin zion eta haren jarraitzaileak jazartzeari ekin zion.\nAzkenean, Jathrib-era (gero Medina izan zen) joan zen bere jarraitzaileekin, \"Hejira\" ezagutzen den bidaian. Bere tribuekiko edo familiekiko harremanei alde egin eta Islamarekiko konpromisoa indartu zuen. Migrazio horrek markatu zuen islamdar egutegiaren hasiera."}
{"id": "46480", "revid": "137486", "url": "https://eu.wikipedia.org/wiki?curid=46480", "title": "Katalina I.a Nafarroakoa", "text": "Katalina I.a Nafarroakoa edo Katalina Foixkoa (1468ko apirilaren 18 - \u2020 Mont-de-Marsan, 1517ko otsailaren 12) Nafarroako erregina, Montblanc, Pe\u00f1afiel eta Gandiako dukesa, Foix, Bigorre eta Ribagortzako kondesa eta Bearnoko bizkondesa (1483-1517) izan zen.\nBiografia.\nAita Gaston Foixkoa, Vianako Printzea, eta ama Maddalen Frantziakoa, Louis XI.a Frantziako erregearen arreba, zituen. Nortasunez eta hezibidez, emakume adimentsu eta kultua zen.\nNeba nagusia Frantzisko Febus (1483) goizegi hil zenean, Nafarroako erregina bihurtu zen, ama erregeordea zuena. 1483 eta 1492 artean, bere osaba zen Joanes Foixkoak, bigarrena oinordekotzan zena, tronua lortzeko borrokatu zuen, Lege Salikoa aprobetxatuz. Honek beaumondar eta agaramontarren arteko Nafarroako Gerra Zibila berpiztu zuen.\n1504an, Medina del Campon Madalena bere alabaren heriotzak, Fernando Katolikoaren gatibua zena, gerrate berriak sortu zituen Leringo kondea eta Nafarroako erregeen artean (1506-1508). Konde horri, baina, aurre egitea erabaki zuten Katalinak eta haren senar Juanek, baita hura garaitu ere. Harrezkero, Katalina benetako boterea hartzen hasi zen, eta erresumako egitura administratiboak berreskuratu zituen. Bortuz Harunzko Lurraldeari merindade kategoria eman zion.\nNafarroako errege-erreginek Frantziarekin zituzten harremanak eta Henrike lehensemea Louis XII.a Frantziakoaren alaba batekin ezkontzeko negoziaketak zirela eta, Fernando Katolikoak Albako dukeari agindu zion Nafarroako Erresuma konkistatzea. 1512ko ekainaren 25ean Albako dukea zen Fadrique Toledokoak Iru\u00f1ea okupatu zuen. Errege-familiak ihes egin behar eta Behe Nafarroa eta Bearnon babesa bilatu zuten.\nIru\u00f1ean 1513ko martxoaren 23an, beaumondarrek bakarrik sortutako Nafarroako Gorteek Fernando Katolikoa \"Nafarroako errege\" izendatu zuten. 1515ean Gaztelako Erresumako Gorteek, Burgosen eta nafar bat ere ez zuen biltzar batean, Nafarroa Garaia anexionatu zuten.\nKatalina eta Joanes Labritekoaren Erresuma berreskuratzeko saiakerak alferrikakoak ziren. 1513tik eta 1517an hil arte, Katalinak seigarren merindadea zen Behe Nafarroa baino ez zuen gobernatu. Mendi-Marzanan hil zen eta Leskarreko katedralean lurperatu zuten.\nEzkontza eta haurrak.\n1486ko ekainaren 14an, Katalina Joanes Albretekoarekin ezkondu zen Leskarreko katedralean. Hamaika haur izan zituzten, haietako asko gazte hildakoak:\nAitorpenak.\n2016ko urrian Nafarroako Errege Artxiboen inguruko gune bati \"Katalina Foixkoa erreginaren ingurabidea\" izena eman zitzaion. 2018an, Iru\u00f1eko kale nagusietako bati bere izena ezartzea adostu zen, \"armada etorbidea\" zeritzon kaleari izena aldatuz. 2019an gobernua aldatu zelarik izen berria baliogabetu eta berriz hartu zuen aurrekoa.\nZizur Nagusiko eskola publikoak haren izena darama."}
{"id": "46482", "revid": "336", "url": "https://eu.wikipedia.org/wiki?curid=46482", "title": "Jose Migel Be\u00f1aran Orde\u00f1ana", "text": ""}
{"id": "46483", "revid": "336", "url": "https://eu.wikipedia.org/wiki?curid=46483", "title": "Filipe III.a Frantziakoa", "text": "Filipe III.a Frantziakoa (Poissy, 1245eko apirilaren 30a - Perpiny\u00e0, 1285eko urriaren 5a), izengoitiz Filipe Ausarta () deitua, Frantziako erregea izan zen 1270-1285 bitarteko urteetan.\nBizitza.\nLuis VIII.aren semea zen. Harekin joan zen Zortzigarren Gurutzadara. 1271ean, osaba Alfontso hiltzean, Tolosa, Poitou eta Auverniako konde bihurtu zen, eta 1274an Venaissingo konderria Aita Santuari utzi zion. Bere osaba Karlos I.a Anjoukoaren alde atera zen, eta Petri III.a Aragoikoaren kontra, 1282an. Aita Santuak Petri III.ari erregetza kendu eta Karlos Valoiskoari, Frantziako erregearen semeari, eman zionean, Filipe III.ak Aragoiren kontrako gurutzada gidatu zuen (1284-1285), Aragoi hartzeko asmoz, baina huts egin zuen.\nElisabet Aragoikoarekin ezkondu zen, eta hura hiltzean, berriz, Maria Brabantekoarekin; hark eskaturik Pierre de la Brosse, bere begikoa, urkarazi zuen.\nEzkontzak eta haurrak.\nFilipe bi aldiz ezkondu zen. Lehenik, 1262an, Aragoiko errege Jakue I.aren Elisabet alabarekin; lau seme izan zituen harekin:\nElisabet 1271n hil zen, eta 1274an Filipe Brabanteko duke Henrike III.aren Maria alabarekin ezkondu zen. Harekin hiru seme-alaba izan zituen:\nMaria 1321ean hil zen."}
{"id": "46484", "revid": "59723", "url": "https://eu.wikipedia.org/wiki?curid=46484", "title": "Carlos Arias Navarro", "text": "Carlos Arias Navarro (Madril, 1908ko abenduaren 11 \u2013 \"ib.\", 1989ko azaroaren 27a), Arias Navarro markesa titulua izan zuen lehena eta Espainiako Handiki, espainiar abokatu eta politikari bat izan zen diktadura frankistan zehar.\nZuzenbidean lizentziaduna, notario eta fiskala izan zen; halaber, Le\u00f3n, Tenerife (1952-1954) eta Nafarroako (1954-1957) gobernadore zibila, Madrilgo alkatea (1965-1973), Gobernazio ministro (1973), Gobernuko eta Joan Karlos I.aren monarkiako lehen presidentea (1973-1976).\nZuzenbideari lotutako enpleguekin hasi bazen ere, Espainiako Gerra Zibila hastean, Francoren aldera pasa zen; ondoren, M\u00e1laga konkistatutakoan, bertako errepresio gogorrean paper nabarmena izan zuen (1937) eta, horrengatik, \"M\u00e1lagako harakina\" ezizena jarri zioten.\nMinistro-Kontseiluko presidente izan zenean, Estatu terrorismoa toleratu izanaz salatu zuten, Jurramendiko hilketengatik (1976) batez ere. Gobernutik at geratu zenean, hainbat komunikabidek Arias Navarrok bere ministro guztien, eta Espainiako printze Joan Karlos Borboikoaren telefono-hizketaldien espioitza sistematikoa agindu zuela jakinarazi zuten.\nFranco hil berritan, (\"Espainiarrok, Franco hil da\") hitz ospetsuak irakurri zuen telebistan.\nBiografia.\nPrestakuntza eta lehen urteak.\nEkonomikoki ondo zegoen familia industriari batean jaio zen. Erlijio katolikoari oso lotuak, aita 1912an hil zitzaion, Carlosek 3 urte besterik ez zituenean eta amarekin harreman estua izan zuen bizitza osoan.\nMadrilgo San Isidro institututan egin zuen Batxilergoa eta oso ikasle ona izan zen. 1923an, 14 urte zituenean, Zuzenbide ikasketak hasi zituen eta 3 urtean bukatu zituen, 1926an lizentziatu baitzen. Juli\u00e1n Besteiroren ikaslea izan zen eta irakasle ona zela esan ohi zuen.\n1929an, Espainiako Justiziaren Ministerioko funtzionario, M\u00e1laga eta Madrilgo fiskal eta notario izan zen.\n1936ko uztailaren 18ko estatu kolpea eman zutenen alde agertu zen Espainiako Gerra Zibilean. Hala ere, Manuel Fraga Iribarne eta Jose Maria Areiltzak gerraren aurretik Ariasek hainbat esparrutan ezkerrari estimu arina baziola zioten, hala nola, antiklerikalismoan. Egia esateko, haren prestakuntzan berebiziko eragina izan zuten S\u00e1nchez-Rom\u00e1n katedratikoak eta Aza\u00f1ak eta azken horren agindupean lan egin zuen Justiziaren Ministerioan.\nTalde frankistaren gerra-kontseiluan fiskaltzat parte hartu izanagatik eta Gerra Zibilean eta gerra ondorenean M\u00e1lagan Errepublikaren aldeko hainbat pertsona esanguratsu hilarazi izanagatik, \"M\u00e1lagako harakina\" goitizena jarri zioten. Errepresio horrengatik, 4.300 disidente baino gehiagoren heriotza leporatzen zaio.\nFrankismo garaiko karguak.\nDiktadura frankistaren ondoren, Le\u00f3ngo gobernadore zibila izendatu zuten (1944) eta, geroago, Tenerifekoa (1951).\n1954ko urriaren 15ean Nafarroako Mugimendu Nazionalaren Gobernadore Zibil eta agintari probintzial izendatu zuen, Luis Valero Bermejo ordezkatuz. Kargu horrek Mugimenduko kontseilari nazional izatera eraman zuen.\n1957an Segurtasuneko agintari nagusia izatera heldu zen, ordena publikoaz eta poliziaren kontrolaz arduratzen zen erakunde handia. Denboraldi horretan, Juli\u00e1n Grimau komunista buruzagiaren atxiloketa (geroago heriotzara kondenatua izan zen) nabarmendu zen. Arias Segurtasun Zuzendaritza Nagusitik nabarmentzen zen antifrankisten aurka egin zuen errepresio lanengatik, Gobernazioko ministro Camilo Alonso Vegaren laguntzaile nagusia izanez. Kargu horretan denbora luzez jardun zen, 1965ean Madrilgo alkate izendatu zuten arte.\nHaren alkatetzaren kudeaketaren emaitzetako bat, beste askoren artean, Valentziako dorrearen eraikuntza izan zen, Retiroko lorategietan kokatua. Dorre horrek eztabaida ugari sortu zituen eraikitzen ari zen unean; izan ere, Cibeles iturritik Alcal\u00e1ko atearen ikuspegia eragozten zuela kontsideratzen zen. Dirudienez, Ariasek lan horiek aurrera eramateko baimena eman izanaren arrazoia hori gauzatu behar zuen arkitektoaren kargu politikoa izan zen.\n1973ko ekainean, Gobernazio ministro izendatu zuten, Luis Carrero Blanco almiranteak zuzendutako kabinete berrian. Handik gutxira, diktadorearen familiarekin zuen gertutasunari esker, gobernuko presidentearen hilketak (1973ko abenduaren 20a) Ariasek haren kargua hartzera eraman zuen.\nGobernuko presidentetza.\nCarreroren garaiekin alderatuta, lehen agintaldian, Ariasek erregimenaren irekitze zeinu batzuk eskaini zituen, \"otsailaren 12ko espiritua\" deitu zitzaiona: frankisten artean sistema irekitzearen alde zeudenek begi onez ikusi zuten, baina antifrankistak oso eszeptiko azaldu ziren. Hala eta guztiz ere, \"b\u00fanker\"rak (gizarteko sektore kontserbadoreenak) hasieratik ezarritako presioak ahalegin hori azkar zapuztu zuen eta, proposamen liberalizatzaile horiek oso gutxi iraun zutenez, proletalgoa desengainatuta sentitu zen.\nOtsailaren 24an, Bizkaiko elizetan Bilboko apezpiku Antonio A\u00f1overosen homilia irakurri zuten eta, zeharka izanik ere, euskararen erabilpenaren alde azaltzen zen eta baita euskaldunen balore eta kulturaren alde ere. Ariasen gobernuak haserre hartu zuen idatzi hori, Espainiaren batasunaren aurkakoa zela arrazoituz. Horren ondorioz, apezpikuaren etxe-atxiloketa agindu zuen, eta Bilbo-Loiu aireportura hegazkin bat bidali zuen, A\u00f1overos Espainiatik bidaltzeko. Apezpikuak Vaticanoren eta apezpiku-konferentziaren babes irmoa izan zuen eta erbesteratuz gero, gobernu osoaren eskumikua beteko zela mehatxatu zuten. Azkenean, Ariasek etsi egin zuen, baina harez geroztik, Eliza Katolikoaren eta frankismoaren arteko krisialdia bistakoa izan zen. Egun batzuk geroago, beste gertaera batek ere mugak jarri zizkion borondate aurrerakoiari: martxoaren 2an, Salvador Puig Antich anarkista katalanari heriotza-zigorra ezarri zioten. Europan zehar izandako jendearen haserreak eta protestek ez zuten geldiarazi Francok eta Ariasek hartuta zuten erabakia. Bi ekintza horiek erabateko muga jarri zioten otsailaren 12an iragarri zen borondate aurrerakoiari. Hala ere, erregimenaren barnean ere, hasiak ziren irekitasun eta erreforma gehiago eskatzen, \"Tazito Taldea\"ren bidezko publikazioen bidez.\n1974ko irailaren 13an, ETAk Rolando kafetegiko atentatua egin zuen, Ariasek erreformista itxurak utz zitzan. Atentatu horrek hitzaldi immobilistaren zitalkeria haztea eragin zuen. Ariasek erakusten zuen erreformen aurkako jarrera hori Iniesta Cano jenerala eta Jos\u00e9 Antonio Gir\u00f3n de Velasco falangista bezalako ultrek bultzatu zuten. Frankismoaren krisiak batuz zihoazen eta diktadurarako tranpa perfektua bilakatuz.\n1975eko hasieran, Ariasen gobernua ikasle sektorearen eta proletalgoaren erabateko oposizioarekin eta ETAren ekintzen ugaritzearekin aurkitu zen. Proletalgoaren oposizioaren zati handi batek 1973ko petrolioaren krisiarekin zeukan lotura, azken finean, inflazioa ikaragarri handitzea ekarri baitzuen. Sindikatu ilegalen ekintzak (batez ere Langile Komisioak-enak) oso azkar hazi ziren, baita erregimenaren lan-politikatik enpresarien aldentzea ere. Horrek egoera arraro bat sortu zuen, enpresariek nahiago baitzuten proletalgo ilegalen ordezkariekin zuzenean negoziatu eta sindikatu bertikala alde batera utzi. Uda horretan, frankismoarentzat gertakari larri bat gertatu zen, Arias Navarrorentzat batez ere: Indar Armatuetako zenbait ofizial atxilotu zituzten, Uni\u00f3n Militar Democr\u00e1tica erakunde klandestinoan zebiltzalako salaketapean. Erregimenaren aurkako giro horretan, errepresioa terrorismoaren aurkako lege batez bultzatu zen.\n1975eko urte bukaeran izandako gertaera asko \u2014iraileko exekuzioak, Ibilaldi Berdea, Francoren gaixotasuna eta heriotza\u2014 nabarmen utzi zuten gobernuaren gaitasunik eza. Urte horretan bertan, eskaini zitzaien Estatu Batuei Portugalen aurkako gerran sartzea. Portugalen Krabelinen Iraultza gertatu berria zen eta gobernu ezkertiar bat ezarri zen Lisboan. 1974tik aurrera Portugalen izandako ekintza iraultzaileek Espainiako irekitasunaren aldeko politikaren aurka jartzea bultzatu zuten. Iparramerikarren aurrean, Portugal inbaditzeko prest aurkeztu zen Arias Navarro. Nazioarteko presio izugarria zegoelarik, iraileko fusilamenduenduengatik eta Francoren azken egunak zirelarik, Arias Navarrok etsi egin zuen Marokoren aurrean eta Madrilgo Akordioengatik Saharako probintziaren administrazioa Maroko eta Mauritaniari eman zien.\nFranco gabeko frankismoa.\nDiktadorearen heriotzaren ostean, 1975eko azaroaren 20an, Joan Karlos I.a errege berriak eratu zuen lehen gobernuan izan zuen konfiantza eta lehen erreformak egingo zituela uste zen. Hala eta guztiz ere, Arias Navarrok ez zuen behar bezainbesteko lidergorik izan eta bere burua zenbait ministrok gainditua sentitu zuen, bereziki Manuel Fragak eta Jose Maria Areiltzak.\nAldaketen aurreko haren borondate txarrak eta demokrazia normalizazioa eskatzen zuen gizartean diktadorearen legatua mantentzeko setatu izanak ekarri zuen bere eroaldia. Beste alde batetik, gobernuaren izena zikindu zuten bi gertaera jazo ziren: batetik, 1976an Gasteizko martxoaren 3ko sarraskia, bertan Polizia armatuak hainbat manifestatzaile tirokatu eta 5 hildako eta ehun zauritu baino gehiago izan ziren; bestetik, hilabete batzuk geroago, Jurramendiko hilketak, Nafarroan.\n1976ko uztailaren 1ean, erregearekin izandako bilera tirabiratsu baten ondoren, Arias Navarrok dimititu egin zuen eta Joan Karlos I.ak Adolfo Su\u00e1rez izendatu zuen bere posturako. Gobernutik at geratu zenean, hainbat komunikabidek Arias Navarrok bere ministro guztien, baita, Espainiako printze zela, Joan Karlos Borboikoaren telefono-hizketaldien espioitza sistematikoa agindu zuela jakinarazi zuten.\nOndorengo ibilaldia.\nLehen hauteskunde demokratikoetan, Alianza Popularrean (AP) sartu zen, Manuel Fraga buru, Madrilgo Senatuko hautagai izanez, baina ez zen hautatua izan. Porrot horren ondoren, ez zuen gehiago politika espainiarrean parte hartu. 1989an hil zen, 80 urte zituelarik."}
{"id": "46485", "revid": "336", "url": "https://eu.wikipedia.org/wiki?curid=46485", "title": "Luis I.a Evreuxkoa", "text": "Luis I.a (1276ko maiatzaren 3a - Paris, 1329ko maiatzaren 19a) frantziar infantea eta Evreuxko kondea izan zen (1298-1319). Kapetarra, Evreux leinuaren sortzailea izan zen.\nEzkontza eta haurrak.\n1301an ezkondu zen Artoisko Filiperen Margarita alabarekin. Bost seme-alaba izan zituzten:"}
{"id": "46487", "revid": "90204", "url": "https://eu.wikipedia.org/wiki?curid=46487", "title": "Ebanjelio", "text": "Ebanjelioa edo Berri Ona Jesus Nazaretekoaren mezua nahi hura biltzen duten liburuetatik bakoitza da.\nEbanjelio hitza grekotik dator (\u03b5\u1f50 \"ondo\" eta \u03b1\u03b3\u03b3\u03ad\u03bb\u03b9\u03bf\u03bd \"mezua\"), Mezu edo Berri ona esan nahi du. Kristautasunak sakratutzat ditu lau ebanjelio, Mateo, Marko, Lukas eta Joanek idatzitakoak. Hauek K.o. I. mendearen bigarren erdian edo II. mendearen hasierako urteetan idatzi ziren: Markorena, zaharrena, K.o. 50-60 urte bitartean idatzi zela uste da; Joanena, berriena, K.o. 90-110 urte bitartean idatzi zen. Hortik kanpo, ebanjelio apokrifo deituriko zenbait idazki daude, hainbat arrazoi direla-eta, Elizak (katoliko, protestante edo ortodoxoek, era berean) ofizialtzat onartzen ez dituenak.\nEbanjelioa zabaltzea eta ezagutaraztea adierazteko, kristauek ebanjelizatu hitza erabiltzen dute. Horrela, kristau-misiolarien zeregina Ebanjelioa zabaldu eta jendea kristautzea da."}
{"id": "46488", "revid": "3280", "url": "https://eu.wikipedia.org/wiki?curid=46488", "title": "Evreux-ko Luis I.a", "text": ""}
{"id": "46489", "revid": "119347", "url": "https://eu.wikipedia.org/wiki?curid=46489", "title": "Percival Christopher Wren", "text": "Percival Christopher Wren (Deptford, Londres, Ingalaterra, 1875eko azaroaren 1a - Londres, 1941eko azaroaren 22a), abentura nobela landu zuen idazlea. Maisu baten semea. Wrenen literatur eragiletzat aipatzekoak dira Frederyck Marryat, R.M. Ballantyne edota Henry Rider Haggard. Oxforden ikasi zuen eta artean graduatuta, mundu zabalean bidaiatzen ibili zen sasoi batean, Britainia Handiko Zalditerian izena eman arte. Nora eta Afrikan ziharduen Frantziako Atzerritar Legiora jo zuen, bost urte luzean Aljerian eta Marokon aritu zelarik. Gerora Indiara egin zuen, eta hamar urtez Bombay hirian izango da. Munduko Lehen Gerran ostera da Afrikan. 1917an Londresa ezkontzen da, eta ordutik aurrera idazteari ekiten dio bete-betean.\nGauza gutxi dakigu idazleaz, ez baitzuen Wrenek berak ezer askorik azaldu bere nortasun edo bizitzaz, eta ospea bereganatzen hasita ere, pribatutasun horri eutsi zion. Bere lanik ezagunena \"Beau Geste\" da, 1924an argitaratua eta munduko hizkuntza askotara itzulia izan dena. Zinemara hainbatetan moldatua, bertsiorik ezagunena William A. Wellmanek zuzendutakoa eta Gary Cooperrek antzeztutakoa da (1939). Wrenen literaturaren gai jorratuena Atzerriko Legioarena da eta boxeoa ere interesgune izan du hainbat saiotan. Zenbaitek dioenez testuei ideologia kolonialistaren usaina darie, arraza zuriaren nagusitasunaren aldarria."}
{"id": "46490", "revid": "94547", "url": "https://eu.wikipedia.org/wiki?curid=46490", "title": "Hipodamo Miletokoa", "text": "Hipodamo Miletokoa edo soilik Hipodamo (grezieraz \u1f39\u03c0\u03c0\u03cc\u03b4\u03b1\u03bc\u03bf\u03c2, \"Ippodamos\") K.a. V. mendean bizi izan zen greziar hirigile eta arkitektoa zen. K.a. 460 eta 440 artean lan egin omen zuen aktiboki. Berak egin zuen hainbat heleniar kolonietako hirien planeamendua. Esanguratsuena Egeo itsasoaren aurreko Miletoko hiri-plan berria izan zen, egungo Turkian.\nOrdena eta erregulartasuna uztartu zituen, ordura arteko hirietan ez bezala, gerora plan edo trazadura hipodamikoa deituko dena. Aristoteleren arabera, Hippodamo hiri planeamenduaren artearen sortzailea da, eta 10.000 hiritarrentzako hiria diseinatu zuen. Hiria hiru klase sozialetan banatzen zuen (soldaduak, artisauak eta senarrak); lurra ere beste hirutan (sakratua, publikoa eta pribatua).\nOrtogonalki gurutzatzen ziren kale zabalen hiri planeamendua proposatu zuen lehenengotzat hartua da Hipodamo. Berak sortutako kale sareari, sare edo bilbe hipodamikoa deitzen zaio.\nMiletokoaz gain, beste hainbat hiri helenistikoren zabalguneek ere eredu bera jarraituko zuten ondoren, besteak beste, Olintok edo Prienek. Sare hipodamikoak, halaber, jarraitutasuna eduki izan zuen erromatarren zenturiazioaren bidez.\nHipodamok Pireoren trazatua ere egin omen zuen."}
{"id": "46494", "revid": "448", "url": "https://eu.wikipedia.org/wiki?curid=46494", "title": "Sofia Erregina Ospitalea", "text": "Sofia Erregina Ospitalea Tuterako eskualde-ospitale publikoa, Osasunbidearen sistema barruan dagoena.\nHalaber, Nafarroako erietxerik berriena da, 1986an zabaldu baitzuten. 1990eko hamarkadan eta batez ere 2000ko hamarkadan zehar, handitu egin zuten, biztanleriaren hazkundeak eragindako beharrizanak asetzeko."}
{"id": "46498", "revid": "336", "url": "https://eu.wikipedia.org/wiki?curid=46498", "title": "Ebidentzian Oinarritutako Medikuntza", "text": "Ebidentzian Oinarritutako Medikuntza (EOM) ziurtasun zientifikoa bilatzen duen korronte medikoa da.\nLaburbilduta, \"Ebidentzian Oinarritutako Medikuntza eguneratutako nabaritasun hoberenaren erabilera da, nahita egindakoa, agerikoa eta zentzuzkoa da, beti ere gaixoak banaka zaintzeko erabakiak modu indibidualean hartzeko.\"\n1972an Archie Cochrane mediku eskoziarrak \"Effectiveness and Efficiency: Random Reflections on Health Services\" liburua kaleratu zuen, gerorako planteamenduen hastapena izan zena.\nMetodoak.\nEstatistika eta zientziak emandako baliabideak erabiliz, argitaratutako ikerketak sistematikoki berrikustea metodo nagusia dute tratamendu medikoak aztertzeko. Meta-analisiak, arrisku-kalteen analisiak eta saio kontrolatu eta errandomizatuak dituzte teknikarik erabilien artean.\nHonen guztiaren arabera, ebidentzia mailak deskribatu dituzte Atik Dra, lehenengoa nabaritasunik handiena daukana eta azkena txikiena.\nMunduan.\nCochrane Collaboration izeneko erakundea 1993an sortu zuten mundu mailan 90 herrialde baino gehiagotan 10.000 bolondresek egindako lana nolabait koordinatzen du. Oxforden (Ingalaterra) dauka egoitza nagusia.\nEuskal Herrian.\nEuskal Herrian, Donostia Ospitalean dago metodo hauen arabera dabilen talde aipagarriena, Barne medikuntzaren zerbitzuan."}
{"id": "46499", "revid": "512", "url": "https://eu.wikipedia.org/wiki?curid=46499", "title": "Gorlizko Ospitalea", "text": "Gorlizko Ospitalea Bizkaiko ospitale publikoa da, Osakidetzaren sistema barruan dagoena. Halaber, Euskal Herriko erietxerik zaharrenetarikoa da, 1919an zabaldu baitzuten. Garai hartan haurren hezurretako tuberkulosia sendatzeko eguzkia eta iodoa onuragarriak zirelako eraiki zen bertan, leku hark eguzki eta iodo asko jasotzen zituela iritzita. 1980ko hamarkadaren amaiera arte haurrentzako ospitalea izan zen.\nLuzez pentsatu zen Espainiako lehendabiziko hormigoi armatuzko eraikina izan zela baina gerora frogatu da Bilboko La Ceres irin lantegia (1900) dela zaharragoa.\nGaur egun, gaixo kronikoak atenditzen dituzte, batik bat neurologikoak errehabilitazioa egiteko. Halaber, medikuntza paliatiboaren zerbitzua badaukate."}
{"id": "46500", "revid": "1545", "url": "https://eu.wikipedia.org/wiki?curid=46500", "title": "Garc\u00eda Orcoyen Ospitalea", "text": "Garc\u00eda Orcoyen Ospitalea Lizarrako eskualde-ospitale publikoa, Osasunbidearen sistema barruan dagoena.\n37.000 pertsona inguruko lurraldeaz arduratzen da, Lizarrerrikoa alegia.\nBestela, estatu espainiarreko eskualde-erietxerik zaharrena da, 1979an zabaldu zutena.\nGarraioa.\n\"Lizarrerria Bus\"eko linea hauekin ditu loturak:"}
{"id": "46503", "revid": "23317", "url": "https://eu.wikipedia.org/wiki?curid=46503", "title": "Paparroiak Saskibaloi Elkartea", "text": "Paparroiak Saskibaloi Elkartea Lekeitioko (Bizkaia) 2007an sortutako saskibaloi elkartea da.\nHastapenak.\nSaskibaloi talde hau, Ander San Sebastianek sortu zuen 2007ko udan. Izena, Lekeitioko euskalki bereziaren bitxikeri bat da, eta bainujantzia esan nahi du hango hizketan (paparroiak edo \"taparrabos\").\nLehen partida, 2007ko irailaren 22an jokatu zuen taldeak 28 - 74 galduz Galdakao Ibaizabal taldearen aurka.\n2007/2008 denboraldiko jokalariak (gizonezko seniorrak).\n4# AITOR ARETXAGA, Lekeitio (hegala)\n5# MIKEL MENDEZ, Lekeitio (eskolta/hegala)\n6# AITOR BARCENA, Bilbo (basea/eskolta)\n7# ANDER SAN SEBASTIAN, Mendexa (basea/eskolta)\n8# ARITZ ZABALETA, Lekeitio (hegala)\n9# XABI IBARLUZEA, Markina-Xemein (hegala)\n10# JOSU GALLASTEGI, Lekeitio (basea/eskolta)\n11# JOKIN GARAI, Lekeitio (hegala/hegal-pibota)\n12# IBAN BARINAGA, Mendexa (eskolta/hegala)\n13# AINTZA ITURRASPE, Lekeitio (eskolta)\n14# GORKA RODRIGUEZ, Lekeitio (hegala/hegal-pibota)\n15# GOTZON ATXURRA, Lekeitio (pibota)/ NICO GOMEZ (basea/eskolta)\n16# ERIK ASTOREKA, Lekeitio (pibota)\n17# DANI BRICE\u00d1O, Caracas -Venezuela- (hegal-pibota)\n18# GORKA GACHO, Lekeitio (hegal-pibota)\n2008/2009 denboraldiko jokalariak (gizonezko seniorrak).\n4# AITOR ARETXAGA, Lekeitio (hegala)\n5# JOSU OZKORTA, Lekeitio (hegal-pibota)\n6# AITOR BARCENA, Bilbo (basea/eskolta)\n7# ANDER SAN SEBASTIAN, Mendexa (basea/eskolta)\n8# ARITZ ZABALETA, Lekeitio (hegala)\n9# VICENTE RODRIGUEZ, Lekeitio (hegala)\n10# JOSU GALLASTEGI, Lekeitio (basea/eskolta)\n11# JOKIN GARAI, Lekeitio (hegala/hegal-pibota)\n12# IBAN BARINAGA, Mendexa (eskolta/hegala)\n13# AINTZA ITURRASPE, Lekeitio (eskolta)\n14# GORKA RODRIGUEZ, Lekeitio (hegala/hegal-pibota)\n15# ARITZ ARIZMENDI, Ondarroa (pibota)\n16# ERIK ASTOREKA, Lekeitio (pibota)\n17# DANI BRICE\u00d1O, Caracas -Venezuela- (hegal-pibota)\n18# GORKA GACHO, Lekeitio (hegal-pibota)"}
{"id": "46504", "revid": "688", "url": "https://eu.wikipedia.org/wiki?curid=46504", "title": "ABBA", "text": "ABBA Suediako musika talde entzutetsu bat izan zen, batez ere pop musikan aritu zena. 1972an hasi eta hamar urtez hainbat disko arrakastatsu argitaratu ondoren, 1982ko abenduan amaitu zuen bere ibilbidea. 1974an Eurovision Abesti Lehiaketa irabazi zuten. Taldekideak lau ziren, bi emakume eta bi gizon: Benny Andersson, Anni-Frid Lyngstad, Agnetha F\u00e4ltskog eta Bj\u00f6rn Ulvaeus. ABBAren musika pop estilokoa zen, doinu itsaskorrekin, letra errazekin eta beren estilo propioarekin, nesken ahots harmonikoez osatua. Bj\u00f6rn eta Agnetha taldea sortu baino hilabete batzuk lehenago ezkondu ziren; Benny eta Frida aldiz 1978an ezkondu ziren. 1982an, bi bikoteak banatzean, musika estilo desberdina erabili zuten eta letra sakonagoak idatzi zituzten.\nHala ere, 2021ean, taldeak bi abesti berri atera zituen beraien itzulerarekin batera.\nIbilbidea.\nABBA taldea Benny Andersson, Anni-Frid \u00abFrida\u00bb Lyngstad, Bj\u00f6rn Ulvaeus eta Agnetha F\u00e4ltskogek osatu zuten. Taldearen izena taldekideen izenen lehenen letrak konbinatuz sortu zuten (Agnetha, Bj\u00f6rn, Benny, Anni-Frid). Laukotea 1972an sortu zen Stockholmen, baina 1974 ko Eurovision Abesti Lehiaketan \"Waterloo\" kantuarekin izan zuten arrakastari esker hasi zen taldea famatua egiten. Handik aurrera nazioarteko arrakasta lortu zuten melodia gogoraerrazekin, letra simpleekin eta beren berezko soinuarekin, emakumeen ahots harmoniak eta \"wall of sound\" delakoa (Phil Sektor produktoreak sorturiko musika efektua) ezaugarri zituztela.\nBjorn eta Agnetha taldearen eraketa baino lehen ezkondu ziren; Benny eta Frida, ordea, 1978an ezkondu ziren. Laurak abeslariak ziren bitartean beraien familiez ere arduratzen ziren. Grabazioek eragin izugarria izan zuten musika merkatuan eta Universal Music Group diskoetxeko talde arrakastatsuenetako bat bihurtu ziren. 70eko hamarkadan album gehien saldu zituen taldea izan zen.\nABBA aurreneko pop talde europarra izan zen europatik at ingelesa hitz egiten zen herrialdeetan arrakasta lortu zuena, batez ere Australia, Zeelanda Berria, Hego Afrika, Canada eta, neurri txikiagoan, Estatu Batuetan. Hala eta guztiz ere, ospe gehien zuten unean, bi bikoteek harreman sentimentala moztu zuten, taldea osorik mantendu zen arren. Aldaketa horiek beren musika estiloan islatu ziren, letra sakonagoak eta musika estilo desberdinak sortuz. Taldea gainbeheran hasi zen, salmentak behera zihoazen,eta lau taldekideetako bakoitzak bere bidea hartzea erabaki zuen. Horrela,1982ko abenduan taldekideek ABBA talde modura beren azken agerpena egin zuten.\nDenboraldi batean zehar arrakastarik gabe egon ziren, baina bilduma erako albumei esker arrakasta berreskuratu zuten, eta gaur egun, ABBA munduko talderik ezagunenetarikoa da, 180 eta 400 milioiko salmentekin urtean. Hainbat artistek beren musika interpretatu dute eta Mamma Mia musikala ere egin dute. Talde hau, beren jatorrizko herrialdean ikono bat bihurtu da, eta bere ospeak Europako beste hainbat artistei ateak ireki dizkie. 2010ean Rock and Roll Hall of Fame delakoan sartu ziren.\nOsaketa baino lehen.\nFridak Bj\u00f6rn 1963an ezagutu zuen, talentu lehiaketa batean, eta Agnetha berriz, telebista saio batean 1968. urte hasieran. 1969ko martxoan, Agnethak Bj\u00f6rn ezagutu zuen eta berriz elkartu ziren telebista saio batean; beranduago bikote bihurtu ziren. Urte hartako maiatzaren 1ean, Fridak 1969ko Melodifestivalen-en parte hartu zuen, bertan Benny ezagutuz. Aste batzuk geroago kontzertu batean berriz elkartu ziren, laster ezkon-hitza emanez, baina 1978. urtera arte ez ziren ezkondu. \"The Hep Stars\" eta \"The Hotennany Singers\" taldeak desegin egin ziren 1960ko hamarkadaren amaieran; Benny lehengoko taldekidea zen eta Bj\u00f6rn berriz bigarrenekoa. Beraz, Bj\u00f6rn eta Benny elkarrekin beren lehenengo diskoa grabatzen hasi ziren, Lycka izenekoa; bertan urteetan zehar egindako konposizioak jaso zituzten. Album horretan, Agnetha eta Fridak parte hartu zuten abesti batzuei ahotsa jarriz.\n1970ko apirilean, laurak Zipren izan ziren oporretan eta dibertsioz, kantatzen hasi ziren. Azkenean entretenimendu modura hasitakoa, aurkezpen inprobisatu batean amaitu zen, ONU-ko soldaduen aurrean. Hori izan zen laster ABBA taldekoak izango ziren kideen lehen aurkezpena. 1970ko irailean kaleratu zen Lycka albuma, baina Bj\u00f6rn eta Benny-ren izenean bakarrik. Abian jartzeko, \"Det kan ingen doktor hj\u00e4lpa\" eta \"T\u00e4nk om jorden vore ung\" singelak kaleratu ziren, Agnetha eta Fridak abestuak, arrakasta pixka bat lortuz. Azkenik, 1970ko azaroaren 1an, laurek G\u00f6teborgen, Festfolk izeneko kabaret ikuskizun bat aurkeztu zuten (Suediar hizkuntzan hitz joko bat da, \u201cpertsonen festa\u201d edo \u201cbikote lanpetuak\u201d esan nahi duena). Beste kanta batzuekin batera, laukoteak Bj\u00f6rn eta Bennyren albumeko arrakastak kantatu zituzten. Ikuskizunak ez zuen publikoaren arreta erakarri, eta, Suedian bira labur bat egin ondoren, lauek, berriro beren banakako proiektuetan kontzentratzea erabaki zuten.\nTaldearen eraketa (1971 - 1973).\n\"Lycka\" albuma atera eta geroxeago, Agnethak bere laugarren diskoa atera zuen \"N\u00e4r en vacker tanke blir en s\u00e5ng\" eta Bj\u00f6rn-ekin ezkondu zen 1971ko uztailaren 6ean, Suediako prentsaren ustez \u00aburteko ezkontza\u00bb izan zena. Agnetha, Bj\u00f6rn eta Benny uda horretan hasi ziren elkarrekin emanaldiak egiten, hainbat kontzertu eta telebista programetan batera agertuz. Bitartean, Fridak bere estudioko lehen diskoa, \"Frida\" izenekoa, kaleratu zuen 1971ko martxoan eta kritika onak lortu zituen. Stig Andersonek esan zuen Benny eta Bj\u00f6rn arrakastatsuak bihurtuko zirela: \u00abNoizbait dueto horrek kanta bat idatziko du eta hurrengo arrakasta mundiala bihurtuko da\u00bb iragarri zuen. Stig-ek Benny eta Bj\u00f6rn kanta bat idaztera animatu zituen, 1971ko Eurovision Abesti Lehiaketarako, hau da, Melodifestivalen Suediar hautaketarako. Bi kanta proposatu zituzten \"Det kan Ingen Doktor Hj\u00e4lpa\" eta \"V\u00e4lkommen Till V\u00e4rlden\", baina ez ziren ez bata ez bestea onartuak izan. Benny eta Bj\u00f6rn 1972ko Melodifestivalenera aurkeztu ziren abesti berri batekin \"S\u00e4g det med en s\u00e5ng\" abeslaria Lena Anderson zutela. Kanta hirugarren postuan geratu zen, eta Suedian izugarrizko arrakasta lortu zuen. Stig Anderson konbentzituta utzi zuten bide honean zihoaztela.\nHala ere, arrakasta internazionalaren lehen seinaleak ezustean iritsi ziren, Bj\u00f6rn eta Bennyren \"She is my kind of girl\" abesti sinplea CBS records-ek Japonian erakutsi zuenean, 1972an bi horiei Oriconeko zerrendetan fama emanez. Japonian argitaratu ziren beste bi single, \"Merry-Go-Round\" eta \"Love Has Its Ways\" baina arrakasta errepikatu gabe. Hala ere, \"She's My Kind of Girl\" kantuaren arrakastak Tokyoko Yamaha festibalean Suedia ordezkatzeko aukera segurtatu zien. Urte horretan, azaroan, Bj\u00f6rn eta Bennyk Japoniara bidaiatu zuten beren bikoteekin, eta haiek lagunduta \"Santa Rosa\" interpretatu zuten, baina abestiak ez zuen saririk lortu.\nLehen arrakasta.\nBj\u00f6rn eta Bennyk konposizioak egiten jarraitu zuten eta ahots moldaketa eta soinu berriak esperimentatzen. Azkenik, 1972ko martxoaren 29an, taldeko lau kideek \"People Need Love\" izeneko kanta bat egin zuten, bertan emakumeek gehiago kantatzen zuten, horrela pixkanaka beraien ahotsak garrantzia hartzen joan ziren. Denak soinu berri horrekin entusiasmatu egin ziren eta Stigek hori sinple bezala zabaldu zuen 1972an. Kantua zerrendetan 17. izatera iritsi zen. Ameriketan arrakasta izan zuen \"people need love\" abestiak, baina Stig-en ustez, momentu horretan zuten diskografia txikiegia zen eta ez zeuzkan behar adina baliabide arrakasta hori zabaltzeko. Berak zioen beste diskografia batekin askoz arrakasta handiagoa lortuko zuketela Ameriketan.\n1972ko Apirilaren 30ean lehen aldiz atera zen talde a telebistan vi i femman telesail Suediarrean \"people need love\" abesten. Arrakasta izan zutenez, lauek beraien lehen albuma batera grabatzea erabaki zuten, nahiz eta talde bat osatzea ez izan beraien lehentasuna. Grabaketa saioak 1970 eko irailaren 26ean hasi ziren eta urriak 25erako dagoeneko kantu pare batzuk amaituta zituzten. Kantu jakin batek \"Nina, Pretty Ballerina\" bi neskak zituen protagonista bezala eta bertan bien ahotsen armonia agertzen zen, horrek beren talentuaren kalitatea adierazten zuen. Urrian, \"he is your brother\" kantua kaleratu zuten, nahiz eta salmenta merkatuan huts egin, lehen postuetan kokatu zen irrati grafikoetan. Agnetha eta Bj\u00f6rnek beren lehen alaba, Linda, izan zuten 1973ko otsailaren 23an. Aurretik, Agnetharen haurdunaldiak hainbat arazo sortu zizkien beraien lehen singelaren aurkezpenetan. Alemania eta Austriako taldearen lehen aurkezpenetan, Agnetha Inger Brundinek, Frida-ren lagun batek, ordeztu zuen.\n\"Ring Ring\".\nGrabazio saioak jarraitu bitartean, laukoteko kide batzuek banakako proiektuekin jarraitu zuten. Fridak Stockholmen jarraitu zuen hainbat kabaret ikuskizun egiten 1973 arte. Urte horretan bertan, Agnethak Maria Magdalena antzeztu zuen jesukristo superstar musikalean, eta hainbat kritika on jaso zituen. Bj\u00f6rnek noizean behin The Hootenanny Singers taldearekin jarraitu zuen lan egiten 1974ko uda arte. Stigek, orain taldearen ordezkari zenak, Melodifestivalen-erako taldeak beste saiakera bat egitea erabaki zuen, oraingoan \"Ring-Ring\" kantarekin. Soinu grabazioak Michael B. Tretow ingeniariarekin egin ziren. Honek, aurretik \"wall of sound\" teknika erabilia zuen, hau izan zen ABBA taldearen musika-ekoizpen teknika karakteristikoa. \"Wall of sound\" delakoa honetan zetzan: Soinu bat zinta maisu batean grabatu, eta ondoren, zinta horren kopia bat baino gehiago sortu eta milisengundo batzuen tarteaz erreproduzitu, beraz, entzuten diren elementu kopurua bikoiztu egiten dira, eta horrela, soinu argiago eta ozenago bat lortzen da.\nPista eta kanta dagoeneko eginda eta grabatua zegoela, Stigek Ingelesezko bertsioa egin zuen Neil Sedaka eta Phil Codyrekin, horrela garaipena ziurtatu nahiaz. 1973ko Melodifestivalean ordea, Otsailak 10ean ospatua, taldea hirugarren geratu zen. Emaitza hori izan arren, taldeak bere planak mantendu zituen eta beren lehen diskoa atera zuten, \"Ring-Ring\", bertan ordurarteko kanta arrakastatsuak zeuden \"People Need Love\" eta \"He Is Your Brother\", \"Love Isn't Easy (But is Sure is Hard Enough)\" eta \"Another Town, Another Train\" abesti simple bezala. \"Ring-Ring\" sinpleak arrakasta handia izan zuen europako hainbat herrialdetan, baina Stigen ustez taldea Ameriketan eta Erresuma Batuan bakarrik helduko zen lehen zenbakietara.\n1973ko udaberrian, izen zailez nekatuta, Stig hasi zen publikoan ABBA deitzen taldeari (izena kideen izenen lehenengo letren akronimo bat da Agnetha, Bj\u00f6rn, Benny eta Anni-Frid ). Hasieran ez ziren ziren seriotasunez hartuak izan, ABBA, Suedian itsaski empresa famatu baten izena ere bazelako, baina Stigek sinesten zuen internazionalki arrakasta izango zuela izenak. Hala ere, taldearentzako izen egoki bat aurkitzeko lehiaketa bat izango zela esan zuen Gotemburgoko egunkari batek. Taldeak \"Baba\" eta \"Friend and Neighbours\u2019' bezalako izenak jaso zituen, baina azkenean izen guztiak baztertu zituzten, eta udan iragarri zen izen ofiziala ABBA zela. Geroago taldeak itsaski konpainiarekin negoziatu zuen eta taldearen izenaren lehenengo B letra aldrebes jarri zuten 1976ean, izena beraien logotipo bilakatu zen eta marka erregistratua ere. Izena paperean idatzia izan zen lehengo aldia, Metronome estudioko grabazio saioetan izan zen Estocolmon 1973ko urriaren 16an. 1973ko udan, ABBA taldeak itzuli handia hasi zuen folkparksetatik uztailetik irailera, hirurogei kontzertu baino gehiago egin zituzten leku irekietan. Itzulia egin eta gero beraien bigarren albumean hasi ziren lanean.\nOspearen lorpena (1974 - 1975).\nEurovisionen garaipena.\nAurreko urteetan bezala, Bj\u00f6rn, Benny eta Stig-ek Melodifestivala eta Eurovisio lehiaketak erabili nahi zituzten taldearen musika negozioa egiteko modu bezala. 1973 bukaeran, hirurak Sveriges telebista programan gonbidatuak izan ziren 1974ko Eurovisiorako kantua aukeratzeko. Taldea orain Erresuma batuko glam rock estiloarekin zegoen inspiratua eta \"Waterloo\" abestia, Michael Bren \"wall of sound\" teknikaz moldaturikoa, aukeratu zuten. Otsailaren 9an, ABBAk Melodifestibala irabazi zuen, 302 punturekin, inoiz izandako puntuaziorik handiena lehiaketa horretan. Abesti irabazlea Suedieraz eta ingelesez izan zen kaleratua, Suediako listetan lehenengo postuan jarriz. Martxoan, bigarren diskoa (Waterloo) kaleratu zuten \"Waterloo\" abestiarekin eta baita \"Honey, honey\" eta \"Hasta ma\u00f1ana\" kantuekin.\n1974ko Apirilaren 6an, \"Waterloo\" kantak Suedia irudikatu zuen Eurovisioko XIX edizioan, Brighton Domoan, Erresuma batuan ospatua. Aurkezpenean, ABBA-ko kideek Svvenkek diseinaturiko jantzi deigarriak zeramatzaten eta Sven-Olof Walldoff orkestrako zuzendaria Napoleon Bonapartez mozorrotu zen. Bozkaketa amaitu eta gero, kantak 24 puntu irabazi zituen (Gigliola Cinquetti italiarrak eginiko \"Si\" abestiak baino 6 puntu gehiago) Suediari bere lehen garaipena emanez eta ABBA taldeari arrakasta internazionala emanez.\n1974 eta 1975 eko birak.\n1974-ko azaroan beraien lehen bira egin zuten Europatik, gehienbat Alemanian, Danimarkan eta Austrian agertuz; gira hau ez zen oso arrakastatsua izan, Eskandinaviatik kanpora oso ezagunak ez zirelako. 1975eko urtarrilean, ordea, tour honen bigarren zatia egin zuten eskandinaviatik, eta gira honek publikoaren eta prentsaren arreta gehiago erakarri zuen. Laukotea zazpi data ezberdinetan agertu zen eta kontzertuak oso arrakastatsuak izan ziren, Suizako kontzertuarekin amaituz.\nGira eta gero ABBAk hurrengo bi hilabeteak bere hurrengo diskoan lan egiten jardun zuen, ABBA izenekoan, bere hirugarren diskoa zena. Disko hau 1975eko apirilean kaleratu zen. Europako hainbat telebista programei esker promozioko kanpaina bat egin eta gero, ABBA beste kontzertu bat emateko prestatu zen. 1975eko udan hiru astez zehar gira txiki bat egin zuten Suizatik, berez lehengo urterako plana zena, baina betan behera utzi zutena Eurovisioneko arrakastarengatik. Gira honek 500 000 koroa baino gehiago biltzea lortu zuen.\n1975eko ekainean, taldearen \"SOS\" abestiak seigarren postua lortu zuen Erresuma Batuan. Estatu Batuetan, berriz, hamargarren eta hamabostgarren postuetan geratu ziren, baina Mexikon lehenengo postua lortu zuten. 1976ean laugarren albumarekin hasi ziren, hau bukatua izango ote zen jakin gabe; gainera, taldekide bakoitzak taldeaz aparte beste proiektu batzuk ere bazituen.\nAustraliako harrera.\n1975ko abuztuan, ABBAren bideoek interes handia sortu zuten Australian eta Zeelanda Berrian. Herrialde horietan edukitako arrakastak influentzia asko eduki zuen Europako beste diskografiketan. \"Mamma Mia\" abestia lehenengo postura iritsi zen Erresuma Batuan 1976ko hasieran, eta lehenengo hamar postuetan agertu zen Europako beste hainbat musika-zerrendetan.\nOspearen gorenean.\n1976 urtearen hasieran, beste herrialdeetan arrakasta lortzen zuen bitartean, Estatu Batuetan ez zuen hainbesteko arrakastarik lortu. Izan ere, ABBAk 1976 urteko zatirik handiena bere album berria lantzen eman zuen.\nBere album berria 1976ko uda baino lehen kaleratzea pentsatua bazuten ere, taldearen etengabeko bidaiek eragotzi egin zuten eta albuma ez zen urrira arte kaleratu. Bere album berriko lehen abestia, \"Dancing Queen\", Carl XVI. erregearen ezkontzan kaleratu zuten. Abesti hau arrakasta bihurtu zen, eta 1976an 3 milioi kopia baino gehiago saldu zituen. \"Dancing Queen\" ABBA taldearen abesti ezagunena bihurtu zen.\nEuropa eta Australiatik bira.\n1977ko urtarrilean, ABBAko taldekideak famatuak ziren jada mundu osoan. Urte horretan, Arrival diskoa Brit Awards sarietan nominatua izan zen, urteko album internazional onena bezala. Urte orretan bertan, urtarrilaren 28an, ABBAk Europatik eta Australiatik gira bat egin zuen, beren albumetako abestirik arrakastatsuenak abestuz.\nAlbuma eta filma.\nPolar Music konpainiak ABBA: The Movie pelikula kaleratu zuen, ABBAren kontzertua eta bertako xehetasunak kontatuz.\nArrakastaren ondorioak.\nBeren seigarren albumaren grabaketak luzeagoak eta zailagoak bihurtu ziren, abesti asko oraindik kaleratu gabeak zirelako. 1978ko amaierara, Musica para Unicef proiektuan parte hartzeko \"Chiquitita\" abestia sortu zuten, eta abesti hau hurrengo asteetan kaleratu zen. Taldea jadanik aldatuta zegoen: Benny eta Frida ezkondu egin ziren, eta Agnetha eta Bj\u00f6rn berriz, dibortziatu. Taldearen seigarren albuma, \"Voulez-Vous\", 1979ko apirilean kaleratu zen, eta albumaren aldi berean, laukoteak \"Does your mother know?\" abestia kaleratu zuen, beren azken abestia Bj\u00f6rn bakarlaria zena, eta Japonen eta Europan oso ezaguna bihurtu zen \"Gimme! Gimme! Gimme! (A man after midnight)\" abestia. 1979. urtean gira bat egin zuten mundu osoan zehar.\nAurrerapena eta gainbehera (1981 - 1982).\nGiratik etorri ondoren kaleratu zuten lehen abestia \"The Winner Takes It All\", eta azaroaren amaieran kaleratu zuten beren zazpigarren diskoa, \"Super Trouper\". 1981eko urtarrilean Bj\u00f6rn Lena K\u00e4llersj\u00f6rekin ezkondu zen. Taldean desberdinatsun asko zeuden, eta otsailaren amaieran Frida eta Benny dibortziatu egin ziren. Bennyk beste emakume bat ezagutu zuen, Mona N\u00f6rklit, eta berarekin ezkondu zen urte horretako azaroan.\nApirilaren amaieran kontzertu txiki bat eman zuten eta beren hurrengo albumean sartuko zituzten beste bi abesti abestu zituzten, \"Slipping Through My Fingers\" eta \"Two For The Price Of One\". Azken abesti bat ere kaleratu zuten \"Super Trouper\" albumerako, \"Lay All Your Love On Me\" izenekoa.\n1981eko azaroan ABBAk \"The Visitors\" publikatu zuen, bere zortzigarren eta azken albuma. \"One Of Us\" eta \"When All Is Said And Done\" abestiak oso famatuak bihurtu ziren, baina ez aurrekoak bezainbat. Abesti hauek kaleratu eta gero, bakoitza bere proiektuetan hasi zen: Bennyk bere lehen semea eduki zuen, eta Bj\u00f6rnek bere hirugarrena. Fridak bakarkako diska bat grabatu zuen; eta oso arrakastatsua izan zenez, taldearen banaketari buruz hitz egiten hasi zen jendea. Taldekideek ez zuten elkar ikusi 1982ko maiatza arte.\n1982ko maiatzean taldea berriz bildu zen bederatzigarren album bat grabatzeko, baina album hau ez zen osorik grabatu, hiru bat abesti baizik. 1982ko azaroaren 19an taldea azken aldiz agertu zen Suediako telebista programa batean. Azkenik, urte berdineko abenduaren 11an atseden tenporal bat egingo zutela esan zuten, baina ez ziren gehiago elkartu.\nItzulera.\n2021ean Anni-Frid Lyngstad, Agnetha F\u00e4ltskog, Bj\u00f6rn Ulvaeus eta Benny Andersonek amaiera eman zioten lau hamarkadako isiluneari Voyage disko berriarekin. Diskoaz gain, kontzertu birtualak ere bai Londresen. Izan ere, artistak pertsonaia holografiko bihurtu dira, \"ABBAtars\" ezizenez ezagunak. \n\"Mamma Mia!\" filma.\nMamma mia! (2008) Phyllida Lloydek zuzendutako eta Meryl Streep aktoresak protagonizatutako filma da. Pelikula ABBA taldearen abestietan dago oinarritua.\nArgumentua.\nSophie Sheridan (Amanda Seyfried) hogei urteko neska, Greziako uharte batean bizi da bere amarekin (Meryl Streep). Ezkontzeko zorian dago eta bere aita nor den ezagutu nahi du. Beraz, eta bere amak jakin gabe, gazteak hiru gizon gonbidatzea erabakitzen du, zeintzuk bere amarekin abentura bat izan baitzuten: Sam Carmichael (Pierce Brosnan), Harry Bright (Colin Firth) eta Bill Anderson (Stellan Skarsg\u00e5rd).\nProdukzioa.\nEszena gehienak Pinewood estuioetan daude filmaturik, baina batzuk Sk\u00f3pelos eta Skiathos uharte Greziarretan daude filmatuak.\nPublizitatea.\nPlaytone eta Universal Studios-ek publizitate kanpaina jarri zuten martxan, bederatzi kartel egin zituzten, zortzi Estatubatuar eta Frantziako bat. Bost trailer kaleratu zituzten, horietako bi forma laburrean eta hiru zinema aretoetan estreinatu zituzten. Horrez gain, filmak lortu zuen ABBA taldeko lau kideak publikoki bateratzea, 20 urtez elkarrekin fotografiatuak izan gabe egon ondoren.\nDiskografia.\nHauek dira kantu famatuenak:\n1. Dancing Queen (35.700.000 ale saldu ziren)\n2. Mamma Mia\n3. Gimme Gimme Gimme\n4. The winner takes it all\n5. \"Waterloo\"\n6. Chiquitita\n7. Voulez-vous\n8. S.O.S\n9. Fernando\n10. Lay all your love on me\n11. Super trouper\n12. Does your mother know\n13. Take a chance on me\n14. One of us\n15. Knowing me, knowing you (770.000 ale saldu ziren)\nAlbumak.\nABBA taldeak hamaika album plazaratu ditu\nRing Ring (1973)\nWaterloo (1974)\nABBA (1975)\nArrival (1976)\nABBA - The Album (1977)\nVoulez-Vous (1979)\nSuper Trouper (1980)\nThe Visitors (1981)\nABBA Gold - Greatest Hits (1992)\nTaldearen album arrakastatsuena da eta historiako albumik salduenetarikoa, top 30ean sartzen 24.postuan, 375 milioi kopia salmenta baino gehiagorekin.\nMore ABBA Gold (1993)\nABBA Number Ones (2006)"}
{"id": "46505", "revid": "512", "url": "https://eu.wikipedia.org/wiki?curid=46505", "title": "Diego Lopitz III.a Harokoa", "text": "Diego Lopitz III.a Harokoa \u2014\u2014 (? \u2013 Ba\u00f1ares, 1254ko urriaren 4a), Bizkaiko zazpigarren jauna izan zen (1236-1254).\nBiografia.\nAita Lope II.a Diaz Harokoa eta ama Urraka Alfontso Leongoa izan zituen. Bere ama Alfontso IX.a Leongoaren alaba naturala izan zen. 1236an bere aita ordezkatu zuen. Bere agintaldiaren hasieran Fernando III.a Gaztelakoa bere osabari zintzotasuna erakutsi zion, baina honek Errioxan zituen lurraldeak kendu eta Gaztela Zaharra utzi zionean matxinatu zen. Diegok hainbat aldiz matxinatu eta barkamena lortu zuen.\n1252an Fernando hil eta Alfontso X.a Jakintsua, Diego Lopitzen lehengusua, errege berri izendatu zuten. Diegok tirabirak izan zituen erregearekin eta, hori zela eta, arnegatu (Erdi Aroan jaun feudalek bere nagusia utzi zezaketen), eta nagusi berria bilatu zuen, hau da, Nafarroako erregea.\n1254ko urriaren 4an Ba\u00f1aresko bere jauregian hil zen, bere erreumatismo baretzeko ur irakinean sartu eta kiskali zenean. Naiarako Andre Maria Erreginaren monasterioko nobleen kriptan lurperatu zuten.\nEzkontza eta seme-alabak.\nDiego Lopitzek Bearnoko bizkondea zen Gilen II.aren alaba Konstantze ezkondu zuen.\nBost seme-alabak izan zituzten:"}
{"id": "46508", "revid": "1115", "url": "https://eu.wikipedia.org/wiki?curid=46508", "title": "Abba", "text": ""}
{"id": "46510", "revid": "119347", "url": "https://eu.wikipedia.org/wiki?curid=46510", "title": "Strouhal zenbakia", "text": "Strouhal zenbakia (St) fluxu edo fluidoen dinamikan erabiltzen den dimentsio gabeko zenbakietako bat dugu. Zenbaki hau fluidoen mugimenduan ageri diren efektu ez estazionarioak eta efektu konbektiboak konparatzen ditu, hau da, denbora joan ahala nabari diren aldaketen eta espazioan mugitu ahala sortzen diren abiadura aldaketen arteko erlazioa ematen digu.\nnon:\nStokesen ekuazioak dimentsiogabetzean azaltzen da askotan, beste dimentsio gabeko zenbakiekin batera. Frekuentzia denboraren alderantzizkoa denez (formula_6) beste expresio honek ere Strouhalen zenbakia definitzen du:\nnon:\nZenbakia luzera baten eta denbora jakin baten eta abiada jakin batean partikula batek egiteen duen bidearen arteko erlazioa dela esan genezake.\nKONTUZ!: Strouhalen zenbakia ez da konstante fisiko bat, problema jakin bateko zenbait magnitude alderatzean lortzen da, ezin da beraz kalkulatu gabe Strouhalen zenbakiak hainbeste balio duela esan.\nNondik datorkio izena?\nXIX. mendeko Vincent Strouhal zientzialari txekiarraren omenez hartzen du izena zenbaki honek. Strouhal-ek Lord Rayleigh-rekin batera fluxu batean murgildurik dagoen zilindroak sortzen dituen bortizeen sortze frekuentzia fluxuaren abiadurarekin erlazionaturik zegoela frogatu zuen besteak beste.\nAplikazioa.\nZurrunbilo sortze honen frekuentziak garrantzia handia du adibidez giza eraikinetan, bereziki pilare lirainak (esbeltoak) dituzten estrukturetan, hala nola, zubi eta oin fineko dorreetan. Bortizeak sortzen diren frekuentziak materialen frekuentzia propioekin interakziona dezake erresonantzia fenomenoak agertaraziz eta horrek estruktura zati edo estruktura osoen gainbehera ekar dezake. Horixe gertatu zen hain zuzen ere, Takomako zubi dantzari ospetsuarekin.\nZubiaren gainbeheraren bideoa ikusteko,sakatu hemen\nAdibide bat.\nAdibide gixa, demagun ondorengo tutuaren barrutik\nabiaduraz doan ur korronte bat dugula (korrontea sekzio osoan konstantea dela suposatuko dugu), ikus daiteke abiadura denboraren funtzio bat dela eta oraingo hontan formula_12 denbora esanguratsua sinu funtzio horren periodoa izanen da, hau da\ntutuaren luzera formula_14 denez luzerako Strouhal zenbakia ondorengoa genuke adibide hontan:"}
{"id": "46513", "revid": "1545", "url": "https://eu.wikipedia.org/wiki?curid=46513", "title": "Beau Geste", "text": "Beau Geste Percival Christopher Wrenek idatzitako abentura-eleberria da, 1924an argitara emandakoa. Eleberriaren argudioaren haritik hainbat film ekoiztu izan dira eta izen bertsua daramate. Denetan nabarmenena William A. Wellmanen bertsioa dugu, Gary Cooperrek antzeztua. Harribitxi baten desagerpenak gidatzen du bi zati nagusitan banatutako eleberriaren argumentua. Aurrenekoan Nigeriako Zinderneufeko gotorleku batean bizitutakoak bi lagunen solasgai dira, eta kontatutako horiek bigarren zatian azalpen izango dute, flashback eran argituak: Michael, Digby eta John Gesteren istorioa da, Atzerriko Legiora joanak, Nigeriako iparraldera hain zuzen, non korapiloa askatuko den. Wrenen planteamenduak une askotan Wilkie Collins handiaren The Moonstone eleberria ekartzen digu gogora.\n\"Beau Geste\" zineman.\nAurreneko bertsioa 1926koa da, Herbert Brennonek zuzendua, eta Ronald Colmanek antzeztua. William A. Wellmanek ekoiztu eta zuzendu zuen \"1939ko bigarren zinemarako moldapena\", gerora klasikotzat jo dena. Nobelako Michael, Digby eta John Geste Gary Cooper, Robert Preston eta Ray Milland izan ziren hurrenez hurren. Paramount izan zen produkzio-etxea. Gidoia Robert Carsonena izan zen, eszenografia Hans Dreier eta Robert Odell-en ardura, argazkia Theodor Sparkhulena eta Alfred Newmanena musika. Bigarren unitatean Richar Talmadge aritu zen Archie Stout argazkilaria lagun. Aldaketak aldaketa nobelaren eskema jarraitu zuen egokitzapen honek, eta era berean \"flashback\"en bidez antolatuta dago.\nTechnicolor sistema aurreikusi bazuten ere, azkenik zuri-beltzean filmatu zuten, jorratutako ikuspegi beltz eta ilunak hautua arrazoizko eginda. Nobelak Afrikan ezarritako paisaiak Arizonako basamortura egokitu zituzten eta filmatze-lanak lau astean osatu ziren, bero-sapa eta hondar erauntsiak tartean. Barnealdeetakoak, berriz, Paramounten estudioetan eta Pasadenako egoitza batean.\nFilma 1939ko uztailaren 24an estreinatu zuten eta egundoko arrakasta izan zuen. Oskar sarietan bi sailetarako izendatua izan zen: eszenografia eta bigarren aktoreari, Brian Donlevyri, zegozkienak."}
{"id": "46514", "revid": "201", "url": "https://eu.wikipedia.org/wiki?curid=46514", "title": "Strouhal zenbaki", "text": ""}
{"id": "46517", "revid": "96586", "url": "https://eu.wikipedia.org/wiki?curid=46517", "title": "\u00d3scar Romero", "text": "San \u00d3scar Arnulfo Romero y Galdamez (Ciudad Barrios, El Salvador, 1917ko abuztuaren 15a - San Salvador, 1980ko martxoaren 24a), Monse\u00f1or Romero ere deitua, salvadortar apaiz katoliko izan zen, San Salvadorko laugarren artzapezpiku metropolitarra 1977-1980 bitartean. Diktaduraren aurkako oposizio katolikoko aitzindari bihurtu zen; El Salvadorko baztertuen eta pobreen eskubideen alde borrokatu zuen, batez ere. San Salvadorko katedralean meza ematen ari zela hil zuten; handik gutxira pobreen eskubideen aldeko martiritzat hartua zen. 2015eko maiatzaren 23an, Frantzisko aita santuak dohatsu aitortu zuen eta 2018ko urriaren 14an santu izendatu zuen.\nBizitza.\n\u00d3scar Arnulfo Romero 1917ko abuztuaren 15ean jaio zen Ciudad Barrios-en, San Miguel departamenduan. Santos Romero eta Guadalupe Gald\u00e1mezen zortzi seme-alabetatik bigarrena izan zen. 1919ko maiatzaren 11n bataiatu zuten. Txikitatik oso osasun ahula izan zuen, herabe eta isila zen.\n1931n, 13 urte zituela, San Miguelgo seminario txikian sartu zen, eta 1937an San Jos\u00e9 de la Monta\u00f1a seminarioan, San Salvadorren. Urte horretan bertan, Erromako Colegio P\u00edo Latinoamericano delakora joan zen -gaur egun, Universitas Gregoriensis- teologia ikastera; bertan apaiztu zen, 1942ko apirilaren 4an, 25 urte zituela. Erroman Giovanni Batista Montini izan zuen irakasle, geroago Paulo VI.a aita santua izan zena. Doktore tesia egiteko asmoa bazuen ere, Bigarren Mundu Gerrak sorterrira itzultzera behartu zuen.\n1943an itzuli zen El Salvadorrera, eta Anamorosko erretore izendatu zuten; geroago San Miguel hirira bidali zuten, eta 20 urte eman zituen bertan. Urte horietan, higikunde apostolikoak eta sozialak (Alkoholzale Anonimoak, Caritas) sustatu eta San Miguelgo katedralaren eraikuntza bultzatu zuen. 1966an, El Salvadorko Gotzainen Batzarreko idazkari izendatu zuten.\n1970eko apirilaren 21ean, Paulo VI.a aita santuak San Salvadorko gotzain laguntzaile izendatu zuen, 1974an Santiago de Maria elizbarrutiko apezpiku, eta 1977ko otsailaren 3an San Salvadorko artzapezpiku, Luis Chavez y Gonzalezen ondorengo. Monse\u00f1or Romeroren izendapena ustekabe desatsegina izan zen kristau aurrerakoientzat, oso kontserbadoretzat hartua baitzen; gobernuak eta botere taldeek, berriz, pozez hartu zuten. Baina \u00d3scar Romerok laster erakutsi zuen zein izango zen bere jokabidea handik aurrera: martxoaren 12an Rutilio Grande, jesuita aurrerazalea eta nekazarien eskubideen defendatzailea, hil zuten. Artzapezpiku izendatu berriak Molina presidentea hertsatu zuen hilketaren norakoak iker ditzan eta, gobernuaren pasibotasunaz gogaiturik, mehatxu egin zion ikastetxeak ixtearekin.\nIgandeko predikuetan giza eskubideen urraketak salatzen zituen, eta indarkeria politikoaren biktimekiko elkartasuna publikoki agertzen zuen. Berak esan zuenez, \u00abElizaren misioa pobreekin bat egitea da, horrela aurkitzen du bere salbazioa Elizak\u00bb. Jokabide horrek herrialdeko oligarkia amorrarazi zuen, eta irainak, kalumniak eta mehatxuak pairatu behar izan zituen. Beti ere, gerrillari eta oposizioko taldeekin ere izan zen kritikoa, eta eginahal guztiak egin zituen gerra zibila piztu ez zedin.\nHilketa.\n1980ko otsailean eta martxoan \u00d3scar Romerok heriotz mehatxu sinesgarriak jaso zituen. Azkenik, 1980ko martxoaren 24an ezkutuko tiratzaile batek hil zuen, Divina Providencia ospitaleko kaperan meza ematen ari zela. Hil aurreko egunean, eskaera zuzena egina zion El Salvadorko armadari:\nEl Salvadorko Gerra Zibileko krimenak ikertu zituen Egiaren Batzordearen arabera, Roberto D'Aubuissonek, Aliantza Errepublikano Nazionalistaren lider eskuindarrak, \u00ablotura argia\u00bb izan zuen Monse\u00f1or Romeroren hilketarekin.\nHil ondoko aitortza, beatifikazioa eta kanonizazioa.\n1994. urtean Arturo Rivera y Damas artzapezpikuak ireki zuen \u00d3scar Arnulfo Romeroren kanonizazio prozesua. Eliza Anglikanoak santuen izendegian sartu zuen, eta Londresko Westminster abadian dauden XX. mendeko martirien estatuetako bat berari eskainirik dago. Azkenik, 2015eko maiatzaren 23an Frantzisko aita santuak dohatsu aitortu zuen eta 2018ko urriaren 14an santu izendatu zuen.\nOliver Stoneren \"Salvador\" (1986) eta John Duiganen \"Romero\" (1989) dira \u00d3scar Romeroren bizitza eta hilketari buruzko filmarik aipagarrienak. Musikari dagokionez, Rub\u00e9n Bladesen \"El Padre Antonio y su Monaguillo Andr\u00e9s\" abestiak arrakasta handia izan zuen; Dafydd Iwan galestar egile abeslariak \"Oscar Romero\" kantua ondu zuen. Pere Casald\u00e0ligak \"San Romero Amerikakoa\" izeneko olerki ospetsua idatzi zuen, eta Euskal Herrian Bitoriano Gandiagak aipatu zuen \"Zabal izkiguzute\" poeman"}
{"id": "46518", "revid": "6327", "url": "https://eu.wikipedia.org/wiki?curid=46518", "title": "Eliza katolikoa", "text": ""}
{"id": "46520", "revid": "105290", "url": "https://eu.wikipedia.org/wiki?curid=46520", "title": "Atom", "text": "Atom RSS antzeko XML formatu bat da. Sindikazio sistema malguago bat sortzeko intentzioarekin sortu zen RSS eta RDF formatu ezberdinek sortzen zuten nahastea zela eta. Hala ere, batzuen arabera egin duen gauza bakarra aurrekoak ordezkatu beharrean beste berri bat sortzea izan da, aurrekoekin bizikidetzan dagoena.\nBertsio eta izen ezberdinak izan dituen arren azkeneko bertsioa 2005. urtean sortutako 1.0 zenbakikoa da."}
{"id": "46524", "revid": "512", "url": "https://eu.wikipedia.org/wiki?curid=46524", "title": "S\u00f8ren Kierkegaard", "text": "S\u00f8ren Kierkegaard (Kopenhagen, 1813ko maiatzaren 5a - 1855eko azaroaren 11a) psikologo, filosofo eta idazlea izan zen. XIX. mendeko filosofo existentzialista nagusia da.\nBizitza.\nErlijio-giroan hazi zen. 1841ean doktoretza-tesia egin zuen \"Ironiaren kontzeptua\" gaiaz, Kopenhageko Teologia Fakultatean. Regina Olsenekin izan zuen amodio galduak, eta eliza luteranoarekin izan zituen eztabaidek eragin handia izan zuten haren bizitzan. Hegelen filosofia objektiboaren kontra borroka egin zuen.\nIzan ere, Kierkegaardentzat egia subjektiboa da, eta hiru alderdi ditu: estetikoa, etikoa eta erlijiozkoa, eta hiru horien artean aukeratu beharra dago. Fedea Jainkoarekiko harreman pertsonala da, eta harreman horretatik sortzen da estutasuna.\nEragina Euskal Herrian.\nKierkegaard-en eragina Unamunok jaso zuen batez ere. Aipatzekoa da, era berean, gerra ondoan eta tradizioaren aurka Euskal Herriaren ideia berria ekarri zuen Txillardegik jaso zuen eragina ere. Kierkegaarden eragina Txillardegirengan, batetik zuzenekoa da eta bestetik Unamuno eta Sartre bezalako existentzialista frantsesen bitartezkoa. Txillardegiren \"Leturiaren egunkari ezkutua\" (1957) nobela existentzia molde ezberdinen artean, Kierkegaardek azaldutakoen artean, aukeratu beharrak zuzentzen du.\nLanak.\nKierkegaardenak dira, besteak beste: \"Bata ala bestea\" (1843), \"Ikara eta dardara\" (1843), \"Estutasunaren kontzeptua\" (1844), \"Filosofia-zatiak\" (1844), \"Maitasunaren obrak\" (1847), \"Eritasun hilkorra\" (1848), \"Kristautasun-ariketa\" (1850). Kierkegaard ezagutzeko, garrantzi handikoak dira haren \"Egunerokoak.\"\nKierkegaarden eragina lehenago ikusi zen literaturan filosofian baino, eta batez ere XIX. mendearen hondar-urteetan Eskandinaviako literaturan (Henrik Ibsen eta August Strindberg) eta alemanezkoan XX. mendean (Franz Kafka eta Thomas Mann)."}
{"id": "46525", "revid": "371", "url": "https://eu.wikipedia.org/wiki?curid=46525", "title": "Kopenhagen", "text": ""}
{"id": "46526", "revid": "119347", "url": "https://eu.wikipedia.org/wiki?curid=46526", "title": "Abadia jauregia", "text": "Abadia jauregia \u2014frantses grafiaren eraginez sarri \"Abbadia\" izenaz aipatua\u2014 Hendaiako (Lapurdi) itsaslabarren gainean dago, Santa Ana muturraren eta Ondarraitz hondartzaren ondoan. Anton Abadiak eta Virginie Vincent de Saint Bonnetek eraikiarazi zuten 1860ko eta 1880ko hamarkadatan, Eug\u00e8ne Viollet-le-Duc eta haren jarraitzaile Edmond Duthoit arkitektoen zuzendaritzapean, estilo neogotikoan, eta Ingalaterran XIX. mendean egin ziren gazteluen eredura.\nAnton Abadiaren paperen arteko 1865eko aurrekontu batzuetan, gaztelua egiteko aurreikusiriko gastuen guztizko kopurua ageri da: 172.887 libera, altzariak kontuan hartu gabe. Hil aurretik, Frantziako Zientzien Akademiari utzi zizkion Anton Abadiak jauregia, lorategia eta lursail osoa.\n1984ko abenduaren 21ean Abadia jauregia monumentu historiko izendatua izan zen.\nEraikuntzaren bide luzea.\nAbadia jauregiaren eskumeneko lursailen lehen atala Aragorri izeneko etxalde edo baserrian dago. Anton Abadiak 1849an erosi zuen, Etiopiatik itzuli zenean Euskal Herrira. Aitaren heriotzaz geroztik Abadia Urrustoi familiaren ondasunak bere esku zituen Antonek (soroak, basoak, mahastiak eta abelburu ugari) eta horien ustiapenaz ondare handi bat eraikia zuen. Hori gutxi balitz bezala, Etiopian ibili zen urteetan (1837-1848) bere ondarea zabaltzeko aukerak profitatu zituen, oraindik feudalismo giroan bizi zen Afrika ekialdeko lurralde haietan. Horrez gain, eta azkenik, Virginie Vincent de Saint Bonnet andrearekin ezkondu zelarik 1859an, finantzabide osagarriak erantsi zituen Abadia jauregiaren proiektuari ekiteko.\nBestalde, 1853an, Anton Abadiak aurrez erosia zuen Audauxeko gaztelua (Gassion jauregia) saltzeari ekiten dio, salmenta horretatik diru kopuru handi bat ateratzeko itxaropena baitzuen, Aragorri etxaldearen lursailak zabaldu eta Abadia jauregia eraiki ahal izateko. Alabaina, gaztelua saltzea zail gertatu zen, alde batetik, halako eraikuntza handi bat erosteko prest zegoen aberatsen bat aurkitzea ez baitzen erraza; eta, bestetik, eraikinaren egoera zalantzagarria baitzen. Horren ondorioz, Abadia jauregiaren proiektua sei urtez atzeratu behar izan zuen.\nEraikuntzaren hastapena 1855ean erabaki zuen Abadiak, Cl\u00e9ment Parent arkitektoa ezagutzearekin batera. Jauregi osoaren aurreproiektua eskatu zion, baina aurrekontua (120.000 libera) gehiegizkoa zitzaionez une hartan, astronomia behatokia soilik egiten hastea deliberatu zuen, berarentzat funtsezko garrantzia baitzuen halako behatoki bat edukitzeak, zientziaren eta ikerketaren aitzindari. Jakina, geroago jauregi osoaren barruan integratu beharko zen behatokia.\nJauregiaren proiektua egiteko, Parenten proposamena garestiegitzat iritzita, Auguste-Joseph Magne arkitektoari, 1861ean, 100.000 liberako proiektu bat egiteko agindu zion Abadiak. Ordurako, baina, Abadiak berak argi zeukan bere buruan nolako jauregia nahi zuen: zientzia leku bat nahi zuen, behatokia eta liburutegia hartuko zuena; bizitoki bat nahi zuen, elite burgesen eredura; eta, azkenik, erlijioari lotutako gune bat nahi zuen. \nMagneren proiektua eraikitzen hasi zen, 1862tik aurrera, bereziki astronomia behatokiaren oinegiturari dagokionez, baina Abadiaren eta arkitektoaren elkar ulertzea ez zen bide onetik abiatu, Magnek ez baitzuen bertatik bertara ezagutzen Aragorriko lursaila. Gorabehera ugari eta Abadiaren haserre asko gertatu ziren hurrengo bi urteetan, eraikuntza lanetan akatsak eta ezusteak gertatu baitziren, ia etengabe. Horrela, Magneren zuzendaritza bazterturik, azkenik, Viollet-le-Duc arkitektoak hartu zuen bere gain jauregiaren proiektua, 1864ko maiatzean. Berehala hartu zuen proiektua berregiteko langintza bere esku, Abadiarekin etengabeko harremanetan, eta lanen jarraipena bertatik bertara egiteko agindua eman zion bere jarraitzaile Edmond Duthoit arkitektoari. Eraikuntza prozesua gorabeheraz beterik egon zen, era guztietako arrazoien eraginez, besteak beste: kalkulu okerrak, arkitektoen aginduak oker edo erdizka betetzea, langileen arduradunen utzikeria, Lapurdiko itsasaldean hasitako beste lan publiko handiek eskulangile guztiak erakartzea (bereziki, trenbideak), langile mugimenduaren grebak, eta abar.\nAstiro-astiro bada ere, behatokiaren eta jauregiaren eraikuntza, oro har, goratzen joan zen, zalantza guztien gainetik. 1877ko udaberrian, eraikuntza lanaren zati nagusiak \u2014eta, ziurrenik, zailenak\u2014 azkendurik baziren ere, amaiera urrun ikusten zuen oraindik Abadiak. Viollet-le-Ducen lansariak ordaindu behar izan zituen, 1869ko apirilean, 150.000 liberako zenbatekoaz. Hogeita hamar bat urtez luzatu zen eraikuntza prozesu zail, konplexu, gorabeheratsu eta etenduraz betetako baten ostean, zaila da data zehatz bat ematea obraren amaieraz, baina barne dekorazioaren alderdi batzuk eta bizitokia hornitzeko altzari batzuk alde batera utzita, esan daiteke Abadia jauregia eraikitzeko jarduera arkitektonikoa 1884an amaitu zela guztiz. Hamar urte lehenagotik ordea, 1874an, bertan ezarri zuten bizitokia Antonek eta Viriginiek.\nEstiloa.\nErdi Aroan arnasa hartzen badu ere, eraikinaren estiloak Ingalaterrako arkitektura neogotikoaren aldaera pintoreskoenera jotzen du, zehazki Strawberry Hill House jauregiaren aldaerara, hura izan baitzen Abadia jauregiaren ez soilik inspirazio iturri nagusia, baizik eredua ere. Ulergarriago litzateke, jakina, halako erreferentzia bat Ingalaterran aurkitzea; Hendaian ikusteak, ordea, nolabaiteko deslotura bat sortzen du arkitekturaren eta inguruaren artean, baina ziurrenik horixe nahi izan zuen Anton Abadiak.\nEraikinaren estilo neogotikoak, dena dela, beste eredu batzuetatik ere edaten du, esate baterako, Beaune-eko katedrala edo Behe Languedoc-eko elizak. Gotikoaren azken muinaren bila, bai Abadia bera, bai arkitektoak, eraikin ideal bat sortzen saiatu ziren, Viollet-le-Ducen arabera \u00abegiazkoa\u00bb eta \u00abestilo\u00bb propioa izan behar zuena.\nApaingarriak.\nBarne eta kanpo dekorazioari dagokionez, mendebaldeko eta ekialdeko eraginak ageri dira nahas-mahas. Batzuk, Abadiaren ameskerien emaitza dira, baina beste asko Duthoit arkitekto aholkulariaren joera eklektikoari zor zaizkio. Alde batetik, hormetako margolanak daude, Viollet-le-Ducek eraikitako Pierrefonds-eko katedralaren edo, are eta gehiago, Pariseko Notre-Dameren gisara; bestetik, arabiar eta bizantziar elementuak daude, garai hartako orientalismoaren eredura moldatutakoak; azkenik, etiopiar jatorriko osagaiek izatasun berezi bat ematen diote Abadia jauregiari. Duthoit ez zen mugatu jatorri desberdineko osagaiak elkarren ondoan jartzera. Arrazoibide bat bilatu zuen beti, harmonia bat: inspirazio iturri anitzeko elementuen arteko kontraesanak azpimarratu ordez, elkarren artean osagarri izatea nahi zuen. Horretan, esan daiteke \"mestizaje artistikoa\" izan daitekeela Abadia jauregiaren dekorazioa definitzeko termino egokia: jatorri eta izaera aniztasunak eraikin bakan bat sortzen du, nortasun beregaina duena. Horretan datza Abadia jauregiaren oreka berezia, ametsaren eta arrazoiaren artean berdindutako oreka.\nAnimaliak.\nAipamen berezia egin behar zaie eraikinaren kanpo dekorazioan animalien irudiei. Erdi Aroko arkitekturaren usadioari jarraitu nahi izan zion Viollet-le-Ducek, eraikinaren kanpo dekorazioan era guztietako animalien eskulturak ezarrita.\nEz dago inon frogarik Viollet-le-Ducek inoiz eskulturarik egin zuenik, baina gauza jakina da hari esker estilo berri bat agertu zuela Pierrefonds-eko katedralean. Ildo bereko hurrengo urratsa, hain zuzen ere, Abadia jauregian azaldu behar zuen. Bertan bildu zuen fauna bitxia sortzerakoan, bere irudimen eta gaitasun artistiko guztiak jokoan jarri zituen. Batean historialari prestu, fantasiaz beteriko apaintzaile bestean, antikuario zehatza eta ameslari argitua hurrengoan, gaztelua estatuaz mukuru bete zuen, zalantza gabe ikuslea txundituta uzteko xedeaz.\nFauna zabala kausitzen dugu Abadian; animalia jostakinak, katu eta gasteropodo zizelkatuak, Pierrefonds-eko zooan agertzen den umore beraz kokatuak, animalia fantastikoak, basanimaliak, etiopiarrak eta afrikarrak, lehoinabarrak, krokodiloak, elefanteak, sugeak eta abar. Abadian zizelkaturiko eskultura multzoa egiteko, Viollet-le-Ducek bi iturburu izan zituen gogoan: alde batetik, bertako fauna irudikatzen zuen Erdi Aroko bestiarioa; eta, bestetik, alegietako zenbait animalia eta Etiopiako fauna. Iruditeria horren bitartez bete nahi izan zituen Anton Abadiaren aginduak.\nAbadiako atarian, bi krokodilo ageri dira eskaileraren aldeetako baranden gainean. Tamaina handiko narrastiok, ahotzarra zabal-zabalik irudikaturik, egoitzaren zaindari basatiak direla ematen du. Hemen, Viollet-le-Ducek Pierrefonds-en jadanik erabilitako antolaketa errepikatu zuen, animalia grotesko edo munstro itxurakoak angeluko mailadian barandan ezarri baitzituen, lekuaren handitasuna azpimarratzeko. Atarian badira, halaber, beste animalia txiki anitz. Hala, gangaduran zehar barakuiluak ikus daitezke mantso-mantso dabiltzala. Eta, atariko itzuliaren eta hegalen artean moldaturiko angeluetan, igelak ageri dira.\nFauna ikusgarri hori bertan azaltzeak bitxi ematen badu ere, Viollet-le-Ducek Erdi Aroko eskulturaren gaiak berrerabili besterik ez zuen egiten. Halako motiboek apaintzen dituzte Amienseko katedraleko zutabeetako zokaloak XIII. mendetik. Baina batez ere gotiko flamigeroaren garaian aurkitzen ditugu barraskiloak, adarrak tente, herrestan dabiltzala atezangoetako kanaladuretan eta arku konopialetan barna.\nZeinuen eta kolorearen hizkuntza.\nPolikromiaren mundura murgiltzen gara Abadiako ezkaratzera sartu orduko. Eskailera nagusia hartzen duen erdigune zabal horren dekorazioak, hein batean, Ponpeiako etxeena dakarkigu gogora.\nBehe aldeko hormetan egitura faltsu bat margoturik ageri da, zerrenda urdin bizi eta urre-horiz inguratua. Friso hori eskaileraburuan den zurezko estatua batek aurkezturik ageri da. Ume beltz argi-emailearen tradizioari datxekion eskultura horrek Abdullah irudikatzen du.Abadian gela bakoitzak du bere koloreen harmonia. Jangela hori-gorria da. Areto handi bat da, dekorazio sendo eta bakunekoa, bufalo larruzko panel handiek estalia, esmeralda koloreko belusezko zerrendak barne hartzen dituztela. Ehun bereko estalkiz hornitutako aulkiak lerroan ezarririk daude hormaren luzera osoan. Bizkarrean, karaktere kufikoz brodatutako letra bana daukate aulki horiek. Guztiak ordena egokian emanik, mezu hau irakur daiteke: \"Ez ahal da sekula traidore bat izanen mahai honen inguru\". Jesusen azken afariaren eta Judasen traizioaren zeharkako aipamena, zalantzarik gabe. Mahaia eta buffeta, Erdi Aroko arasaren erreferentzia, dira gelako beste altzarien osagarri. Habeetan etiopierazko inskripzioak ageri dira. Hain zuzen ere, halako idazkiak, hizkuntza batean edo bestean emanak, era sistematikoan erabili dira egoitza osoan. Forma horiek, Abadiaren filosofiaren adierazgarri izatearekin batera, tokiaren jabeak berak aukeratu zituenez, erabat adosten dira gainerako ornamentazioarekin. Praktika hau garaian ohikoa bazen ere, hemen aldez aurretik erabakitako asmoa da eta gehiegikeriaren mugatik hurbil dabil.\nDorreko areto handia urdina da. Halako irrealitate izaera orokor bat jalgi da poesia kutsuko gela honetatik, ezen Erdi Aroko amets gauzatua da bete-betean. Dekorazioa Robert Buchanam ingeles olerkariak inspiratua dela dirudi, horrenak baitira habe eta erlaitzetan idatzita dauden bertso-lerroak. Hormak, beraz, gau-urdinez margoturik daude, eta hor-hemen barreiaturik, izarrak bailiran, ezkontideen monogramak ageri dira. Tximinia da areto honen apaingarri nagusia. Altzariak, Duthoiten marrazkien arabera eginik, gotiko berantiarra dakarte gogora. Ukitu exotiko bat, ordea: Txinako armairua eta oinetan elefante buruak zizelkaturik dituen mahaia.\nBisitariei harrera egiteko, arabiar estiloko aretoa erabiltzen zuten Anton Abadiak eta Virginie Vincent de Saint Bonnetek. Gorria da nagusi bertan: landare dekorazio inprimatua duten zeta gorrizko oihalez estaliak dira hormak. Hiru diban ageri dira horman moldaturiko sartunean. Ekialdetik etorria zen dibana, guztiz modakoa 1860ko hamarkadan, barne erromantiko guztietan aurkitzen da. Poesia kutsu handiko gela da hau, arbel koloreko marmolezko tximinia batek berotua, zeinetan Irlandako hirustak plakatan zizelkaturik azaltzen diren. Dekorazioa suburuaren apaingarri diren latinezko bi inskripzio handien inguruan eratzen da. Lehenak, Antonen ikurburua agerrarazten du: \"Plus estre que paraistre\" (izana eta ez izena); bigarrenak, lana ongizatearen iturburua dela oroitarazten digu: \"In labore felicitas\". Duthoit izan zen, itxura guztien arabera, areto honen moldaketaren arduraduna. Hala, berebiziko moduan eta Atlantikoaren hegian berean, gauzatu egin zuen, Anton Abadiaren konplizitatearekin, mundu exotikoaz zuen ikuskera.\nAbadiako gela bakoitzak, korridore bakoitzak bere izaera eta giro berezia du. Formak, koloreen aukera edo bizitasuna, apaingarrien eskala, dena, zuhurtasunez neurtua da. Zeren eta xehetasun txikienak ere Viollet-le-Ducek eta bere ordezkari Duthoitek berariaz ezarriak baitira. Joritasun horregatik beragatik, ornamentazioaren eta polikromiaren gune berezia da Abadia jauregia, antze horiek XIX. mendean ulertzen ziren moduan. Zail da halako multzo bat toki bakarrean aurkitzea. Uste izatekoa ez bada ere, apaingarrien eta koloreen pilaketa oparo horrek berealdiko giro-batasuna dakar, kakofonia eragin beharrean.\nEraikinaren ezaugarriak.\nHiruki aldekide perfektu batean inskribatzen da gaztelua; era sinbolikoan, Abdullah etiopiar argi-emailearen estatuak hirukiaren zentro geometrikoa markatzen du. Gaztelua lau mailatan eraikia da: zerbitzurako soto ba; bizitegirako bi solairu; eta azken solairua, ganbara eta gelak biltzen dituena. Hiru hegaletan antolaturik dago, eta horietako bakoitzak bere funtzio nagusia du: ikasketa, debozioa, harrera.\nHego-ekialdera dago orientatuta, itsasoari gibela emanik, landaredia eta fauna aberatsa duen 350 hektareako ordeka eder baten erdian. Diseinu poligonaleko erdiko atal nagusitik hiru hegal ateratzen dira, bakoitzak bere xede berezia duela:\nBarneko dekorazioa eta altzariak orientalismoaren estilora lerratuak dira orobat, eta Anton Abadiak bere txangoetatik bildutako objektu asko gordetzen ditu, gehienak ongi zainduak.\nSotoa.\nLurzoruaren berezko malda dela eta, erdi lurperaturik dago, baina irekia iparraldean. Sukalde handia eta biltegia daude, etxe atal nagusian ezarririk, ingeles ohituraren arabera.\nIkatza hegoaldeko hegalean gordetzen zuten, eta egurra dorre zirkularrean. Janaria ekialdeko hegalean gordetzen zuten, zazpi upategirekin batera. Hegal hori kaperan amaitzen da. Kaperaren azpian, sotoan beraz, dira ehortzirik Anton Abadia eta Virginie Vincent de Saint Bonnet bere emaztea.\nBeheko solairua.\nGazteluko sarrera nagusiaren ataritik antolatzen da bizigune osoa. Gune horrek biltzen ditu sarrerako atondoa, eskailera nagusia eta Antonen gelarako bidean den areto txikia.\nHegoaldeko hegalean, egongela nagusia, arabiar aretoa eta jangela daude, batetik bestera erretzaileen gelatxotik igarotzen dela. Jangelaren alboan sukalondoa dago, zerbitzurako gelatxo bat, non mahaizainak sukaldetik zuzen hartzen baitzituen jakiak igogailu txiki baten bidez.\nEkialdeko hegalean, komunak eta zerbitzuko eskailera daude. Hegal horren luzapenak gela nagusia hartzen du, kapera eta sakristiarekin batera.\nIpar-mendebaldeko hegala Anton Abadiari bereziki eskainia zaio, bertan jarri baitzuen behatokia. Alde autonomoa da hori, Antonek nahitara familia bizitzaren gunetik kanpo ezarria.\nLehen solairua.\nLiburutegiak hartzen du, gehienbat, etxe atal nagusia. Hegoaldeko hegalak harrera funtzioa betetzen jarraitzen du, gonbidatuentzako hiru gela baitaude: Etiopiakoa eta Jerusalemgoa (zein bere bainugelaz hornitua), eta Enperadorearen gela.\nEkialdeko hegalean, kaperari begira, Virginieren gela ageri da, andre-gelatxo atsegin batez horniturik.\nBigarren solairua.\nGazteluaren teilatupean ganbarak daude, erdiko atalekoak, mirabeen egonleku gisa prestaturik.\nEskailerak.\nHiru eskailera daude solairu batetik bestera ibiltzeko. Eskailera nagusia sarrerako ataritik ezkerrera abiatzen da, hormak fresko ederrez hornituta, eta ezkaratz buruan kanpoko argia ematen dion beirate margodun handi bat duela. Senar-emazteek eta haien lagunek soilik erabiltzekoa zen.\nBigarren eskailera sototik abiatzen da, ekialdeko hegalean, ipar aitzindegiko zerbitzuko atearen aurrean. Zerbitzuko eskailera zen; mirabe eta zerbitzariek, izan ere, ez zuten ikusgai izan behar. Zerbitzuko eskailera hori eraikuntzaren egiazko bizkarrezurra da: gazteluko oin guztien arteko lotura egiten du eta zerbitzuko aterako zein eskailera nagusirako bidea da.\nDorreak badu hirugarren eskailera bat, zurubi modukoa, baina hori gela meridianoaren eta liburutegiaren arteko joan-etorrietarako baizik ez zen erabiltzen.\nHego eta iparraldeko hegaleko dorre txikietan zurubi bana dago, Erdi Aroko tradizioaren oroigarri.\n\u00abOhartzea\u00bb astronomia behatokia.\nAbadiak bere gazteluan sortu zuen astronomia behatokia, \"Ohartzea\" izena eman ziona, apala da neurrietan eta ahalmenean, baina garai hartan bakarra zen Euskal Herrian edo Frantzian, baita Europa ere, tresneria guztia sistema hamartarrean doitua zuenez.\nLeiar meridianoa, leiar astronomiko hamartarra, erregulatzaile astronomiko siderala, erregulatzaile astronomiko hamartarra, zeru-globoa ezarri zituen behatokian. Baita ere, nadir bat ipintzeko hamar metroko zuloa eginarazi zuen, gazteluaren azpian, lurraren mugimenduak neurtzeko.\nErrefrakzioaren konstantea gazteluko behatokitik ikertu nahi izan zuen Anton Abadiak. Hartarako, pausodun teleskopioa zeru-lerroko punturik garaienera zuzendu behar zuen, hau da, Larhun mendiaren gailurrera. Behatokiaren aurkako norabidean dagoenez Larhun mendia, Abadiak gazteluko horma guztiak alderik alde zulatzeko agindua eman zuen. \nEsperimentuak ez zuen emaitza onik izan, difrakzioaren ondorioz argia guztiz galtzen baitzen horma lodietako zulo-segida hartan. Hutsegitea ezkutatu ordez, Anton Abadiak bere hartan utzi zituen ageriko zuloak eta atariko horman, zuloaren inguruan, hitz hauek grabatu zituen: \"ez ikusi, ez ikasi\".\n1870. urtean Abadiak leiar meridianoa ezarri zuelarik Hendaiako gazteluan, ordurako unibertsoa 300.000 milioi izarrez osaturik egon zitekeelako iritzia nagusi zen; baita unibertso erraldoi haren tamaina 8.000 argi-urte ardatz luzeenean eta 1.500 argi-urte ardatz motzenean zela ere. Tamaina hori kalkulatzeko gure inguruan dauden izarrekiko distantzia zehatzak kalkulatzea ezinbestekoa zen, eta horretarako izarrak posizio zehatzean kokatu behar ziren ortzean. Horrelako lanik egin zitekeen, neurri apalean bazen ere, Hendaiako etxean zuen tresneriarekin.\nLiburutegia.\nAnton Abadiak liburutegi handia bildu zuen bere gazteluan. Liburutegia da \u2014esan daiteke\u2014 jauregiaren bihotza, argi eta garbi erakusten baitu Antonen izpiritu zientifikoa. Jauregia eta lursail guztiak Frantziako Zientzien Akademiari laga zizkionean, 11.000 bat ale zituen; horietako asko gaur egun Frantziako Liburutegi Nazionalean gordetzen dira. Funtsen artan ziren 234 eskuizkribu, Ge'ez hizkuntzaz idatzitako izkribu ugari, eta abar. Gai zientifikoak ziren nagusi, baina euskarazko nahiz euskarari buruzko 960 liburu eta dokumentu zituen.\nSarrerako eta eskailera nagusiko hormetan, fresko handietan Etiopiako bizitzari buruzko irudiak ageri dira. Etiopiarrak oso era duin eta modernoan irudikaturik daude, Abadiak estimu handitan baitzituen, haien lurretan hamabi urte igaro ondoren.\nGazteluan bisitari ospetsuak izaten zituen maiz Abadiak, Pierre Loti besteak beste. Azken horrek, bere \"Ramuntcho\" eleberria Virginie Vincent de Saint Bonnet Abadiaren emazteari eskaini zion.\nOhorezko egongela, egongela tipia.\nEgongela nagusi edo ohorezkoaren hormak urdinez daude margoturik, AA eta VV (Anton Abadia eta Virginie Vincent) anagramak hizki gotiko urrekaretan agertzen direlarik. Erdi Aroko estilora egindako tximinia da aretoaren hornigai nagusia, Angulemako harriz egina, Edmond Duthoiten diseinu baten arabera. Kanpaiaren goiburuan Anton Abadiaren armarria eta haren ikurburua ageri dira, filakteria edo xingola batean idatzirik: \"Plus estre que paraistre\" (izana eta ez izena); eta kanpaian latinezko esaldi bat: \"Transit vita sicut fumus\" (bizitza kea bezala doakigu). Donejakuerako erromesaldiari buruzko irudi batek biribiltzen du dekorazio multzoa.\nBi koadro erakusten ziren hormetan: batean, Anton Abadia ageri zen etiopiar ordezkariekin, 1893an etorrian berarengana, baina, zoritxarrez, koadro hori lapurtu egin zuten 1984an; bestean, Tawalda Madhin ageri zen, Abadiak Etiopian izandako irakaslea, Adrien Guignet-ek margotua, 1854a baino lehenago. Asto bat ere dago, Korana irakurri ahal izateko. Alboan, erretzaileen gelatxoak aukera ematen zuen \"narguill\u00e9\" edo ur pipa baten inguruan elkartzeko.\nGelaren sarreratik begiratuta, ezker horman ageri da lore-jokoak antolatzen zituen Donostiako Itz-Jostaldien Batzarrak 1881ean Anton Abadiari emandako esker agiria; bertan ikus daiteke erakunde horren zigilua, \u00abBizi bedi euskara\u00bb Abadiak lore jokoetarako asmatutako ikurburuaz.\nEgongela tipiak (arabiar egongela gorria) otomandar estiloko dekorazioa du.\nGelak.\nJauregiaren bizitokiak gela hauek ditu: ohorezkoa, Etiopiakoa, Jerusalemgoa, dorreko gela (Napoleon III.aren gela) eta Abadia anderearen gela. Guztiak Frantziako Monumentu Historikoen artean daude zerrendaturik.\nOhorezko gela.\nOihal gorriz estalitako oholez daude dekoratuak hormak, erdian erroseta bana dutela, arabiar kaligrafiaz hornitua. Sabaiko erlaitzetan zehar, arabiar poema bat ageri da idatzirik. Gela honetan dago baldakina duen ohe bakarra jauregian. Frantses zaharrean izkiriatutako idazkun bat erakusten du: \"Doux sommeil, songes dor\u00e9s, \u00e0 qui repose c\u00e9ans, joyeux r\u00e9veil, matin\u00e9e propice\" (Izan ditzala lo gozoa, amets urrezkoak, hemen atseden hartzen duenak, iratzartze alaia, goiz egokia). Tximinia apaindurik dago lauza horiz eta urdin turkesaz, gainean kaligrafiaturik ageri delarik arabiar erran hau: \"Ez jauzi harririk ura edaten duzun putzuetara\".\nEtiopiako gela.\nPersiar zeta urdinez dago dekoratua, xingola horizontal loredunez apainduta, kolore urrekara nagusitzen dela.\nJerusalemgo gela.\nTximiniaren gainean hiri sainduaren mapa bat erakusten du, latinezko esaldi honekin: \"Zuen prentsamenduak sugarrarekin batera goratzen dira\". Gelaren hormetan Nekaldia eta Donejakueko erromesaldia irudikatzen dira.\nDorreko gela.\nEnperadorearen gela esaten zaio. Altzari ederrez hornitua dago, madariondoaren zur beltzen tindatuaz egina, estilo neogotiko berantiarraren eredura. Armairua aitorleku baten irudira egina dago. Ohearen gainaldea fantasiazko animalien irudiz (herensugeak eta hontzak) eta latinezko idazkun batez apaindua dago: \"Bidaiariek atsedenezko pausaleku bat aurkitzen dute etxe abegizko batean\". Tximinia ederraren goialdean, Anton abadearen eskultura bat ageri da, eta zurajean barrena ingelesezko laudun bat ageri da idatzita: \"Far from the bully toils of life\" ; \"Far from the world, its cares strife\" ; \"In solitude more pleased to dwell\" ;\"The hermit calls you to his Cel\" (Bizitzaren eginbehar astunetatik urrun; munduaren kezka guztietatik urrun; nahiago bakardadean gorde; eremutarra deika duzu bere ziegatik).\nAbadia anderearen gela.\nBelus urdinez eta Persiako zetaz ederki apainduta, balkoi txiki bat du, kaperara ateratzen dena. Iparrera, leiho batek itsasoko ikuspegia zabaltzen du; hegora, mendialdea ikusten da. Ispilu handi batek estaltzen du haitzurdin beltzezko tximiniaren hegala, gainean idatzita duelarik latinez: \"Foveo, sed uro, sed neco\" (berotzen dut, baina erretzen dut, baina hiltzen dut). Albo banatan, Antonen eta Virginieren erretratuak daude.\nKapera.\nZientzialari grinatua zen arren, sinesmen tinkoa zuen Abadiak, eta bere gazteluaren hirugarren hegalean elizatxo edo kapera egitea deliberatu zuen.\nEkialdeko galeriaren bitartez iristen da kaperara; habearte laukizuzen bat da, aldare nagusian alde poligonal batez hornitua. Dekorazioa orobat Edmond Duthoit arkitektoari zor zaio.\nHabearteak areto laukizuzen eder bat eratzen du, Abadia jauregiaren lurretan bizi ziren baserritar guztiak mezatara hartzeko adinakoa. Aldareari hiru beiratek ematen diote argi: erdian, Jesukristo; ezker eskuin, Elizaren doktore bi, Tomas Akinokoa eta Agustin Hiponakoa. Koruaren mendebaldeko hormetan freskoak daude margoturik, Paulo egiptoar eremutarra eta Anton abadea irudikatuta. Egituraren arkuek zurezko sabai margotu bat dute. Horma gorriak \"trompe-l'\u0153il\" eran daude margotuta, \"S.A.\" anagramaz (san Anton abadea); horrek erakusten du kapera san Antonioren adbokazioaz egin zela.\nAldarearen aurrez aurre, balkoi txiki bat dago, Virginieren logelara lotzen duena; horrela, meza entzun zezakeen, bertatik atera behar izanik gabe. Balkoiaren alderik alde, margolan batek irudikatzen ditu, ezkerrean, Anton abadea eta, eskuinean, Paulo egiptoarra.\nAnton eta Virginie aldarearen azpiko kriptan dautza hilobiratuta.\nIdazkunak eta ikurrak.\nBizitokiaren gela guztietan, baita liburutegian eta gazteluaren atarian ere, esaldiak idatzirik ageri dira 14 hizkuntzatan. Euskarazko bakarrak liburutegian dira.\nGazteluaren sarrerako atalburuan esaldi bat ageri da gaelikoz idatzita, hirustaz inguratuta, jabearen irlandar jatorria adieraziz: \"Cead mile failte\" (ongi etorri).\nGaztelu barruko horma zein habeetan irakur daitezkeen idazkun guztien artean berezi behar da Abadiaren ikurburua, frantses zaharrean idatzia: \"Plus estre que paraistre\" (izana eta ez izena).\nEkialdeko hegaleko dorrean den egongela nagusiko hormak urdinez dira apainduak, eta habeetan nahiz erlaitzetan Robert W. Buchanan ingeles olerkariaren bertso lerroak irakurtzen ahal dira: \"Izarrak, heda itzazue zuen izpi fresko eta leunak. O Ilargi, zabiltza bakean zure zilarrezko bidean (\u2026) gau eta misterioaren ahotsa, kanta apalago\". Hormetan, gau-urdinaren gainean izarrak irudi, AA (Anton Abadia) eta VV (Virginie Vincent) anagramak ageri dira. Tximiniaren gainean, Abadia eta Vincent leinuen ikurrekin batera, ohiko ikurburua ageri da: \"Plus estre que paraistre\"; tximinia buruan, berriz, latinez: \"Transit vita sicut fumus\" (bizitza kea bezala doakigu).\nLiburutegian dira gaztelu barruko euskarazko lau idazkun bakarrak, dirudienez Arnaud Oihenarten \"Atsotitzak eta neurtitzak\" liburutik hartuak. Horietatik bi dira bizitzaren eta izatasunaren inguruko irakaspenak:\nLiburutegiko beste bi idazkunak erlijio kutsukoak dira:\nAbdullah.\nEskailera nagusiaren buruan, gazteluko sarrera nagusia zaintzeko eginkizuna balu bezala, Abdullahren irudi bat dago, zurez zizelkatua. Abadia Etiopian bizi izan zelarik, Ras Ali agintariak Abadiari eskaini esklabo txiki bat zen Abdullah.\nAbadia Euskal Herrira itzuli zenean, ez zuen haur hura bertan uzteko bihotzik izan; libre utzi eta berarekin eraman zuen.\nGazteluko bizitza lasaia ez zuen atsegin, eta Abadia utzita Frantziako armadan sartu zen, \"turkoak\" deitu kanpotarren gudarostean. Adoretsua, bere herrikide guztiak bezala, balentria handiak egin zituen Magentako guduan.\nParisko Komunan, 1871n federatuen lerroetan (hau da, communardekin batera) harrapatu zuten. Zergatik ulertu gabe, frantsesek fusilatu egin zuten. Alphonse Daudetek kontatu zuen historia hori bere \"Contes du lundi\" obrako \"Le turco de la Commune\" izenburuko narrazio laburrean.\nLorategia.\nGaztelu edo jauregi bat betidanik egon izan da lurraren jabetasunari loturik. Alderdi horretan, Abadia jauregiak, bere laurehun hektareaz inguraturik, ez da salbuespen. Jakina, lursail zabal baten ideiak berarekin dakar, nahitaez, antolamendu eta zaintza baten beharra.\nEug\u00e8ne B\u00fchler 1852an ezagutu zuen Anton Abadiak, haren anaia Charlesen bitartez; izan ere, orduan hura Baigorriko Etxautz gazteluaren jabe baitzen. Artean, B\u00fchler paisajista gazte bat zen ez oso ezaguna, baina lursail handien jabeen artean ospe apur bat irabazia zuena; bere anaia Denisekin batera, itzal handiago bat hartu zuten, 1850eko hamarkadaren amaieran lorategi publiko eta pribatu ugari egitera iritsi ziren arte, batik bat Bretainian, baita Frantziako beste eskualde askotan ere.\nB\u00fchler bere proiektua lantzen joan zen, Abadiak jauregiaren proiektua garatzen zuen bitartean eta, batez ere, lursail gehiago eransten zion neurrian, hastapeneko Aragorri etxaldearen sailari. Hendaiakoa ez zen inguru txarra, ezta gutxiagorik ere, lorategi bat diseinatzeko: kareharrizko labarren gainean, itsasoaren ertz-ertzean, baserri barreiatu ugarirekin, eta erliebe gozo batez hornitua, hegoaldera Larhun mendiaren itzalera. Hitz batera, Abadiaren lursailak natura gune otzandu baten irudi ezin hobea eskaintzen zioten paisajista bati, bere lana nahieran garatzeko. Horretan saiatu zen B\u00fchler: lursailaren ezaugarriak nabarmendu, natura basati baten irudia aditzera eman nahirik, lorategi ingeles baten eredura. Lehenik, jauregiaren inguruko lurretan ziren bide eta bidexkak hartu zituen lorategiaren bizkarrezurtzat, gizakiaren eta naturaren oreka bilatu nahirik; bigarrenik, zuhaizti edo baso multzoak landatu zituen, bideak kontuan hartuz eta itsasoaren ikuspegia ez oztopatzeko irizpideak gailenduz; eta, azkenik, eraikitzen ari zen gazteluarekiko lotura zaindu zuen, ez bakarrik etxearen ikuspegia ilundu ez zedin, baizik, alderantziz ere, etxetik lorategiaren ikuspen eder bat egon zedin. Orotara, laurehun zuhaitz, landare, lore eta labore mota landatuz osatu zuen proiektua.\nLorategiaren bitartez, Anton Abadiak amets bat betetzen zuen: bere lursailetan elkartzea paisaia, nekazaritza eta zientzia.\nAbadia jauregiaren dohaintza.\nJauregiaren eraikuntza prozesuak ia hogei urte behar izan zituenez, Anton eta Virginie adinean aurrera joanak ziren, bertara bizitzera aldatu zirenerako. Berehalako kezka izan zen, bientzat, halako ondare baliotsua noren esku gelditu behar ote zen, senar-emazteak hiltzen zirenean. Sema-alabarik izan ez zutenez, ikuspegi juridiko hutsaz begiratuta, Antonen bi anaiak (Arnauld eta Charles) eta bi arrebak (Eliza eta Selina) ziren jauregiaren eta lursail zabalen oinordeko. Alabaina, Eliza 1876an hil zen, Selina 1891n, eta Arnauld 1893an, azken hori bederatzi seme-alabaren aita zelarik. Gauzak gehiago korapilatzeko, gainera, bizirik gelditu zitzaion anaia bakarrarekin harremana etena zuen. \nAntonen buruhausteak bi ziren: alde batetik, Abadia jauregiaren, behatoki astronomikoaren eta lursailen jarraitutasuna bermatzea, bera hil ondoren ere; bestetik, Virginie emaztearen ondasuna eta egoera ziurtatzea. Bi xede horiek bultzaturik, erabaki zuen, lehenik, Virginie emaztea izendatzea bere ondasun guztien jaraunsle unibertsal; eta, bigarrenik, ondasun horien dohaintza egitea Frantziako Zientzia Akademiari, betiere Virginie emaztea bizi zen artean ondasunen gozamena hari lagata.\nHautu hori ez zen inola ere arrunta XIX. mendearen amaieran, baina Anton Abadiak bere ekintzaren bitartez zientziaren aurrerapena bultzatzeko xede garbia zuen. Horrela, dohaintza agirian idatzia utzi zuen Zientzien Akademia zela \u00ab\"eliteko lantalde hori, iragana, oraina eta geroa bere baitan dituena\"\u00bb.\nAbadia jauregiaren lursailak gaur egun.\nAnton Abadiak apurka-apurka erosi zituen jauregia egiteko lursailak. Bera hil zenean, Parisen 1879an, jauregiaren eskumeneko lursailek 415 hektarea hartzen zuten. Bertan, badira oraindik lanari jarraitzen dioten baserriak (besteak beste, Larretxeaberri, Nekatoenea, Asporotsttipi), gaur egun \"Conservatoire de l'espace littoral et des rivages lacustres (CELRL)\" erakundearen mende. 1910ean, golf zelai bat ezarri zen lursailetan, hamazortzi zulokoa, aldakuntza sakonak sortu zituena. Bigarren Mundu Gerran, Atlantikoko Harresiak itxuraldaketa handiak sortu zituen jauregiaren lursailetan, zuhaitz asko b9ta baitziren, bunkerrei leku egiteko. Gerra ostean, ordea, nekazaritza lanak berriro hasi ziren.\nItsasertzaren eta laku ertzen kontserbatorioa (\"CELRL)\".\nLapurdiko itsasaldean, euskal erlaitza da gelditzen den naturagune zabal bakarra. Itsasoaren aurreko gain honen paisaia \u00abnaturalak\u00bb, itsaslabarren gainean, ikusgarriak dira, ozeanoaren ikuspegi desberdinak ukaiteko aukera ematen baitute, Larhun eta Jaizkibel mendien itzalpean. Abadia jauregiaren lursailen zati bat, 84 hektarea zehazki, CELRL erakundearen esku gelditu zen, Hendaiako eta Urru\u00f1ako udalek kudeaturik.\nZehazki, Kontserbatorioko Administrazio Batzordeak, 1977ko ekainean, Abadia etxalde bikaina erostea erabaki zuen, gaztelua eta gertuko ingurunea salbu, horien jabetza Zientzia Akademiari baitagokio betiere. Hain zuzen ere, etxaldea osatzen duten belardi, otalur eta basoen gestio ekologikoa bermatzea zen helburua, gune horien kalitatea eta berezkotasuna babesteko, baina baita tokia ibiltzaileei zabaltzeko ere.\nLehen lursailak erosirik, 2000. urtean kudeaketa hitzarmen bat izenpetu zuen CELRL erakundeak Hendaiako udalarekin. Geroztik, udalaren mendeko hiru langileko lantalde batek kudeatzen ditu soroak, manex ardi burugorrien artalde baten laguntzaz. Lursailen zati bat ehiza babeslekua da. Orobat, Abadia jauregiaren eskumeneko lursail guztiak sailkaturik daude, Frantziako 1930eko maiatzaren 2ko Legearen arabera eta 1986ko urtarrilaren 3ko Legeak, itsasaldeari buruzkoak, babesten ditu.\nLursailen zati horrek ZNIEFF motako babes-sailkapena du, hau da, ekologia, fauna eta landaredi balioko naturagune babestua da. Izan ere, Abadiak natura osagai ugari ditu: itsaslabar landaretsuak, lahar formazioak, zuhaitz heskaiak, itsasaldeko belardiak, soro belartuak, hariztiak, lizardiak, haltzadiak, errekastoak eta abar. Badira, baita ere, Mediterraneoko espezieak (besteak beste, karraskila, endalarra, Korsikako haltza, kanabera eta abar), baina guztien gainetik nabarmentzen dira espezie exotikoak, berariaz ezarriak jauregiaren lorategian, besteak beste Txinako palmondoa, eukaliptoa, hortentsiak; edo espezie inbaditzaileak, hala nola panpa-lezka edo baccharisa.\nEuskal erlaitzak babesleku egoki bat eskaintzen die hegaztiei Pirinioak zeharkatu aurretik (kurlinta, miru gorria, txirri grisa, atalarra eta abar). Espezie batzuk bertan igarotzen dute negua edo egiten dute habia, besteak beste, erroiak, belatz handiak eta belatz gorriak. Iparraldeko suge leuna oso bakanetan ikusi ohi bada ere Euskal Herrian, Abadia jauregiaren lursailetan ageri da; ugariak dira etxe-untxia, katagorria, erbinude arrunta, katajineta edo azeria.\nFruitu baratza.\nAbadia jauregiaren eremuan, hektarea bateko lursailean, garai batean batez ere Ipar Euskal Herrian eta Biarnon landu ziren fruta-arbolak landu eta biltzen dira. Mintegi hori Akitaniako Landare Kontserbatokiko parte da.\nIpar-mendebaldetik datozen haize indartsu eta gazietatik ongi babestua dagoen lursail batean artoa egiteari uztea erabaki zen, eremuari balio biologiko eta ondarezkoak aberasteko asmoz. Landare gune berri honek 500 arbola baino gehiago ditu une honetan; besteak beste, 100 sagarrondo mota baino gehiago, 50 bat gereziondo mota baino gehiago, aranondoak, mertxikondoak, mizpirondoak eta baita mahatsondoak ere.\nBertan lantzen eta gordetzen diren fruitu mota ugarien artean daude udare sagarra, jinko sagarra, negu sagarra, estiroxia, peasa, ustagorria, apez sagarra, gerezi beltza... Sagar mota batzuk sagardoa egiteko erabiltzen dira.\nKulturari emana.\nZientzien Akademia.\nFrantziako Zientzien Akademia da Abadia jauregiaren eta hurbileko lorategien jabe. Anton Abadia oso loturik egon zen Akademiarekin 1867az geroztik, eta 1892an Akademiaren buru izan zen. Haren xedea izan zen Ohartzea Astronomia Behatokiaren lanei jarraitutasuna aurkitzea. Behatokia itxi zenean 1976an, \"Antoine d'Abbadie\" astronomia saria ezarri zuen Akademiak\nJauregiaren kudeaketa komertziala Anton Abadia Fundazioak ziurtatu izan du, 2011ra arte. Geroztik, Hendaiako Udalak eta haren turismo bulegoak kudeatzen du, zerbitzu publikoaren emakida baten bitartez.\nMonumentu historikoa.\nJauregia monumentu historikotzat sailkatua izan zen 1984ko abenduaren 21ean. Behatokiko tresneria ere monumentu historikotzat sailkatua izan zen 2001eko urriaren 25ean.\nAltzariak eta eraikuntzaren barne dekorazioaren osagaiak monumentu historikoen artean sartu ziren 2003ko apirilaren 1ean (sailkapen erabakia, 2003ko irailaren 10ekoa).\nJauregian berrikuntza lan sakonak garatu dira 1997tik 2008ra bitarte, Akitania Berriko eskualdeko Kultura zuzendaritzaren, Pirinio Atlantikoetako Departamenduko Kontseiluaren, Rh\u00f4ne-Poulenc Fundazioaren eta mezenas baten laguntzaz.\n\"Maison des Illustres\".\n\"Maisons des illustres\" izenaz ezagutzen da Frantziako Kultura Ministerioak 2011n sortutako izendapen bat: Frantziaren historia politikoan, sozialean edo kulturalean nabarmendu izan diren gizon-emakumeen bizileku izandako etxeak dira, haiek iraunarazi eta memorian gaurkotuak izan daitezen. Abadia jauregiak 2012an jaso zuen izendapen hori. Izendapen horrek bost urteko iraupena du lehenengoz, eta besterik ezean berritzen da urtean gutxienez 40 egunez publikoarentzat zabalik diren eraikinentzat.\nAbadia jauregia irekirik izaten da urtarrilaren 27tik abenduaren 30era bitarte.\n\"Abbadiako Adixkideak\".\n\"Abbadiako Adixkideak\" elkarteak ondareari buruzko jarduerak antolatzen ditu, eta 1994az geroztik, Abadia jauregiak urtean bi artista hartzen ditu babesean, bertan sorkuntza lana egin dezaten.\nIkastegiak eta era guztietako elkarteak egiten dute bisita, lekuaren jite pedagogikoaren lekuko.\nBerrikuntza lanak.\nJauregian eta lorategietan berrikuntza lan sakonak egin dira, 2020ra bitarte, besteak beste atzindegien zaharberritzea eta lorategiak berroneratzea, Eug\u00e8ne B\u00fchlerrek egindako diseinuaren arabera."}
{"id": "46530", "revid": "105290", "url": "https://eu.wikipedia.org/wiki?curid=46530", "title": "Vietnamgo bandera", "text": "Vietnamgo bandera 1955eko azaroaren 30ean erabakitakoa da. Erdialdean, bost puntadun izar horia du eta atzealde gorria, sozialismoa adierazten. Banderak \"Izar horidun bandera gorria\" izena ere du."}
{"id": "46531", "revid": "336", "url": "https://eu.wikipedia.org/wiki?curid=46531", "title": "Urrutiko hezkuntza", "text": "Urrutiko hezkuntza ikasgelara gerturatu beharrik gabe ikasketak burutzeko aukera eskaintzen duen hezkuntzaren modalitatea da. Orokorrean, posta edo Internet bitartez burutu beharreko lanak bidaltzen zaizkio ikasleari, eta honek ere medio beretik bueltatzen ditu. Salbuespenetan bat izaten da, eta ikaslea ikasgelara noizbait joan behar izaten da, beti ere klase presentzialen bat jaso edo azterketaren bat egitera. Ikasketa mota hau maila guztietan eskaintzen den arren, ohikoena unibertsitate mailako ikasketetan ematea da. XX. mende bukaeran kontzeptua hau zalantzan jartzen hasi zen urrutikotasuna bera zalantzan jarriz, eta gailentzen hasi ziren beste batzuk hezkuntza birtuala, online, ordenagailuak lagunduriko hezkuntza edo beranduago e-learning ere bai. \nGaur egun e-learning modalitatea urrutiko hezkuntzatik bereizi eta horren bilakaera bezala definitzeko joera dago, bere baitan dituelako izaera konstruktibista eta kolaboratiboa, Internetekin lotura zuzena izanda ikasle eta irakasleen arteko hezkuntza-komunitateak sustatzen dituelako, ikasleei autonomia emanez, irakasleek gidari rola hartzea ahalbidetzen duelako.\nSalbuespeneko egoera COVID-19a dela eta.\n2020. urtean mundu mailako COVID_19 pandemiaren ondorioz, Haur hezkuntza, Lehen Hezkuntza, Bigarren Hezkuntza, Lanbide Heziketa eta Unibertsitateek jarduera eten, ikastetxeak itxi eta urrutiko hezkuntzaren alde egin dute eta arrakala digitala gainditzeko neurriak hartu behar izna dira. "}
{"id": "46532", "revid": "105290", "url": "https://eu.wikipedia.org/wiki?curid=46532", "title": "Froude zenbakia", "text": "Froude zenbakia (Fr) fluxu edo fluidoen dinamikan erabiltzen den dimentsio gabeko zenbakietako bat dugu. Zenbaki hau fluidoen mugimenduan ageri diren indar potentzialen eragina eta efektu konbektiboak konparatzen ditu, hau da, lurrak sortzen duen grabitatea bezalako indarren eta espazioan mugitu ahala sortzen diren abiadura aldaketen arteko erlazioa ematen digu. Froude zenbakiaren definizioetako bat ondorengoa dugu:\nZenbaitetan aurrekoaren karratua lez definitzen da:\nLurraren grabitea ez da aurki dezakegun indar masiko bakarra beraz Froude zenbakia birdefini genezake edozein formula_8 indar masikorentzat:\nedo\nStokesen ekuazioak dimentsiogabetzean azaltzen da askotan, beste dimentsio gabeko zenbakiekin batera. Froude zenbakiaren bigarren definizioko expresioari buelta emanez gero Richardson zenbakia lortzen dugu.\nKONTUZ!: Frouderen zenbakia ez da konstante fisiko bat, problema jakin bateko zenbait magnitude alderatzean lortzen da, ezin da beraz kalkulatu gabe Froude zenbakiak hainbeste balio duela esan.\nNondik datorkio izena?\nZenbakiaren izena William Frouderen omenezkoa da, Britainiar hidraulika aditua izan zen Froude eta barkuen estabilitate eta urean duten erresistentziari buruzko inbestigazioak burutu zituen XIX. mendean.\nZenbaitetan zenbaki honi ere Reech-Froude zenbaki deitzen zaio Ferdinand Reech ontzi egile britainiarraren omenez, Reech Frouderen aurrekaria izan zen hidraulikan.\nAdibide bat.\nDemagun irudiko hodia dugula, zeinen bartentik formula_11 abiadura konstantez fluxu bat dihoan, guztia lurraren gainazalean gertatzen da eta kasu hontan indar masikoaz gain beste indarrik ez denez lurraren erakarpenak fluxuan duen efektua kontutan hartuko dugu, hodiaren luzera esanguratsua kasu hontan formula_12 dugu. Adibide hontan Froude zenbakia ondorengoa genuke:\nedo"}
{"id": "46537", "revid": "512", "url": "https://eu.wikipedia.org/wiki?curid=46537", "title": "Wilco", "text": "Wilco musika talde estatubatuarra da. Taldea 1994an sortu zen Chicagon, Uncle Tupelo desegitean. Jeff Tweedy eta John Stirratt dira hasieratik talden egon diren kide bakarrak. Wilcok musika mota ezberdinak egin ditu bere historian zehar. Hasieran country eta pop-rock taldea izan arren urteekin norabide experimental bat hartu zuten. Bere garai \"esperimiental\"aren adibide hoberena Yankee Hotel Foxtrot da, izan duten arrakasta komertzial handiena gaur arte."}
{"id": "46538", "revid": "105290", "url": "https://eu.wikipedia.org/wiki?curid=46538", "title": "Euler zenbakia", "text": "Euler zenbakia (Eu) fluxu edo fluidoen dinamikan erabiltzen den dimentsio gabeko zenbakietako bat dugu, kabitazio zenbakia ere esaten zaio, (Ka). Zenbaki hau fluidoen mugimenduan ageri diren presio esanguratsu eta presio dinamikoa konparatzen ditu, hau da, gainazal unitateko nabari den indarra eta fluxuen mugimenduan sortzen den alegiazko presioaren arteko erlazioa ematen digu. Euler zenbaki edo kabitazio zenbakiaren zenbait definizio ondorengoak ditugu:\nNon:\nGasetan konpresibilitate fenomenoen influentziaren adierazgarri dugu zenbaki hau hidraulikan berriz kabitazio fenomenoen eragina neurtzen du. Stokesen ekuazioak dimentsiogabetzean azaltzen da askotan, beste dimentsio gabeko zenbakiekin batera.\nKONTUZ!: Euler zenbakia edo kabitazio zenbakia ez da konstante fisiko bat, problema jakin bateko zenbait magnitude alderatzean lortzen da, ezin da beraz kalkulatu gabe Euler zenbakiak hainbeste balio duela esan.\nGas perfektuak.\nGasen kasuan gas perfektu eta kalorifikoki perfektuaren modeloa aplikatu ezkero beste expreio batera hel gaitezke bero espezifikoen arteko erlazioa hots, gamma zenbakia, eta Mach zenbakia erabili ezkero:\nNon:\nHidraulika.\nHidraulikan zenbaitetan expresio honen pean azaltzen zaigu Euler zenbakia:\nNon:\nKabitazio fenomenoa likidoan presio aldaketen eraginez lurrun burbuilak sortzen direnean gertatzen da, garrantzi handia izan dezake hidraulikan bereziki irudian ikusten den helizeen kasuan, baina baita likidoen bidez lubrikaturiko makinetan.\nNondik datorkio izena?\nZenbaki honek Leonhard Euler XVIII. mendeko matematikari Suitzarraren omenezko izena du. Euler naiz Suitzarra izan Errusia eta Alemanian lan egin zuen gehienbat hainbat eta hainbat arlotan, geometria, optika, mekanika etab..\nAdibide bat.\nDemagun irudiko gurpilak giratzerakoan airea hartzen duela eta gurpil eta zoru arteko zirrikituaren artetik igaroarazten duela. Kanpo presioa formula_25 bada eta abiadura esanguratsua formula_26 bada orduan kasu hontan Euler zenbakia ondorengoa genuke."}
{"id": "46543", "revid": "1545", "url": "https://eu.wikipedia.org/wiki?curid=46543", "title": "Lurrik Gabekoen Mugimendua", "text": "Lurrik Gabekoen Mugimendua ( edo MST) Brasilgo lurrik gabeko landa langileen mugimendua. Bere sustatzaile asko CPT (Comiss\u00e3o Pastoral da Terra) apaiz ezkertiarrak, askapenerako teologiaren inguruan izan ziren eta ekoizpen gabeko latifundioak landa langileen artean banatzea zuten helburu.\nAurrekariak.\nXIX. mendean esklabuak matxinatu eta kilomboaak soru zituzten.Nekazaritza familiarrera itzultzeko landa eremuak. Nagusi esanguretsuena Zumbi Dos Palmares izan zen. Antonio Conseleirok zuzendutako matxinadak 25.000 pertsona okupatutako lur batean gizarte igualitario eta demokratiko bat sortzeko 1897ko Urriko sarraskiak deuseztatu zuen asmo hau. Nekazal elkarteek lur okupazioak antolatu zituzten Brasilgo Ipar-Ekialdean.\nHistoria.\nMSTa 1970-85eko epean diktadura militarrean eman ziren lur arlo handiak esku gutxitan gelditu ziren, eta hau landa eremuko biztanleen pobreziarekin batera lurrak okupatzen hasi ziren. Organizazioan, laguntza handia izan zuten eliza katolikoko talde aurrerakoien aldetik, Brasilgo estatu ezberdinetan ematen ziren mugimendu ezberdinen arteko batasuna emanez.\nEra honetan MSTa nazio mailan sortzea erabaki zen 1985ean Curitiban egindako kongresuan, Brasil osoko 1500 delegatuen parte hartzearekin.\nHezkuntza.\nLurrik gabeko nekazariek 1800 eskola inguru sortu dituzte 160\u00a0000 haurrentzat eta 3900 irakaslek zazpi unibertsitate publikotan formakuntza jaso dute. Halaber helduen alfabetizazio kanpaina bereziak dituzte martxan.\neskola hauetan Paulo Freire askapenerako teologiako apaizaren doktrinak jartzen dituzte praktikan, elkartasunean eta ingurumenaren zaintzan hezten dituzte haurrak.\nEkintzak.\nGaur egun, MSTak 1,5 miloi pertsona (300.00 familia) asentamenduetan biltzen ditu eta beste 150.000 oraindik kanpamentuetan daude."}
{"id": "46544", "revid": "336", "url": "https://eu.wikipedia.org/wiki?curid=46544", "title": "Louis Aragon", "text": "Louis Aragon (Paris, 1897ko urriaren 3a - Paris, 1982ko abenduaren 24a) poeta eta eleberrigile frantziarra izan zen.\nBiografia.\nDadaismoan parte hartu eta gero surrealismoaren sortzailetarikoa izan zen (\"Le Paysan de Paris\") Andr\u00e9 Breton eta Philippe Soupaultekin batera. Gero Frantziako alderdi komunistan (PCF) afiliatu zen; hil arte jarraitu zuen bere espiritu kritikoa galdu gabe (\"Odes \u00e0 Maurice Thorez\").\nRobert Desnos, Paul \u00c9luard, Jean Pr\u00e9vost, Jean-Pierre Rosnay eta beste batzuekin egon zen Bigarren Mundu Gerran nazismoaren aurkako erresistentziaren alde lerratu ziren poetekin (\"Le Cr\u00e8ve-Coeur\"). Bere poesia Elsa Trioletekiko maitasunean oinarritua dago (\"Les Yeux d\u2019Elsa\"), Vladimir Maiakovskiren koinata zena.\nLouis Andrieux, bere aitak ez errekonozitzeak eri handi bat sortu zion, bere ama baino 30 urte nagusiagoa zenez bere anaiatzat hartu zuen familiako harrotasuna ez zikintzeko. \"Domaine Priv\u00e9\" liburuan aitortzen du bere bizitzako sekretu handienak. Maitasunaz idazten du askotan eleberri dadaista, eleberri errealista, etab.\nGoncourt akademiako partaide aukeratua 1967an, hurrengo urtean dimititu zuen. Villeneuve errotako parkean erraustua izan zen Elsa Triolet bere emaztearekin batera Saint-Arnoult-en-Yvelinesen."}
{"id": "46545", "revid": "15795", "url": "https://eu.wikipedia.org/wiki?curid=46545", "title": "MST", "text": ""}
{"id": "46546", "revid": "15795", "url": "https://eu.wikipedia.org/wiki?curid=46546", "title": "Movimento dos Trabalhadores Rurais Sem Terra", "text": ""}
{"id": "46548", "revid": "336", "url": "https://eu.wikipedia.org/wiki?curid=46548", "title": "Ho Chi Minh Hiria", "text": "Ho Chi Minh Hiria (vietnameraz Th\u00e0nh ph\u1ed1 H\u1ed3 Ch\u00ed Minh), eta, maiz ezagutzen den bezala, Saigon, Vietnamgo hiri handiena eta populatuena da, Vietnamgo hegoaldean, itsasotik 80 km-ra, han Saigon izena hartzen duen Mekong ibaiaren deltako adar batean. 1975 baino lehen \"Saigon\" izena zuen (vietnameraz, S\u00e0i G\u00f2n), oraindik ohiko hizkeran erabiltzen dena. Ipar Vietnam eta Hego Vietnam batu zirenean aldatu zioten izena, Ho Chi Minh iraultzaile eta politikariaren omenez. Lehen Hego Vietnam eta Frantziar Indotxinako hiriburua izandakoa da.\nNekazaritza eskualde emankor (arroza, azukre kanabera, tabakoa, kautxua) baten irtenbide naturala da, eta merkatu eta esportazio hiri gisa garatu da. Halaber, produktu horien eraldaketa industria, oihalgintza, mekanika, itsasontzigintza eta eraikuntzarako materialen industria nagusi dira. Burdinbideak, errepideak eta hegazkinek Hanoirekin lotzen dute.\nHistoria.\nSaigon XVII. mendean sortu zen, vietnamdarrak han zegoen khmer herriaz jabetu ondoren. Kanbodiako Chettha II.a erregearen kontrolpeko Prey Nokor izeneko tokian, erregeak utzi zien Trinh eta Nguyen leinuen arteko gerra bateko iheslari vietnamdar etniakoei han finka zitezen, 1623an. Prey Nokorri vietnamdar migrariek \"Sai Gon i\"zena eman zioten. Pixkanaka, Kanbodiako kontrola gutxitu zen eskualdean, erresuma hura Tailandiarekin borrokan ari baitzen, eta Nguyen dinastiako Nguyen Phuc Chuk nobleak kontrolpean hartu zuen Saigon eta gunea garatzeari ekin zion XVIII. mendean.\nOndoko mendean jadanik frantsesek esku hartu zuten hango arazoetan. XIX. mendearen erdialdean hiria hartu eta lurralde osoa beretu ondoren, Kontxintxinako hiriburu izendatu zuten. \n1880tik aurrera, frantsesek europar ereduko hiria eraikitzeari ekin zioten: garai kolonialean, \"Ekialdeko Paris\" (Paris Ph\u01b0\u01a1ng \u0110\u00f4ng) edo \"Ekialde Urruneko Perla\" (H\u00f2n ng\u1ecdc Vi\u1ec5n \u0110\u00f4ng) bezalako izenekin ezaguna izan zen.\nGeroztikako gorabehera politikoetan, bai frantsesekin bai estatubatuarrekin, Vietnamgo hegoaldeko hiriburu izan zen, eta Ipar Vietnamgoa, Hanoi. 1975eko apirilean, Vietnamgo Gerra amaiturik, iparvietnamdarrek hartu egin zuten. \"Saigon\" izen historikoa utzirik, egungo izena eman zitzaion, Ho Chi Minh buruzagi abertzalearen ohoretan; baina nazio batuaren hiriburua Hanoi izan zen geroztik ere.\nIkustekoak.\nXXI. mendean, Ho Chi Minh hiria hiri aurreratu eta dinamikoa da, eta turistak hartzeko prestatuta badago. Ekialdeko ohitura eta dinamikak nahastuta daude auzo eta eraikin kolonial frantseskin.\nBisita daitezkeen tokien artean, honakoak daude:\nHerri eta hiri senidetuak.\nHo Chi Minh Hiria ondorengo herri eta hiriekin senidetuta dago:"}
{"id": "46549", "revid": "336", "url": "https://eu.wikipedia.org/wiki?curid=46549", "title": "Fine Gael", "text": "Fine Gael (), Irlandako Errepublikako alderdi politikoa da, 2011ko hauteskundeen ondotik, alderdi bozkatuena. Alderdiak bere burua honela izendatzen du: Fine Gael-The United Ireland Party ().\nUsadioz Irlandan alderdi politiko hau 1922ko Itun anglo-irlandarra eta Irlandako Estatu Askearen alde agertu zirenen ondorengoekin irudikatu ohi da. Aldiz, itun horren eta Irlandaren banaketaren aurka, nahiz Irlandako Errepublikaren alde jarri zienak Fianna F\u00e1il alderdiak ordezkatu ohi ditu. Nahiz eta gaur egun jada, eta hamarkada ugari iragan ostean, usadiozko banaketa hori hain garbia ez izan.\n1933ko irailaren 3an Cumann na nGaedhael, National Centre Party eta Army Comrades Association alderdien elkarketatik sortu zen, Anglo-Irlandar Ituna eta Irlandako Estatu Askearen independentzia tratatua defenditzen zuten, ondorioz Irlandako banaketa onartuz. Michael Collinsen ideiak jarraituta sortu zen. Gaur egun bere burua zentroko alderdi erreformatzailetzat du, baina bere politika guztiz bat dator Europa mailako kristau demokraziak burutzen duenarekin. Europako Batasunaren aldekoak dira erabat, eta guztiz gaitzesten dituzte biolentzia erabiltzen duten mugimendu errepublikano irlandarrak, IRA nagusiki.\nPrograma politikoa.\nFine Gael Irlandako \"status quo\"aren defendatzailetzat jo izan da beti. Bereziki geroago alderdia sortuko zutenak 1921eko Itun anglo-irlandarraren babesle sutsuak izan ziren eta Irlandako Gerra Zibilean (1922-23) itunaren aurka zeuden 77 errepublikano atxilotu eta hil zituzten.\nSinn Feinen barnean itunaren aldekoek osatu zuten alderdia 1933an. 1922an sortu zen Irlandako estatu askeko erakundeen defendatzailetzat zuten beraien burua, eta Gobernuan egon izan direnean gogor jo izan dute legearen eta Irlandako errepublikaren aurkako erasoen kontra.\nAlderdiko kide gehienak kristau demokraziaren jarraitzaileak dira, baina badaude kide sozialdemokratak ere. Bi sektore hauen artean gatazkarik ez sortzeko, alderdiak bere burua \"zentro aurrerakoitzat\" jotzen du.\nNazioartean, Europako Batasunaren aldekoak dira erabat, eta kide gehienek Irlanda NATOn sartzea defendatzen dute. Gai sozialei dagokienean, abortuaren aurkakoak dira, eta familia, osasuna eta elikagai segurtasuna bermatzearen alde daude.\n2007ko hauteskundeak.\n2007ko maiatzaren 24ko hauteskundeetara inoiz baino sendoago aurkeztu zen, bereziki 2004an udal hauteskundeetan eta hauteskunde europarretan izandako garaipenen ondorioz. Fianna Failen zuzeneko arerioa da, eta gobernua lortzeko laboristekin itun bat osatu zuen. Itun horretara, baliteke Berdeak ere gehitzea (\"Semaforo koalizioa\" deitutakoa osatuz).\nHauteskundeetan Fianna Failek garaipen argia lortu zuen (nahiz eta 4 eserleku galdu). Fine Gaelek aurrerakada handia egin zuen, 51 eserleku lortuta (aurretik 31 zituen). Fine Gaelen aurrerakada handia izan arren, Fianna Failen porrota ez zen Bertie Aherni gobernua kentzeko lain izan.\n2011ko hauteskundeak.\n2011ko otsailaren 25eko hauteskundeetan, ordura arteko lehen ministro Brian Cowenek gidatutako gobernuak (Fianna F\u00e1il eta Alderdi Berdeak osatutakoa) porrot nabarmena izan zuen: FFek 1932tik izandako lehen postua galdu zuen eta hirugarren gelditu zen, Fine Gael eta Alderdi Laboristaren atzetik. Alderdi Berdeak, bere aldetik, Parlamentuko ordezkaritza guztia galdu zuen. Ondorioz, gobernu berriko lehen ministro (\"Taoiseach\") Enda Kenny izendatu zuten, FG-Lab akordioaren baitan."}
{"id": "46550", "revid": "512", "url": "https://eu.wikipedia.org/wiki?curid=46550", "title": "Prandtl zenbakia", "text": "Prandtl zenbakia (Pr) fluxu edo fluidoen dinamikan erabiltzen den dimentsio gabeko zenbakietako bat dugu. Zenbaki hau fluidoen mugimenduan ageri diren efektu biskosoak eta bero transmisio fenomenoak konparatzen ditu, hau da, fluidoek sortzen dituzten indar tangentzialen eta fluidoak beroa eroaten duen eraren arteko erlazioa ematen digu. Ondorengoa da Prandtl zenbakiaren definizio nagusietako bat:\nNon:\nZenbait testutan bero eroate koefizientea formula_5 deitzen dute, horrela balitz Prandtl zenbakia ondorengoa litzateke:\nEroankortasun termikoaren koefizientea formula_7 eta biskositate zinematikoa formula_8 erabiliz Prandtl zenbakiaren expresioa moldatu dezakegu ondorengoa lortuz:\nStokesen ekuazioak dimentsiogabetzean azaltzen da askotan, beste dimentsio gabeko zenbakiekin batera. Bero eroatea garrantzitsua den prozesuetan ageri ohi da Prandtl zenbakia, adibidez marruskadura edo refrigerazioa azaltzen denean.\nGasetan tenperatura aldaketek Prandtl zenbakiarengan eragin txikia dute eta presio aldaketek ez dute oro har eraginik. Likidoetan tenperatura igo ahala Prandtl zenbakia txikiagotu egiten da.\nKONTUZ!: Prandtl zenbakia ez da konstante fisiko bat, problema jakin bateko zenbait magnitude alderatzean lortzen da, ezin da beraz kalkulatu gabe Prandtl zenbakiak hainbeste balio duela esan.\nNondik datorkio izena?\nIzena Ludwig Prandtl XX. mende hasierako alemaniar fisikariarengandik datorkio; aerodinamika subsonikoaren teoriaren aitzindari izan zen, eta aerodinamikaren oinarriak ezarri zituen.\nAdibide bat eta Prandtl zenbakiaren zenbait ohizko balio medioaren arabera.\nAdibide gisa, kalkula dezagun oliba olioarekin baldintza arruntetan (15\u00a0\u00b0C eta 101.325Pa inguru) arituko bagina lortuko genukeen Prandtl zenbakia. Oliba olioaren propietateak ondorengoak dira:\nKasu askotan materialen propietate koefizienteek aldaketa nabarmenik jasaten ez dutenez zenbait ohiko balio eskaintzen ditugu:\nEsan bezala balio hauek ez dira finkoak biskositatea bezalako koefizienteek tenperatura eta beste zenbait magnitudeekiko dependentzia baitute beraz Prandtl zenbakiak ere izanen du dependentziarik."}
{"id": "46551", "revid": "105290", "url": "https://eu.wikipedia.org/wiki?curid=46551", "title": "Zeru (erlijioa)", "text": "Zerua, batzuetan loria eta aintza ere deitua, erlijio eta filosofia askok deskribatzen duten egoera edo toki berezia da, bizitza honetatik kanpokoa. Lekurik santuena dela uste dute, baldintza jakin batzuk betetzen dituztenak (egintza onak, fedea, errukia...) sar daitezke bertan. Kristauentzat, adibidez, bizitza honen ondoren daukaten helburua da, beti ere Kristo beraien salbatzailetzat onartu badute."}
{"id": "46552", "revid": "31982", "url": "https://eu.wikipedia.org/wiki?curid=46552", "title": "Vietnamen banaketa administratiboa", "text": "Vietnamgo Errepublika Sozialista 59 probintziatan () eta probintzia-mailako 5 udalerritan () banaturik dago. Estatu unitarioa da, eta gobernu probintzialek gobernu zentralaren agindupean daude.\nEskualdeak.\nVietnamen hiru eskualde geografiko daude, baina gobernuak 8 eskualde administratibo bereizten ditu:"}
{"id": "46558", "revid": "59723", "url": "https://eu.wikipedia.org/wiki?curid=46558", "title": "Agur, Euzkadi", "text": "\"Agur, Euzkadi\" Juan Luis Zabala idazle azkoitiarraren liburua da, 2000an \"Susa\" argitaletxeak kaleratua.\nHaria.\n\"Tira, heriotza oso kontu misteriotsua da, bizitzako konturik misteriotsuenetako bat, eta badagokio hainbeste inkoherentzia eta kontraesan. Ametitu egin behar zaizkio. Gogo onez gainera\". 1997an gaude eta, faxistek fusilatu zutenetik 60 urte joan ondoren, Estepan Urkiaga \"Lauaxeta\", Euzko Gudarosteko komandante eta poeta, berpiztu da, bizion mundura itzuli da, nora eta Gernikara, Ertzaintzaren auto baten ondoan. Deus ere ulertu gabe, Lauaxetak egoera berria onartu eta bizimodu modernora egokitzeko prestatu du bere burua. Horren asmotan, beharrezkotzat jotzen duen laguntzaren bila abiatu da: bilaketa horrek Julenengana, Euskaldunon Egunkariako kazetari batengana, eraman du. \"Ez dakit nola, ez dakit noz arte, ez dakit zertarako, baina orain bizien artean nago barriro\", aitortu dio Lauaxetak. Hasieran sinesgogor, idazle bizkaitarra ez dabilkiola gezurretan konturatu da Julen.\nItsuaren eta itsu-mutilaren antzera, Lauaxeta eta Julenek Euskal Herriko (edo Euzkadiko) mendi eta bideetan barna ibiltzeari ekin diote, nork bere galderei erantzun egokiak aurkitzeko asmoz. Eta bakoitzak ase beharrekoak ez dira berdinak. Batetik, Lauaxetak jakin nahi du zertan den gaur egun Euskadi, \"gerra irabazi ala galdu genuen\". Bidez bideko gertaerek eta Julenekiko solasaldiek eman diote asetzeko aukera. Bestetik, Julen, nora jo behar duen oso ondo jakin gabe, neska baten arrastoaren atzetik dabil. Ez nintzateke ausartuko esatera \"Agur, Euzkadi\" heriotzari buruzko gogoeta denik; edo, zehatzago esateko, gogoeta hutsa. Bistan dago heriotza, edo bizitza-heriotza parea narrazioaren gai nagusia dela: Lauaxetaren berpiztea, heriotzaren gaineko solasaldiak, pertsonaiek bisitatzen dituzten tokiak..., hasiera batean, iruditzen zaigu ukitu dickensiano bat daukala. Badaude, dena den, beste azpigai batzuk idazlearen arreta merezi dutenak. Urrun gabe, egungo bizimoduari buruzko hainbat iritzi eta ikuspegi agertzen dira. Bestalde, gogoetagaiek berebiziko garrantzia badute ere, ez diote kontakizunari inolako tentsiorik kentzen. Hasieratik bukatu arte, jauzi batzuk gora-behera, idazleak narrazio bizi eta ustekabez betea borobiltzea lortzen du. Honi, gainera, erabilitako estilo arina gehitu behar zaio. Emaitza ezin hobea da: liburua hasitakoan, nekez utziko dugu. Amaitzeko, beste kontu bat: hasierako eta amaierako orriak bikainak eta hunkigarriak dira."}
{"id": "46559", "revid": "143014", "url": "https://eu.wikipedia.org/wiki?curid=46559", "title": "Vietnamgo historia", "text": "Vietnamgo historia orain dela 20.000 urte inguru hasi zen, lehenbiziko gizaki modernoak eskualde hartara iritsi zirelarik. Txinako Inperioaren mende egon zen mende askoan. X. mendean independentzia lortu zuen, eta bertako errege-dinastia jarri zen agintean.\nXIX. mendean Frantziak kolonizatu zuen. Bigarren Mundu Gerran Japoniak okupatu zuen, baina Frantziaren nagusitasuna errespetatuz. Izan ere, garai hartan Vichyko gobernuaren mende zegoen Vietnam; Japonia bezala, Hitlerren aliatua zen beraz. Gerra horren amaieran, Japoniaren eta Frantziaren arteko harremanak gaiztotu egin ziren, Japoniari Frantzia aliatuen aldera mugitzen zela iruditu zitzaion eta. Horregatik, Japoniak frantziarrak kanporatzeko ahalegina egin zuen. Hala ere, Ho Chi Minhek gidatuta, Vietnamgo Errepublika Demokratikoa osatu zen.\nGerra amaitu ondoren, Frantziak ezin izan zion eutsi hego-ekialdeko Asian zeukan botereari. Indotxinako gerra galdu zuen, eta 1954 urteko Genevako Akordioek herrialdea bitan zatitu zuten: Ipar Vietnam (Gerra Hotzaren garaian Txina eta SESBen laguntza izan zuena) eta Hego Vietnam (Ameriketako Estatu Batuen laguntzarekin). Zatiketa horren ondorioa Vietnamgo Gerra izan zen, 1958-1973 bitartekoa. 1976an Ipar Vietnamek Hego Vietnam menderatzea lortu zuen, AEBetako soldaduak kanporatu zituzten eta Vietnameko Errepublika Sozialista sortu zen. 1990eko hamarkadaren amaieran AEBrekin zuen gatazka leunduz joan zen, eta negoziazio politikoak hasi ziren. 2000tik aurrera, Estatu Batuen diru-laguntzak eskuratzen hasi zen berriz.\nLehen gizakiak.\nArkeologia indusketek erakutsi dute Paleolitoan jada Vietnamen pertsonak bizi zirela. Orain dela 500.000 urteko \"Homo erectus\"en aztarnak ere aurkitu dituzte, Lang Son probintzian eta Nhge An probintzian, Ipar Vietnamen. Pleistozeno Ertainan ere aurkitu dira giza fosilak. Adibide gisa Tham Omen orain dela 250-140.000 urte datatuak izan diren haginak, eta Hang Humen orain dela 140.000tik 80.000ra datatutakoak. \"Homo sapiens\" egotzitako haginak ere aurkitu dira Dong Canen, ziurenik 16.000 urteko adinarekin eta Mai da Dieun Holozeno hasierakoak (8.200 urte) Lang Gao eta Lang Cuomen (6.440 urte)\nArkeologia-aurkikuntzen arabera, Vietnamgo herria Neolitoan moldatu zen Ibai Gorriaren deltan, bertan finkaturik zegoen melanesiar edo indonesiar tankerako biztanleria eta iparretik iritsitako mongoliar jatorriko jendea elkartu ondoren. Brontzea Dong Son deituriko zibilizazioan azaldu zen, K.a. 1000 aldean. K.a. III. mendean, \u00c2u L\u1ea1c erresuma eratu zen, eta K.a. 208an Zhao Tuo txinatar jeneralak Nam Viet erreinua sortu zuen.\nLehen dinastiak.\nBrontze Aroan Dong Son deituriko zibilizazioa azaldu zen, K. a. 1000. urtean. \nBere elementurik bereizgarriena nekropoliak dira (60 cm inguruko zangetan eginiko hilobiak), brontzezko objektuez gain, hilobiek armak eta burdinazko beste tresna batzuk gordetzen dituzte, baita jadezko apaingarriak, harri leunduzko aizkorak eta eskistozko tresnak ere. Horrek esan nahi du Brontze Aroa baino lehenagoko kultura ere egon zela eskualdean.. K. a. III. mendean Au Lac deitutako erreinua eratu zen, eta K. a. 208an Txao To txinatar jeneralak Nam Viet erreinua sortu zuen.\nTxinaren mende.\nK. a. 111n Nam Viet osoa Txinako probintzia bihurtu zen, eta hala iraun zuen mila urte inguru. Hegoaldean, Annamen eta Kotxintxinan, hinduen zibilizazioaren eragin nabarmena zuen Tsampa erreinua sortu zen. Txinak, bere administrazioa ezartzearekin, herrialdea egituratu zuen, bertako gizartea txinatartu zen eta goi-klaseak konfuzianismora bihurtu ziren. Txinaren aurkako matxinadak izan baziren ere (Trung ahizpak, K.o. 39-43;, Ly Bon,541-602) 939. urte arte ez zuen Nam Viet-ek askatasuna lortu.\nDinastia nazionalak.\nX. mendearen erdialdetik aitzina, bertako zenbait familiak gobernatu zuten Dai Viet herrialdea: Dinh (968-980), Le (980\u20131009), Ly dinastia (1010-1225). Ly dinastiarekin estatua garatu zen, eremua hedatu zen Champa lurraldeak hartuta, hiriburua egungo Hanoin kokatu zuten eta khmerren erasoak geldiarazi zituzten. Tran dinastiak (1225-1413) mongolen erasoei aurre egin zien, eta Hue aldea beretu zuen 1306an. 1400ean, Ho Quy Ly aginpideaz jabetu zen, eta Txina, Tran familiari tronua itzultzeko aitzakian, herrialdeaz jabetu zen berriro 1407an. Le Loi txinatarren aurka matxinatu zen 1427an eta, herrialdetik egotzi ondoren, L\u00ea dinastia berria sortu zuen. Le Thanh Tonek (1460-1497) Champa menderatu zuen, eta erdialdeko Mekongeraino iritsi zen. 1527an Mac Dang Dung gudarostearen buruzagiak aginpidea eskuratu zuenetik, egonkortasuna galdu zen herrialdean.\n1592an, Trinh familiak Hanoi hartu zuen, eta l\u00eatarrak berrezarri zituen tronuan benetako aginpidea beren eskuetara iragan zenean. Hegoaldean, ordea, Nguyen familia indartsuak aurre egin zien. Herrialdea zatitu egin zen, eta Tonkin eta Annam erresumen arteko gatazka 1627tik 1802ra luzatu zen. Aldi hartan hasi ziren mendebaldeko herrialdeak bertako arazoetan esku hartzen: portugaldarrek, lehenik, nguyendarrei lagundu zieten; gero, herbeheretarrek eta britainiarrek merkataritzarako guneak ezarri zituzten bertan, eta frantsesak, azkenik, nguyendarren alde aritu ziren.\n1802an, Nguyen Anhen gudarosteak Hanoi hartu zuen, eta erreinua berriro batu zuen bere agintaritzapean. Bi urte geroago, Nguyen Ahn enperadoreak (1802-1820), Gia Long izena harturik, Vietnam deitu zion bere erreinuari eta Hue aukeratu zuen hiriburutzat; errege absolutu gisa gobernatu zuen; administrazioa zentralizatu zuen, eta herri lan handiei ekin zien: errepideak, ubideak, dikeak, portuak, gotorlekuak. Ming Mang (1820-1841) haren ondorengoak Kanbodia protektoratutzat hartu zuen 1834an, eta kristauek lagunduriko Saigongo matxinada zapaldu zuen (1833-1835). Ondoko enperadoreak, Thieu Tri (1841-1847) eta Tu Duc (1847-1883), administratzaile nabarmenak izan ziren, baina Frantziaren presio gero eta handiagoa jasan behar izan zuten.\nFrantsesen konkista (1859-1895).\nBertako kristauen eta mendebaldeko misiolarien jazarpena aitzakia harturik, Napoleon III.ak Vietnam mendean hartzea erabaki zuen. 1859an, frantsesek Saigon hartu zuten. 1862ko itunaren ondorioz, Frantzia Kotxintxinaz jabetu zen, eta 1873an Hanoin sartu ziren. 1883an, Annamen eta Tonkinen Frantziaren mendeko protektoratu ezartzen zuen ituna onartu behar izan zuen enperadoreak. Txina gatazkan sartu zen frantsesen aurka, baina 1885ean Vietnam osoaren gaineko aginpidea aitortu zion Frantziari. 1887an, frantses gobernadore nagusi baten mendean zegoen Indotxinako Batasuna sortu zuten frantsesek, Kotxintxina, Annam, Tonkin, Kanbodia eta Laos barne zirela.\nFrantziak administrazioa erreformatu zuen, letratu tradizionalen ordez, bere aldeko jendea ezarriz, eta hezkuntza-sistema aldatu zuen. 1905etik aurrera, europar hezierako burges-giroetan, kolonialismo-egoera aldatzea helburu zuten zenbait talde sortu ziren. Gero, beste erakunde erradikalago batzuk agertu ziren: Nguyen Thai Hocek 1927an Viet Nam Quoc Dan Dang (\"Vietnamgo Alderdi Nazionala\") eratu zuen Txinako Kuomintangen eredura, eta 1930ean Indotxinako Alderdi Komunista sortu zen, Ho Chi Minh buruzagi nagusi zuela. Bi alderdiok herriaren matxinada prestatu zuten 1930ean baina, arrakastarik ez izanik, ondoko errepresio gogorra jasan behar izan zuten. Iraultzaileen aurka, frantsesek erreformabideak sustatu zituzten: 1932an, Frantzian ikasia zen B\u1ea3o \u0110\u1ea1i enperadoreak bere karguaz jabetu zen, eta Ng\u00f4 \u0110\u00ecnh Di\u1ec7m gaztea izendatu zuen ministro. Administrazioa berritzen saiatu ziren arren, ez zuten emaitza nabarmenik lortu. \nBigarren Mundu Gerran, 1940an zehazki, Japoniak okupatu zuen, baina Frantziaren nagusitasuna errespetatuz. Izan ere, garai hartan Vichyko gobernuaren mende zegoen Vietnam; Japonia bezala, Hitlerren aliatua zen beraz. Gerra amaiera aldera, ordea, Japoniaren eta Frantziaren arteko harremanak gaiztotu egin ziren, Frantzia aliatuen aldera mugitzen zela iruditu baizitzaion Japoniari. Horregatik, Japoniak frantziarrak kanporatzeko ahalegina egin zuen.\nIndotxinako lehenbiziko gerra.\nBigarren Mundu Gerran japoniarrak Frantziar Indotxinan sartu zirenean, Ho Chi Minhek, Indotxinako alderdi komunistaren buruzagiak, Viet Minh alderdia sortu zuen, kanpoko gudarosteei aurre egiteko eta independenzia lortzeko. Gerra bukatu ondoren, Viet minhek hartu zuen aginpidea eta Vietnamgo Errepublika sortu zuen. Frantziak, ordea, ez zuen bere inperio koloniala galdu nahi eta Frantziar Batasuna () eratu zuen, horrela beste izen batez koloniak atxikitzeko. Frantziako gobernuak Indotxinari erresuma independente modura eutsi nahi zion, baina Frantziar Batasunaren barruan. \n1948an, armada frantsesa itzuli zen Indotxinara, Hai Phong hiria bonbardatu ondoren. Viet minhen barruan komunistak, burgesak eta abertzaleak elkartu ziren Frantziaren kontra, fronte bakar eta indartsu batean. Viet minhgo armadak, V\u00f5 Nguy\u00ean Gi\u00e1p jeneralak zuzenduta, Cao Bangeko gudua irabazi zuen 1950ean, baina gero frantsesek kontraeraso batez lurralde osoa menderatu zuten berriro. Azkenean Gi\u00e1p jeneralak frantsesak inguratu zituen Di\u00ean Bi\u00ean Phun, eta 1954an Frantziako gudarostea errenditu egin zen. Genevako bake itunean, Indotxina bi estatutan banaturik gelditu zen: Ipar Vietnam eta Hego Vietnam. Hala ere, Genevako Ituneko erabakiek Vietnamgo batasuna aurreikusten zuten.\nVietnamgo gerra.\nVietnamgo batasuna aurreikusten zuten Genevako Ituneko erabakiak (1954) Vietnamgo Errepublikak ez betetzean abiatu zen gatazka armatua, Indotxinako Bigarren Gerra ere deitu izan dena (1955-1975).\nNgo Dinh Diem-en aldia.\n1955eko urrian, Estatu Batuen laguntza zuela, Ng\u00f4 \u0110\u00ecnh Di\u1ec7mek B\u1ea3o \u0110\u1ea1i enperadorea eraitsi eta errepublika aldarrikatu zuen Hego Vietnamen, Genevako erabakiei uko egiten zien bitartean. Horrenbestez, su-etenaren ondoren hegoaldean ziren Viet Minheko kideek errepresio gogorra jasan zuten, hala demokratek nola liberalek erbesterako bidea hartu behar izan zuten. 1957an, azkeneko oste frantsesek alde egin zuten Indotxinatik, Estatu Batuek laguntza militarrerako ordezkaritza bertan finkatu ondoren. 1960ko urtarrilean lehen gudu irekiak gertatu ziren eta, urte berean, gobernuaren aurkako borroka gidatu behar zuen Hego Vietnamgo Askapenerako Nazio Frontea (FNL) sortu zen, komunistek eta joera ezberdineko beste zenbait alderdi politikok bultzatua.\nEstatu Batuak gerran.\n1960an, Estatu Batuen esku-hartze zuzena hasi zen, eta 1961ean Kennedyren administrazioak aholkulari militarren kopurua handitu zuen. Hala eta guztiz, 1963an Ng\u00f4 \u0110\u00ecnh Di\u1ec7men gudarostea lehen aldiz garaitua izan zen; gobernuak budisten kontrako zapalkuntza bideratu zuen, eta 1963ko maiatzean haietako batzuen jendaurreko suizidioak mundu osoaren jakin-mina erakarri zuen. Estatu Batuek Di\u1ec7m familia bertan behera utzirik, militarrek hartu zuten aginpidea. \nJohnsonen agintaldian (1965-1968), William Westmoreland jenerala Vietnamgo amerikar armadaren buru zela, estatubatuarren esku-hartze zuzena indartu zen: 275.000 soldadu 1966an, 550.000 1968an. Estatu Batuek Vietnamgo Errepublika Demokratikoa bonbardatu zuten, napalma eta landaredia hondatzen duten produktuak erabiliz, aldi berean beren tropek operazio handitan parte hartzen zutela. Vietnamgo Errepublikak, 1965etik Nguy\u00ean Van Thieu eta Nguy\u00ean Cao K\u1ef3 jeneralak agintari nagusiak zirela, 1.500.000 gizonez osaturiko gudarostea eta polizia zituen. Guztiarekin ere, FNL indartsu ageri zen landa-eremuetan, eta 1966an hegoalde osoaren hiru laurdenetan bere administrazioa ezarri zuen. \nFNLren barnean, bi tropa-mota bereizten ziren: herri-milizia, tokian tokiko gerrilla-ekintzak egiten zituena, eta tropa erregularrak, higikortasun handikoak eta etsaiari oste handitan erasotzeko gai zirenak. FNLren esku zeuden lurraldeen aurkako bonbardaketa etengabeek biztanleak bertatik alde egitea eta kontrolaturiko hirietara biltzea zuten helburu, baina ondorio latzak ekarri zituzten: nekazaritza-guneak hondaturik eta abandonaturik geratu ziren, eta hirietara gehiegizko jendetza bildu zen denbora laburrean. Gizartea guztiz desegituratua geratu zen. Vietnamgo Errepublikaren ekonomia guztiz Estatu Batuen mende geratu zen. \n1968ko urtarriletik martxora, FNLk Tet erasoaldia jo zuen: gerrillari-talde handiak erabiliz, 34 probintzia-hiriburuz eta garrantzi txikiagoko beste hainbat hiriz jabetu zen denbora batez. Estatu Batuek, beren estrategiaren porrotaz oharturik, iparraldeko bonbardaketak geldiarazi zituzten 1968ko martxoak 31n. Hanoik bake-negoziazioak hastea proposatu zuen, eta Johnsonen administrazioak elkarrizketak hastea onartu zuen: Parisko bake konferentzia, 1968ko maiatzean hasi zena.\nVietnamdartzea.\n1965etik aurrera, Estatu Batuetan geroz eta jende gehiagok azaltzen zuen gerraren aurkako iritzia, batez ere ikasleen artean. 1968an, Richard Nixon presidente hautatua izan ondoren, Estatu Batuetako agintari berriek vietnamdartzea deitu estrategia berria abiatu zuten: beren tropak gutxitzen hasi ziren arian-arian eta, aldi berean, Saigongo erregimenari erabateko laguntza ekonomikoa zein militarra ematen zioten. FNLk 1969ko ekainean Behin-behineko Gobernu Iraultzailea sortu zuen. 1969ko abuztuan, Washington eta Hanoi isilpeko negoziaketan hasi ziren Parisen, Henry Kissinger eta L\u00ea \u00d0\u1ee9c Th\u1ecd ordezkari nagusiak zirela. \nAldi berean, ordea, Estatu Batuek bere aire-indar guztia erabili zuten oinezko tropen murrizketa orekatzearren eta Ho Chi Minh bidea deitua (iparraldetik hegoalderako laguntza bideratzen zuena) hondatzearren. Xede horretan, CIAk Kanbodian sustaturiko estatu-kolpeak Norodom Sihanouk neutralista eraitsi zuen 1970eko martxoan eta, ondoren, hegoaldeko gudarostea amerikarrekin batera sartu zen herrialde hartan; antzeko ekintza egin zuten Laosen 1971ko martxoan. Ahalegin horiek guztiek ez zuten inolako garaipen garbirik ekarri; aitzitik, etsai guztien batasuna ekarri zuen (Ipar Vietnam, FLN, Pathet Lao, Kanbodiako gerrilla). Borrokatokiak ugaldu ziren, eta herri-armada zenbait lurralde estrategikoz nagusitu zen: Mekong haraneko goi-eskualdeak, Kanbodiako iparraldea, etab. 1971ko ekaina-uztaileko negoziaketan, Estatu Batuek uko egin zioten Hanoik eta Behin-behineko Gobernu Iraultzaileak aurkezturiko bake-planari, Nguy\u00ean Van Thieuren dimisioa eta nazio-akordiorako gobernua eskatzen baitzituzten.\n1972ko ofentsiba orokorra.\n1972ko martxoaren 30ean, FLNren indarrek eta Vietnamgo Errepublika Demokratikoko gudarosteek erasoa jo zuten; Quang Tri probintziaz jabetu ziren, eta Saigondik 100 kilometrora hurbildu. Erantzun gisa, Iparraldeak gerra-hasieratik izandako bonbardaketarik gogorrenak eta hilgarrienak jasan zituen (Hanoi, Hai Phong). Halaber, Estatu Batuek minak jarri zituen iparraldeko portuetan, eta erabateko blokeoa ezarri zuen.\nParisko akordioak.\nZigor horiek gorabehera, FNLri irabazteko ezintasuna gero eta garbiago ageri zen Estatu Batuentzat eta 1973ko urtarrilaren 15ean bonbarbaketak gelditu zituzten. Handik egun gutxira, urtarrilaren 27an, bake-ituna sinatu zuten. Estatu Batuek bi administrazioen existentzia onartzen zuten Hegoaldeko Vietnamen eta, nazio-akordiorako batzordea eratu aurretik, su-etenaren beharra aitortzen zuten. \nGuztiarekin ere, Van Thieuren gudarosteak, Estatu Batuek bultzaturik, ahaleginak egin zituen Behin-behineko Gobernu Iraultzailearen mendeko eskualdeak eskuratzearren; baina, haien kontraerasoak beharturik, 1975eko martxoan Thieuren gudarostea erdialdeko goi-lautadetatik erretiratu zen, Saigonen inguruko defentsa-perimetroa finkatzeko. Hala ere, Behin-behineko Gobernu Iraultzailearen etengabeko garaipenek etsaien desmoralizazioa eragin zuten eta, apirilaren 30ean, haien eta Vietnamgo Errepublika Demokratikoaren gudarosteak Saigonen sartu ziren.\nVietnam batua.\n1976ko uztailean, iparraldeak eta hegoaldeak Vietnamgo Errepublika Sozialista eratu zuten, eta T\u00f4n \u0110\u1ee9c Th\u1eafng izan zen lehenengo presidentea. Nazio askok berehala ezagutu zuten estatu berria. Egin beharreko lana, ordea, handia zen. Oinarri ezberdineko bi sistema ekonomiko adostu beharra zegoen, eta gerraren ondorioei aurre egin behar zitzaien: Saigonen 500.000 pertsona lanik gabe zeuden, eta laborantza lurretara itzuli behar zuten, bonbardaketak deseginik ziren lurraldeetara hain zuzen; amerikarrak erretiratu ondoren, 300.000 prostituta geratu ziren, eta droga gogorren mendekotasunak jotako 20.000 lagun inguru.\nGerra ondoren, milioi inguru pertsonak ihes egin zuen, aurreko erregimenarekin zerikusia zutenen eta erdi-mailako klaseko pertsonen artean. Auzo-herriekiko harremanei dagokienez, 1978ko abenduan, SESBen eta Txinaren arteko etsaigoaren ondorioz, Vietnamgo gudarosteak Kanbodiari eraso zion eta, Txinaren laguntza zuen Khmer Gorrien gobernuaren ordez, beren aldeko gobernua ezarri zuen aginpidean. Ekintza horren ondorioz, 1979ko otsailaren 17an Txinaren erasoa jasan behar izan zuen. 1989ko irailean, Vietnamek bere tropa guztiak atera zituen Kanbodiatik, eta 1990ean itun bat sinatu zuen Txinarekin gatazkari amaia emateko. \n1992an konstituzio berria onartu zen. Lege-nagusi hark aukera ematen zuen hauteskundeetan hautagai independenteak aurkezteko. Hala eta guztiz ere, urte hartako hauteskundeetara aurkeztu ziren hautagaien %\u00a090 Alderdi Komunistako kide ziren. Urte hartan bertan, Estatu Batuetako senatari-batzorde batek Vietnam bisitatu zuen 2.000 gerra-presoei buruz hitz egiteko. Pribatizazio-neurriek eta atzerriko inbertsioen liberalizazioak BPGa %\u00a08,3 igotzea ekarri zuen. Garai hartan, Vietnamgo kanpo-ekonomia bi gairen mende zegoen: arroza eta, maila apalagoan, petrolioa. Arrozaren ekoizpenaren igoerak onurak ekarri zizkion batez ere hegoaldeari eta, aldi berean, nabarmendu egiten zituen Vietnam hegoaldearen eta iparraldearen arteko desberdintasunak. \n1993an, langabezia %\u00a030era iritsi zen, eta kontrabandoa gorantz zihoan. Estatu Batuen boikota urte hartan hasi zen desagertzen, Senatuko batzorde batek azaldu zuenean Vietnamen ez zegoela preso estatubatuar soldadurik. 1994ko otsailean, 19 urte igaro ondoren, Bill Clintonek merkataritza-blokeoaren amaiera iragarri zuen. Alderdi Komunistak gogor egiten zion kontra politikaren eta ekonomiaren liberalizazioari. Vietnam eta Estatu Batuen artean 1995. urteaz geroztik hasi ziren harreman diplomatikoak. Harreman haien ondoren, askok uste zuten Estatu Batuetako enpresa asko berehala joango zirela Vietnamera inbertsioak egitera, baina ez zen horrenbestekoa izan, zain baitzeuden Vietnamgo ekonomia noiz liberalizatzen zen.\n1997an, Asiako diru-krisia iritsi zen herrialdera. Urte hartako bozetan, Tr\u1ea7n \u0110\u1ee9c L\u01b0\u01a1ng hautatu zuten presidente, eta Phan V\u0103n Kh\u1ea3i lehen ministro. 1998an, lehorteak 7.000 kafe-sail hondatu zituen, eta beste 40.000 galtzeko zorian utzi. 1999an, uholdeek kalte latzak eragin zituzten ekonomian. Ustelkeria gero eta gehiago zabaldu zen eta, 1998an, arazo nazionaltzat aitortu zuten agintariek; hiru funtzionario hil zituen gobernuak, ustelkeria egotzita, eta hainbat ministro eta goi-mailako kargu dimisioa ematera behartu zituzten. \n2000n eta 2001ean, hainbat hitzarmen sinatu ziren Vietnamen eta Estatu Batuen artean. 2002an, ehunka pertsona eta erakunde epaitu zituzten bankuetan iruzurra egiteagatik. Uztailean, Tr\u1ea7n \u0110\u1ee9c L\u01b0\u01a1ng berriz aukeratu zuten presidente eta Phan V\u0103n Kh\u1ea3i, berriz, lehen ministro. 2004an, hegazti gripearen pandemia izan zen herrialdean, baina urte hartan bertan indargabetu zuten gaixotasuna. 2005ean, gerra bukatu izanaren 30. urteurrena ospatu zuten. Phan V\u0103n Kh\u1ea3i lehen ministroa aurrenekoz joan zen Estatu Batuetara bisita ofizialean. 2006an, legebiltzarrak ikerketa sakon bat egin zuen hainbat ministeriotako ustelkeria argitzeko, eta, azkenean, lehen ministroak eta goi-mailako beste kargudun batzuek dimisioa eman behar izan zuten. 2007an, Nguy\u1ec5n T\u1ea5n D\u0169ng lehen ministro berriak gobernua eraberritu zuen."}
{"id": "46562", "revid": "402014", "url": "https://eu.wikipedia.org/wiki?curid=46562", "title": "Las Arenas/Areeta", "text": ""}
{"id": "46563", "revid": "402012", "url": "https://eu.wikipedia.org/wiki?curid=46563", "title": "La Casilla/Etxetxu", "text": ""}
{"id": "46564", "revid": "8985303", "url": "https://eu.wikipedia.org/wiki?curid=46564", "title": "Go on home British soldiers", "text": "Go on home British soldiers (\"Zoazte etxera soldadu britainiarrak\" euskaraz) Irlandako abesti matxino bat da, 1969. urtetik Ipar Irlandan dauden Britainia Handiko tropak handik joan daitezen eskatzen duena. \u00c9ire \u00d3g musika taldeak famatua egin zuen."}
{"id": "46567", "revid": "512", "url": "https://eu.wikipedia.org/wiki?curid=46567", "title": "\u00c9ire \u00d3g", "text": "\u00c9ire \u00d3g (euskaraz \"Irlanda Gaztea\") 1990eko hamarkadaren hasieran Glasgowen (Eskozia) sortu zen musika taldea zen. Irlandako musika iraultzailearen azpigeneroko abestiak jotzen ditu. 1990eko hamarkadaren erdialdera arte iraun zuen eta hainbat lekutan jo zuen: Britainia Handian, Estatu Batuetan, Irlandan eta Europan.\nTaldea desegin ondoren, Gary \u00d3g abeslariak bere kabuz jarraitu zuen musika sortzen."}
{"id": "46569", "revid": "105290", "url": "https://eu.wikipedia.org/wiki?curid=46569", "title": "Euskal Herriko demografia XI eta XIX. mendeen artean", "text": "Euskal Herriko demografia XI eta XIX. mendeen artean aldaketa sakonak jasan zituen. XI. mendera arte Euskal Herriko demografiari buruzko datuak oso urriak dira eta horregatik zaila gertatzen da azterketa sakona egitea.\nHiribilduen sorrera.\nXI-XIII. mendeak.\nXI. mendetik XIV.erako tartean hiriak sortzeko prozesuen agiriak idazten hasten dira eta, horregatik batez ere, demografia datu gehiago daude. Bi mende hauetan zehar Done Jakue bideak garrantzia hartu zuen eta Errege nafarrek hiri asko sortu zituzten bidean zehar: Zangoza, Lizarra, Gasteiz, Biasteri, etab. Bertako biztanle-kopurua igo zen eta frankoak hasi ziren etortzen, sortutako hiri berrietan bizitzera.\nGipuzkoako eta Bizkaiko kostan ere hiri berriak sortu ziren: Hondarribia, Getaria, Zarautz, Bilbo, etab. Hala ere, kostako eta Gaztelako hirien arteko komertzioa errazteko beste hiri batzuk sortu ziren Bizkaiko eta Gipuzkoako barneko eskualdeetan: Tolosa, Bergara, Durango, etab.\nIzurrien eta gerren eragina demografian.\nXIV. mendea.\nXIV. mendean zehar biztanleen hazkuntza ahuldu egin zen eta hiri askotan biztanle- kopurua jaisten hasi zen. Jaitsiera honek hainbat eragile izan zituen. Hasteko, Europan gauza bera gertatzen ari zen; beraz, ez zen Euskal Herrian bakarrik gertatutako fenomenoa. Bestetik, izurriak eta gerrek eragin zuzena izan zuten heriotza-kopurua izugarri handitzeko; esate baterako, hiri batzuek urte gutxitan populazioaren % 63 galdu zuten. Kontuan izan behar da gerren eta izurrien ondorioz jakiak oso urriak zirela eta gosez jende asko hiltzen zela.\nXV. mendea.\nXV. mendearen erdialdean Euskal Herriko biztanleen kopurua hazten hasi zen eta hurrengo mendea arte iraun zuen hazkunde-prozesuak. Horrela, Arabak 1530. urtean 50.000 biztanle zituen eta 1600. urtean 70.000. Gainerako herrialdeetan hazkundea izugarria izan zen, nahiz eta kostan hazkundearen erritmoa mantsoagoa izan, barneko eskualdeetan baino. Merkatariak eta eskulangileak zituzten hiriek hazkunde handia izan zuten.\nXVI. mendea.\nXVI. mendean hazkunde-prozesuak aurrera egin arren, Euskal Herriko biztanleak Penintsulakoen %3,6 baino ez ziren eta bertako asko Gaztelara eta honen kolonietara joan ziren. Gainera, hiri batzuetara atzerriko jendea hurbildu zen eta honek mendearen bukaeran arazoak sortu zituen. Hala ere, mende honetan izurria oso gutxitan gertatzeak hazkunde-prozesuari bultzada handia eman zion. Izan ere, 1563. urtean izurriak Tuteran gogor jo eta Iru\u00f1eraino zabaldu bazen ere, ez zen beste hiri batzuetara hedatu.\nDena den, hazkundeak bere muga izan zuen XVI. mendearen bukaeran. Izan ere, izurri bubonikoaren ondorioz, biztanle asko hil ziren. Honekin batera, esan behar da egoera ekonomikoa krisian sartu zela eta honek eragina izan zuela Euskal Herriko demografian. Oro har, biztanle-kopurua murrizten hasi zen, kostan izan ezik.\nKostan, berriz, hazkundea suspertu egin zen, gizakientzat eta animalientzat artoa landatzen hasi zelako, bereziki. Dena den, kostako hirien egoera ez zen ona, etxe asko erortzear zeuden eta administrazioak ez zuen behar zen laguntza eskaintzeko nahikoa bitartekorik. Honi gehitu behar zaio arrantzaleek gero eta arazo gehiago zutela beren lana egiteko. Beraz, bi irtenbide zuten kostako biztanleek; batetik, Lapurdiko kaietara joatea eta, bestetik, nekazari-lanak egitea.\nGarai horretan nekazaritza arloak aukera berriak sortu zituen, jakiak emateaz gain, jendearentzako lana ere eskaintzen baitzuen. Horren ondorioz, jende asko hasi zen nekazaritza-lanetan.\nNekazaritzako lurraldeen eta kostaren arteko aldea.\nXVII. mendea.\nXVII. mendeko demografiaren ezaugarrietako bat biztanleriaren bizi-itxaropena luzatzea izan zen, izurria asko murriztu baitzen. Beste ezaugarri bat azpimarratu behar da, hots, nekazaritzako lurraldeetan eta hirietan jaiotze-tasak desberdinak zirela, lehenengoan hirietan baino haur gehiago jaiotzen baitziren. Horrela, hiri barneko biztanle-kopurua jaisten hasi zen. Halaber, mende honetan izurrite izugarriek biztanleen kontra jo zuten; handienak 1626-32koa eta 1652-55ekoa izan ziren.\nXVIII. mendea.\nXVIII. mendean bi eredu demografiko desberdinek jarraitzen zuten: barneko lurraldeak (Nafarroa eta Araba, bereziki) eta kostakoa (Bizkaia eta Gipuzkoa). Lehenengoei dagokienez, hazkunde-prozesua indartzen hasi zen, nahiz eta Erregimen Zaharreko ezaugarriekin; hau da, heriotza eta jaiotze tasa altuekin.\nBigarren lurraldeei dagokienez, biztanle-dentsitatea handia zen; esate baterako, estatuaren batezbestekoa %20,6koa zen eta Gipuzkoakoa %59,8koa. Heriotza-tasa gainerako euskal lurraldeetakoa baino txikiagoa zen"}
{"id": "46571", "revid": "1712", "url": "https://eu.wikipedia.org/wiki?curid=46571", "title": "Antso Ramiritz", "text": ""}
{"id": "46572", "revid": "56334", "url": "https://eu.wikipedia.org/wiki?curid=46572", "title": "Muhammad I.a Kordobakoa", "text": "Muhammad I.a Kordobakoa \u2014\u2014 (Kordoba, 823 - \"ib.\", 886) Kordobako emirerriko omeiatar leinuko Al Andalusko emir independentea izan zen 852-886 bitartean, Abd ar-Rahman II.aren seme eta oinordekoa. Ushar ezkondu zuen.\nBere agintaritzapean muladi eta mozarabiarren hamaika matxinada separatista eman ziren. Banu Qasitarrak Nafarroako Aritzarren aliatuak ziren Musa ibn Musarekin batera Kordobarekiko matxinatua eta independentzia lortu zuten. Hala ere, 860an Muhammadek Nafarroa inbaditu zuen, zenbait gotorleku okupatuz, tartean \"Falah'san\" izenekoa (Faltzes).\nOrdo\u00f1o I.a Asturiaskoaren laguntzaz Toledo ere matxinatu zen. Guadalaceteko guduan menderatuak izan ziren.\n880an, Omar Ben Hafsun matxinada hasi zuen 928an Abd ar-Rahman III.ak menderatuak izan ziren arte.\nAl-Mundhir bere semeak jarraitu zion karguan."}
{"id": "46573", "revid": "58701", "url": "https://eu.wikipedia.org/wiki?curid=46573", "title": "Apostolu", "text": "Apostoluak Jesus Nazaretekoak Elizaren gidaritzan jarritako hamabi jarraitzaileak dira, kristautasunaren arabera. Izena bera antzinako grezieratik dator (\u1f00\u03c0\u03cc\u03c3\u03c4\u03bf\u03bb\u03bf\u03c2 (\"apostolos\"), euskaraz \"bidalia\" esan nahi du).\nJesusek 12 hauek aukeratu zituen apostolu izateko:\n12 gizon aukeratuta, Israel zaharreko 12 leinuak ordezkatu nahi izan zituela uste da. 12 zenbaki sinbolikoa da Biblian, beste askorekin batera (hiru, zazpi, berrogei...).\nJuda Iskariote ez beste guztiak Galileakoak ziren, Jesus bezala. Apostolu hauek Jesusen ageriko bizitzan parte hartu zuten, eta beraiekin izan zen Azken Afarian. Iskariotek Jesus saldu zuen Ostegun Santuan, eta heriotzara zigortua izan zela jakitean, damuturik, bere buruaz beste egin zuen. Jesusen piztueraren ondoren apostoluek Matias aukeratu zuten saltzailearen ordezko.\nBibliaren ikuspegi fundamentalistak hiru baldintza jartzen ditu apostolu izateko:\nDefinizio honek baditu bere zailtasunak. Izan ere, Juda Iskariotek ez zuen Jesus berpiztua ezagutu, nahiz eta Itun Berrian apostolu izena ematen zaion. Bestalde, Matiasek eta Paulok (azken hau \"jentilen apostolua\" izendatzen da Elizan) ez dakigu Jesusen ageriko bizitza jarraitu zuten edo ez. Itun Berrian beste zenbait kristau ere izendatzen dira apostolu: Bernabe, Timoteo, Silas, Tito, Androniko, Junias... Elizak apostolu izena eman die santu batzuei, besteak beste, Xabierko Frantziskori \"Indietako Apostolu\" izena ezarri zion."}
{"id": "46574", "revid": "512", "url": "https://eu.wikipedia.org/wiki?curid=46574", "title": "Menorca", "text": "Menorca uhartea Balear Uharteen artean iparraldeen dagoena da; eta, azalerari dagokionez (701 km2), bigarren handiena, Mallorcaren atzetik eta Eivissaren aurretik.\nHizkuntzak.\nUhartean katalanaren ekialdeko dialektoa den menorkera hitz egiten dute, gaztelaniarekin batera."}
{"id": "46576", "revid": "15795", "url": "https://eu.wikipedia.org/wiki?curid=46576", "title": "Ibiza", "text": ""}
{"id": "46577", "revid": "512", "url": "https://eu.wikipedia.org/wiki?curid=46577", "title": "Formentera", "text": "Formentera uhartea Balear Uharteetakoen artean hegoaldeen dagoena da. Azalerari dagokionez (83,2 km2) txikiena da populatuen artean, hau da, Cabrera kontuan hartu barik.\nUhartea udalerri bakarrak osatzen du. Herriburua Sant Francesc de Formentera da."}
{"id": "46578", "revid": "105290", "url": "https://eu.wikipedia.org/wiki?curid=46578", "title": "Cabrera", "text": "Cabrera uhartea Balear Uharteetan populatuta ez dagoen uharterik handiena da, eta Cabrerako uhartediko uharterik handiena. Mallorcatik hegoaldera kokatua dago. Espainiako natura-parke nazionala da 1991tik.\nCabrerako natura-parkea.\nEspainiako parke nazionala da, Balear Uharteetako Autonomia Erkidegoko Cabrera uhartedian kokatua. Itsasokoa eta lehorrekoa da, era horretako bakarra. 1991n sortu zen, eta 10.021 hektareako eremua du; haietatik 1.836 lehorrean daude, Cabrerako uhartediko Cabrera, Conills, Plana, Redonda eta Forada uharteetan. Baina itsas faunaren aberastasunak ematen dio garrantzia eremuari.\nNatura-ingurunea.\nKlima eta landaredia mediterraneoak ditu. Aleppo pinuzko basoak baldin baditu ere, basolibondoz eta sastraka xerofiloz osatutako makia da nagusi. Faunari dagokionez, hegaztiak dira ugarienak, eta 150 mota inguru daude sailkaturik: ubarroiak, arrano arrantzalea, Eleonor belatza, belatz handia, belatz gorria, txinboa eta Audouinen antxeta, besteak beste. Bertakoa da, bestalde, sugandila beltza ere, inguru hartako lehorreko animalia ugariena.\nItsasoaren hondoan ura oso gardena da, eta posidoniazko larreak eta koral-harriak ikus daitezke. Faunari dagokionez, izurdeak, zereak, kaxaloteak, dortokak (morea, berdea eta laut dortoka) eta 200etik gora arrain eta oskoldun dago bertan.\nHistoria.\nGorabehera handiak izan ditu gaur egun parkea denak bere historian zehar. Bertako uretan hondoratuta dauden feniziarren, kartagotarren eta erromatarren ontziek erakusten dute oso trafiko bizia izan zuela garai batean, eta, lehorrean, XIV. mendean eraikitako gaztelu batek portu txikiaren sarrera zaintzen du. Piraten atsedenleku eta monasterio txiki baten kokagune, 1808an, Espainiako Independentzia Gerraren garaian, Bail\u00e9ngo guduan preso hartutako 9.000 frantsesen presondegi izan zen. 1973-1987 bitartean Espainiako armadaren tiro-eremua izan zen, eta, azkenik, parke nazional egin zuten 1991n."}
{"id": "46583", "revid": "130326", "url": "https://eu.wikipedia.org/wiki?curid=46583", "title": "Berbere", "text": "Berbereak edo amazigak (amazigeraz, \"amazigh\" hitzak \u00abgizon askea\u00bb esan nahi du; plurala \"imazighen\" da) Afrika iparraldeko etnia bat dira. 62 milioiko gizataldea osatzen dute. Berezko hizkuntza amazigera edo berberera dute.\nBerbereen banaketa.\nBerbereak ondoko estatuetan banaturik daude:\nMigrazio mugimenduen ondoriozko taldeak:\nHistoria.\nBerbereak historiaurretik daude Ipar Afrikan. Lurralde haietako itsasertzean egokitu ziren feniziar eta greziarrak, eta hainbat kolonia sortu zituzten; haien eragina handia izan zen itsasertzeko biztanleen artean (Kartago eta zibilizazio punikoa). Kartago hartu ondoren, Berberiako kostaldean egokitu ziren erromatarrak (egungo Tunisia, Ipar eta Ekialdeko Aljeria, Ipar eta Mendebaleko Maroko) eta berbereek aurre egin bazieten ere (Masinisa Numidia eta Mauritaniako erregearen garaian), ezin izan zituzten egotzi kolonietatik. Kanpotiko mehatxuei aurre egiteko bat egiten jakin arren, berbere nomadak erabat sakabanaturik bizi izan ziren, eta bizi dira herri berbereak.\nErromatarrak heldu zirenean ez zegoen berbere herririk, herrien sorta bat bizi baitzen Afrika ipar-mendebaldean: libiarrak, getuloak, numidiarrak, garamanteak eta mauroak. Erromatarrak, baina, denak talde berean sailkatzen hasi ziren guztiak hizkuntza arrotz berean mintzatzen zirelakoan; izan ere, berbere grezierazko \"barbaroi\" hitzetik bide dator. Gaur arte etnia bezala irauten lagundu dion barreiatze honek ez zion eta ez dio, ordea, batasun politikoaren aldeko borroka neurri berean bultzatu. III-IV. mendeetatik aurrera, zenbait berbere kristau bihurtu eta hizkuntza latinoa onartu zuten. Judu koloniak ere eraiki ziren bertan, egungo judu berbereen antzinakoak. Inperioaren azken urteetan (IV. m.) berbereen altxamenduek indar berezia hartu zuten, baina 426. urtetik aurrera bandaloak nagusitu ziren kostaldean. Ekialdeko Inperio Erromatarraren garaian (531-642), indartu egin ziren berbereak, eta bizantziarrek Bizazena, Tunis eta beste hiri batzuk baizik ez zituzten menderatu. Hasieran aurre egin bazieten ere (Kosayla erresuma berberea, 687-690), berbereek ezin gelditu izan zuten arabiarren erasoa, eta VII. mendearen bukaeran musulmanak ziren nagusi Ipar Afrikako kostaldean. Itsasertzean Islamak hartu zuen kristautasunaren lekua, eta arabierak latinarena. Barnealdeak berbereen esku zirauen, baina arabiarren eragina berehala zabaldu zen: berbereek Islama hartu zuten erlijio (ortodoxia sunnitatik urrunduz, \"jariyi\" heresia onartu zuten gehienek) eta sartaldean (Fez eta Kairuanen, esaterako) hiri arabiar-berbere berriak sortu ziren (aginte arabiarraren mendeko berbereek osatuak). Hasia zen arabiartzea XII. mendeko bigarren inbasio arabiarrak areagotu zuen (Banu Hilal, Banu Sulaim, Banu Maqil): itsasertz osoa arabiartu zen, baita ekialdeko ordokia eta basamortuetako berbereak ere eta mendebaleko mendialdeetan berbereak nagusi geratu ziren gaurko egunera arte.\nPolitikan, berbereak dinastia arabiarren arteko gatazken erdian bizi izan ziren, benetako beregaintasunari ezin eutsiz, zerbait eskainiko zien honako eta harakoaren alde jokatuz. Sartaldeko mendietako eta basamortuetako berbereek eutsi diote hizkuntza eta kulturari: Marokoko biztanleria erdia inguru da berberea, Aljerian gutxiengoa da (Kabilia, Aures) eta Tunisian talde txiki batzuk baizik ez dira geratu; ekialdean (Libia, Egipto) desagertu dira ia. Arabiera da nagusi, eta berberera edo amazigeraren hiztunen eskubideak ez dira errespetatzen."}
{"id": "46584", "revid": "512", "url": "https://eu.wikipedia.org/wiki?curid=46584", "title": "Constantino Salinas", "text": "Constantino Salinas Jaka (Altsasu, Nafarroa, 1886ko abenduaren 12a - Buenos Aires, 1966ko urriaren 14a) nafar sendagile eta politikari sozialista izan zen.\nNafarroako aldundiburua izan zen 1931tik 1934ra arte. Bere aita arabarra zen, eta bere ama gipuzkoarra. Bizkaitar batekin ezkondu zen. Berak esaten zuenez, lau herrialdeak berarengan biltzen ziren.\n1931ko apirilean Altsasuko alkateorde izendatu zuten, baita Aldundiko Batzorde Gestorearen buru ere. 1932ko ekainaren 19an, Hegoaldeko lau herrialdeentzako Estatutua onartzeko Iru\u00f1eko Gaiarre antzokian egin zen Udalen Batzarreko buru izan zen. 1936an, Francoren estatu-kolpea dela eta, Gipuzkoan aterpetu zen. Geroago, Euskadiko Ospitaleen Zuzendari Nagusi izendatu zuten Bilbon. Frantzian erbesteratu zen eta 1941ean Argentinara joan zen, non hil egin baitzen 1966an.\nSendagile gisa, ume utzitakoak ume abandonatuen etxetik Bara\u00f1aingo ospitalera eramatea lortu zuen."}
{"id": "46585", "revid": "14895", "url": "https://eu.wikipedia.org/wiki?curid=46585", "title": "Kanadaren banaketa administratiboa", "text": "Kanada hamar probintzia eta hiru lurraldetan banaturik dago. Probintziek eskumen eta eskubide gehiago dituzte lurraldeek baino. Hamar probintziak hauek dira: Alberta, Columbia Britainiarra, Saskatchewan, Manitoba, Ontario, Quebec, Brunswick Berria, Eduardo Printzearen Uhartea, Ternua eta Labrador eta Eskozia Berria. Hiru lurraldeak hauek dira: Yukon, Nunavut eta Ipar-mendebaldeko Lurraldeak"}
{"id": "46588", "revid": "6327", "url": "https://eu.wikipedia.org/wiki?curid=46588", "title": "Egutegi gregoriotar", "text": ""}
{"id": "46590", "revid": "56334", "url": "https://eu.wikipedia.org/wiki?curid=46590", "title": "Enrike Renteria", "text": "Enrike Renteria Mardaraz (Zornotza, Bizkaia, 1900eko otsailaren 9a - 1982) euskal herritar margolaria zen.\nBizitza eta lana.\nLarrea auzoan jaio zen, Zornotzan. Bere aita Ignazio Renteria, arotza zen, eta ama Placida Mardaraz jostuna, biak zornotzarrak ere. Zortzi neba-arreben artean nagusia zen. Bere aitita Larreako jauntxoen gurdi gidaria zenez, handik ibiltzen zen Enrike umea, jauregiko gelaz gela jolasten eta zaldi gurdiaren atzeko aldean jarrita Larreatik Ategorriraino pasiatzen.\nTxikitatik erakutsi zuen bere gogoa \"beste gauzetarako\" berak esaten zuen moduan. \"Hau eskultorea izango da\" esaten zuen aititak, eta Enrikek \"Nik ez nekien hori zer zan bez\". Baita haserretu ere bere aita ikusterakoan lanean ekin gabe, marrazkiak egiten ziharduela aroztegiko lurrean zegoen zerrakinean, edo bestela, zerua eta inguruko mendiei begira. Eta bere ezaugarria izan da beti eguraldia, bere alaba, Bego\u00f1ak gogoratzen du nola \"\"Bere bizitza osoa egon paisaiari begira, beti eguraldiari begira, euria egingo zuen ala ez, kolore urdin, okre eta grisak ikusteko, edo euria eta hostoak zuhaitzetatik jausten ikusi ahal izateko\".\nBere kabuz ikasitakoa, Kaitanako eskolan bertan hasi zen margozten. Sei urte zituela, bere amamak, umearen zaletasuna ikusirik, Bilbotik ekarri zion bere lehen akuareletako kutxa.\nAutodidakta izan zen eta margolaritza-zaletasuna berez sortu zitzaion, nerabezaroan. Horrela behar zuen Enrike Renteria bezalako bokaziozko margolari batengan. Hala ere, berak esan bezala, \u201cguztiz naturala zen zerbait\u201d bezala hasi zena, denborak aurrera egin ahala, benetako \u201cbizio\u201d bihurtu zen. Beste lan batzuekin batera egiten zuen bokazio bilakatu zen margolaritza. Izan ere, beste lan horiek ez zuten margolaritzarekiko zuen pasioa gutxitu.\nBere bizitza osoan izan zuen jarrera hori, eta ahalegin handia egin zuen margotzen jarraitzeko. Horrela, Renteriak, bere margolari-jardunean, oso adi jarraitu zituen ingurune naturalaren \u00f1abardurak. Horrela, bere margolanetan, ingurune naturalarekin lotutako hainbat motibo jaso zituen, hala nola: distira edo isla bat, euriaren hezetasuna, egunsentiko lainoa edo sartzen ari den eguzkiaren berotasuna. Aire zabalean margotzen zuen, naturaren \u00f1abardura eta dardara bakoitza jasoz."}
{"id": "46594", "revid": "448", "url": "https://eu.wikipedia.org/wiki?curid=46594", "title": "Euskal Herriko ospitaleak", "text": "Euskal Herriko ospitaleak hiru osasun sistemetan daude banatuta: arlo publikoan, Osakidetzan Araba, Gipuzkoa eta Bizkaian; Osasunbidean Nafarroan eta Frantziako Osasun Zerbitzua Ipar Euskal Herrian.\nLurralde osoko zentrorik garrantzitsuenak Gurutzetako Unibertsitate Ospitalea (Barakaldo) eta Donostia Unibertsitate Ospitalea dira. Arlo pribatuan, aldiz, Klinika Unibertsitarioa dugu erreferentziazkoa, Iru\u00f1ean dagoena, baita Euskal Herritik kanpo ere. Azkenik, Ipar Euskal Herrian C\u00f4te Basque Ospitale-Zentroa da erietxerik handiena."}
{"id": "46595", "revid": "843", "url": "https://eu.wikipedia.org/wiki?curid=46595", "title": "Ama plaka", "text": ""}
{"id": "46597", "revid": "1491", "url": "https://eu.wikipedia.org/wiki?curid=46597", "title": "Koldobika Jauregi (eskultorea)", "text": "Koldobika Jauregi (Alkiza, Gipuzkoa, 1959ko urriaren 11 - ) euskal herritar eskultore minimalista da. Zura eta harria lantzen ditu batez ere, eta materialen izaerarekin jokatzen du. Eduardo Txillida bere maisutzat jotzen du.\nEskultorea.\nBerrogeitik gora urte eman ditu harri, egur, metal eta paretak zizelkatzen artearen munduan bere tokia finkatu bitartean. Mota guztietako materialak, ideiak eta teknikak erabili ditu urte horietan guztietan. Hogeita hamar bat erakusketa eta hamar bat beka eta sari dauzka jasota. Besteak beste, Txillidaren Zabalaga beka jaso zuen 1990ean eta Karl Muller mezenas alemaniarrarekin lan egiteko aukera izan zuen D\u00fcsseldorf hirian. Alemanian egindako egonaldi luzeak eragin nabarmena izan du, kritikarien aburuz, Jauregiren lanean, eta Euskal Herrian lehendik ere bazuen sona, nazioarteko mailara zabaltzeko aukera ere eman dio. 2000. urtean, esaterako, Tokioko parke batean 26 eskultura kokatzeko deitu zuten lehiaketan, bera izan zen hautatutako europar eskultore bakarra. Alemanian bertan, 1999. urtean. W\u00fcrth Museoak espainiar arteari eskainitako erakusketa batean Espainiako egungo hamar artista garrantzitsuenen artean aukeratu zuten Jauregi, Txillida, Tapies edota Sauraren ondoan. Azken urteetako erakusketa gehienak Alemanian egin baditu ere, ez du Euskal Herriarekiko harremanik eten, nahiz eta kritiko agertu hemengo giro artistikoarekin eta merkaturik ezarekin. Azken urteotan Euskal Herrian egin dituen erakusketez gain, hainbat herritan ere ipini ditu bere lanak: Idiazabalen, Barakaldon, Lemoan, Donostiako Miramon Parke Teknologikoan eta Donostiako Intxaurrondo auzoan. 2012. urtean Ur Mara Museoa sortu zuen Alkiza herrian.\nDantza filma.\nDantza pelikula egiteko eragile nagusiak Telmo Esnal eta Koldobika Jauregi izan ziren, Juan Antonio Urbeltz koreografoaren laguntzarekin. Jantzien eta atrezzoaren atzean dauden Koldobika Jauregik eta filmaren zuzendari artistikoa den Elena Cajaravillek estetika \"berezi bat sortzen dute\". \"Dantza\" ez da ohiko film bat, istorio bat kontatzen digu euskal dantza tradizionalen bidez.\nAlkizako Ur-Mara museoa.\nKoldobika Jauregi Ur Mara museoaren sortzaileetako bat izan zen. Elena Cajaravillerekin, bere emaztea, bost urtez parte hartu zuten Alemaniako Insel Hombroich Museoan Karl Henrich Muller mezenasek gonbidatuta \u201cArtea eta Natura parean\u201c proiektuan. Esperientzi hartan ikusi eta ikasitakoarekin sortu zuten Ur Mara museoa geroago. Aipagarriak dira museoko atal hauek:[3][4][5]\nMuseoaren erakusketa iraunkorra.\nNeurri handiko 30 eskulturek osatzen dute, Markina eta Lasturko euskal marmolez eginak.\nBasoa.\nMuseoko gela nagusiak bertako basoko txokoak eurak dira: pagoak, haritzak, gaztaina, urki eta etnografi-arrastoak, karobi zahar bat garai bateko harrobi baten ondoan, gaur egun auditorio bat bihurtua.[6]\nThoreau espazioa.\n1992an sortu zuten museoko gune berezi hau Henry David Thoureau-ren omenez (Concord, Massachusetts, 1817- 1862). Naturgile eta filosofoa zen bera, \u201dWalden \u201cizeneko liburua idatzi zuen hiru urtez naturan bizi ondoren \u201c\"Desobedientzi zibilaren manifestua\u201d\" ere idatzi zuen. Gaur egun gune hau \"\u201cHitzaren babesa\u201c\" pentsamendu librearekin eta poesiarekin lotuta dago."}
{"id": "46600", "revid": "42539", "url": "https://eu.wikipedia.org/wiki?curid=46600", "title": "Liga Komunista Iraultzailea (argipena)", "text": "Liga Komunista Iraultzailea hauetako bat izan daiteke:"}
{"id": "46601", "revid": "1136", "url": "https://eu.wikipedia.org/wiki?curid=46601", "title": "Enrike Renteria Mardaraz", "text": ""}
{"id": "46602", "revid": "336", "url": "https://eu.wikipedia.org/wiki?curid=46602", "title": "Liga Komunista Iraultzailea (Frantzia)", "text": "Liga Komunista Iraultzailea (izen ofiziala, , \"LCR\") ezker muturreko Frantziako alderdi politikoa zen, 2009an desegin eta Alderdi Berri Antikapitalistan sartu zen arte. IV. Internazionalaren Frantziako sekzioa da.\nBere eledunak Olivier Besancenot, Alain Krivine eta Roseline Vachetta ziren. Logo moduan \"LCR 100% \u00e1 gauche\" erabiltzen zuen, hots, %100ean ezkerrean."}
{"id": "46603", "revid": "880", "url": "https://eu.wikipedia.org/wiki?curid=46603", "title": "Ligue Communiste R\u00e9volutionnaire", "text": ""}
{"id": "46604", "revid": "880", "url": "https://eu.wikipedia.org/wiki?curid=46604", "title": "LCR", "text": ""}
{"id": "46605", "revid": "2241", "url": "https://eu.wikipedia.org/wiki?curid=46605", "title": "Txingudi (argipena)", "text": "Txingudi izenak hainbat adiera ditu:\nAdiera eratorriak.\nHainbat dira \"Txingudi\" toponimo horretatik izena hartu duten askotariko erakundeak:"}
{"id": "46606", "revid": "119347", "url": "https://eu.wikipedia.org/wiki?curid=46606", "title": "Bermeoko Ospitalea", "text": "Bermeoko Ospitalea Bizkaiko erietxe psikiatriko publikoa da, Osakidetzako zerbitzuen artean dagoena.\nTalako bidean dago kokatuta.\nBermeoko osasun zentroa ere ospitaleko beheko hegalean dago kokatuta 2009. urteko martxoaren 2-tik aurrera.\nHistoria.\n1900eko urriaren 10ean zabaldu zuten Bermeon."}
{"id": "46607", "revid": "119347", "url": "https://eu.wikipedia.org/wiki?curid=46607", "title": "Zaldibarko Ospitalea", "text": "Zaldibarko Ospitalea Bizkaiko erietxe psikiatriko publikoa da, Osakidetzako zerbitzuen artean dagoena.\nHistoria.\n1923ko uztailaren 23an zabaldu zuten Zaldibarren."}
{"id": "46608", "revid": "105290", "url": "https://eu.wikipedia.org/wiki?curid=46608", "title": "Ettercap", "text": "Ettercap switch-ekin eratutako sare lokaletan doan informazio miatzeko edo erregistratzeko ordenagailu programa da. Helbide pasibo zein aktiboak onartzen ditu, SSH-rekin eta HTTPS-rekin zifratutakoak ere.\nEzarritako konexio batean datu injekzioa ahalbidetzen du eta berehalako iragazpena ere. Man-in-the-middle erasoa (Spoofing).\nSniffing mota asko sartzen dira programa ahaltsu honetan."}
{"id": "46609", "revid": "6950", "url": "https://eu.wikipedia.org/wiki?curid=46609", "title": "Programa (argipena)", "text": "Programa hitzak esanahi desberdinak ditu:"}
{"id": "46611", "revid": "119347", "url": "https://eu.wikipedia.org/wiki?curid=46611", "title": "Zamudioko Ospitalea", "text": "Zamudioko Ospitalea Bizkaiko erietxe psikiatriko publikoa da, Osakidetzako zerbitzuen artean dagoena.\nHistoria.\n1969ko urrian zabaldu zuten Zamudion, \"Instituto Neuropsiqui\u00e1trico Nicol\u00e1s de Ach\u00facarro\" izenarekin."}
{"id": "46612", "revid": "512", "url": "https://eu.wikipedia.org/wiki?curid=46612", "title": "Sinadura digital", "text": "Sinadura digitala mezu telematikoen igorpenean eta dokumentu elektronikoen kudeaketan igorlearen \"nortasuna\" bermatzen duen kriptografia prozedura da. Sinadura motaren arabera, dokumentuaren \"osotasuna\" ere bermatzen da.\nSarrera.\nSinadura digitala, dokumentu batekin datorren karaktere bloke bat da, bere funtzioak honako hauek direlarik:\nLaburtuz, sinadura digitalaren helburua, bere aurretikoa den ohiko eskuzko sinadura, berdindu eta gainditzea da.\nLegea.\nSinadura elektronikoaren legea, herrialde bakoitzean desberdina izan daitekeen arren, hiru motak zeha daitezke:"}
{"id": "46613", "revid": "512", "url": "https://eu.wikipedia.org/wiki?curid=46613", "title": "Lope III.a Diaz Harokoa", "text": "Lope III.a Diaz Harokoa (? - Alfaro, 1288ko ekainaren 8a) Bizkaiko zortzigarren jauna izan zen (1254-1288).\nBiografia.\nAita Diego III.a Lopez Harokoa Bizkaiko jauna eta ama Gilen II.a Biarnokoaren alaba Konstantze izan zituen. Aita bere erreumatismo baretzeko ur irakinean sartu eta kiskalita hil zitzaionean adin-gutxikoa zen. Harokoek Alfontso X.a Jakintsua Gaztelako erregearekin izandako tirabirak zirela, gaztelarra arnegatu eta Nafarroako Erresumaren alde egin zuten. Horrexegatik 1255ean tutoreek Lope Lizarrara eramana izan zen bertan hezia izateko.\nGaztelako erregea bere senidearekin adiskidetu, hau da, aitak Haro hiriburuan zituen eskubideak berretsi, eta Alfontso X.a Jakintsuaren lehen semea zen Fernando Cerdakoak zaldun izendatu zuen.\n1275ean Fernando Cerdakoa hil eta Alfontso bere semea eta Antso bere anaiak premua lortzeko borrokatzeari ekin zioten. Lopek Alfontso X.a Jakintsuaren laguntza zuen Antsoren alde egin zuen baina 1282an erregeak ilobaren alde egin eta Loperi berriro Haro kendu eta Jakue infanteari eman zion. Honek 1283an hil zenez ez zuen inoiz karguaz jabetu.\n1284ko apirilaren 4an Alfontso hil zenean, Antso Gaztelako errege izendatu zuten. Honek Maria Molinakoa emakumea zuenez, Lope Diazen Joana emaztearen arreba zena, erregearen koinatu bihurtu zen. Posizio hartan botere handia lortu zuen: Erregearen Maiordomo, Kantziler, Alferez Nagusia tituluak ez ezik Haroko jaurerria eta Burgos eta Bizkaiko Golkoaren artean zegoen eskualdearen gobernadorea ere izan zen. 1287an Astorgako gotzainekin batera erregeordea izan zen.\nLoperen jarrerak handikien artean inbidiak eta kexak sortu zituen, baita arazoak erregeari ere. Leongo eta Gaztelako nobleak Lope III.aren aurka altxatu eta Antso IV.a errege berria haren aurka jartzea lortu zuten. 1288ko ekainaren 8an Alfaron zegoela, erregeak Camerosko hamaikagarren jauna eta bere osaba zen Alfontso Lopez Harokoa eta Lope deitu zituen. Erregeak biei kendutako gotorlekuak eskatu zituen. Honek liskarra sortu eta erregeak Harokoa atxilotzea agindu zuen.\nEzkontza eta seme-alabak.\nAlfontso Molinako jaunaren Joana Alfontso alabarekin ezkondu zuen. Bi seme-alabak izan zituzten:"}
{"id": "46614", "revid": "512", "url": "https://eu.wikipedia.org/wiki?curid=46614", "title": "Diego Lopitz IV.a Harokoa", "text": "Diego Lopitz IV.a Harokoa \u2014\u2014 (?-1289) Bizkaiko bederatzigarren jauna izan zen (1288 - 1289)\nBizitza.\nAita Lope III.a Diaz Bizkaiko jauna eta ama Molinako jaunaren alaba Joana Alfontso Molinakoa izan zituen. 1288ko ekainaren 8an aita Alfaroko gertaeraren ondorioz eraila izan zenez, Haroko leinuaren buruzagi bihurtu zen eta Gaztelako Erresuma izan zuen etsaia. Diego Lopitzek Nafarroa eta Aragoiko Erresumekin bat egin zuen Antso IV.a Gaztelakoa borrokatu eta Gaztelako tronuan Alfontso Cerdakoa kokatzeko. Antsok Harokoen zenbait hiribildu konkistatu, tartean Bastida, Urdu\u00f1a eta Balmaseda, eta Bizkaiko Jaurerriak gudarako prestatu zen. Hala ere, Antso IV.a Gaztelakoak Bizkaia okupatu zuen.\nDiego Lopitz ez zen ezkondu eta, auziak piztu arren, hiltzerakoan Bizkaiko jaurerria Maria arrebari utzi zion."}
{"id": "46615", "revid": "7476", "url": "https://eu.wikipedia.org/wiki?curid=46615", "title": "Maria Diaz Harokoa", "text": "Maria Diaz Harokoa, \"Ona\" ezizena izan zuena, (c. 1270-) hiru aldiz Bizkaiko hamargarren andrea izan zen.\nBiografia.\nGazteria eta lehenengo agintaldia.\nAita Lope III.a Diaz Bizkaiko jauna eta ama Molinako jaunaren alaba Joana Alfontso Molinakoa izan zituen. 1287ko urtarrilaren 10ean Joanes Alfontso Gaztelakoa infantea ezkondu zuen.\nHurrengo urtean, 1288ko ekainaren 8an aita Alfaroko gertaeraren ondorioz eraila izan zenez, anaia Haroko leinuaren buruzagi bihurtu zen eta Gaztelako Erresuma izan zuen etsaia. Gertaeraren ondorioz, Mariaren senarra atxilotu zuten. Diego Lopitzek Nafarroa eta Aragoiko Erresumekin bat egin zuen Antso IV.a Gaztelakoa borrokatu eta Gaztelako tronuan Alfontso Cerdakoa kokatzeko. Antsok Harokoen zenbait hiribildu konkistatu, tartean Bastida, Urdu\u00f1a eta Balmaseda, eta Bizkaiko Jaurerriak gudarako prestatu zen. Hala ere, Antso IV.a Gaztelakoak Bizkaia okupatu zuen.\nDiego Lopitz IV.a Harokoa ez zen ezkondu eta, auziak piztu arren, 1289an hiltzerakoan Bizkaiko jaurerria orduan 19 urte zituen arrebari utzi zion. Mariak 1295era arte mantendu zuen jaurerria.\nJaurerriaren usurpazioa.\n1295eko apirilaren 25ean Antso IV.a hil eta bederatzi urte besterik ez zituen Fernando infantea bere oinordeko bilakatu zen. Maria Molinakoa alarguna erregeorde izendatu zuten eta Gortean botere-borroka hasi zuten. Egoera aprobetxatuz, Diego Lopitz V.a Harokoa bere osabak, Jakue II.a Aragoikoa erregearen babesarekin, Bizkaia okupatu zuen jaurerria usurpatuz. Diego Lopitzek ez zuen aurkaritzarik izan, batez ere, Alfaroko gertaeraren ondorioz Joanes Alfontso Gaztelakoa oraindik kartzelan zegoelako. Ekintza honen ondorioz, Diego Lopitzek \"arrotza\" ezizena hartu zuen.\nGaztelar infantea aske geratu zenean, emaztearen eskubideak aldarrikatu eta jaurerria itzultzea eskatu zuen. Ez zuen lortu eta gustura ez zeuden beste nobleekin batera Maria Molinakoa erregeordea borrokatu zuen. Diego Lopitz V.ak erregeordea babestu zuen.\nAitasantutzaren bitartekaritzari esker, Antso IV.a eta Fernando IV.aren arteko ondorengotza legeztatu zuten eta, ondoren, 1307ko martxoan Bizkaiko Batzar Nagusien aurrean Diego Lopitz V.ak Maria onartu zuen oinordeko. 1309an Diego Lopitz Algecirasko setioan hil zenean, Mariak jaurerria berreskuratu zuen.\nBigarren agintaldia.\nAgintaldiaren hasieran, Diego Lopitz V.aren semea eta bere lehengusua zen Lope Diaz Harokoak jaurerria aldarrikatu zuen beretzat. Aitak egindako uko egitea salatu eta Fernando IV.aren babesa zuenez, bere aldarrikapena nola edo hala betetzen saiatu zen baina Mariaren izeko zen Maria Molinakoaren laguntzari esker ezin izan zuen ezer lortu. Beraz, Maria Diaz Harokoa Bizkaiko jaurerriaren jabe zalantzagabea izan zen.\n1311. urtean, Fernando IV.a Gaztelako erregeak balio gabe utzi nahi izan zuen Mariaren titulua eta Lope Diaz, Diego Lopitz V.a Harokoaren semea izendatu zuen Bizkaiko jaun. Neurri horrek ez zuen bere helburua lortu eta Maria I.ak jarraitu zuen gobernuan.\n1312an Fernando IV.a erregea hil zenean, Mariaren senarra erregearen tutore eta Erresumako erregeorde bihurtu zen. Errekonkistari ekin eta Petri infantearekin batera Granada hartzea saiatu ziren. Hala eta guztiz ere, hiritik 15 kilometrotara, Pinos Puente aldean, menderatuak izan ziren eta 1319ko uztailaren 26an egindako segada batean infante biak hil ziren. Maria 49 urte zituen eta alarguna zen.\nAgintaldi honetan Mariak Bilboko hiri-gutuna berretsi (1310) eta Portugalete (1322), Lekeitio (1325) eta Ondarroa (1327) hiribilduak eratu zituen. Agintaldian, Bizkaiko eskubideak defendatu zituen gaztelar agintariak senide hurbilak izan arren. Horri esker, \"Ona\" ezizena eman zioten.\n1322an, Valencia de Camposen, domingotar moja-etxe bat sortu zuen eta abitua jantzi zuen Joan Ya\u00f1ez bere semea oinordeko utziz.\nHirugarren agintaldia.\nSemeak ez zuen luzaroan iraun agintaldian. Bere eragina zabaltzea saiatu eta 1326ko urriaren 31n Alfontso XI.a Gaztelakoak hala aginduta Toron erail zuten. Gaztelar erregeak Mariaren eskubideak erosteko eskaintza egin zuen baina Mariak saltzeari uko eta Jaurerrira itzuli zen. 1334an berriro ukatu baina Maria Diaz Harokoa bere ilobaren alde. Maria gazteak Joanes III.a Nu\u00f1ez Larakoa ezkondu zuen.\nMaria, jada hirurogeita hamar urtetik gorakoa zelarik, 1342ko urriaren 3an, asteazkena, egunsentian hil zen.\nKalea.\nBilbon, Maria Diaz Harokoa izeneko kalea dago, Bizkaiko hamargarren andrearen omenez. \nEzkontza eta seme-alabak.\nMaria Gaztelako errege Alfontso X.aren semea zenarekin, Joanes infantearekin, ezkondu zen 1287an. Seme-alaba hauek izan zituzten:"}
{"id": "46616", "revid": "688", "url": "https://eu.wikipedia.org/wiki?curid=46616", "title": "Diego Lopitz V.a Harokoa", "text": "Diego Lopitz V.a Harokoa \u2014\u2014 (- \u20201310) Bizkaiko hamargarren jauna izan zen (1295-1310).\nFernando IV.a Gaztelakoaren maiordomo nagusia eta errege-alferez izan zen. Bilbo babestu zuen: arrantza-herrixka txikiari hiri-gutuna eman zion eta baita portu aske bilakatu ere. Horrela, Bilbo erregearen zergetatik aske geratu zen eta Bizkaiko jaunari zuzen loturik.\nGaur egun haren omenez Bilbon On Diego Lopitz Harokoaren monumentua eta On Diego Lopez Haroko kale nagusia daude.\nBizitza.\nAita Diego Lopitz III.a Harokoa Bizkaiko jauna eta ama Gilen II.a Biarnokoaren alaba Konstantzia izan zituen. Anaia nagusia, berriz, Lope III.a Diaz Harokoa zuen eta arreba. Teresa Harokoa, Joanes I.a Nu\u00f1ez Larako jauna ezkondu zuena. Aitaren aldetik, Alfontso IX.a Leongoaren birbiloba izan zen.\nLehenengo urteak.\nHaren jaiotza data ezezaguna da, baina litekeena da 1250. urte inguru izatea. 1254an, aita bere erreumatismo baretzeko, ur irakinetan sartu eta kiskalita hil zitzaionean, adin-gutxikoa zen. Harokoek Alfontso X.a Jakintsua Gaztelako erregearekin izandako tirabirak zirela, gaztelarra arnegatu eta Nafarroako Erresumaren alde egin zuten. Horrexegatik 1255ean tutoreek Lope Diaz anaia Lizarrara eramana izan zen, bertan hezia izateko.\nGaztelako erregea bere senidearekin adiskidetu, hau da, aitak Haro hiriburuan zituzten eskubideak berretsi zuen.\nHarrezkero Gaztelako gudarosteko kide izan zen gero. Hain harreman onak izan zituen, ezen 1282an Alfontso X.aren alaba Violante Gaztelakoa infantarekin ezkondu baitzen.\n1288ko ekainaren 8an, Alfaroko gertaeraren ondorioz, Lope Diaz Harokoa Bizkaiko zortzigarren jaun eta anaiaren hilketaren berri jakin zuenean, Diego Lopitz Aragoiko erregearen alde jarri zen, Gaztelako koroaren aurka. Diego Lopitz IV.a Harokoa bere iloba harotarren buruzagi berri bilakatu zen Diego Lopitz IV.ak Nafarroa eta Aragoiko Erresumekin bat egin zuen Antso IV.a Gaztelakoa borrokatu eta Gaztelako tronuan Alfontso Cerdakoa kokatzeko. Antsok harotarren zenbait hiribildu konkistatu, tartean Bastida, Urdu\u00f1a eta Balmaseda, eta Bizkaiko Jaurerriak gudarako prestatu zen. Hala ere, Antso IV.a Gaztelakoak Bizkaia okupatu zuen. 1289an Diego Lopitz IV.a oinordekorik gabe hil zenean, Maria arrebak Jaurerria jarauntsi zuen.\n1291n Jakue II.a Aragoikoa tronura igo zenean, bi erresumen arteko bakea hitzartu zuten Monteagudoko itunean. Diego Lopitz V.a Bizkaira itzuli eta Gaztelako erregearen esku zegoen jaurerriaren aldeko lanetan hasi zen.\n1295eko apirilaren 25ean Antso IV.a hil zen, eta Fernando IV.a Gaztela eta Leongoaren inguruan sortu ziren gatazkak. Maria Molinakoa alarguna erregeorde izendatu zuten eta Gortean botere-borroka hasi zuten. Egoera aprobetxatuz, Diego Lopitz V.ak, Jakue II.a Aragoikoa erregearen babesa zuena, Bizkaiko okupatu zuen jaurerria usurpatuz. Horrela Maria Diaz Harokoa iloba kanporatu zuen. Emakume hura zen Bizkaiko andrea (haren senar Bizkaiko jauna Alfaroko katastrofearengatik espetxeratuta baitzegoen).\n1295eko udan Batzar Nagusiek Bizkaiko jaun izendatu zuten. Joanes Alfontso Gaztelakoak era pribatuan errege berria ere onartu zuenez, bere ondasunak berreskuratu zituen.\n1300. urteko ekainaren 15ean Bilbo hiribildua sortu zuen, eta urte berean izenpetu zuen Aragoiko Erresumarekiko beste hitzarmen bat, Maria Lopitz Harokoarekin ezkondurik zegoen Joan Gaztelako printzeak beretzat hartu nahi baitzuen Bizkaiko jaurerria. 1300. urte amaieran berriro adiskidetu ziren Diego Lopitz V.a eta Gaztelako erregea, baina Joan printzearen asmoak ez ziren horretan ahitu. Zazpi urtez luzatu zen gatazka eta Diego hil ondoren jaurerria Maria Diaz Haroko andrearen esku geldituko zela bermatzen zuen dokumentu batez amaitu zen (1307).\n1300eko Valladolideko Gorteetan Joanes Alfontsok tronuari uko egin zion, nahiz eta 1296an Leongo errege izendatu zuten, eta Fernando IV.ari eta bere oinordekoei zin egin zien ekainaren 26an. Horrela, Bizkaiko jaurerriari ere uko egin zion eta Diego Lopitz V.ak jabetza lortu zuen. Joanes Alfontsok trukean Mansilla, Paredes de Nava, Medina de Rioseco, Castronu\u00f1o eta Cabreros lortu zituen. Handik gutxira, Maria Molinakoak eta Joanes Alfontsok, Diego Lopitzekin batera, Almaz\u00e1n setiatu zuten baina Henrikeren oposizioagatik ezin hartu.\nXIV. mendeko lehen hamarkada.\n1301eko azaroan, gaztelar gortea Burgosen zegoela, Bonifazio VIII.aren bulda argitaratu zuten, Maria Molinakoa eta Antso IV.aren ezkontza legeztatu zuena. Horrela Fernando IV.a legezkoaz gain, adin nagusi ere bilakatu zen.\nHenrike infanteak, Joanes II.a Nu\u00f1ezekin batera, azpijokoak egin zituen Fernando IV.a eta bere ama haserretzeko. Bere tutoretzaren truke, Atienza eta San Esteban de Gormaz eskatu zuen. Erregeak Henrike matxinatu ez zezan, eman zizkion.\n1302an bi alde zeuden Gortean: alde batetik, Henrike infantea, Maria Molinakoa eta Diego Lopitz eta bestetik Joanes Alfontso eta Joanes II.a Nu\u00f1ez. 1302ko amaieran, handikiak baretzeko lanak egin zituen erreginak, erregeak beste aldeko kideekin Leonen zegoelarik.\n1303ko maiatzean Badajozen erregea Dionisio I.a Portugalgoarekin bildu zen. Henrike infantea eta Diego Lopitz ez ziren hara joan eta arerioek erregea Diego Lopitzen aurka jarri zuten. Bitartean, Roan, Henrike eta Diego Don Juan Manuelekin bildu ziren. Handikiek aragoiarren laguntza behar zuten Alfontso de la Cerda Leongo errege eta Petri Gaztelakoa gaztelar errege bilakatzeko. Maria Molinakoak ez zuen plana onartu. Azpijoko hauetan zeudela, abuztuaren 8an Henrike infantea hil zen.\n1303ko azaroan erregea Valladoliden zegoela, Diego Lopitzek ilobarekin zuen auzia konpontzea eskatu zion. Erregeak bere amaren laguntza eskatu zion. Hurrengo urteko urtarrilean, erregea Carri\u00f3n de los Condesen zegoen bitartean, Joanes Alfontsok bere emaztearen eskubideak aldarrikatu zituen. Hasieran erregeak Paredes de Nava eta Villal\u00f3n de Campos eskaini zion arren, Joanes Alfontsok proposamena ukatu zuen. Erregeak beste proposamena egin zuen: Diego Lopitzek Tordehumos, \u00cdscar, Santa Olalla, eta Cu\u00e9llarren, Kordoban, Murtzian, Valdetorion eta Valdecornejan zituen eremuak Bizkaiko jaurerria, Urdu\u00f1a, Balmaseda, Enkarterri eta Durangoren truke ematea. Joanes Alfontsok proposamen onartu baina Diego Lopitzek ez eta matxinatzeko mehatxua egin zuen.\n1304ko apirilean, erregeak Diego Lopitzen eta Joan Alfontso Harokoa Camerosko jaunaren ondasunak konfiskatu zituen. Hala ere, biak ez ziren matxinatu.\n1305eko urtarrilean, Guadalajaran zeudela, Joanes Alfontsok bere eskakizuna errepikatu arren, erregeak ez zion Bizkaiko Jaurerria eman.\nUrte hartan, Medina del Campoko Gorteetara deitu zuten Diego Lopitz. Zenbait aldiz deitu arren ez zen agertu eta Joanes Nu\u00f1ezek demanda bat aurkeztu zuen Bizkaiko jaurerria itzul zedin. Baina, Joanesek bere frogak aurkezten ari zirela, hara agertu zen Diego Lopitz hirurehun zaldunekin batera. Ez zuten akordio bat lortu eta Diego Lopitzek Gorteak amaitu baino lehen itzuli zen jaurerrira.\n1305eko udan, gortea Burgosen zegoelarik, erregea beste proposamena bat egin zion Maria II.a Diaz Harokoari: jaurerriaren ordez Donostia, Agurain, Hondarribia eta Gipuzkoa. Mariak, Joanes Nu\u00f1ez senarrak hala aholkua, ezetz esan zuen. Handik gutxira, Joanes Alfontsok eta Diego Lopitz bi urteko su-eten adostu zuten.\n1306ko urtarrilean, Lope Diaz Harokoa bere semea aitari erregearen eskakizuna onartzea eskatu zion. Horri esker, semea maiordomo nagusia bilakatu zen. Erregeak Diego Lopitzekin elkarrizketa izan zuen baina harotarra Joanes Nu\u00f1ezekin agertu zenez, erregea haserretu eta Joanes Nu\u00f1ez erregea agurtu gabe alde egin zuen. Apirilean, Joanes Alfontsok erregeak Joanes Nu\u00f1ezi gerra deklaratzea lortu zuen. Erregeak Aranda de Duero setiatu zuen eta Joanes Nu\u00f1ezek basailutza hautsi eta ihes egin zuen. Joanesek Diego Lopitz lortu zuen aliatu. Osteek ez zuten gerra nahi eta bake-elkarrizketak egin behar izan zituzten. Maria Molinakoaren bitartekaritzari esker, Pancorboko gazteluan bere ondasunen truke erregeari gotorlekuak eta bahituak eman zizkioten.\nFernando IV.ak beste proposamena egin zuen Diego Lopitzi. Bere bizitzan zehar jaurerria mantentzea baina hiltzerakoan Maria Diaz Harokoari eman, Urdu\u00f1a eta Balmaseda izan ezik. Diegok ez zuen proposatutakoa onartu 1300. urtean Maria Diazek egindako abdikazio-zina gogoratuz. Diego Lopitzek aitasantutzari apelazioa aurkeztu eta Klemente V.ak zina legeztatu zuen. 1307ko otsailean erregeak proposamena hobetu eta gainera Miranda Ebro eta Villalba de Losa gehitu zizkion. Diegok ezetza mantendu zuen. Baina, urte hartako Valladolideko gorteetan, Maria Molinakoaren bitartekaritzari esker, alde biek akordioa berretsi zuten.\nJoanes Nu\u00f1ez Larako jauna gutxietsia izan zela argudiatuz, Gorteak utzi eta Diego Lopitzek maiordomo nagusi bilakatu zen. Erregea tinko aritu eta Larako jauna erbesteratzeko agindua eman zion. Laratarra matxinatu eta 1307ko urrian Tordehumosen Larako jauna setiatu zuen. Azkenean, 1308ko hasieran bakeak egin zituzten.\n1309an Madrilen egindako gorteetan erregeak Granadako Erresuma erasotzea proposatu zuen eta Gorteek bat egin zuten. Kanpainan, gaztelar noble guztiek, Salamanca, Segovia, Sevilla eta beste hirietako miliziek, seiehun portugaldar zaldunek eta hamar aragoiar galerek parte hartu zuten. Klemente V.ak \"Prioribus, decanis\" bulda eman zion apirilaren 29an Fernando IV.a gudarako elizaren hamarrena izan zezan. Nobleek Granadako ibarra arpilatzea proposatu arren, erregeak Algeciras setiatzea erabaki zuen.\n1309ko irailaren 12an Gibraltar hartu zuten baina erregeak soldata ordaintzen ez zuenez, urrian Joanes Alfontsok, Don Juan Manuel eta beste batzuk kanpamendua utzi zuten. Egoera latza izan zen eta 1309ko amaieran Diego Lopitz hezueriak jota zegoen eta hurrengo urteko urtarrilean hil zen. Hilotza Burgosera eraman eta hiri hartako San Frantziskoren monasterioan lurperatu zuten. 1307ko hitzarmena bete zuten eta iloba berriro Bizkaiko andre bilakatu zen.\nSeme-alabak.\nDiego Lopitz V.ak 1282an Violante Gaztelakoa ezkondu eta hurrengo seme-alabak izan zituen:"}
{"id": "46617", "revid": "688", "url": "https://eu.wikipedia.org/wiki?curid=46617", "title": "Joan Harokoa", "text": "Joan Harokoa edo Joan Gaztela eta Harokoa (c. 1293 - Toro, 1326ko abenduaren 2a) Bizkaiko jauna izan zen (1322-1326). Ezizena \"begibakarra\" zuen.\nBiografia.\nAita Alfontso X.a Gaztelakoaren semea zen Joanes Alfontso Gaztelakoa, Valencia de Camposko jauna, eta ama Maria Diaz Harokoa Bizkaiko andrea zituen.\nGaztelako gortean Alfontso XI.a Gaztelakoaren tutorea izan zen. Bermeoko herriaren gobernari izan zen 1313. urtetik aurrera. 1319an Cu\u00e9llarreko jaun bilakatu zen. 1322an amak Valencia de Camposen, domingotar moja-etxe bat sortu zuen eta abitua jantzi zuen bere semea oinordeko utziz. 1325ean alargundu eta 1326an Aragoiko erregearen ilobarekin ezkontza negoziatu zuen. Alfontso XI.a Gaztelakoak ez zuen onez hartu erabaki hori eta urte bereko abenduaren 2an Joan hilarazi zuen Toron. Joan \"Begibakarra\" lau urtez baino ez zen izango Bizkaiko Jauna.\nEzkontza eta haurrak.\nJoanek Portugalgo infantea zen Alfontsoren alaba zen Elisabet ezkondu zuen. Elisabet 1325era arte bizi zen. Bikoteak alaba bakarra izan zuen:"}
{"id": "46618", "revid": "119347", "url": "https://eu.wikipedia.org/wiki?curid=46618", "title": "Maria II.a Diaz Harokoa", "text": "Maria II.a Diaz Harokoa (c. 1320 - ) Bizkaiko hamabigarren andrea izan zen Joan Harokoaren alaba eta Maria Diaz Harokoaren ondorengoa. Joan Nu\u00f1ez Lara Gaztelako noblearekin ezkondu zen, eta areagotu ziren bere garaian Gaztelako koroak Bizkaiko jaurerria hartzeko ahaleginak.\nBiografia.\nAita Joan Harokoa Bizkaiko jauna eta ama Elisabet Portugalgoa izan zituen. 1320 inguruan jaio zen.\nAitak ez zuen luzaroan iraun agintaldian. Mariak bi urte inguru zituela jarauntsi zuen baina bere eragina zabaltzea saiatzeagatik 1326ko urriaren 31n Alfontso XI.a Gaztelakoak hala aginduta Toron erail zuten. Erregeak Joanen ondasunak konfiskatu zituen eta sei urte zituen Maria Baionara erbesteratu zen. Gaztelar erregeak amonaren eskubideak erosteko eskaintza egin zuen baina Maria Diazek saltzeari uko eta Jaurerrira itzuli zen.\n1331n, Baionan zegoela, hamabi urte zituen Maria gazteak Joanes III.a Nu\u00f1ez Larako jauna ezkondu zuen.\n1334an Maria bere ilobaren alde karguari uko egin zion. Mariak hamalau urte zituen.\nAlfontso XI.aren erreinaldiaren lehenengo zatian, Joan Nu\u00f1ez bere senarrak Joan Harokoaren ondasunen eske aritu zen, zenbait alditan erregearen aurka matxinatuz. Behin erregeak Lerman Joan Nu\u00f1ez setiatu eta mendean hartu zuen, bakezkoak egin zituzten. Orduan, erregeak Mariaren titulua berretsi zuen, 1332tik aurrera berarentzat aldarrikatu izan zuen arren.\nMaria amama, jada hirurogeita hamar urtetik gorakoa zelarik, 1342ko urriaren 3an, asteazkena, egunsentian hil zen.\nn, Nu\u00f1o semez erditu zenean hil zen. Nu\u00f1ok jaurerria jarauntsi zuen eta lau urte geroago Bermeon hil zen arte baita mantendu ere. Palentziako San Frantzisko komentuan lurperatu zuten. Egun komentuaren elizak baino ez du zutik iraun.\nEzkontza eta seme-alabak.\nMariak Joanes III.a Nu\u00f1ez Larako jauna ezkondu zuen. Hau Alfontso X.a Gaztelakoaren birbiloba izan zen.\nBikoteak lau seme-alaba izan zituzten:"}
{"id": "46619", "revid": "119347", "url": "https://eu.wikipedia.org/wiki?curid=46619", "title": "Nu\u00f1o Lara eta Diaz Harokoa", "text": "Nu\u00f1o Lara eta Diaz Harokoa edo Nu\u00f1o Diaz Harokoa (1348 - Bermeo, 1352ko urtarrilaren 15a), Lara eta Bizkaiko jauna izan zen (1348-1352). Hiru urte zituen Bizkaiko jaun izendatu zutenean eta lau urte ingururekin hil zuten, Petri Ankerra Gaztelako erregearen etengabeko erasoaren ondorioz.\nBiografia.\n1348ko irailaren 16an Nu\u00f1o jaio eta egun gutxira, ama hil zitzaion. Bere aitak, Joanes III.a Nu\u00f1ez Larakoak bi urtez hartu zuen Bizkaiko jaunaren titulua, nahiz eta edo jaun ezkontide moduan izan. 1350eko azaroaren 28an Burgosen hil zenean, Nu\u00f1o Bizkaiko hamahirugarren jaun bihurtu zen. Orduan Nu\u00f1o Paredes de Navan zegoen eta errege berriaren jarreraren beldur, ingurukoek Nu\u00f1o Bizkaira eramatea erabaki zuten.\nPetri I.a Gaztelakoa haurra harrapatzen saiatu zen baina senideek babestu zuten Mentzia izeneko inudeari esker. Erregeak Santa Gadea del Cideraino jazarri zuen. Handik gutxira, Petri I.ak Bizkaiko jaurerria eraso zuen, hala ere, ezin izan zuen Orozkotik aurrerago pasa.\nLau urte soilik zituenean hil zen Nu\u00f1o, Bermeon 1352ko abuztuaren 29an. Oinordekoa arreba nagusia zuen: Joana Larakoa. Hau 1353an Tello I.a Gaztelakoarekin, Alfontso XI.a Gaztelakoaren seme naturalarekin, ezkondu zen.\nBermeoko Atalaiako Andre Mariaren elizan, Joan Bataiatzailearen kaperan, lurperatu zuten. Orduan eliza eraiki berria zuten baina egun ez da existitzen, XVIII. mendean, erortzeko zorian zegoenez bota zutelako."}
{"id": "46620", "revid": "56334", "url": "https://eu.wikipedia.org/wiki?curid=46620", "title": "Joana I.a Larakoa", "text": "Joana Larakoa (1335-1359) Bizkaiko andrea izan zen (1352-1359).\nBiografia.\nJoanes III.a Nu\u00f1ez Larakoa eta Maria II.a Diaz Harokoaren lehen alaba izan zen. Nu\u00f1o Diaz Harokoa 1352ko urtarrilaren 15ean lau urterekin hil zenean, bere oinordeko bilakatu zen. 1353ko agorrilaren 16an, Segovian, Gaztelako sasikoa zen Telloarekin ezkondu zen. Tello Aguilar de Campoo eta Casta\u00f1edako jauna izan zen. Gaztelako Gerra Zibilaren garaiak ziren eta Gaztelako erregea zen Petri I.ak aginduta, 1358an atxilotua izan zen Castrojerizko gazteluan eta 1359ko apirilean Sevillan erail zuten.\nJoana hil ondoren, Tellok Bizkaiko jaurerria mantendu zuen 1370ean hil zen arte. Orduan bere semeek ezin izan zuten jaurerria jarauntsi Joanes I.a Gaztelakoak bereganatu eta koroari lotu baitzion.\nEzkontza.\nJoana ezkondu zen 1353ko agorrilaren 16an, Segovian, Gaztelako sasikoa zen Telloarekin.\nTellok Joanarekin ez zuen umerik izan (nahiz 9 seme-alaba natural izan zituen)."}
{"id": "46622", "revid": "56334", "url": "https://eu.wikipedia.org/wiki?curid=46622", "title": "Joanes II.a Nu\u00f1ez Larakoa", "text": "Joanes Nu\u00f1ez II.a ( - Burgos, 1315) gaztelar noblea izan zen. Joanes I.a Nu\u00f1ez Larakoa eta Teresa Diaz Harokoaren semea, aita ordezkatu zuen Lara leinuaren buruzagi moduan.\nEzkontzak.\n1290ean Elixabet Alfontso Molinakoa ezkondu zuen lehendabizikoz. Hau 1292an seme-alabarik gabe hil zen.\n1295ean Maria II.a Harokoaren alaba Maria ezkondu zuen eta ez zuten seme-alabarik izan. Hirugarrenez, 1300. urtean Maria III.a Diaz Harokoa, Diego V.a Lopez Harokoaren alaba ezkondu zuen. Seme-alabarik ez zutenez, Joana Nu\u00f1ez Larakoa bere alaba bere oinordeko bilakatu zen."}
{"id": "46626", "revid": "105290", "url": "https://eu.wikipedia.org/wiki?curid=46626", "title": "Cool Biz", "text": "Cool Biz (edo \"kurubizu\", japonieraz) Japoniako lehen ministro Jun'ichir\u014d Koizumik, Ingurugiro Ministerioaren bidez, 2005eko udan bultzatutako kanpaina bat da. Horren xedea, ingurugiroaren aldaketei aurre egiteko janzteko erak aldatzea da."}
{"id": "46628", "revid": "119347", "url": "https://eu.wikipedia.org/wiki?curid=46628", "title": "Conselh de la Lenga Occitana", "text": "Conselh de la Lenga Occitana edo CLO (probentzal eta Nizako hizkeran \"Conseu de la Lenga Occitana\", euskaraz \"Hizkuntza Okzitaniarraren Batzordea\") okzitaniera arautzen duen erakundea, 1996-1997an sortua.\nCLOk okzitanieraren arau klasikoa kudetazen du, ez du eraginik bestelako arautegietan, \"mistralenkoa\" edo Paueko Eskolarena bezalakoak.\nBere gaitasuna okzitanieraren lur eta hizkera guztietara zabaltzen da, arau klasikoak hizkuntza mailan konponbide koordinatu eta berdintsuak eskaini nahi baititu, hizkelgi handiak errespetatuz.\nHizkuntzaren arauen alderdi guztiak jorratzen ditu, alde batetik ortografia (esaterako \"realizar\" `gauzatu\u00b4, eta ez \"realisar\"), eta bestetik ahozko araua.\nCLOk batez ere argipen eta zehaztapen lana egin du, 1975 eta 1996 bitartean sortutako arauaren interpretazio ezberdintasunak konponduz. Era beran, behar bezain argi ez zeuden gaien inguruan zehaztapenak eskaini ditu.\nIzan ere, CLOk Lois Alib\u00e8rtek sortu zuen bezala arua klasikoa mantentzea defendatzen du, berak \"Gramatica occitana segon los parlars lengadocians\" lanean plazaratu zuen bezala. Aldatutako puntuak azalekoak dira eta ez asko.\nCLOren ebazpenak leku honetan aurkitu ahal dira\nHistoria.\nCLO 1996an sortu zen (ofizialki 1997an). Lehen bilerak Okzitaniako Tolosan izan ziren 1996an eta 1997an eta gerora Nimesen 1997an.\nCLO sortzeko arrazoia 1975ez geroztik arau klasikoa eragiten zuten krisi eta desegituratzea ziren. Teorian arau klasikoa Lois Alib\u00e8rten lanean (1935) oinarritzen zen, 1945ean sortutako Institut d'Estudis Occitans-en araugintzarekin. Baina 1975ez geroztik IEO arauaren kontrako erregelak edota bere argitalpenen euren barruan kontraesankorrak zirenak kaleratzen hasi zen, arau bakarraren biziraupena bermatu ezinik.\nCLO sortzeko ekimenak jatorri bikoitza izan zen. Alde batetik, Gidil\u00f2c (Hizkuntza Okzitaniarraren Hiztegi Informatizatu baten Ekimen Taldea) taldekoak, eta bestetik IEOko Hizkuntzalaritza Batzordea. Biek adierazi zuten arazoari konponbidea aurkitzeko borondatea.\nCLOn espezialista onartuak eta hainbat joeratako eragile kulturalak sartu ziren, kooptazioaren hatsarreari jarraituz. Laster, kide berriak sartu ziren, beste batzuk joan ere.\nTolosako 1996ko lehen saioak ortografia arazorik ohikoenei irteera emateko gomendioak izan ziren. Nimesen hainbat dialektoren ezaugarriak finkatu ziren, eta ebazpenak agiri publiko baten gauzatu ziren.\nHurrengo urteetan gomendio gehiago plazaratu ziren, bai ortografiari zegozkionak bai ahozko jardunari zegozkionak.\nGeroago, CLO bestelako arazoak konpontzen saiatzean tentsioak sortu ziren, hainbat eragile kulturalek gomendioak gauzatzeari uko egitean (CLO barrukoak ere tartean).\nGidil\u00f2c-ek CLOrekin elkarlaguntza zientifikoa egiten jarraitu duen bitartean, IEOk, beste sorztailea, CLOren arauen kontra bozkatu zuen 2001eko bere kongresuan, eta CLO utzi zuen \"Acad\u00e8mis Occitana\" izeneko erakundea sortzeko. Azkenean, 2002tik aurrera IEOk eta CLOk elkarlanerako hainbat bilera burutu zituzten, baina emaitzik gabe. Une horretatik aurrera tentsio haiek CLOren lana moteldu dute.\nGaur egun, mugimendu okzitanistaren alde batek CLOren aholkuak jarraitzen ditu, bertan okzitaniera garatzeko tresna erabilgarria ikusiz, batez ere pedagogian. Araneko Batzorde nagusiak ere onartzen du, eta 1999tik aurrera Associacion Internacionala d'Estudis Occitans-ek (Ikaskuntza Okzitaniarren Nazioarteko Elkartea), Gidil\u00f3c-ek eta zenbai irakasle eta talde kulturalek ere bai. Liburu, CD eta DVD batzuk ere CLOren arauak erabiltzen dituzte.\nMugimendu okzitanistaren beste alde batek axolagabekeria erakusten du, informaziorik ezagatik zein arau klasikoaren kontrako jarreragatik."}
{"id": "46629", "revid": "113393", "url": "https://eu.wikipedia.org/wiki?curid=46629", "title": "Front National", "text": ""}
{"id": "46631", "revid": "880", "url": "https://eu.wikipedia.org/wiki?curid=46631", "title": "Frantziar Alderdi Komunista", "text": ""}
{"id": "46633", "revid": "9122926", "url": "https://eu.wikipedia.org/wiki?curid=46633", "title": "Oihane Perea", "text": "Oihane Perea Perez de Mendiola (Gasteiz, Araba, 1977ko abenduaren 20a) bertsolaria da. 12 urterekin Gasteizko bertso eskolan ikasten hasi zen. Irakasle ikasketetan lizentziaduna da, eta gaur egun bertsolaritzako irakaslea da. Lau aldiz irabazi du Arabako Txapelketa.\nBiografia.\n12 urte zituela Gasteizko bertso eskolan sartu zen. Euskal Herriko Eskolartekoan eta San Prudentzio Sariketan ia edizio guztietan parte hartu zuen. Hainbat urtetan Arabako Bertsolari Txapelketan txapeldunorde izan eta gero, lau aldiz izan da txapeldun: 2007, 2009, 2013 eta 2017an. Arabako Bertsozale Elkarteko eragile da, bertso-eskolako eta bertsolaritza irakaslea ikastetxetan ere bai.\nBertsolari Txapelketa Nagusiko kanporaketetan hiru aldiz hartu du parte, 2005ean Zornotzan, 2009an Zarautzen eta 2013an Altsasun.\"Bertsoa da nire bizitzako motorra\" (Oihane Perea)."}
{"id": "46634", "revid": "1545", "url": "https://eu.wikipedia.org/wiki?curid=46634", "title": "Gunnar Asplund", "text": "Erik Gunnar Asplund (Stockholm, 1885eko irailaren 22a \u2212 1940ko urriaren 20a) arkitekto suediarra izan zen, 1920ko hamarkadako arkitektura neoklasiko suediarraren ordezkaririk esanguratsuenetakoa. Bere bizitzaren azken hamarkadan, arkitektura modernoaren sustatzaile nagusienetakoa izan zen Suedian.\nBizitza.\nAsplund suediako eskola erromantikoan hezi zen artistikoki. Hastapeneko lanek mugimendu hau jarraitzen dute, gutxinaka-gutxinaka aldetzen badoa ere neoklasikoaren ikuspegi modernoagoa eta bereagoa sortu arte. 1930ean Stockholmeko Nazioarteko Erakusketan pabilioiak eraiki zituen, guztiz modernoak. Hamarkada hartako arkitektura modernoaren gaina Alemania, Herbehereak eta Frantziako arrazionalismoak osatzen zuen eta Asplund bertan oinarritu zen, baina era askeago eta espontaneoagoan, estilo organikotzat jo daitekeen eran.\n1930tik aurrera Teknologia Errege Institutuko irakaslea izan zen, Stockholmen.\n1934 eta 1937 bitartean Goteborgeko udaletxearen handitze lanetan aritu zen. Interes handiko lana da, antzinako eraikin bati eraikin guztiz modernoa atxikitzen baitio, naturaltasun osoz eta funtzioari dagokion handitasunez.\nBere lan ezagunenen artean, Stockholmeko liburutegi publikoa (ondoren eraiki ziren liburutegi askoren eredu) eta \"Skogskyrkog\u00e5rden\" (\"Basoko Hilerria\") daude. Azken hau, Sigurd Lewerentz kidearekin egina izan zen, eta UNESCOk Gizateriaren Ondare izendatu du. Bertan hilobiratua dago."}
{"id": "46635", "revid": "8756026", "url": "https://eu.wikipedia.org/wiki?curid=46635", "title": "\u00c9tienne-Louis Boull\u00e9e", "text": "\u00c9tienne-Louis Boull\u00e9e (Paris, 1728 otsailaren 12 \u2212 Paris, 1799 otsailaren 4) arkitekto neoklasiko frantziarra zen. Eragin handia izan zuen bere jarduera bisionarioarekin garaiko eta ondorengo arkitektoengan.\nBiografia.\nParisen jaioa, Jacques-Fran\u00e7ois Blondel, Germain Boffrand eta Jean-Laurent Le Geayren eskutik arkitektura irakaspenak jaso zituen. 1762an izendatu zuten Parisko \"Acad\u00e9mie Royale d'Architecture\"ko kide, eta Prusiako Frederick II.aren arkitekto nagusi bilakatu zen.\nEzaugarriak.\n1762tik 1778ra arte hainbat etxe pribatu eraiki zituen, gehienak desagertuak dira egun.Irauten dutenetatik esanguratsuenak \"H\u00f4tel Alexandre\" eta \"H\u00f4tel Brunoy\" dira, biak Parisen. Claude Nicolas Ledouxekin batera frantziar arkitektura neoklasikoan izan den arkitekto eragingarrienetakoa izan zen.\n1778 eta 1788 urteen artean teoria lantzen zuen irakasle izan zen \"\u00c9cole Nationale des Ponts et Chauss\u00e9es\"en (Zubi eta Errepide Eskola Nazionala). Garai hartan izan zuen ospe handien. Estilo geometriko abstraktu berezia garatu zuen forma klasikoetan inspiratuta. Bere lanaren ezaugarriak ondokoak dira: beharrezkoak ez diren apaingarrien deuseztapena; forma geometrikoen erabilpena eskala erraldoian; eta elementuen errepikapen luzea\nBere estiloaren adierazpen argiena, Isaac Newtonentzako proposatu zuen Newtonen Zenotafioa da. Honen arabera, 150 m diametrodun esfera baten formakoa izango litzateke. Nahiz eta inoiz eraikia izan ez, bere proposamena esparru akademiko eta profesionalean asko hedatu zen."}
{"id": "46645", "revid": "120910", "url": "https://eu.wikipedia.org/wiki?curid=46645", "title": "IEEE 802.11", "text": "IEEE 802.11 haririk gabeko sare lokaletarako (ingelesezko siglekin ere ezaguna: \"WLAN\") estandar multzoa da. Estandar multzo honek erabiltzen dituen frekuentziak ondorengo hauek dira: 5GHz eta 2,4GHz. Estandar talde hau izendatzeko 802.11x izena ere erabiltzen da. Wi-Fi izena ere erabiltzen da estandar hauek betetzen dituzten sareak izendateko.\nWiFi sareak estaldura txikiko sareak dira, hau da, sarean dauden gailuak eraikin berean daude. Estaldura eragile askoren araberakoa da baina normalean 100 metrokoa izaten da, nahiz eta, 600 metrokoa ere izan daiteke (egoera atmosferikoa egokia denean eta hormak eta bestelako oztoporik ez badago).\nSare mota hau asko erabiltzen da etxeetan (adibidez, egongela dagoen ordenagailu bat beste gela batean dagoen batekin konektatzeko), baita enpresa txiki batzuetan (enpresa kableatu nahi ez dutenak), aireportuetan, liburutegietan eta abarretan (horrela edozein pertsonak aukera dauka bere eskuko ordenagailua, PDA gailua, eskuko telefonoa eta abar Internetekin konektatzeko).\nWiFi sistema estandarra da, bere izen teknikoa IEEE 802.11 da. Denboran zehar, estandar horren bertsio ezberdinak sortu dira. Hona hemen gaur egun daudenak eta bere ezaugarriak:\n(1) WiFi n kasuan lau abiadura aurki ditzakegu: 150 Mbps, 300 Mbps, 450 Mbps edo 600 Mbps.\n(2) WiFi ac kasuan, abiadura asko aurki ditzakegu, baina gutxieneko abiadura 867 Mbps-koa da.\nKable gabeko sistemek, lehen aipatu dugunez, antena bat dute. Antenak dira, uhinak erabiliz, datuak bidaltzen eta jasotzen dituztenak. Antenaren arabera, seinaleak bide luzeagoak edo motzagoak ibili ditzakete. Orokorrean bi antena-mota daude: Norabide bakarrekoa eta norabide orotakoa."}
{"id": "46646", "revid": "113393", "url": "https://eu.wikipedia.org/wiki?curid=46646", "title": "FN", "text": ""}
{"id": "46647", "revid": "336", "url": "https://eu.wikipedia.org/wiki?curid=46647", "title": "2002ko Frantziako Hauteskunde Presidentzialak", "text": "2002ko Frantziar Hauteskunde Presidentzialen lehenengo itzulia Apirilaren 21an izan ziren.\nInkesta guzien arabera Jacques Chirac eta Lionel Jospin izan bear ziren garaileak lehen itzuli horretan, baina azkenean Le Penek bigarren lekua lortu zuen. Alderdi ezkertiar guztiak eskuin moderatuarentzat eskatu zuten botoa bigarren itzulian eta Chiracek botoen %80 baino gehiago jaso zituen.\n&lt;noinclude&gt;"}
{"id": "46648", "revid": "880", "url": "https://eu.wikipedia.org/wiki?curid=46648", "title": "Ligue communiste r\u00e9volutionnaire", "text": ""}
{"id": "46650", "revid": "56334", "url": "https://eu.wikipedia.org/wiki?curid=46650", "title": "Pio Lindegaard", "text": "Per Erik Lindegaard Gredsted-Larsen (Zornotza, Bizkaia, 1920ko azaroaren 29a - Getxo, 1999ko apirilaren 26a), \"Pio\" izenez ezagunagoa, Zornotzako daniarra zen, Danimarkako kontsula Bilbon eta jazz musikaren aditu bikaina.\nBizitza.\nIngeniaritza termodinamikako ikasketak egin zituen 1940 en 1945. urteen artean. Gaztea zela hasi zen Danimarkako merkataritza ordezkaritzan lanean Espainarekiko bi aldeko merkataritzarako. 1960an Danimarkako Konsul izendatu zuten Bilbon. Hamar urte beranduago, Frederiko IX erregeak Dannegrogerako baimena eman zion zaldun kategorian, eta mailaz igo zen 1976an, Margarita II.ren eskutik, lehen klaserako graduan.\n1958an Bilboko lehen Jazz Kluba sortu zuen. Bertan antolatu zituzten hiriko ekitaldi guztiak 60. hamarkadaren erdira arte. 1981ean Bilboko Erakunderekin hitzartutako akordio bati esker, berriro ekin zioten klubaren proiektuari. Hamabi urte geroago, oraindik ere funtzioamenduan dago.\n1983an MIKELDIa jaso zuen Bilboko Zine Dokumental eta Laburmetraian egindako lanagatik. Horri lotuta egon zen hasieratik Nazioarteko Epaimahaiaren idazkari gisa. 1985ean Getxoko \"Zilarrezko Errota\" saria eman zioten Bizkaiko udaleko Jazz jaialdian egindako ekarpenarengatik.\nIrratiko gizona.\nBeste maila batean bere irrati-jarduera aztertu behar dugu: 1950. urteko apirilean daniar musikari buruzko irratsaio bat aurkezteko gonbita egin zioten Bilbo irrataian eta ordu ezkero, bere bizitzako azken egunera, beti izan du harremana uhinekin. (\"Musika daniarra\", \"Musika alemaniarra\", \"Musika ingelesa\", \"Etxe Amerikarreko ordua\", \"Hemen Bilbo\", \"Iparraldeko antena\"...)\nHorien guztien artean \"Bateria eta kontrabaxua\" izan zen gehien iraun zuen irratsioa, 48 urte alegia. Irratsaio horrekin entzuleen estimua eta jazz-komunitatearen errespetua lortu zituen.\nJazzeko aditua.\nGenero horretako musika hedatzeko egin zuen lanari esker aukera eman zien hainbat belaunaldi \"erritmo barbaro\" haiek entzuteko, eta era berean jazzak inspiratzen duen filosofiaz eta hori mugiarazten duten mekanismoez gozatzen ikasteko aukera eman zien. Horrela agerian utzi zuen Benny Carter, Count Basie edo Duke Ellington artista handiek pertsonalki genero horrekin transmititu zioten maitasuna.\nPio 1999ko apirilaren 26an hil zen. Jazzerako izan zuen pasioa da utzitako ondare nagusia. Ezagutu zutenek eta musika hori entzuten dutenek Jazza bizirik dagoela sentitzen dute eta musika horrekin batera baita gure Lagun Pio ere."}
{"id": "46654", "revid": "880", "url": "https://eu.wikipedia.org/wiki?curid=46654", "title": "2002ko Frantziar Hauteskunde Presidentzialak", "text": ""}
{"id": "46655", "revid": "880", "url": "https://eu.wikipedia.org/wiki?curid=46655", "title": "2007ko Frantziar Hauteskunde Presidentzialak", "text": ""}
{"id": "46656", "revid": "105290", "url": "https://eu.wikipedia.org/wiki?curid=46656", "title": "Webmail", "text": "Webmail-a webean oinarritutako posta-zerbitzua da. Web zerbitzuak erabiltzen direnean, web bezeroak posta bezeroarena egiten du, eta mezuak igortzeko eta irakurtzeko HTTP protokoloa erabiltzen da bezeroaren eta zerbitzariaren arteko komunikazioetan. Web zerbitzu hauek, webmail bezala ezagutzen dira.\nHelburuak.\nWebmail-a, programa informatiko bat da. Programa honek,interfaze web bat duen posta elektronikoaren bezeroarena egiten du,interfaze web horrekin gure posta elektronikoa atzitu dezakegu. Posta elektroniko sartzeko beste aukera batzuk:\nWebmail-ren bitartez eta web arakatzaile baten bidez,urrutiko zerbitzu batean gordeta dauden postak ordenatu,ezabatu edota editatu ditzakegu. Posta, web arakatzaile baten bitartez, beste urrutiko ordenagailu baten bidez kontsultatu dezakegu, ordenagailua sare berdinera konektatu badago noski(Internet adibidez).\nBadira enpresa pribatuak webmail zerbitzua ematen dutenak, adibidez:\nBadira ere webmail zerbitzua eskaintzen duten taldeak:\nOinarrizko arkitektura.\nBezeroek erabiltzaileak mezuak irakurtzeko, erantzuteko, osatzeko, igortzeko eta gordetzeko balio dute. Leku batzuetan posta-bezeroei erabiltzaile-agenteak esaten zaie,edota posta-irakurleak. Hasieran, posta-bezeroen erabiltzailearekiko interfazea testu moduko izan ohi zen eta posta-zerbitzari baten konputagailuan bertan egikaritzen ziren, komunikazioak ez ziren sarean zehar egiten.\nPosta-zerbitzariek sistemaren funtsa osatzen dute. Erabiltzaile guztiak posta-zerbitzari bati lotuta daude,non erabiltzaile bakoitza bere postontzia duen(mailbox). Postontzia zerbitzariak kudeatzen duen datu-egitura bat besterik ez da. Neurri handi batean, postontzi bat katalogo bat da, non fitxategiak postako mezuak diren. Mezuek bezeroan hasten dute bere bidaia, hortik igorlearen posta-zerbitzarira joaten dira,ondoren, normalean, hartzailearen posta-zerbitzarira helduko dira eta , bikatzeko, hartzailearen bezeroak bere postontzitik hartuko du mezua. Beraz, DNSn gertatzen den bezala, zerbitzarien arteane ere komunikazio zuzena dago, eta ez bakarrik bezero eta zerbitzariaren artean. Posta-zerbitzarien arteko komunikazio horiek ere bezero/zerbitzaria eredua jarraitzen dute: igorlearen posta zerbitzariak bezeroarena egiten du, eta hartzailearen zerbitzariak zerbitzariarena.\nPosta elektronikoak ere, FTPk bezala, badu bere bitxikeria: ez du aplikazio-mailako protokolo bat erabiltzen, batzuk baizik. Protokolo bakarra erabiltzen da mezuak igortzeko, SMTP izenekoa, eta beste batzuk mezuak hartzeko (POP3, IMAP, http). SMTP bezeroaren eta zerbitzariaren arteko komunikazioetan erabiltzen da, baita bi zerbitzari artekoetan ere. Besteak bezeroaren eta zerbitzariaren artean bakarrik erabiltzen da.\nRFC-822 agiriak definitzen du posta elektronikoko mezuak nolakoak izan behar diren. Posta-helbideen egitura ere definitzen da agiri honetan.\nHala ere,posta-zerbitzuetarako web erabiltzeak desabantaila batzuk baditu:\nSoftware askearen munduko produktuak.\nHemen daude zenbait webmail aske:\nHala ere edozein pertsona edo erakundek webmail zerbitzu bat eraiki dezake."}
{"id": "46660", "revid": "9460788", "url": "https://eu.wikipedia.org/wiki?curid=46660", "title": "Eguzki-sistemaren sorrera eta garapena", "text": "Eguzki sistemaren sorrera eta garapenari buruzko teoriak konplikatuak eta anitzak dira, hainbat arlo zientifikoak barne hartuz, esaterako astronomia, fisika eta geologia. Mendeetan zehar eguzki sistemaren sorrerari buruzko hainbat teoria proposatu dira baina gaur egungo ezagutza XVIII. mendean zehar garatu zen. Espazioaren konkista beste planeta eta galaxien behatzeko posibilitatea etorri zen eta fisika nuklearraren barnean egindako saiaketak izarren sorrera eta deuseztapena argitzeko balio izan zuten.\nEguzki sistemaren sorrera.\nEguzki-nebulosa.\nEguzki sistema orain dela 4.658 milioi urte sortu zen molekula laino baten eskualde oso baten kolapso grabitazionala dela eta Hasierako laino honek hainbat argi-urteko tamaina izango zuen, eta hainbat izarren jaiolekua izango litzateke. Molekula lainoetan ohikoa denez, gehiengoa hidrogenoa zen, helio kopuru nabarmen batekin, eta aurreko izarren hautsetik etorritako elementu astunagoen kopuru txikiekin. Eguzki-sistema osatuko zuen eskualdeari \"Eguzki-aurreko nebulosa\" izena ematen zaio. Eskualde honek kolapsoa izan zuenean, momentu angeluarraren kontserbazioaren ondorioz biraketa azkarrean sartuko zen. Zentroa, masa gehiena metatu zen gunea, geroz eta beroago zegoen, inguruan zuen disko baino nabarmen beroago. Uzkurtzen ari zen hodeiaren biraketa azkartzen zoan heinean, lauago egiten hasi zen, disko protoplanetario bat eratuz, gutxi gorabehera 200 UA zituena, protoizar bero eta dentso batekin bere erdialdean. Planetak disko honen akrezioz sortu ziren, grabitazio indarrak hautsa eta gasa elkartzen joan ahala, gorputz geroz eta handiagoa sortzeko elkartuz. Eguzki-sistemaren hasieran ehunka protoplaneta egongo ziren, baina gehienak batu edo suntsitu ziren, gaur egun dauden planeta, planeta-nano eta bestelako gorputz txikiak baino ez utziz.\nDiferentziazio planetarioa.\nUrtze-puntua dela eta, bakarrik metalak eta silikatoak egon zitezkeen era solidoan Eguzki-sistemaren barnealdean, Eguzkitik gertu. Material solido horiek sortuko zituzten, gerora, Merkurio, Artizarra, Lurra eta Marte. Elementu metalikoak lainoaren ehuneko txiki bat zirenez gero planeta hauek ezin izan zuten gehiago hazi. Jupiter, Saturno, Urano eta Neptuno Eguzkitik urrunago sortu ziren, izozte-lerroa pasata. Lerro hau Marte eta Jupiterren orbiten tartean dago eta izotza eratzen duten konposatuak egoera solidoan mantentzea posible den eremua adierazteko erabiltzen da. Izotz hauek eratzeko behar ziren molekulak ugariagoak ziren nebulosan eta, horregatik, planeta hauek nahiko hazteko aukera zuten, euren grabitate indarrarekin inguruan zuten hidrogeno eta helioa harrapatuz. Planetak sortu ez zituen materiak hainbat eraztun sortu zituen, asteroidez, zein izotzez (Kuiperren gerrikoa gisa). Eguzki-sistemaren mugan Oorten lainoa eratu zen. Planeten sorrera eta mugimenduen inguruko teoria interesgarria Nice ereduak eskaintzen du.\nEguzkia izar gisa.\nProtoizarraren lehenengo 50 milioi urteetan presioa eta dentsitatea handituz joan zen, ahalik eta fusio termonuklearra emateko nahikoa materia izan zuen arte. Tenperatura, erreakzio kopurua, presioa eta dentsitatea handitzen joan ziren ahalik eta oreka hidrostatikoa lortu zen arte: presio termikoak grabitatearena berdindu zuen. Puntu honetan, Eguzkia sekuentzia nagusiaren baitako izar bilakatu zen. Eguzkia sekuentzia nagusian 10.000 milioi urtez egongo da, eta izar-konpakto gisa beste 2.000 milioi urte inguru. Eguzkiaren jarduerak sortzen duen Eguzki-haizeak heliosfera sortu zuen eta protoplanetetan ez zegoen gas eta hautsaren gehiengoa izarren-arteko espaziora jaurtiki zuen, planeten osaera fasearekin amaituz. Geroztik, Eguzkia hazi eta distiratsuago egin da. Bere sekuentzia nagusiaren hasierako fasean gaur egungo argiaren %70a zuen.\nEtorkizuneko eboluzioa.\nEguzki-sistema gaur egun ezagutzen dugun bezala mantenduko da (aurreikusten ez dugu zerbait gertatu ezean) Eguzkiak bere hidrogeno guztia helioan bilakatzen duen arte, hemendik 5.000 milioi urtera. Honen ostean sekuentzia-nagusiaren amaiera izango da. Momentu horretan Eguzkiaren nukleoaren kolapsoa gertatuko da eta bere energia sorrera gaur egungoa baino askoz handiagoa izango da. Eguzkiaren kanpo geruzak hedatuko dira, gaur egungo diametroa baino 260 aldiz handiago egin arte, eta Eguzkia erraldoi gorria izango da. Bere azalera handiagoa izango denez, gainazala hoztuko da, 2.600 Kelvin arte. Eguzki erraldoi horrek Merkurio lurrinduko du eta bizitza ezinezko egingo du Lurrean. Momenturen batean, nukleoan ez da egongo helio nahikorik fusio nuklearra emateko, helioa hidrogenoa baino askoz azkarrago bukatuko baitu. Eguzkiaren tamaina ez da nahikoa izango elementu pisutsuagoak sortzen hasteko eta, beraz, erreakzio nuklearrak murriztuko dira. Bere kanpo geruzek alde egingo dute espazioan, nano zuri bat utziz: objektu oso dentsoa, Eguzkiak gaur egun duen masaren erdiarekin, baina Lurraren tamainarekin. Kanpoko geruzen jaurtiketa horrek nebulosa planetario berria sortuko dute, hasierako elementuez gain karbonoa bezalako elementu ugari espaziora itzuliz."}
{"id": "46662", "revid": "105290", "url": "https://eu.wikipedia.org/wiki?curid=46662", "title": "Aldundiburu", "text": "Aldundiburua Nafarroako Aldundiaren buruzagitza zuen pertsona zen, 1841etik 1984ra arte. Berez, Aldundiko buruordea zen, 1841eko Itundutako Legeak burua Estatuko gobernuak izendatutako pertsona zela xedatzen zuelako, baina benetako aldundiburua buruordea zen. Aldundiko zazpi ahaldunen artean adinez nagusiena zena aldundiburu bihurtzen zen.\nAraban, Bizkaian eta Gipuzkoan, 1876an gertatu zen foruen galera dela eta, ahaldun nagusiak aldundiburu bihurtu ziren."}
{"id": "46664", "revid": "201", "url": "https://eu.wikipedia.org/wiki?curid=46664", "title": "Reynolds zenbaki", "text": ""}
{"id": "46665", "revid": "499", "url": "https://eu.wikipedia.org/wiki?curid=46665", "title": "Tomas Dominguez Arevalo, Rodezno Kontea", "text": ""}
{"id": "46666", "revid": "201", "url": "https://eu.wikipedia.org/wiki?curid=46666", "title": "Tomas Dominguez Arevalo", "text": ""}
{"id": "46669", "revid": "512", "url": "https://eu.wikipedia.org/wiki?curid=46669", "title": "ISO 639-2", "text": "ISO 639-2 hizkuntza eta hizkuntza familia bakoitzari hiru hizkiko kodea (Alfa-3 kodea) esleitzen dion ISO 639 arauaren bigarren zatia da. 565 hizkuntza-kode jasotzen ditu azken bertsioak.\nAdibidez, euskararen Alfa-2 kodea eu da, eta Alfa-3 kodea eus.\nZenbait hizkuntzek bi kode dituzte, bata bibliografikoa (ISO 639-2/B), hizkuntzaren ingelesezko izenetik eratorria eta bestea terminologikoa (ISO 639-2/T), hizkuntzaren jatorrizko izenetik, autoglotonimotik eratorria. Hau liburuak sailkatzeko MARC 21 arauarekin nolabaiteko bateragarritasuna lortzeko da.\nGainera, badaude zenbait kode berezi, hizkuntza ugaridun kasuetarako, zehaztu gabeko hizkuntzentzat, etab."}
{"id": "46671", "revid": "512", "url": "https://eu.wikipedia.org/wiki?curid=46671", "title": "Nikosia", "text": "Nikosia, bertakoen mintzairan \"Lefkosia\" (grezieraz \"\u039b\u03b5\u03c5\u03ba\u03c9\u03c3\u03af\u03b1\", turkieraz \"Lefko\u015fa\"), Zipreko hiriburua eta hiri nagusia da. Uhartearen erdialdean dago, Mesaoria ordokian, Pedieos ibaiaren ertzean.\nGaur egun, munduko hiriburu zatitu bakarra da: Nikosiaren iparraldeko zatia (uhartearen ipar-ekialde osoa bezala) Turkiak okupatua du, eta hegoaldeko zatia Zipreko Errepublikaren agintepean dago. Nikosian dago Zipreko Eliza Ortodoxoaren egoitza nagusia.\nEtimologia.\nAsarhaddon errege asiriarraren buztinezko prisma batean, K.a. 672 urtean, aipatzen da aurreneko aldiz hiria eta \"Lidir\" izena ematen zaio. \"Ledra\", \"Ledroi\" eta antzeko aldaerekin aipatuko da hurrengo mendeetan ere. K.o. 392 urtean Jeronimo Estridongoak Leucotheon izena eman zion eta garai hartako aurreneko kristau iturrietan ere \"Lefkosia\" aipatu izan zen. Grezierazko \"leuke\" eta \"ousia\" hitzen elkarketatik etorriko zela uste da, \"Estatu zuria\" esan nahi du hain zuzen ere.\nHistoria.\nAntzinaroa.\nNikosia kokaturik dagoen Mesaoria ordokia Brontze Aroaren hasieratik populatua izan da, K.a. 2500 urte. Troiako Gerraren ondoren akaziarrek Zipren 12 erreinu sortu zituzten eta horietako bat Ledra izan zen. Orduko hiri horren hondarrak Nikosiaren hego-ekialdean dagoen Ayia Paraskevi muinoan aurkitzen dira. Errege bakarraren izena ezagutzen da, Onasagoras, izan ere asiriarrek berehala suntsitu baitzuten erresuma.\nK.a. 330 urtearen inguruan Ledra herrixka bat baino ez zen eta gertu duen Kitriren menpean zegoen. Nekazaritza zen jarduera nagusia eta uhartearen barnealdean izanik ez zuen kostaldeko herriek merkataritzari esker izan zuten garapenik izan.\nBizantziar aroa.\nK.o. IV mendean Trifillios apezpikuak Lefkosian ezarri zuen bere egoitza eta bi edo hiru basilika eraiki zituen. Tenploek marmolezko hormak zituzten behe-erliebez apaindurikoak, gizarte kristau oparoa eta sofistikatua zela erakusten du horrek.\n647. urtean arabiarrek kostaldean zegoen Salamina hiriburua suntsitu zuten eta sorturiko izuaren ondorioz uharteko ekonomia barnealdera begira jarri zen. Nikosia Mesaoriako ordokiko hiri handiena izanik barne merkataritza horri esker uharteko hiri garrantzitsuena bihurtu zen eta Bizantziar Inperioaren barnean Zipreko hiriburu izendatua izan zen. Bizantziarren gobernadorea bertan finkatu zen eta azken gobernadorea zen Isaac Komnenosek Zipreko enperadore izendatu zuen bere burua. 1211. urteko agiri batek dioenez Nikosiak ez zuen harresirik, mendi garaiek inguratuta zegoenez bizantziarrek ez zuten beharrezkoa iritzi.\nErdi Aroa.\nXII. mendearen amaieran Hirugarren Gurutzada izan zen eta 1187an Rikardo I.a Ingalaterrakoak parte hartzea erabaki zuen. Itzulerako bidaian zehar ingelesen flotak ekaitz ugari izan zituen eta Kreta eta Rodas uharteetan geldialdiak egin zituen. Bere ezkongaia zen Berengela Nafarroakoa eta Joana Ingalaterrakoa eta Siziliako erregina zeramatzan ontzia Ziprera iritsi zen eta Limasol parean bota zuen aingura. Isaac Komnenosek itsasontzia hartu eta emakume biak bahitu zituen. Errege ingelesak Sizilian zuen armadari dei egin eta Zipre inbaditzea erabaki zuen. Nikosia setiatzera iritsi zen eta Isaac Komnenos garaitu zuen. Rikardo eta Berengaria Zipren bertan ezkondu ziren. Zipreko errege bihurtu zen baina ez zuen uhartearengan interes handirik erakutsi eta Tenpluko Ordenari saldu zion uhartea 100.000 besanteren truke. Hauek dirua berreskuratu nahian zerga handiak ezarri zituzten eta zipretarrak altxatu egin ziren. Rikardok uhartea berreskuratu eta erosle berri bat aurkitu zuen, Guy de Lusignan frankoa hain zuzen ere. 1192an beraz frankoen menpeko Zipreko Erresuma sortu zen eta 1489 artean iraun zuen. Hauek hasi ziren hiriari \"Nikosia\" deitzen, errazagoa egiten baitzitzaien horrela esatea. Harresiak eraiki ziren Nikosian eta hainbat jauregi eta eliza gotiko ere bai, aipagarriena Santa Sofia katedrala. 1374an Genovako Errepublikak okupatu eta harpilatu zuen hiria eta 1426an Mamelukoen Sultanerriak.\n1489an Veneziako Errepublikak eskuratu zuen Zipreko Katalina Cornaro erreginari uhartea erosita. Veneziarrek ez zuten interes berezirik Ziprengan, baliabideak esplotatu eta zerga bidez dirua lortzea zuten helburu bakar. Hiriko gobernadoreak Otomandarren mehatxua agerian izanik Zipreko hiri guztiak gotortzea erabaki zuen. Ascanio eta Julio Savorgnano anaiek antolatu zituztten hirien gotorleku sistemak. Nikosiako frankoen harresi zaharra bota eta berria eraiki zuten 1567 urtean, gaur egun oraindik ikusgai daudenak. Hiru ate ezarri zituzten, Kireniako atea (iparraldean), Pafoseko atea (mendebaldean) eta Famagustako atea (ekialdean). Harresia inguratuz putzua ere eraiki zuten.\n1570ko uztailaren 1ean otomandarrek uhartea inbaditu zuten. Pafos, Limasol eta Larnaka eskuratu ondoren uztailaren 22an Nikosiarantz jo zuen armadak. Nikosiak 40 egun setiaturik egin zuen baina irailaren 9an errenditu beharra izan zuen. Setioan zehar 20.000 nikosiar hil ziren eta otomandarrek sartzea lortu zutenean hiria suntsitu eta harpilatu zuten. Elizak meskita bihurtu ziren, tartean Santa Sofia katedrala. 1572. urteko erroldaren arabera 1.100-1.200 biztanle baino ez zituen Nikosiak. Turkiar kolono andana iritsi zen Ziprera eta Nikosiara bertara eta gehienak Pedieos ibaiaren iparraldean kokatu ziren. Greziar jatorriko nikosiarrak hegoaldean eta latindar eta armeniar gutxiengoak hiriaren mendebaldean, Pafoseko atearen inguruan. Hiria 12 auzotan banatu zen eta bakoitzari hiriaren konkistan aritu ziren general baten izena eman zitzaion.\nBritainiar aroa.\n1878ko uztailaren 5ean eginiko Zipreko Konbentzioak Nikosia hiria britainiarren esku utzi zuen. XX. mendean zehar hiriak hainbat zabalkunde izan zituen eta 1938an gaur egungo mugetara iritsi zen. Bigarren Mundu Gerraren ondoren Greziarekin bat egiteko mugimenduak indar handia hartu zuen eta 1955ean EOKA (Greziar Zipretarren Erresistentzia) erakundea britainiar agintarien aurka matxinatu zen. Borroka latzak izan ziren eta Greziarekin elkartzea lortu ez bazuten ere Zipreren independentzia lortu zen 1960. urtean.\nIndependentzia eta banaketa.\n1960an Zipreko Errepublika sortu zen. 1963an greziar jatorriko zipretarrek konstituzioa idatzi zuten baina turkiar jatorrikoek ez zuten onartu testua eta komunitate bien arteko istiluak hasi ziren. Nazio Batuen Erakundeak hiria bitan banatzen zuen Marra Berdea ezarri zuen. Horrela deitu zitzaion aurkezturiko mapan boligrafo berdez marraztu zelako lerroa. Turkiar jatorriko nikosiar guztiak zegokien auzoetara mugitzerakoan gainpopulazio handia gertatu zen.\n1974ko uztailaren 15ean militarrek estatu kolpea eman zuten Greziarekin batzea helburu zutelarik eta hori ikustean bost egun beranduago Turkiak uhartearen iparraldea inbaditu zuen. Uhartearen %37a eskuratu zuten hiru astetan. 1975eko otsailaren 13an Ipar Zipreko Turkiar Errepublika eratu zen.\nGaur egun Nikosia bi estaturen artean zatiturik dagoen munduko hiriburu bakarra da, eta hori gutxi balitz bi ordu-eremu desberdinetan kokaturik dago.\nHiriaren egitura.\nMarra berdetik hegoaldera.\nLedra Street hiri harresituaren erdigunean dago eta historikoki merkatal kale nagusia izan da. Inguruko kale estuek alde zaharra osatzen dute eta denda, taberna eta kafetegiak pilazten dira bertan. Ledra Street kaleak kilometro bateko luzera du eta alde zaharraren iparraldeko eta hegoaldeko zatiak lotzen ditu. EOKA borroken garaian \"The Murder Mile\" (Hilketaren milia) ezizena hartu zuen, britainiarren eta greziar nazionalisten arteko tiroketa ugari gertatu baitziren kale hartan.\nLedra Streeten ekialdera Faneromeni enparantza aurkitzen da. 1974 arte Nikosia hiriaren erdigunea izan zen eta horregatik eraikin historiko ugari aurkitzen dira bertan, eliza, eskola, liburutegia eta Marmolezko mausoleoa. Handik gertu Kyprianos artzapezpikuaren enparantza dago eta artzapezpikuaren jauregia eta 1665ean eraikitako San Joan eliza gotikoa ditu inguruan. Eliza honetan izendatzen ziren artzapezkiku berriak. Enparantzatik Onasagorou kalera joan daiteke, hau ere merkataritza kale tipikoa da. Alde zaharra inguratzen duten harresiek hiru ate dituzte, Kireniako atea (iparraldean), Pafoseko atea (mendebaldean) eta Famagustako atea (ekialdean), eta hirurak ere ongi kontserbaturik mantentzen dira.\nHiria harresietatik kanpo hedatuz joan da eta gaur egun Nikosiako enparantza nagusia da (\"Askatasunaren enparantza\"). Inguruan udaletxea, posta bulegoa eta liburutegia kokatzen dira. Alde berriko kale aipagarrienak Stasikratous kalea, Themistokli Dervi etorbidea eta Makarios etorbidea dira.\nMarra berdetik iparraldera.\nAlde zaharraren iparraldeko zatian, erdigunea Saray\u00f6nu enparantzak osatzen du (gaur egun ofizialki \"Atat\u00fcrk enparantza\"). Turkiar zipretar komunitatearen kultur erdigune historikoa da. Enparantzaren erdian veneziarren zutabe bat dago \"Dikilta\u015f\" (\"Obeliskoa\") izena duena. Veneziarrek Salaminatik ekarri zuten 1550 urtean eta herrialdearen gobernuaren sinboloa da. Girne etorbideak Saray\u00f6nu enparantza eta Kirenia atea lotzen ditu eta denda eta jatetxez beteta dago. Ledra Streeteko checkpointetik gertu Arasta eremu peatonala aurkitzen da eta haren ondoan B\u00fcy\u00fck Han izeneko karabansaraia aurkitzen da, uharteko karabansarai handiena hain zuzen ere. Zipre guztiko eraikin ikusgarriena kontsideraturik dago.\nIparraldean Selimiye meskita aurkitzen da, Santa Sofia katedrala izan zena. Gaur egun Zipreko musulmanen egoitza nagusia da.\nAdministrazioa.\nNikosiako metropoli eremuak Nikosia bera eta zazpi udalerri hartzen ditu, Strovolos, Lakatamia, Latsia, Aglandjia, Engomi, Agios Dhometios eta Yeri &amp; Tseri, azken hau 2011ean sortu zen. Nikosia Handiak 300.000 biztanle inguru ditu, hauetatik 100.000 Nikosia udalerrian bizi dira. Era berean Nikosiako udalerriak bi gobernu ditu, hegoaldekoa eta iparraldekoa. Edozela ere, Nikosiako auzo populatuenak kanpoaldean daudenak dira.\nEkonomia.\nZipreko salerosketa eta industria hiri nagusia da. Ekonomia jarduera nagusiak: tabakoa, ehungintza, kimika industriak, eta abar. Nekazaritza merkatua du. Zipreko aireportua garrantzitsua da Europaren eta Ekialde Hurbilaren arteko komunikabideetan.\nZipreko banku nagusien egoitzak Nikosian daude eta Zipreko banku Zentrala ere bai, hau akropolisean kokatzen da. Nazioarteko hainbat enpresa handik ere badute egoitza hiriburuan, hala nola PWC, Deloitte, KPMG, Ernst &amp; Young auditoriek eta NCR et TSYS teknologia konpainiek.\nUBS ikerketa etxeak 2011. urteko abuztuan egindako ikerketaren arabera Nikosia Mediterraneo ekialdeko hiriburu aberatsena da per capita.\nKirolak.\nZipreko kirol nagusia futbola da. Hiriko bi talde dira herrialdeko liga gehien irabazi dituztenak, APOEL eta Omonia. Saskibaloi taldeak ere ezagunak dira.\nHerri eta hiri senidetuak.\nNikosiak honako hiri senidetuak ditu:"}
{"id": "46674", "revid": "105290", "url": "https://eu.wikipedia.org/wiki?curid=46674", "title": "1985eko Alemaniako Sari Nagusia", "text": "1985ko Alemaniako Sari Nagusia urte horretako Abuztuaren 4an ospatu zen N\u00fcrburgring zirkuituan."}
{"id": "46675", "revid": "105290", "url": "https://eu.wikipedia.org/wiki?curid=46675", "title": "1984ko Alemaniako Sari Nagusia", "text": "1984ko Alemaniako Sari Nagusia urte horretako Abuztuaren 5an ospatu zen N\u00fcrburgring zirkuituan."}
{"id": "46676", "revid": "105290", "url": "https://eu.wikipedia.org/wiki?curid=46676", "title": "1983ko Alemaniako Sari Nagusia", "text": "1983ko Alemaniako Sari Nagusia urte horretako Abuztuaren 7an ospatu zen Hockenheimring zirkuituan."}
{"id": "46677", "revid": "105290", "url": "https://eu.wikipedia.org/wiki?curid=46677", "title": "1982ko Alemaniako Sari Nagusia", "text": "1982ko Alemaniako Sari Nagusia urte horretako Abuztuaren 8an ospatu zen Hockenheimring zirkuituan."}
{"id": "46678", "revid": "65203", "url": "https://eu.wikipedia.org/wiki?curid=46678", "title": "1981eko Alemaniako Sari Nagusia", "text": "1981ko Alemaniako Sari Nagusia urte horretako Abuztuaren 2an ospatu zen Hockenheimring zirkuituan."}
{"id": "46681", "revid": "105290", "url": "https://eu.wikipedia.org/wiki?curid=46681", "title": "Atallu", "text": "Atallu Araizko Arribe-Atallu kontzejua osatzen duten bi herrietako bat da. 2007ko urtarrilaren 1eko erroldaren arabera, herriak 112 biztanle ditu."}
{"id": "46684", "revid": "371", "url": "https://eu.wikipedia.org/wiki?curid=46684", "title": "Olexua", "text": ""}
{"id": "46686", "revid": "8312917", "url": "https://eu.wikipedia.org/wiki?curid=46686", "title": "Ginekologia", "text": "Ginekologia emakumeen ugaltze-aparatuarekin lotutako gaixotasunetaz arduratzen den espezialitate medikoa da. Ginekologoak dira esparru honetako espezialistak. Ginekologiarekin batera obstetrizia izeneko medikuntza adarra ere bada, emakumearen haurdunaldiaz, fetoaz eta erditzeaz arduratzen dena. Abortuari dagokionez ere ginekologoak dira prozesu horretaz arduratu behar diren espezialistak."}
{"id": "46687", "revid": "105290", "url": "https://eu.wikipedia.org/wiki?curid=46687", "title": "Obstetrizia", "text": "Obstetrizia edo tokologia emakumearen haurdunaldiaz, fetoaren osasunaz eta erditzeaz arduratzen den medikuntzaren adarra da, ginekologiaren baitan. Obstetra, tokologo eta emaginak dira adar honetako profesionalak."}
{"id": "46688", "revid": "512", "url": "https://eu.wikipedia.org/wiki?curid=46688", "title": "Pediatria", "text": "Pediatria haurren garapen normalaz eta lotutako gaixotasunetaz arduratzen den espezialitate medikoa da. Hitza grezierazko paidos (haurra) eta iatrea (sendaketa) hitzetatik dator, baina bere edukia haurren gaixotasunen sendatzea baino askoz handiagoa da, pediatriak haur osasuntsua zein gaixoa aztertzen baititu.\nKronologikoki, pediatriak haurra jaiotzen denetik nerabezarora iristen den arte hartzen du, normalean 18 urte bete arte. Horren barruan hainbat aldi bereizten dira: jaioberria (0-6 egun), jaioberria (7-29 egun), bularreko haurra (1-12 hilabete), bularreko adinekoa (1-2 urte), eskolaurrekoa (2-5 urte), eskolaurrekoa (6-12 urte), nerabe aurrekoa (10-12 urte) eta nerabea (12-18 urte).\nUmezaintza medikuntzaren espezialitateetako bat da. \"Haurren zaintza\" esan nahi du, eta latinezko puer/pueris (umearen/umearen) eta kulturako \"kultiboa\" esan nahi du, hau da, umearen artea. Gaur egungo joera adiera horiek guztiak termino bakar batean batzea da: pediatria.\nHelduen medikuntzaren eta medikuntza pediatrikoaren arteko aldeak.\nHelduen medikuntzaren eta medikuntza pediatrikoaren arteko aldeak.\nGorputz tamainaren aldeak heltze-aldaketekiko paraleloak dira. Haur edo jaioberri baten gorputza, fisiologikoki, helduarenaren ezberdina da. Sortzetiko akatsek, bariantza genetikoak eta garapen-arazoek gehiago kezkatzen dituzte pediatrak mediku helduak baino. Medikuak haurraren fisiologia heldugabea kontuan hartu behar du sintomak kontuan hartzean, botikak agintzean eta gaixotasunak diagnostikatzean.\nFisiologia pediatrikoak zuzenean eragiten die gorputzean sartzen diren farmakoen propietate farmakozinetikoei. Sendagaien xurgapena, banaketa, metabolismoa eta deuseztapena desberdinak dira garapen bidean dauden haurren eta heldu helduen artean. Azterketak eta berrikuspenak egin diren arren, etengabeko ikerketa behar da hobeto ulertzeko faktore horiek nola eragin behar duten mediku-arretaren hornitzaileen erabakiek pediatriako biztanleei sendagaiak agindu eta administratzean.\nXurgapena.\nPediatriako populazioaren eta helduen artean farmakoen xurgapen-desberdintasun asko urdailaren inguruan daude. Jaioberriek eta haur txikiek urdaileko pH-a handitzen dute jariatze azidoa gutxitzen delako, eta horrela ingurune oinarrizkoagoa sortzen da ahotik hartzen diren medikamentuentzat. Azidoa funtsezkoa da ahoko zenbait farmako xurgapen sistemikoaren aurretik degradatzeko. Beraz, haurrengan botika horien xurgapena helduengan baino handiagoa da, deskonposizioaren murrizketaren eta kontserbazioaren areagotzearen ondorioz, azido gutxiagoko espazio gastriko batean.\nHaurrek ere urdail-hustuketaren tasa hedatua dute, eta horrek atzeratu egiten du botikaren xurgapen-tasa.\nBotikaren xurgapena entzima espezifikoen mende ere badago, eta entzima horiek ahoko botikarekin kontaktuan jartzen dira gorputzetik bidaiatu ahala. Entzima hauen hornikuntza handitu egiten da haurrek traktu gastrointestinala garatzen jarraitzen duten heinean. Pediatriako pazienteek proteina azpigaratuak dituzte, eta horrek metabolismoa gutxitzea eta farmako espezifikoen kontzentrazio serikoak handitzea dakar. Hala ere, profarmakoek kontrako efektua jasaten dute entzimak beharrezkoak direlako euren forma aktiboa zirkulazio sistemikoan sar dadin.\nBanaketa.\nGorputzeko uraren ehunekoak eta zelulaz kanpoko likidoaren bolumenak behera egiten dute haurrak hazten eta garatzen diren heinean. Beraz, paziente pediatrikoek helduek baino banaketa-bolumen handiagoa dute, eta horrek zuzenean eragiten dio farmako hidrofilikoen administrazioari, hala nola antibiotiko betalaktamikoei, ampizilinari kasu. Beraz, sendagai horiek pisuan oinarritutako dosi handiagoetan ematen dira edo haurren dosifikazio-tarteak doituta, gorputz-konposizioan dagoen funtsezko diferentzia hori kontuan hartzeko.\nHaurtxoek eta jaioberriek ere proteina plasmatiko gutxiago dituzte. Beraz, proteinekin lotura handia duten farmakoek proteinekin lotzeko aukera gutxiago dituzte, eta horrek banaketa handiagoa eragiten du.\nMetabolismoa.\nFarmakoaren metabolismoa, nagusiki, gibeleko entzimen bidez gertatzen da, eta garapenaren etapa espezifiko batean eragiten zaien entzima espezifikoen arabera alda daiteke. I. eta II. faseetako entzimek heltze- eta garapen-tasa desberdinak dituzte, beren ekintza-mekanismo espezifikoaren arabera (adibidez, oxidazioa, hidrolisia, azetilazioa, metilazioa, etab.). Entzima-gaitasuna, argitzea eta erdi bizitzea haurren eta helduen arteko desberdintasun metabolikoak eragiten dituzten faktoreak dira. Drogen metabolismoa desberdina izan daiteke pediatriako biztanleen artean, jaioberriak haur txikietatik bereiziz.\nEzabapena.\nFarmakoa gibelaren eta giltzurrunen bidez deuseztatzen da batez ere. Haurtxoen eta haur txikien kasuan, giltzurrunen tamaina erlatiboak gernuaren bidez ezabatzen diren medikamentuen giltzurrun-argitzea areagotzen du. Jaioberrietan eta bularreko haur goiztiarretan, beren giltzurrunak umotzeko motelagoak dira, eta, beraz, ez dira gai erabat garatutako giltzurrunak adina droga deuseztatzeko. Horrek nahi ez diren sendagaiak pilatzea eragin dezake; beraz, garrantzitsua da kontuan hartzea dosi txikiagoak eta dosifikazio-tarte handiagoak daudela populazio horrentzat. Giltzurrun-funtzioari modu negatiboan eragiten dioten gaixotasunek ere eragin bera izan dezakete, eta, beraz, antzeko kontsiderazioak justifikatu.\nPediatren prestakuntza.\nPediatren prestakuntza ez da berdina mundu osoan. Jurisdikzioaren eta unibertsitatearen arabera, titulazio medikoko ikastaro bat graduaurreko edo graduondoko ospitaleratzea izan daiteke. Lehenengoak normalean 5-6 urte behar izaten ditu, eta ohikoa izan da Commonwealthen. Graduondoko ikastaroetan parte hartzen dutenek (Estatu Batuetan bezala), 4-5 urte iraun ohi dute, eta aldez aurretik 3-4 urteko unibertsitate-titulua osatu dute, normalean, baina ez beti zientzietan. Medikuntzako lizentziadunek herrialdeko eta graduatu diren unibertsitateko titulu espezifikoa dute. Titulu horrek mediku profesional hori kalifikatzen du lizentzia edo erregistro bat lortzeko, herrialde horretako legeen arabera, eta, batzuetan, hainbat herrialdetakoak, \"Pasantia\" edo \"baldintzapeko erregistroa\" betekizunen arabera.\nPediatrek entrenamendu gehigarri bat egin behar dute aukeratutako eremuan. Horrek lau urtetik hamaika urte edo gehiago har ditzake, jurisdikzioaren eta espezializazio-mailaren arabera.\nNolakoa da lanegun arrunt bat?\nTestuinguruaren araberakoa da, ospitalean soilik oinarritutako pediatretatik hasi eta lehen mailako arretako pediatriara.\nDenbora asko ematen da prebentziozko zaintzan, eta immunizazioa eta haur osasuntsuen kontrolak ematen dira osasun-zentroko adin-talde guztietan.\nNerabeen medikuntzan inplikatzen diren pediatrek denbora gehiago ematen dute aholkatzen medikuntzan baino.\nZentro batzuetan, biztanleriaren erritmoari egokitzeko, arratsaldeko eta asteburuetako txandak hasten dira. Guardia-deiak lan-testuinguruaren araberakoak dira asko, baina, arau gisa, kezkatutako gurasoei zor zaizkie, presako patologiari baino gehiago.\nAdibide gisa, Asturiasko Unibertsitate Ospitale Nagusiko pediatriako egoiliarren lanaldi tipikoa jartzen dugu.\nHistoria.\nArreta pediatrikoa beti egon da lotuta erditzean amatasunak zaintzearekin; hortik sortu dira, besteak beste, amaren eta haurren arreta, unitate feto-plazentarioa, amaren eta haurraren zaintza eta perinatologiaren kontzeptu bera. Horrela, bada, obstetrizia XX. mendetik ginekologiarekin lotzen bada ere, berez lotuta dago kontzepzioaren, hau da, haurraren, biziraupenarekin eta ongizatearekin.\nErrenazimentutik aurrera, haurren gaixotasunak jarduera medikotzat hartzen hasten dira, eta orientazio pediatrikoagoko liburuak idazten dira. Aro Modernoan haurrak zaintzeko zentroak agertzen hasi ziren.\nXIX. mendetik aurrera, pediatriak bere oinarri zientifikoa Frantzian eta Alemanian garatzen du, eta Europako eta Ipar Amerikako lehen ospitale modernoak sortzen dira. Pediatria berezko garrantzia duen espezialitate mediko bihurtzen da. XX. mendean Espainiako Pediatriaren aitzindaria izan zen Andr\u00e9s Mart\u00ednez Vargas jauna, 1915ean bere funtsezko Pediatriako Tratatua argitaratu zuena, bere lankide garaikideek ezagutzen duten Pediatriaren ikuspegi argi eta bateratua izateko ordezkaezina den lana.\nJaioberriaren definizioa.\nJaioberri esan dakioke 28 egun baino gutxiago dituen haurrari. Bizitzako lehen 28 egun hauek dira haurrarentzako heriotza arrisku handiena dakartenak.\nJaioberriaren haurdunaldi-adinaren eta pisuaren araberako sailkapena.\nEzaugarri fisiko eta neurologikoek haurdunaldiaren adina zehaztasunez baloratzeko aukera ematen digute, jaioberria kategoria hauen artean sailkatuko baita:\nJaiotzako pisuaren arabera, honela sailkatzen da:"}
{"id": "46690", "revid": "105290", "url": "https://eu.wikipedia.org/wiki?curid=46690", "title": "Alergologia", "text": "Alergologia espezialitate medikoa da, prozesu alergikoetaz arduratzen dena. Txertoekin ere lan egiten dute alergologoek, immunologoen moduan. Halaber, neumologiarekin amankomunean dituzte arlo batzuk, asma bereziki."}
{"id": "46691", "revid": "406547", "url": "https://eu.wikipedia.org/wiki?curid=46691", "title": "Immunologo", "text": ""}
{"id": "46693", "revid": "119347", "url": "https://eu.wikipedia.org/wiki?curid=46693", "title": "Dermatologia", "text": "Dermatologia larruazalaren gaixotasunen eta asalduren diagnostikoan, tratamenduan eta maneiuan espezializatzen den medikuntzaren adarra da. Diziplina honetan espezializatutako medikuak \u00abdermatologoa\u00bb du izena, eta bere lana larruazaleko organoaren alderdi kliniko, kirurgiko, prebentibo eta terapeutikoetan zentratzen da.\nEtimologia.\n\"Dermatologia\" terminoa grekotik eratorria da: \u03b4\u03ad\u03c1\u03bc\u03b1\u03c4\u03bf\u03c2 edo dermatos (larruazal edo larrutu) eta \u03bb\u03bf\u03b3\u03af\u03b1 edo logia hitzetik. 1630ean, neolatin dermatologia sortu zen, termino anatomikoa, frantsesez eta alemanez hainbat erabilera zituena, 1730. hamarkadatik aurrera.\nHistoria.\nAzalaren aldaketak erraz ikusten dira historiaren hasieratik, batzuk tratatuak eta beste batzuk ez. Larruazaleko gaitzak dokumentatzen dituen lehen iturrietako bat Ebers Papiroa da, Antzinako Egiptoko dokumentu mediko bat, K.a. 1500. urte ingurukoa. Azaleko hainbat gaixotasun deskribatzen ditu, ultzerak eta tumoreak barne, eta kirurgia eta ukenduak agintzen ditu gaitzak tratatzeko.\n1572an, Geronimo Mercuriali de Forlus-ek (Italia) \"De morbis cutaneis\" sortu zuen (\"Azaleko gaixotasunei buruz\" itzulia), eta dermatologiari eskainitako lehen lan zientifikoa bezala ezagutzen da. Iturri batek Jean Astruc (1684-1766) aipatzen du dermatologia modernoaren sortzailetzat. 1799an Francesco Bianchik Dermatologia liburua idatzi zuen, hau da, medikuntza ikasleentzat idatzitako dermatologia modernoaren lehen testu liburua.\n1801ean, dermatologiako lehen eskola handia errealitate bihurtu zen Parisko H\u00f4pital Saint-Louis ospetsuan, eta aldi berean, lehen testuliburuak (Willanena, 1798 \u2013 1808) eta atlasak (Alibertena, 1806 \u2013 1814) inprimatuta agertu ziren.1708an, lehen dermatologia eskola handia sortu zen Parisko H\u00f4pital Saint-Louis ospetsuan, eta lehen testuliburuak (Willan, 1798 \u2013 1808) eta atlasak (Alibert, 1806 \u2013 1816) ia aldi berean inprimatu ziren.\nFormakuntza.\nLarruazala gorputzean hedadurarik handiena duen organoa da; azalera 1,6 eta 2 metro karratu artekoa da helduentzat. Organo honetako gaixotasun asko isolatuta agertzen dira, baina beste batzuk barneko gaitzen kanporatzeak dira. Dermatologian espezialista den medikuak dermatologo izena du. Titulazioa lortzeko, medikuntzako karrera osatu behar da, eta, ondoren, dermatologian espezializatutako prestakuntza egin behar da. Prestakuntza horrek iraupen aldakorra du herrialdearen arabera; Europar Batasunean, oro har, 4 urte dira. Dermatologoak, azaleko gaixotasunak diagnostikatzen eta tratatzen jakiteaz gain, kirurgia eta beste espezialitate mediko batzuk ezagutzen ditu, hala nola erreumatologia, immunologia, neurologia, gaixotasun infekziosoak eta endokrinologia.\nAzpiespezialitateak.\nDermatologia kosmetikoa.\nEremu garrantzitsua da espezialitatearen barruan. Duela hamarkada batzuetatik hona, dermourradura erabiltzen da akneak utzitako orbainak arintzeko, eta gantz-mikrotransferentzia larruazaleko akatsak betetzeko. Laserra ere erabiltzen da, baita betegarri dermatologikoko agente berriak ere, hala nola kolagenoa eta azido hialuronikoa, toxina botulinikoa, argi leungarri biziko sistemak, terapia fotodinamikoa eta peeling kimikoa. Dermatologo batzuek prozedura kosmetikoak egiten dituzte, besteak beste, liposukzioa, blefaroplastia eta aurpegi-luzatzea.\nTrikologia.\nIlea galtzea, ilearen anomaliak, hipertrikosia eta buruko ile-larrua aldatzea dakarten gaixotasunetan espezializatzen da trikologia. Trikoskopia diagnostiko medikoko metodo bat da, trikologian interes berezia duten dermatologoek erabiltzen dutena.\nImmunodermatologia.\nEremu hau immunitate-sistemak eragindako larruazaleko gaixotasunen tratamenduan espezializatzen da, hala nola, lupus, penfigoide anpolloso, penfigo arrunta eta immunitate-sistemak eragindako beste larruazaleko trastorno batzuetan. Immunodermatologia-probak funtsezkoak dira gaixotasun asko diagnostikatzeko eta behar bezala tratatzeko. Gaixotasunak, askotan, aurkezpen klinikoan eta histologikoan gainjartzen dira, eta, gaixotasunak berez arruntak ez diren arren, larruazaleko asaldura arrunten ezaugarriekin ager daitezke, hala nola urtikaria, ekzema eta azkura kronikoarekin. Beraz, gaixotasun immunodermatologiko baten diagnostikoa askotan atzeratu egiten da. Probak odolean eta ehunetan egiten dira.\nDermatologia kirurgikoa.\nDermatologia kirurgikoa dermatologiaren azpiespezialitate bat da, prozedura kirurgiko onkologikoetan eta estetiko konpontzaileetan inplikatzen dena. Konplexutasun txikiko interbentzioak ere burutzen dituzte. Azken horiek prozedura anbulatorioak direnez, ez dute aldez aurreko prestakuntzarik behar. Azaleko ehun edsberdinetan egiten dira: larruazalean (epidermisak, dermisak eta larruazalpeko ehun zelularra) eta faneretan (ilea eta azazkalak). Ez dute tresna kirurgiko sofistikaturik behar. Anestesia lokalarekin egiten dira, eta horrek are gehiago gutxitzen du dakarten arriskua. Horren guztiaren ondorioz, ebakuntza barruko edo osteko konplikazioak izateko aukera txikia dago. Esku-hartze txiki horiek berehalako erantzuna eman diezaiekete ohiko patologien eskaerei (melanomak, kerato-akantomak, forunkulosia, kutsatutako kiste epidermikoak, larruazalean eragina duten eta diagnostiko azkarra eskatzen duten patologia sistemikoak, etab.).\nTerapiak.\nDermatologoek emandako terapien artean, hauek daude:\nLotutako gaixotasunak.\nDermatologian tratatzen diren gaixotasun batzuen adibideak hauek izan daitezke:"}
{"id": "46694", "revid": "119347", "url": "https://eu.wikipedia.org/wiki?curid=46694", "title": "Neurokirurgia", "text": "Neurokirurgia buruaren gaixotasunen tratamendu kirurgikoaz arduratzen den espezialitate kirurgikoa da.\nNeurologia eta Neurofisiologiarekin oso lotuta daude \"neurozirujauak\" eta askotan elkarlanean ibiltzen dira.\nNeurokirurgia prozedura kirurgikoak behar dituzten nerbio-sistemaren gaixotasunen azterketa, diagnostiko eta tratamenduaz arduratzen den zientzia da. Neurokirurgiak gehien tratatzen dituen lesioen artean tumore-patologia, garun-hodietako patologia, orno-patologia, muin-patologia, traumatismo garezur-entzefalikoak, orno-traumatismoak eta hernia diskalak ditugu.\nEuskal Herrian.\nOsakidetzan, Neurokirurgiaren zerbitzuak daude Santiago Ospitalean (Gasteiz), Donostian, Gurutzetan eta Basurtun (Bizkaia).\n2008ko urriaren 10an, Neurokirurgia Euskal Elkarteak bere 25. urteburua ospatu du."}
{"id": "46695", "revid": "119347", "url": "https://eu.wikipedia.org/wiki?curid=46695", "title": "Toraxeko kirurgia", "text": "Toraxeko kirurgia espezialitate medikoa da, toraxaren barruko gaixotasunen konponbide kirurgikoaz arduratzen dena. Neumologiarekin oso lotuta dago eta elkarlana ohikoa da.\nEuskal Herrian.\nOsakidetzan, Toraxeko kirurgiaren zerbitzuak bakarrik daude Gurutzetako Ospitalean eta Galdakaon (Bizkaia) eta Donostian."}
{"id": "46696", "revid": "119347", "url": "https://eu.wikipedia.org/wiki?curid=46696", "title": "Neurofisiologia", "text": "Neurofisiologia espezialitate medikoa da, gaixotasun neurologikoen diagnostikoaz arduratzen dena.\nAskotan elkarlanean dabiltza \"neurofisiologoak\" neurologo eta neurozirujauekin ez ezik neumologoekin ere, Loaren apnearen sindromean esate baterako."}
{"id": "46697", "revid": "219", "url": "https://eu.wikipedia.org/wiki?curid=46697", "title": "Neurozirujau", "text": ""}
{"id": "46698", "revid": "10891", "url": "https://eu.wikipedia.org/wiki?curid=46698", "title": "Frantziaren Aldeko Mugimendua", "text": "Frantziaren Aldeko Mugimendua (, \"MPF\") eskuineko alderdi politiko soberanista eta gaullista frantsesa izan zen.\nAlderdiaren burua Philippe de Villiers izan zen."}
{"id": "46699", "revid": "15795", "url": "https://eu.wikipedia.org/wiki?curid=46699", "title": "Mouvement pour la France", "text": ""}
{"id": "46700", "revid": "105290", "url": "https://eu.wikipedia.org/wiki?curid=46700", "title": "Ezkerreko Alderdi Erradikala", "text": "Ezkerreko Alderdi Erradikala ( edo \"PRG\") Frantziako zentro-ezkerreko alderdi politikoa izan zen. 1972an sortu zuten Alderdi Erradikal eta Erradikal Sozialistatik banatu ondoren. 2017an desegin zuten Mugimendu Erradikala sortzeko."}
{"id": "46701", "revid": "880", "url": "https://eu.wikipedia.org/wiki?curid=46701", "title": "Parti Radical de Gauche", "text": ""}
{"id": "46702", "revid": "105290", "url": "https://eu.wikipedia.org/wiki?curid=46702", "title": "Berdeak (Frantzia)", "text": "Berdeak (Les Verts) Frantziako alderdi politiko ekologista eta ezkertiarra da. 1984an sortu zuten.\nEuropako Alderdi Berdearen kide da."}
{"id": "46703", "revid": "880", "url": "https://eu.wikipedia.org/wiki?curid=46703", "title": "Les Verts", "text": ""}
{"id": "46704", "revid": "15795", "url": "https://eu.wikipedia.org/wiki?curid=46704", "title": "MPF", "text": ""}
{"id": "46705", "revid": "880", "url": "https://eu.wikipedia.org/wiki?curid=46705", "title": "PRG", "text": ""}
{"id": "46706", "revid": "105290", "url": "https://eu.wikipedia.org/wiki?curid=46706", "title": "Mugimendu Nazional Errepublikarra", "text": "Mugimendu Nazional Errepublikarra (, MNR) eskuin muturreko alderdi politiko frantses bat da. 1999an sortu zuten, Fronte Nazionaletik ateratako Bruno M\u00e9greten aldekoek."}
{"id": "46707", "revid": "880", "url": "https://eu.wikipedia.org/wiki?curid=46707", "title": "Mouvement National R\u00e9publicain", "text": ""}
{"id": "46708", "revid": "336", "url": "https://eu.wikipedia.org/wiki?curid=46708", "title": "Ehiza, Arrantza, Natura eta Tradizioak", "text": "Ehiza, Arrantza, Natura eta Tradizioak (\"Chasse, p\u00eache, nature et traditions\", CPNT) 1989an sortutako Frantziako alderdi politiko bat da. Bere helburua landa eremuko Frantziaren (\"ruralit\u00e9\") balioak eta tradizioak defendatzea da. Sortzailea Jean Saint-Josse bearnotarra da eta berau izan da presidentea 2008 arte; harrezkero Fr\u00e9d\u00e9ric Nihous da alderdiko burua. Nihous Valenciennesen (Nord) jaioa bada ere Pauen bizi da, alderdiaren estatu mailako egoitza hiri okzitaniar honetan kokatzen delako.\nEuropako Parlamentuan \"Desbedintasunen eta demokraziaren Europako Taldeko\" kide da.\nIpar Euskal Herrian.\nAlderdi honek zenbait hauteskundetan emaitza oso onak bildu ditu Iparraldean. Udalerriei dagokienez, alkatetza bat ere gobernatzen du, Amikuzeko Aiziritze-Gamue-Zohaztin Guy Eneko baita auzapeza. Eneko da alderdiak Euskal Herrian duen pertsonarik ezagunena eta Akitaniako eskualde-kontseilaria ere da."}
{"id": "46709", "revid": "880", "url": "https://eu.wikipedia.org/wiki?curid=46709", "title": "Chasse, p\u00eache, nature et traditions", "text": ""}
{"id": "46710", "revid": "10891", "url": "https://eu.wikipedia.org/wiki?curid=46710", "title": "Frantziaren aldeko Batasuna", "text": "Frantziaren aldeko Batasuna (, \"RPF\") Charles Pasquak eta Philippe de Villiersek 1999an sortutako Frantziako alderdi politikoa izan zen. Bertan, Errepublikaren aldeko Batasuna (RPR) eta Frantziaren aldeko Mugimendua (MPF) alderdietako disidenteek bat egin zuten."}
{"id": "46711", "revid": "880", "url": "https://eu.wikipedia.org/wiki?curid=46711", "title": "Rassemblement pour la France", "text": ""}
{"id": "46712", "revid": "880", "url": "https://eu.wikipedia.org/wiki?curid=46712", "title": "CPNT", "text": ""}
{"id": "46713", "revid": "880", "url": "https://eu.wikipedia.org/wiki?curid=46713", "title": "MNR", "text": ""}
{"id": "46714", "revid": "56334", "url": "https://eu.wikipedia.org/wiki?curid=46714", "title": "Marrazo", "text": "Marrazoak elasmobrankioen barruko arrain talde bat dira. Arrain talde honen ezaugarriak kartilagozko hezurdura, bost edo zazpi zakatz buruaren alde bakoitzean eta buruari lotuta ez dauden bularreko hegatsak dira. Marrazo modernoak Selachimorpha (Selachii) kladoan sailkatzen dira eta manta arraien gertuko taldea osatzen dute. \"Marrazo\" terminoa gaizki erabili izan da, Elasmobranchii azpiklaseko arrainei erreferitzeko. Hauek ez daude Selachimorpha kladoaren barruan; sailkapen oker honen adibideak Cladoselache, Xenacanthus eta Chondrichthyes klaseko beste kide batzuk dira.\nMarrazoak itsaso eta ozeano guztietan aurkitu daitezke eta normala da 2.000 metro arteko sakoneran aurkitzea. Ur gezan ez dira hain ohikoak, baina ezagutzen dira ur gezan bizi diren hainbat marrazo, adibidez zezen marrazoa eta erreka marrazoa (Ur gezan eta ur gazian aurki daiteke). Marrazoen tamaina asko aldatzen da espezie batetik bestera, \"Etmopterus perryi\" marrazoak 17 zentimetro neurtzen ditu bakarrik, marrazo baleak, aldiz, 12 metro hartu ditzake (munduko arrainik handiena da). Marrazoek azala parasitoen kaltetik babesteko dentikulu dermatiko izeneko estalki bat dute, fluidoen dinamika ere hobetzen duena.\nMarrazo asko superharrapakariak dira, hau da kate trofikoaren gorenean kokatzen dira. Adibide zehatz batzuk tigre marrazoa, marrazo urdina, marrazo zuri, \"Isurus\", mailu-arraina eta \"Alopias\" generoko marrazoak dira. Marrazo espezie asko arriskuan aurkitzen dira gizakien ekintzaren ondorioz. 1970tik populazioa %71 txikitu da, gehienbat arrantzaren ondorioz. \nHistoria ebolutiboa.\nErregistro fosila.\nMarrazo tankerako lehen animalien fosilak Ordoviziarrekoak dira, duela 450-420 milioi urtekoak. Garai honetan, uretatik kanpo ez zegoen ornodunik. Ustezko lehenengo Elasmobrachio hauetatik bakarrik ezkatak aurkitu dira; hau dela eta zientzialari guztiak ez daude ados marrazoen fosilak direnaren ideiarekin. Onartuta dagoen fosil zaharrena duela 420 milioi urtekoa da, Siluriar periodokoa. Marrazo hauek gaur egungo marrazoen oso desberdinak ziren, hala ere. Garai honetan aurkitzen diren hortz fosilen artean arruntenak kladodontoak dira, hiru punta dituzten hortz mehe batzuk dira, tridente itxura dutenak eta arrainak harrapatzen laguntzen zietenak. Gaur egungo marrazo gehienen arbasoak gutxi gorabehera duela 100 milioi urtetik aurkitu daitezke. Fosil gehienak hortzak dira, batzuetan kopuru handitan. Estimatzen da marrazoek jaiotzatik hil arte milaka hortz edukitzen dituztela. Eskeleto zatiak eta hezurdura osoak ere aurkitu dira.\nMarrazo tankerako lehen arrain primitiboen fosilak \"Cladoselache\" generokoak dira, duela 370 milioi urtekoak. Hauek Paleozoikoko estratu\u20actan agertu dira AEBko Ohio, Kentucky eta Tennessee estatuetan. \"Caldoselache\"ak metro bateko luzera zeukan, triangelu itxurako hegatsak eta baraila mehea. Hortz kopuru txikiak aurkitu dira batera, hau dela eta uste da \"Cladoselache\"ak ez zituela hortzak gaur egungo marrazoak bezain maiz eguneratzen. Hauen tripetan aurkitu diren arrain osoek sendotu egiten dute ehiztari azkar eta lirainak zirenaren ideia.\nDuela 300 milioi urtetik duela 150 milioi urtera bizi izan ziren marrazo tankerako arrain gehienen fosilak bi taldetan banatzen dira. Xenacanthida taldea, zeintzuk gehienbat ur gezatan bizi ziren. Duela 220 milioi urte, desagertu egin zirenean, mundu osoan aurki zitezkeen. Bestalde Hybodonteak, duela 320 milioi urte agertu ziren eta ur gaziko ekosistema gehienetan aurki daitezke gaur egun (baita ur gezako batzuetan). Denbora luzez pentsatu da marrazoak \"fosil bizidunak\" direla, eta ez dutela gehiegi eboluzionatu denboran zehar; hala ere, 2014an egindako ikerketa batek frogatu du hau ez dela egia, eta asko eboluzionatu eta aldatu direla lehen arbasoetatik hona.\nMarrazo modernoak duela 100 milioi urte agertu ziren. Lamniformeen lehen fosilak Kretazeo goiztiarrekoak dira. Beranduen eboluzionatu duten taldeen artean mailu arraina dago (Sphyrnidae familia), Eozenoan agertu zen. Marrazo zurien lehen hortz fosila duela 60-66 milioi urtekoa da, dinosauroak desagertu ziren garaikoa. Marrazo zurien eboluzioan bi eboluzio lerro desberdintzen dira, bat hortz lodi zerratuekin, hauek gaur egungo marrazo zuriaren arbasoak izan daitezke, eta bestea hortz mehe zerratuekin. Azken eboluzio lerro honetan dauden marrazoek tamaina erraldoia zuten, adibidez desagertu zen \"Megalodon\" marrazoak 16 metro luze neurtzen zituen (20.3 metrotara iritsi zitekeen) eta 103 tona pisatu. Aztarna paleontologikoetan oinarrituz zetazeo handien harrapakaria zela pentsatu daiteke.\nMiozeno goiztiarreko desagerpena.\n2021. urtean argitaratutako ikerketa batek adierazi zuen duela 19 milioi urte marrazoen desagerpen gertakari bat izan zela. Honen zergatia ez dago argi, baino ikerketaren arabera marrazoen dibertsitatea %70 murriztu zen eta populazioaren tamaina %90. Marrazo garaikideak ez dira guztiz osatu. Autorearen esanetan, gertakari hau baino lehen marrazoak presentzia handiagoa zuten ozeanoetako ekosistemetan; gaur egun, ozeanoetan bizi diren 53 marrazo espezie bakarrik daude.\nTaxonomia.\nMarrazoak Selachimorpha superordenaren barruan kokatzen dira Elasmobranchii subklasean eta Chondrichthyes klasean. Elasmobranchii subklaseak manta arraiak eta Rajidaeak hartzen ditu, Chondrichthyes klaseak Chimaeriformeak hartzen ditu. Lehen, marrazoak talde polifiletikoa zela uste zen; hau da marrazo batzuk manta arraietatik beste marrazoetatik baino gertuago zeudela uste zen. Baina azken ikerketa molekularrek marrazoak eta manta arrainak talde monofiletikoa direla adierazi dute.\nSelachimorpha superordena honela banatzen da: Galea (edo Galeomorphii) eta Squalea (edo Squalomorphii). Galearrak Heterodontiformeak, Orektolobiformeak, Lamniformeak eta Carcharhiniformeak dira. Lamnoideoak eta Carcharhinoideoak klado batean kokatu ohi dira, baina oraintsuko ikerketek Lamnoideoak eta Orektoloboideoak klado bat direla erakusten dute. Zientzialari batzuek uste dute heterodontoideoak Squalomorphiiren barnekoak izan daitezkeela. Hauek Hexanchiformes eta Squalomorpha dira. Lehenengoan, behi marrazoa eta brankiak dituen marrazoa sartzen dira, baina autore batzuek proposatzen dute bi familiak ordena bereizietara lekualdatzea. Squalomorphak Squaliformes eta Hypnosqualea sartzen ditu. Baliteke Hypnosqualea baliogabeko sailkapena izatea. Existitzekotan, Squatiniformeak eta Pristorajea ere sartzen dira, baina hau ere baliogabeko taldea izan liteke. Edonola, Pristiophoriformeak eta Batoideak barne hartzen ditu.\n13 ordenetan banatutako 500 marrazo espezie baino gehiago daude, desagertu diren lau ordenetakoak kontuan edukita:\nAnatomia.\nHortzak.\nMarrazoen hortzak hortzoietan daude atxikita eta ez barailezurrean; honela, hortzak etengabe berritzen dituzte bizitzan zehar. Hortz errenkadak hazten dituzte barailezurreko barrunbe batean eta pixkanaka aurreraka mugitzen dira; marrazo batzuek 30.000 baino hortz gehiago galtzen dituzte bizitzan zehar. Hortz berriztapenaren periodoa asko aldatzen da espezie batetik bestera (8-10 egunetatik hilabete batzuetara). Espezie gehienetan hortzak banaka berriztatzen dira eta ez lerroka, \"Isistius\" generoan gertatzen den bezala.\nHortzen forma eta tamaina marrazo bakoitzaren dietaren araberakoa da; molusku eta krustazeoak jaten dituztenak hortz lauak dituzte elikagaiak zanpatzeko; arrainak jaten dituztenak orratz itxurako hortzak dituzte harrapakinak heltzeko; eta ugaztunetaz elikatzen direnek behean puntadun hortzak dituzte harrapakina heltzeko eta triangelu itxurako zerradun hortzak goian mozteko. Planktona jaten dutenek, adibidez marrazo balea, funtzio gabeko hortz txikiak dituzte.\nHezurdura.\nMarrazoen hezurdura lurreko ornodunen eta arrain hezurdunen hezurduren oso desberdina da. Marrazo eta beste kartilagodun arrainen hezurdura kartilagoz eta ehun konektiboz osatuta dago. Kartilagoa malgua eta iraunkorra da, gainera hezur baten dentsitate erdia du. Honi esker eskeletoaren pisua gutxitzen da, energia aurreztuz. Marrazoek ez dutenez saihetsik, euren pisuak zapalduko lituzke lur lehorrean.\nBarailezurra.\nMarrazoen barailezurra, Rajidaeena eta manta arraiena bezala, ez dago burezurrari lotuta. Barailezurraren azalerak euskarriak behar ditu jasaten duen estres fisikoarengatik eta behar duen indarragatik. \"Tesela\" deituriko xafla hexagonalen geruza bat du, hauek mosaiko moduan antolatutako kaltzio gatz kristal blokeak dira. Honek hezurrek duten indarra ematen dio barailezurrari.\nNormalean marrazoek tesela geruza bakarra edukitzen dute baina espezie handiek bi, hiru edo geruza gehiago eduki ditzakete, gorputzaren tamainaren arabera. Marrazo zuri handi baten barailezurrak bost geruza eduki ditzake. Aurpegiko (musuko) kartilagoa malguagoa izan daiteke kolpeak hobeto jasateko.\nHegatsak.\nHegatsen hezurdura luzanga da eta zeratotrikia izeneko segmentu gabeko faszikulu leunak dituzte. Hauek keratina proteina elastikoaren filamentuak dituzte. Marrazo gehienek zortzi hegats dituzte. Marrazoak zuzenean aurrean dituzten objektuetatik baino ezin daitezke urrundu, beren hegatsek ez dietelako uzten isatsaren norabidean mugitzen baimentzen.\nDentikulu dermatikoa.\nHezurdun arrainek ez bezala, marrazoek gorputzaren kanpoaldean kolageno zuntz malguez egindako dentikulu dermatikoa dute. Honek hezurdurak bezala jokatzen du, muskuluei lotuz eta energia aurreztuz. Dentikulu dermatikoek onura hidrodinamikoa ematen diete, igeri egitean turbulentziak murriztuz. Marrazo espezie batzuk pigmentuak dituzte dentikuluen azpian, patroi konplexuak eratuz (adibidez tigre-marrazoaren marrak). Marka hauek ingurunean kamuflatzeko eta harrapakinak ez detektatzeko balio dute.\nBuztana.\nBuztanak bultzada ematen die, hau dela eta abiadura eta azelerazioa buztanaren araberakoa da. Isats-hegatsaren tamaina nabarmenki aldatzen da espezie bakoitzaren arabera, ingurune desberdinetan eboluzionatu dutelako. Marrazoen isats-hegatsaren dortsaleko sekzioa bularreko sekzioa baino motzagoa da. Marrazoen bizkar hezurra dortsaleko sekzio honetaraino luzatzen delako gertatzen da, eta ondorioz muskuluak itsasteko zabalera handiagoa dute. Hau dela eta, lokomozioa eraginkorragoa da arrain kartilagodunetan (hezurdun arrainek ez dute).\nIsatseko lobuluen tamaina espezie bakoitzaren arabera aldatzen da. Adibidez tigre-marrazoak goiko lobulua handiagoa du zeinek abiatze oso azkarra edukitzea ahalbidetzen dion. Marrazo muturmotzak, aldiz, beheko lobulua du handiago. Honek abiadura azkarra mantentzeko balio dio.\nFisiologia.\nArnasketa.\nMarrazoek, beste arrainek bezala, oxigenoa itsasoko ura zakatzetatik pasatzean lortzen dute. Marrazoek ez dituzte zakatzak estalita. Begi azpian espirakulu deituriko arraila bat daukate arnasketa errazteko (ura zakatzetan sartzeko). Marrazo pelagikoek ez dute espirakulua. Marrazoa mugimenduan dagoenean ahotik ura sartu eta zakatzetatik pasatzen da prozesu hau \"bentilazio\" bezala ezagutzen da. Marrazo espezie gutxi batzuk ezin dute ura ponpatu zakatzetara eta ondorioz mugimenduan egon behar dira etengabe, bestela ito egingo lirateke.\nArnasketa eta zirkulazioa oxigeno gabeko odola bihotzera doanean hasten da. Hemendik odola zakatzen arteria aferenteetara bidaltzen da. Zakatzetan berroxidazioa gertatzen da eta odol oxigenatua zakatzen arteria eferenteetara bidaltzen da. Gero hauek dortsaleko aortan elkartzen dira eta odola gorputz guztira banatzen da. Oxigeno gabeko odola zain kardinaletatik bihotzera pasatzen da eta zikloa berriro errepikatzen da.\nTermoerregulazioa.\nMarrazo gehienak odol hotzekoak dira, hobeto esanda poikilotermoak, hau da gorputzeko tenperatura bat dator inguruko ingurunearen tenperaturarekin. Lamnidae familiako kideak homeotermoak dira eta inguruko ura baino tenperatura altuagoa mantentzen dute. Hau gorputz erditik gertu dagoen muskulu gorriz osatutako zinta baten bidez lortzen dute; gero odol hodien sistema baten bidez beroa gorputzean mantentzen dute.\nOsmoerregulazioa.\nArrain hezurdunak ez bezala, marrazoen odola eta beste ehunak itsasoko urarekiko isotonikoak dira, urearen eta TMAOaren kontzentrazio altuagatik. Hau dela eta, marrazo gehienak ezin dira ur gezako ingurunetan bizi (zezen marrazoa salbuespena da). Marrazo bat hiltzean bakterioek urea amonio bihurtzen dute.\nMarrazoen gernuak ez du hipernatremia saihesteko behar bezain gatz. 1960ean, marrazoek heste bukaeran gatzak kanporatzeko glandula bat dutela aurkitu zen.\nDigestioa.\nDigestioa egiten denbora asko egon daitezke marrazoak. Elikagaiak ahotik J itxura duen urdailera mugitzen dira; hemen hasierako digestioa egingo da. Behar ez diren gauzek normalean ez dute digestioan aurrera egingo; marrazoak okaztatu edo urdailari buelta emanez ahotik kanporatuko ditu.\nMarrazoen eta ugaztunen digestio aparatuen arteko desberdintasun handiena marrazoek heste motzagoak dituztela da. Luzera laburra espiral itxurako balbula baten ondorioz lortzen da. Balbulak azalera handi bat ematen dio; janaria guztiz digeritu arte heste labur batetik mugitzen da. Hondakinak kloakatik kanporatzen dituzte.\nFluoreszentzia.\nMarrazo batzuk fluoreszente dira argi urdinaren azpian; adibidez \"Cephaloscyllium ventriosum\" marrazoa edo \"Scyliorhinus retifer\" marrazoa. Fluoreszentzia hau azido kinuretikoaren metabolito batetik dator.\nZentzumenak.\nUsaimena.\nMarrazoak usaimena oso garatua dute, espezie batzuk itsasoko ur milioi zatitan odol zati bat aurkitzeko gai dira. Usaimen bulboaren tamaina espezien arabera aldatzen da, hauek usaimenarekiko daukaten dependentziaren arabera. Ikuspen murriztua daukaten ingurumeneko marrazoek usaimena garatuagoa edukitzen dute. Ikuspena argiagoa denean, adibidez koralezko arrezifeetan, Carcharhinidae familiako espezieek usaimen bulbo txikiagoak dituzte. Sakontasun handiagoetan aurkitutako marrazoak usaimena garatuago izaten dute. Marrazoek usainaren jatorria kalkulatu dezakete usainak lehenengo sudur zulotik bigarren sudur zulora iristeko behar duen denborarekin.\nIkusmena.\nMarrazoen begiak beste ornodunen begien antzekoak dira, kornea, erretina eta leiar antzekoekin. Begiak ondo moldatu dituzte itsasoko ingurumenera \"tapetum lucidum\" deituriko ehun bati esker. Ehun hau erretinaren azpian aurkitzen da eta argia erretinara islatzen du berriro. Honela ikuspena hobetzen du argi gutxi dagoenean. Marrazo batzuek ehun hau garatuago daukate. Marrazo askok begiak dilata eta uzkur ditzakete. Begiak itsasoko urak garbitzen ditu. Begiak babesteko \"nictitate menbrana\" deitzen den ehun bat daukate. Ehun honek ehizatzen edo arriskuan daudenean babesten dituzte begiak.\nMarrazoen ikusmena monokularra edo estereoskopikoa izan daiteke, edozein momentutan aldatuz.\nEntzumena.\nOso zaila da marrazoen entzumena zehaztea, baino uste da kilometro askotara dauden harrapakinak entzuteko gai direla. Marrazo espezie gehienen entzumen sentsibilitatea 20 eta 1000 Hz bitartean dago. Buruaren albo bietan daukaten arraila txiki baten barrualdean aurkitzen da marrazoen belarria.\nElektro-hartzaileak.\nLorenziniren anpoilak organo elektro-hartzaileak dira. Ehunka edo milaka dituzte gorputzean zehar. Marrazoek Lorenziniren anpoilak erabiltzen dituzte izaki bizidun guztiek sortzen dituzten eremu elektromagnetikoak detektatzeko. Horrek marrazoei (batez ere marrazo mailuari) beren harrapakinak aurkitzen laguntzen die. Marrazoak animalia guztien artean sentikortasun elektriko handiena du. Marrazoek harrapakinak aurkitzen dituzte hondarretan ezkutatuta, sortzen dituzten eremu elektrikoak detektatuz. Lurraren eremu magnetikoan mugitzen diren korronte ozeanikoek ere eremu elektrikoak sortzen dituzte, marrazoek orientatzeko eta, beharbada, nabigatzeko erabil ditzaketenak.\nAlbo-lerroa.\nSistema hau arrain gehienetan dago, marrazoetan ere bai. Ukipen-sistema sentsorial bat da, eta aukera ematen dio organismoari uraren abiadura eta inguruko presio-aldaketak detektatzeko. Sistemaren osagai nagusia neuromastoa da, ornodunen belarrian dauden zelula ziliatuen antzeko zelula bat, inguruko ingurune urtarrarekin elkarreragiten duena. Horrek marrazoei beren inguruko korronteak, periferiako oztopoak eta ikuseremutik kanpo borrokatzen diren harrapakinak bereizten laguntzen die. Marrazoak 25 eta 50 Hz arteko maiztasunak hauteman ditzake.\nBizi-zikloa.\nMarrazoen bizi iraupena espezieen arabera aldatzen dira. Gehienak 20-30 urte inguru bizitzen dira. Marrazo batzuk adibidez bale marrazoa edo mielga pikarta 100 urte baino gehiago bizi daitezke. Uste da \"Somniosus microcephalus\" espezieko marrazoak 200 urte baino gehiago bizi daitezkeela, eta berriki egindako ikerketa batek 5,02 metroko espezimen bat aurkitu zuen, 392 \u00b1 120 urte bizi zituena (hau da, gutxienez, 272 urte), ezagutzen den ornodunik zaharrena.\nUgalketa.\nMarrazoak hezurdun arrainek ez bezala ondo garatutako kume gutxi sortzen dituzte. Ziklo bakoitzean sortu ditzaketen kume kopurua oso aldakorra da, gutxienez 2 eta, gehienez, 100 kume sortuz. Marrazoak poliki garatzen dira beste arrainekin konparatuta. Adibidez limoi marrazoak 13-15 urterekin lortzen dute sexualki garatzea. Marrazoak bibiparoak, obiparoak eta obobibiparoak izan daitezke espeziearen arabera.\nObobibiparoak.\nMarrazo gehienak obobibiparoak dira, hau da amaren gorputzaren barnean inkubatzen diren mintz iraunkorreko arrautzen bidez ugaltzen dira. Bibiparoen kasuan bezala kumeak bizirik eta funtzionalki jaiotzen dira. Lamniformeek oofagia praktikatzen dute, lehenengo jaiotzen den kumeak beste arrautzak jaten ditu. Estrategia honen helburua kumeen bizi iraupena ziurtatzea da, kumeak garatuta erdituz. Marrazo obobibiparo gehienak babestutako eremuak aukeratzen dituzte kumeak edukitzeko..\nObiparoak.\nEspezie batzuk obiparoak dira, ernaldutako arrautzak uretan uzten dituzte. Marrazo obiparo gehienetan larruaren konsistentzia daukan arrautza oskola batek babesten du enbrioia. Marrazo obiparoen adibideak katu marrazoa eta \"Heterodontus francisci\" dira.\nBibiparoak.\nBibiparoak kumeak arrautza gabe edukitzen dute, hau da bizirik erditzen dituzte kumeak. Marrazoen kasuan erditze hau plazentaduna edo plazenta gabea izan daiteke. Mailu arrainak, zezen marrazoak eta marrazo urdinak marrazo bibiparoak dira.\nPortaera.\nBetidanik uste izan da marrazoak harrapakari bakartiak zirela, nomaden moduan janari bila itsasoa zeharkatzen zutela. Hala ere marrazo espezie gutxi batzuek betetzen dute hau. Gehienak bizitzak sedentarioagoa eta sozialagoa dute, talde handitan bizi daitezke, eta pertsonalitateak garatzen dituztela uste da. Marrazoen migrazioa oso konplexua da, hegaztiena baino gehiago, marrazoak ozeano guztietan aurkituz.\nAbiadura.\nOrokorrean, marrazoak bataz beste 8 kilometro orduko abiaduran egiten dute igeri, baina ehizatzean 19 kilometro orduko abiadura hartu dezakete. Marrazo muturluzea, marrazo espezie eta beste gutxi batzuen artean arrain azkarrenetakoa, 50 kilometro orduko abiadura hartzeko gai da. Marrazo zuria ere abiadura altuagoak hartzeko gai da; honen jatorria marrazo hauen fisiologia homeotermikoarengatik izan daiteke. Marrazoek egunean 70-80 kilometro egin ditzakete igeri.\nInteligentzia.\nMarrazoen gorputz-garun masaren ratioa ugaztunen eta hegaztien antzekoa da. Adibidez limoi marrazoak obserbazio bidez ikasten ditu berriak diren gauzak beraien ingurumenean.\nLoaldia.\nMarrazo guztiek behar dute etengabe ura zakatzetatik sartzea arnasteko; hala ere, espezie guztiak ez dira mugitzen egon behar. Geldi dauden bitartean arnastu dezaketenak espirakuluen bitartez ura zakatzetan sartzen dute. Prozesu honetan begiak irekita mantentzen dituzte eta ez dira guztiz lokartzen.\nArnasteko igeri egin behar duten espezieak \"igeri lokartu\" deituriko prozesu bat egiten dute, non marrazoa esentzialki inkontziente dagoen. Prozesu honetan bizkar hezurra da igeri egitearen arduraduna eta ez garuna.\nGiza kontsumoa.\nMarrazo okela kontsumitzen duten herrialdeen artean Asiako herrialdeak (Txina eta Japonia gehienbat) dira gehien kontsumitzen dutenak, 1996ean lur planetan arrantzatu ziren marrazoen %55,4 Asiako herrialdeek arrantzatu zituzten. Gainera, Islandian, Australian, Kanadan, Indiako zenbait eskualdeetan, Mexikon, Sri Lankan, Yemenen eta Afrikako zenbait eremutan marrazo okelaren kontsumoa hedatuta dago.\nMarrazoen arrantza ere hauen hegatzak lortzeko ematen da, hauekin zopa egiteko. Produktu hau Asiako ekialdeko herrialde batzuetan ematen da, batez ere Japonia, Txina eta Taiwango eskualde batzuetan. Gizartean oso hedatua dago marrazoen hegatzek minbizia prebenitzeko balio dutenaren ustea, baina konprobatu da hau ez dela zuzena. Hain zuzen ere, marrazoen azalak duen dentikulu dermatikoarien ondorioz, hegatzen kontsumizioak dementzia izateko probabilitatea igotzen du."}
{"id": "46716", "revid": "201", "url": "https://eu.wikipedia.org/wiki?curid=46716", "title": "Izurdea", "text": ""}
{"id": "46717", "revid": "1519", "url": "https://eu.wikipedia.org/wiki?curid=46717", "title": "Yorkshire Terrier", "text": "Yorkshire Terrier etxean izateko txakurrik txikienetakoa da. Izaera oso sentikorra eta aldi berean oso azkarrak dira. Ugaztun bibiparoak dira eta aldi berean orojaleak.\nArraza hau beste zenbait arrazen lotura da: Manchester Terrier, Skye Terrier eta Dandie Dinmont. Lehen agerpena 1880. urtean izan zen, Ingalaterran. Gaur egun Ingalaterrako arraza kotizatuena da eta munduan gehien zabaldutako arraza ere.\nEzaugarriak.\nElikadura egunean 230 Kcal. (2 kg-ko zakurrentzako) eta 350 Kcal. (3 kg. baino gehiago duten txakurrentzako). Onena pentsu erosia ematea da, Yorkshire Terrier-rek elikadura aldetik oso gaixoberak direlako."}
{"id": "46718", "revid": "98220", "url": "https://eu.wikipedia.org/wiki?curid=46718", "title": "Kanguru", "text": "Kangurua Macropodidae familiako ugaztun martsupiala da, Australian eta Ginea Berrian bizi dena. Duela 15 milioi urte agertu ziren Australian. Kanguru gehienak belarjaleak dira. Baina batzuk, txikienek, zomorroak jan ahal dituzte.\n65 kanguru espezie inguru daude, esate baterako kanguru gorria, kanguru grisa eta walabia. Kanguruen 10 espezie mota galzorian daude ehiza dela-eta. Tamaina handienekoak kanguru gorria eta kanguru grisa dira. 2 m luze izatera iritsi daitezke eta 85 kilo pisatzen dute. Kanguru txikienek 30 cm neurtzen dute eta sagu itxura dute. Koalarekin batera, Australiako animalia ezagunenetakoa da.\nEzaugarriak.\nEzaugarri nagusia martsupio izeneko poltsa antzekoa da, sabelaldean kokatua eta aurrerantz irekia, non kume jaio berriak sartu eta leku batetik bestera garraiatzen dituzten. Barruan lau titi daude eta hortik kumeak elikatzen dira. Kumeak jaiotzean 3 cm luze dira. 12 edo 18 hilabete irauten du, amaren esnea edoskitzen.\nOrokorrean, \"Macropolido\" familiako kide handienak bakarrik ezagutzen dira kanguru gisa, baina berez talde taxonomiko horretako guztiak lirateke. Gizakia baino garaiagoak dira, atzeko hankak oso indartsu eta luzeak dira eta aurrekoak baino garatuagoak daude. Honek, 9 m baino gehiagoko jauziak egiten laguntzen dio. Buztana, luzea eta nahiko gihartsua, kanguru handi batean 1,5 m luze da eta orekatzeko erabiltzen dute jauzi egitean. Burua txikia dute, ardi baten itxurakoa eta belarriak handiak. Erdiko ebakortzak, goikoak zein behekoak, oso handiak dituzte. Atzeko hankako bigarren eta hirugarren behatzak larru berdinarekin lotuta daude baina azkazal bananduekin. Honek, ilearen garbiketarako \u201corrazi\u201d erabilgarri bat eratzen du. Larrua gogorra da eta ilez estalita dago, normalki marroia da baina batzuetan zuria, grisa edo horixka izan daiteke.\nEstepa, baso-soilgune eta lautada irekietan bizi dira, \"Dendrolagus\" generokoak izan ezik, hauek zuhaiztarrak baitira.\nHistoria.\nAustralia kanguruen mundua da. Kanguruak armarri nazionalaren zati dira, tribu indigena gehienen animalia totemikoak dira eta gainera, koalarekin batera Australiak sinbolo gisa esportatzen duen irudia da.\nKanguru batzuk basamortu erdian bizi diren bitartean, beste batzuk baso hezeetan daude. Lehen aipatu bezala, gehienak belarjaleak dira, nahiz eta espezieren bat intsektuez ere baliatzen den elikatzeko.\nAustralian soilik aurkitzen direnez, zibilizazio europarrean berandu ezagutu ziren kanguruak. 1629an Francisco Pelsaert holandarra, \"Batavia\" itsasontziarekin Wallaby (Mendebaldeko Australia) uhartera heldu zen. Holandar honen bidaia historiara hiru arrazoirengatik pasa zen:\nXVII. mendean zehar katu, txakur, erbi edo arkume arraroei buruzko esamesak zabaldu ziren, baina 140 urte igaro ziren beste nabigazio istripu bat gertatu eta ondorioz europarrek kanguruak behin betiko aurkitu aurretik.\nJames Cook kapitainaren agindupean zegoen \"Endeavour\" itsasontzia 1770. urtean iritsi zen Australiara eta bere tripulazioak hiru hilabetez bertan egon behar izan zuen. Denbora horretan zehar idatzi zuen Cookek animalia batzuei buruz. Bere esanetan, atzeko hanken gainean korrika eta saltoka mugitzen ziren eta gainera, ez zuten animalia europarren antzik. Animalia hauen tamaina handia ere azpimarratzen zuen. Cook izan zen \"Kangaroo\" izenez deitu zien lehena indigenen izendatze ez oso argian oinarrituz. Urte gutxi batzuk beranduago, lehen aldiz Ingalaterrara eraman ziren animalia honen hainbat espezie George III.a erregeari oparitu asmoz. 1794an ugaldu ziren Australiatik kanpo lehenengo aldiz.\nKanguruen sailkapena.\nKanguruen familiaren barnean hiru azpifamilia bereiz daitezke beraien ezaugarriak direla eta.\nArratoi kanguruek bere itxurarekin familiako handiek jarraituko zuten bide ebolutiboa erakusten dute. Antzina oso ugariak ziren, gizakiak eramandako azeri eta katuen presentzia jasan behar izan dute, espezie batzuk desagertzeraino. Oihan tropikala izan ezik Australiako biotopo guztiak populatzen dituzte eta belarrezko kabi eta beraiek eraikitako lurrazpiko gordelekuetan gordeta denbora asko pasatzen dute. 5 generotan taldekatutako 8 espezie daude:\nWalabiak, kanguru handiak eta kanguru zuhaiztarrak Grzimekek 11 generotan taldekatzen ditu eta Frith eta Calabyk 13 generotan. Azken autore hauen sailkapena ondorengoa da:\nKanguru gorriaren mundua.\nKontinente australiarraren mapa arretaz begiratuko bagenu kanguru handien barreiadura ondo definitutako hiru taldetan banatzen dela ikusiko genuke. Kanguru gorriak kontinentearen bihotzean daude, grisak hegoaldeko eta ekialdeko zonalde hezeetan eta walaru edo euroak leku guztietan pixka bat. Autore batzuek hiru espezietan banatzen dituzte (\"Megaleia rufa\" edo \"Macropus rufus\", \"Macropus giganteus\" eta \"Macropus robustus\"), baina beste batzuk superespezieak direla baieztatzen dute eta espezie gehiago bereizten dituzte. Honela egiten dute Frith eta Calaby-k:\nKanguru grisak landaredi askoko zonaldeetan eta euroak zonalde harkaiztsu eta menditsuetan aurkitzen diren bezala, kanguru gorriak lautada irekietan egoten dira.\nEuroparren etorreratik kanguru gorriaren mundua handiagoa da, basoen ebakitze, landareen erretze sistematiko eta untxien ugalketaren ondoriozko estepa eta bazkalekuen basamortuetarako eraldaketa izan dira honen arrazoia. Hau kanguru gris eta walabi espezie anitzen kalterako izan da.\nHala ere, ezin pentsa genezake ganadu eta gizon zuriaren ohitura suntsitzaileak onuragarriak izan direnik kanguru gorrientzat. Abeltzain gehienak eskopeta bat eramaten dute kotxean, urak untxiak hiltzeko pozoituak egoten dira, animalia basatien lekualdaketa ohiturak eragozteko harresi eta alanbradak daude, zonalde asko betirako degradatu edo suntsituak izan dira eta kanguruek behar duten belarra mantentzeko ere ez dira gai, etxaldeetako txakurrak harrapari beldurgarriak dira\u2026\nBelar motza, babespea eta ura kanguru gorriaren munduaren ezinbesteko osagaiak dira. Hori dela eta, bere barreiadura zonaldea oso handia bada ere (etenik gabeko bi milioi km\u00b2 baino gehiago) bere dentsitatea leku batetik bestera aldakorra da. Oro har, zonalde hezeetan lehorretan baino ugariagoa da, basamortu hutsean aldiz ez dira hain ohikoak.\nKanguru gorrien dentsitatea aldakorra da leku berean urte sasoi batetik bestera, hala ere, ezin aipa genezake migraziorik. Norako zehatzik gabeko nomadak dira, bazkaleku onen bila ibiltzen dira eta leku batetik bestera kilometro asko egiteko gai dira belar berriaren bila. Ehunka eta milaka kanguru biltzen dira puntu berde hauetan eta honek bi okerreko sinesmen sortu ditu: kanguruak suntsitu beharreko izurri bat direla eta talde oso handietan bizi direla.\nBazkaleku berde eta freskoak bilatzen badituzte ere eta egun bero eta lehorrenetan ureztatutako baratzetan sartzen badira ere, kanguru gorriek ur gutxi behar izaten dute. Ez da bere beharrei buruzko ikerketa sakonik egin, baina bere gernu kontzentrazioa euroena baino handiagoa da eta basamortuko ugaztunenen antzekoa. Honek, muturreko lehorteko giroetara eboluzionatu duela adieraz lezake.\nEguneroko bizitza.\nGaueko animaliatzat jotzen den arren, kanguruari eguneko argiak baino gehiago eragiten dio tenperaturak. Australiaren bihotzean bero sargoriari aurre egiteko, iluntzen duenean irteten dira ura edan eta gau osoa bazkatzen igarotzeko berriro bere eguneko babeslekura itzuli aurretik. Baldintza klimatikoak hain gogorrak ez diren garaietan, egunez zein gauez ikus daitezke kanguru aktiboak.\nKlima lehor eta beroetara egokituta dauden animaliez sarritan aurkakoa pentsatzen den arren, kanguruek itzala bilatzen dute eguneko ordu beroenak igarotzeko. Sastraka baten babesean, hondarra zulatzen dute ohe moduko bat egin arte eta ondoren, bertan etzaten dira atseden hartzera.\nLozorro garaietan ere taldeko kide bat beti zainketa lanetan gelditzen da. Bestalde, lozorroa ez da jarraian izaten. Noizbehinka kanguru bat altxa, bere ingurua miatu eta burua altxatzen du haizea arnasteko berriro etzan aurretik. Beste batzuetan, jauzi txikien bidez gertuen duen itzalera hurbiltzen da, bertan ohe berri bat eraikiz eta ordura arte ohe izandakoa ahaztuz.\nZainketan dagoen kanguruak edo taldeko beste kideren batek atseden orduetan edo elikatzen ari direnean ustezko etsairen bat atzematen badu, besteei jakinarazten die segituan. Entzumenak ikusmenak baino garrantzi handiagoa du zainketa lanetan eta badirudi arrak emeak baino izutiagoak direla orokorrean.\nAlarma kasuetan, ar zein emeek eztul ozen bat botatzen dute, arrek borroka egiten dutenean entzuten denaren oso antzekoa. Orduan taldearen barreiatze desordenatua gertatzen da.\nKanguruek jauzika egiten dute ihes. Bere ezohiko anatomiak bere lokomozioa ere nahiko berezia izango dela adierazten du. Bere atzeko gorputz-adarrak eta buztana erabiliz, kanguru handi batek 9 metro luzerako eta 3 metro altuerako jauzia egin dezake. Ihesaldi etsitu hauetan lortzen den abiadura 50 km/h-ko izatera iritsi daiteke. Hala ere, abiadura hau minutu bakar batzuetan bakarra mantendu dezakete.\nTaldearen desplazamendu normaletan abiadura 13 km/h-koa izaten da orokorrean eta jauziak 2 metro ingurukoak. Bazkatzen ari diren bitartean desplazatu egiten dira, baina oso astiro, makurtuta, aurreko hankekin lurra ukituz eta tarteka, gorputzaren pisua buztanaren gainean jarriz atseden hartzeko. Buztanak halaber, hankekin batera, tente dagoenean oreka mantentzen laguntzen dio. Isatsak lokomozioan garrantzi handia duen arren, kanguruak berau gabe ere jauzi egitera egokitu daitezke.\nJauzikako desplazamenduak eta tente mantentzeko ohiturak, jaten edo zainketan ari diren bitartean, kanguruak bizi diren habitat lau eta biluziarekin erlazionatuta daude. Toki oso lehorretan bizi diren arren, kanguruek ez diote urari beldurrik eta askotan hartzen dute bainua aukera hori ematen dieten zooetan. Txakurrak atzetik jarraika dituztenean ere uretan murgildu ohi dira. Oso animalia txukunak dira eta egunaren zati bat ilea garbitzeko erabiltzen dute. Horretarako, orrazi moduan atzeko hanken bigarren eta hirugarren behatzak erabiltzen dituzte eta hauek iristen ez diren lekuetan, aurreko hanken bost behatzak.\nUgalketa portaera.\nZonalde hezeetako kanguruek zonalde lehorretakoek baino lehenago eskuratzen dute heldutasun sexuala, batez ere emeen kasuan, arrak erregularragoak baitira. Populazio baten barnean kide goiztiarrenek 20 hilabetetatik aurrera lortzen dute heldutasuna, atzeratuenek aldiz, denbora horren bikoitza edo gehiago behar dute. Kasu guztietan, lehorte luzeek heldutasuna atzeratzen dute, agian garai hauetan elikadura ez delako behar adinakoa.\nArrak araldian dagoen emea bere usainarengatik ezagutzen du. Ernalketa gertatu aurreko bi orduetan, emeari atzetik jarraika hasten zaio, soinu ahulak igorriz eta buztanetik heltzen saiatuz. Emea inguratuta sentitzen denean arra beldurtzeko soinu larri bat igortzen du, baina honek arra gehiago berotzen du. Azkenik, emeak aurreko hankak lurrean jarri eta jarrera otzan bat hartzen du arrari ernalketarako prest dagoela adieraziz. Oro har, 15-20 minutu irauten du honek eta emeak ematen dio bukaera.\nBeti gertatzen ez den arren, sarritan bikote bila dabiltzan arren artean liskarrak sortzen dira. Liskar hauetan aurreko hankekin elkar heltzen dira eta jauziak ematen dituzte atzeko hankekin aurkariaren sabela zauritu nahian. Odol asko isurtzen den borroka gupidagabeei buruz kontu asko entzuten diren arren, kanguru ar batek beste bat hil izanaren kasu bat besterik ez da ezagutzen, eta hori kanguruak gatibu zeudela gertatu zen, galtzaileak ihes egiteko aukerarik ez zuela. Indarkeriazko jarrera hori beste arerio batzuen aurrean ere izan dezakete, hala nola txakurrekin edo gizakiarekin. Beraz, zirku askotan kanguruek euren aurreko hankekin \u201cboxeatu\u201d egiten dutela dioen baieztapenak ez du inongo oinarririk.\nKanguru espezie bakoitzaren ernaldi denbora 30-40 egun artekoa da; kanguru gorriaren kasuan, 33 egunekoa. Hala ere, hilabeteetan arrekin kontakturik eduki gabeko emeek erditu izanaren berriak entzun ziren denbora askoan zehar. 50 urtetako behaketen ondoren, orkatz, azkonar eta lepahoriek bezala kanguruetan ernaldutako arrautzak emearen umetokiaren paretan ezartzeko denbora aldakorra behar duela konturatu ziren. Fenomeno hau \u201cezarketa atzeratu\u201d gisa ezagutzen da.\nGaur egun badakigu kumea jaio eta egun gutxira kanguru ama berriro ernaltzen dela. Hala ere, ernaldutako obuluaren garapena ez da emango jaiotako kumea amaren poltsatik kanpo bizitzeko gai ez den bitartean. Beraz, eme bat aldi berean poltsatik kanpo bizi den kume bat zaindu, poltsaren barnean beste bat mantendu eta obulu ernaldu bat izateko gai da.\nKanguru emea umedun dagoen seinalerik ez da izango. Ama poltsa martsupiala garbitzen hasten denean konturatuko gara erditzea gerturatzen ari dela. Kanguruek poltsa hau aurrerantz irekita dute barnean lau titimuturrekin, hauetatik bik etengabe esnea ematen dutelarik.\nErnaldiaren erdialdera, poltsa geruza ilun batez estaltzen da eta erditu aurreko 24 orduetan emea bizkarraren gainean etzaten da burua poltsaren barruan sartuz garbitzeko. Momentu hau hurbildu ahala, garbiketa lana azkarrago eta urduritasun handiagoarekin hasten da egiten, ordura arte garbiketatik at utzi dituen zonalde urogenital, bular, oinazpi eta buztanaren hasiera ere barne hartuz.\nJaiotza.\nXIX. mendean John Henderson-ek kanguru txiki bat bere amaren poltsan ikusi zuenean lehen aldiz, martsupialen ugalketari buruzko fantasiazko teoria bat garatu zuen. Bere esanetan, poltsa umetoki ireki bat da, non ernaldia beste ugaztun batzuetan bezala gertatzen den. Umetoki ireki honen barnean bi bular daude eta kanguruak fetu bakarra sortzen du. Gaur egungo ezagupenekin, Henderson-en ideiak (indigena australiarren berdinak zirenak) irribarre bat sortarazten diguten arren, ez direla erabat zentzugabeak esan genezake.\nKanguruak 0,75-1 gramo artean pisatzen ditu jaiotzean, hau da, bere amak baino 30.000 aldiz gutxiago gutxi gorabehera. Ez du ilerik, begiak eta belarriak ondo eratu gabe daude eta atzeko hankak ez dira aurrekoak baino luzeagoak; garapenaren lehen faseetan dagoen ugaztun baten fetua dirudi. Hala ere, poltsa martsupialaren barruan dago, bere amaren titi mutur bati hain gogorki helduta ezen bananduz gero odol tanta txiki batzuk sortzen baitira.\nBaina nola heltzen da jaioberria bertaraino?\nJaiotza oro abentura miragarri bat bada, martsupialena are eta miragarriagoa da.Oso txikiak izanik, lehen begirada batean edozein mugimendu koordinatu egiteko gauzeztanak dirudite, baina amaren poltsara heldu eta bertan babesteko gai dira jaio orduko. Denbora askoan zehar, zientzialariek amak ahoarekin hartu eta poltsa martsupialean sartzen zuela uste izan zuten. Gero, Sharman eta Frith-ek kanguru gorri baten jaiotza filmatu zuten misterioa bertan behera utziz.\nUsaimenaren laguntzaz, gainerako zentzumenen organoak ez baitira oraindik funtzionalak, zilborreste zati bati lotuta dagoen kanguru gaztea bere bizitzako bidaia garrantzitsuena izango dena egiten hasten da. Emearen sabeleko ileari helduta igotzen da narrastien mugimenduak imitatuz eta 3 minuturen buruan heltzen da poltsaren ertzera. Behin barrura sartuta, titi mutur batetara lotzen da eta hau ez du askatuko 200 bat egun beranduago poltsa uzten duen arte.\nKanguru gorri jaioberriek aurreko hankako bost hatzak azkazal indartsuekin ondo garatuak dituzte. Atzeko hankako lau behatzek aldiz ez dute azkazalik. Horregatik, kumeak aurreko hankak bakarrik erabiltzen ditu poltsara igotzeko.\nBadirudi emeak kumeari poltsara heltzen laguntzen diola batzuetan, baina kanguru txiki bat jaio eta titi muturrera bakarrik heltzeko gai da amaren laguntzarik gabe. Lehen kumearen igoera amak seinalatutako aztarnari jarraituz egiten zela uste zen, seguruenik erditzearen aurretik eta ondoren amak sabelaldea mihiarekin garbitzearen ondorioz.\nIa beti kume bakarra jaiotzen da. Hala ere, Londoneko zooan behin baino gehiagotan jaio izan dira bikiak zein hirukiak. Filadelfiako zooan, bikiak izan zituen ama batek kumeetako bat poltsatik kanpora jaurti zuen bestea bakarrik haziz.\nHazkuntza.\nJaiotzaren ondoren, amak ordubete inguruz odola miazkatu eta garbitzen jarraitzen du. Bere kumeaz ahaztu dela dirudien arren, egunean hainbat alditan garbitzen du poltsa bere hazkuntzan zehar.\nKanguru gazteak ez du ilerik izango eta hori dela eta, amak ez du berarekiko afekturik erakusten. Aitzitik egoera hau erabat aldatzen da txikiak, jadanik ilez erabat estalita dagoenak, lehen aldiz poltsa uzten duenean minutu batzuetarako. Hau 190 egunetara gertatzen da gutxi gorabehera. Adin honetatik aurrera, kanguru gazteak poltsako egonaldiak kanpoko egonaldi gero eta luzeagoekin txandakatzen ditu.\nTaldea lekuz aldatzera doanean edo arriskuren bat sumatzen dutenean, amak kumeari deitzen dio eta hau jauzika hurbildu eta amaren poltsan sartzen da. Kumeak buruz egiten du salto poltsara, behin barruen dagoelarik bira oso bat ematen du burua eta aurreko hankak kanpoan dituela geratuz.\nTxikia galduz gero garrasi ozen bat botatzen du. Garrasi hori amaren poltsan zegoelarik ere botatzen zuen, baina orduan ez zuen inongo erreakziorik sortzen amarengan. Oraingoan aldiz, ez amarengan bakarrik baizik eta taldeko eme guztiengan izango du eragina. Ohikoa izan ohi da baita ere kumea galdu duen amak oihu boteretsuen bidez deitzea eta alde batetik bestera korrika hastea bere bila.\nKanguru gorriak 235 egun inguru dituenean, 3 eta 4 kilo artean pisatzen ditu eta behin betiko utziko du poltsa. Hau aldakorra da kanguru espezieen arabera. Oraindik ere, bere amak berriro erditu eta poltsan kume berri bat duen arren, kanguru gazteak bularra hartzen jarraitzen du eta horretarako, buru poltsan sartzen du titi muturraren bila.\nKanguru batentzat, poltsan 2 edo 3 kiloko kume bat eramatea antilope edo tamaina handiko beste belarjale batentzat umedun izatea bezain deserosoa eta arriskutsua da. Mugimenduak zaildu eta ihesaldia mantsotzen baitu. Aitzitik, umedun dagoen gazela batek gepardo bat jarraika duenean \u201cgehiegizko pisu\u201d hori utzi ezin duen bezala, kanguruak bere kumea alde batera utz dezake ehiztariak bere txakurrekin jarraika baditu. Oro har, mugimendu azkarrekin kumea poltsatik atera eta kanpora jaurtitzen duen kanguru ama bere bila itzultzen dela uste da, baina errealitatea gordinagoa da kume gizagaixoarentzat.\nLasterketa gori-gori dagoenean oso zaila da gerora amak kumea utzi duen lekua aurkitzea. Normalean, hau bere gisara bizitzeko nahikoa handia da bere ama itzuli bitartean, baina biluzik dauden txikiek ez dute poltsatik kanpo bizirauteko inongo aukerarik. Batzuetan ihesaldiak ama kumearengandik hainbat kilometrotara eramaten du, honek elkarketa ia ezinezko bihurtzen du eta baita kumearen biziraupena ere nahiz eta hau handia izan. Hain zuzen ere, inoiz ez dira kanguru txiki bakartiak ikusten.\nAskotan kanguru gaztea poltsan sartzen saiatzen da horretarako handiegia denean. Kasu horietan, amak aurreko hanketatik helduz galarazten dio. Edoskitzeak kumeak urtebete egin arte irauten du.\nArdien eragina kanguru populazioan.\nAustraliako larreak ardien abeltzaintzarako erabiltzen hasi zirenean arazoak sortu ziren abeltzain eta kanguruak babestearen alde zeudenen artean. Azken hauek, martsupialek ardiekin lehiatuko zirela uste baitzuten bazkaleku horiengatik. Aitzitik, arazo hau konplexuagoa da, ardi eta kanguruen elikadura, landareak lortzeko modua eta aprobetxamendua ere kontutan hartu behar baitira.\nKanguru gorriaren urdailean materia berdea aurkitu izan da eta badirudi belar motz eta freskoa bakarrik kontsumitzen dutela. Eskualde oso lehorretan ere belar berdea aurkitzeko gai dira. Ardiak aldiz beste landare batzuetaz elikatzen dira, ez dira hain selektiboak.\nGainera, ardien hazkuntza laburragoa izanik eta bikien kasuak ere ugariagoak, zonalde lehorrenetan kanguruen ugalketa azkarragoa da lehen aipatutako ezarketa atzeratu fenomenoari esker. Lehorte gogor baten ondoren, ardiek hurrengo araldira arte itxaron behar dute ugaltzeko, martsupialak aldiz, momentuan ugaltzen dira.\nFrith eta Calaby-k kanguruaren aldeko eta aurkako kanpainen arinkeriak salatu dituzten arren, beraien ustez animalia hauen elikadurari buruzko ikerketa gutxi egin baitira, gaur egun gai honi buruz gauza dezente dakizkigu. Esaterako, \"Amphipogon cariginus\" ardiek jaten duten eta kanguruek gutxiesten duten belarra da, \"Themeda australis\" aldiz, martsupialek oso estimatua den arren ardiek ez dute gustuko.\nBai ardiak zein kanguruak, muturreko egoeratan bizitzeko gai dira. Lehortearen gogortasunari aurre egiteko kanguruak dituzten mekanismoak oso espezializatuta daude. Txakurrek bezala bero egiten duenean arnasoska egiten dute freskatzeko eta aurreko hanka, beso eta bularra miazkatzen dira, listua lurrintzean bere larruko tenperatura jaisteko.\nKanguru eta ardien arteko borroka honetan beste aurkikuntza garrantzitsu bat kanguruak muskulu proportzio handi batez eratuta daudela da, hau da, ganaduak baino proteina jangarri gehiago dituzte. Kanguru baten gorpuak %52ko masa muskularra du, txerriarenak %32 edo ardiarenak %27 besterik ez duenean. Hala ere, kanguruaren haragia ezta giza kontsumorako erabili ohi, ganadu eta txakurren elikadurarako baizik.\nKanguru asko ganaduari leku gehiago utzi edo bere haragia edo larrua saldu ahal izateko pozoituak edo tiro bidez erailak izan diren arren, kanguru espezie batzuk soilik daude desagertzeko zorian. Kanguru handiak aldiz, hain ugariak dira zonalde batzuetan non zalantzarik gabe edozein sarraski kanpainari aurre egiteko gai izango liratekeen hurrengo urteetan.\nKanguruen berezko etsaiak.\nGizakia eta bere animalien etorreraren aurretik kanguru handiek ez zuten harraparirik, otso martsupialak ere ezin zezakeen sasoi ertainean zegoen kanguru bat harrapatzearekin amets egin. Egoera horretan, baldintza klimatiko eta landarediaz gain gaixotasunak bakarrik muga zezaketen kanguruen populazioa Australian.\nLehenengo giza biztanleen etorrerak egoera hau aldatu egin zuen. Ez zuzenean lehenengo gizon australiarrek, hauek ehizarako arma eta teknika primitiboak erabiltzen baitzituzten, baina bai martsupialentzat harraparia izango zen lehen animalia sartzeak, txakurra. Hau da hain zuzen ere, dingoa (Australiako txakur basatia) bertara heldu ziren lehen gizonek ekarri zuten txakurraren forma basatia dela azaltzeko erabiltzen duten teoria.\nDena dela, dingoa harrapari australiar garrantzitsuena da eta martsupialen populazioaren erregulazioan paper garrantzitsua dauka. Frith eta Calabyk diote nahiz eta inoiz ez duten ikusi, ziur daudela dingoek kanguru taldeak jarraitu eta hiltzen dituztela, behin baino gehiagotan ikusi baitira txakur basati hauek kanguru gorri handi baten gorpuaren gainean elikatzen.\nArrano oldarkorrek ere sarritan harrapatzen dituzte kanguruak. Arrano hauen habiatan kanguruen hezurrak aurkitu izan dira, batez ere, kanguru kumeenak. Hala ere, sarraskijale hauen ohiturak direla eta zaila da jakitea hezur hauek bizirik edo hilda zeuden kanguruetatik lortu zituzten.\nBeste espezie askotan bezala, kanguruak beraien artean etsaiak dira populazio dentsitatea handiegia denean."}
{"id": "46719", "revid": "8884410", "url": "https://eu.wikipedia.org/wiki?curid=46719", "title": "Komodoko dragoi", "text": "Komodoko dragoia (\"Varanus komodoensis\") munduko muskerrik handiena da, 3 metro luze eta 80-140 kg izatera irits baitaiteke. Indonesiako Komodo, Rinka, Gillimontag eta Flores uharteetan bizi da.\nIUCNren Zerrenda Gorrian dago, eta gaur egun 4.000-5.000 dragoi inguru dira; hala ere, badirudi emeak 300 ale baino ez direla.\nItxura fisikoa.\nEskuarki, bizpahiru metro luze da eta 70 kg-ko pisua du. Hala ere, zoologikoetan 3,13 metrora eta 166 kg-ra irits daiteke, jandako janaria barne. Buztan indartsu eta gihartsua du, bere gorputza bezalakoa. Zerra formako 60 hortz ditu: maiz aldatzen ditu eta bakoitza 2,5 cm luze izaten da. Mingain luzea, horia eta bi zatitan banatua du.\nZentzuak.\nOrokorrean, entzumen eta ikusmen aldetik, ez dira oso zoliak. Gauez ere ez du ongi ikusten. Egunez koloreak ikusteko gai bada ere, geldirik dauden objektuak ikusteko zailtasuna du. Mingaina, usaintzeko, zaporeak detektatzeko eta estimuluak jasotzeko erabiltzen du. 4 eta 9,5 km arteko distantzian sarraskia antzemateko gai dira. Dastamen papila gutxi batzuk ditu eztarriaren atzealdean. Ezkata batzuk hezur batez errefortzaturik dauzka, eta haietan, ukimenaren zentzuaren funtzioa betetzen duten xafla sentsorial batzuk ditu, nerbio sistemari lotuak. Plaka horiuek, oro har, belarrietan, ezpainetan, kokotsean eta oinetan ditu. Hasiera batean, Komodoko dragoia gorra zela uste zen, baina Londreseko zoologikoko zaindari batek oihukatuz, espezimen bat bere ezkutalekutik ateratzen irakatsi ziola frogatu zuen.\nBizilekua.\nKomodoko dragoiak leku bero eta lehorreak gustuko ditu. Belardi altu eta zabaletan, sabanan eta baso tropikalen beheko zonaldeetan bizi ohi da. Hala ere, oso noizbehinka hondartzetan edota erreken ohantze lehorretan aurki daiteke. Gazteek, aldiz, zortzi hilabete bete arte, zuhaitz ugari dagoen lekuak nahiago dituzte.\nEgunez bizi da eta bakartia da: jateko eta emeekin parekatzeko elkartzen dira soilik. Besteengandik babesteko metro eta hiru metro arteko gordeleku sortzen ditu, bere atzapar ahaltsuei ezker. Gordeleku horietan bizi denez, eta bere tamainari esker, gorputzaren beroa gauez mantentzeko gauza da: horrela, goizean eguzkiaren berotasuna jasotzeko beharra gutxiagotzen du.\nElikadura.\nKomodoko dragoiak haragijaleak dira. Sarraskia jaten dute normalean, baina batzuetan, animalia biziak ehizatzen dituzte. Ehiza isiltasunez egiten dute, animaliarengana hurbildu eta bizkor, haren lepo edo sabelaldera jauzi eginez. Harrapakinak usaimenaren bidez topa ditzake. Isatsaz joz, txerriak eta oreinak erorazazten ditu: baina harrapakinak oso handiak badira, sarritan hainbat dragoiren artean aritzen dira. Ehiza-arrakasta % 70ekoa izaten da da, eta ihes egitea lortzen duten animaliak, laster ala berandu, eragin dizkietan zauriengatik azkenean hil egiten dira. Haragi mokadu handiak jaditten uzte: horretarako, harrapakinari aurreko hankekin eusten dute eta mokadu handi bat ateratzen diote. Bere baraila erauzgarria eta sabel hedagarriari esker, ahuntzaren tamainako animaliak mokadu bakar batez jan ditzake: ahuntz bat jateko, 15-20 minutu baino ez du behar. Harrapakin mota horiek ito gabe jan ahal izateko, mingainaren azpian birikietara zuzenean konektaturiko hodi txiki bat daukate. Jan ondoren, eguzkipean egiten du lo, digestioa arintzeko: jarraian, ileak, adarrak, apatxak eta haginak botatzen ditu. Hilean behin janda nahikoa du.\nAnimalia txikiak ere jaten ditu: beste narrasti txikiak (Komodoko dragoi txikiak barne), hegaztiak, arratoiak, sugeak, arrainak, karramarroak, marraskiloak eta ugaztunak. Dragoi gazteek intsektuak, arraultzak eta ugaztun txikiak jaten dituzte.\nKomodoko dragoiaren listua pozoitsua ote den oraindik eztabaidan dago. Hala ere, azken ikerketetan masailean hainbat sustantzia toxiko sortzeko glandulak aurkitu dituzte: horiek jariatzen duten likidoa haginkadarekin harrapakinaren odolera pasatzen omen da eta hipotermia, paralisia eta hodien tensioa jaistea sortzen omen ditu.\nBeste batzuen arabera, narrasti sarraskijale hoerrk harrapakina hiltzeko behin hozka egiteaz aski du. Mingainak 82 bakterio mota ditu eta, hozka egitean, bakteriok septizemia kutsatzen dute.\nErnalkuntza.\n9-10 urte bitartean, sexualki helduak dira eta 50 urte arte bizi daitezke. Estalketak uztaila eta abuztuan izaten dira eta arraultzak irailean erruten dituzte. Uztailean dragoien arteko borrokak hasten dira: isatsaren laguntzaz, altxatu egiten dira eta kolpeak emanez aurkaria lurrean menperatua utzi arteko borroka egiten dute. Irabazi eta gero, emearengana joaten dira eta mingainaz ukitzen dute, harkor dagoen jakiteko. Emeak normalean ez dira harkorrak eta lehen harreman sexualak oso bortitzak izaten dira. Arrak sarritan emea geldiarazi egin behar du, haren atzaparren mendean ez erortzeko. Behin estalketa eginik, arrak egun batzuk geratzen dira emearekin, beste arren estalketak saihesteko. Emeak 37 cm-ko 20 arraultz errun ditzake eta 7-8 hilabetez zaintzen dituzte. Apiril aldean, kumeak kuskutik irteten dira; sasoi horretan, ingurua elikagai izango dituzten eltxoz beterik egoten da.\nBitxikeria moduan, dokumentatu da emeak denboraldi luzean arrik gabe aurkitzen badira, bakarrik erruteko ahalmena dutela. Hau da, ez dute arren beharrik ernaltzeko.\nBestelakoak.\nOso azkarra da, 20 km/h abiadura hartzeko gauza baita. Uretan trebea da eta, gainera, zutik jar daiteke, isatsa euskarritzat erabiliz.\nUhartean bizi den animaliarik handiena da. Gehienetan, 7 edo 10 dragoiko taldeak osatzen dituzte. Mosasaurioaren familiakoa da (duela 136 milioi urte bizi izan zen 17 metroko luzerako narrastia).\nTamaina dela eta, bizi diren ekosistemako haragijale gorenak dira, nagusiki usteltzen ari den hragiaz elikatzen dira baina, zenbaitetan, ugaztun nahiz hegaztiak ehizatzen dituzte. Urteetan zehar zirkulu zientifikoetan espezie horren harrapakaritza ekologia eztabaidagai izan da: eztabaida horren oinarria harrapakari gisan potentzialki aurkezten dituen ezaugarrien rola izan da, eta harrapakina geldirik mantentzean duten parte hartzea. Auzi hori hiru ezaugarritan zentratu da: alde batetik, ezaugarri kranealak hozkada motan duten eragina eta horrexen gaitasuna aztertu dira; bestetik, \"Varanus komodoensis\" espeziearen ahoko bakterioak ere aztergai izan dira; azkenik, berriki aurkidu diren pozoi-guruinetan zentratu da."}
{"id": "46720", "revid": "1545", "url": "https://eu.wikipedia.org/wiki?curid=46720", "title": "Aerobic", "text": "Aerobica ariketa fisikoa da, musika biziaren erritmoarekin egiten dena, normalena musika \"diskoarekin\". Hori esker gure gorputzeko energia handitzen da eta indarra, malgutasuna, ukimena eta koordinazioa prestatzen da. Aerobica izan da eta oraindik da oso erabilia emakumeengan, baina orain dela urte batzuk gizonak aerobica praktikatzen hasi ziren. Erritmoa desberdina da pertsonen adinen arabera eta erabiltzen den abestiak intentsitatea markatzen du.\nAerobica praktikatzeko arrazoiak:\nKirol hau uretan ere egiten da eta kirol honi \"Aqua-Aerobics\" edo \"body power\" deitzen zaio. 1968an Kenneth H. Cooper-ek bihotza eta birikak entrenatzeko ariketa fisiko bat asmatu zuen. Bere liburuak \"aerobics\" entrenamendu gimnastikoa eragin zuen. Lehenengo adibide aerobikoak esparru militarrarekin erlazionatuta daude, Kennetk. H medikua Estatu Batuetako aire armadakoa zelako. Aktibitate hau XX. mendean egin zen ezaguna.\nMotak.\nZenbait mota ezberdinetako aerobicak daude, baina arruntenak hauek dira:\nEskolen egitura.\nEskolen egitura ona errespetatzea ezinbestekoa izango da. Horregatik klaseak fase jakin batzuk izan behar ditu:\nHiru fase desberdin daude aerobica egiteko:\nAerobicean berotzeko, luzatzeko eta zoruko ariketak ere egiten dira:\nAerobic eskolak ondo antolatzeko puntu hauek gogoan izan behar dira:\nArriskuak.\nBaina ez badira eskolak ondo antolatzen oso arriskutsua da mina hartzea. Aerobicean kiroleko istripuak ez dira gertatzen baina bai kiroleko ezbeharrak. Ezbehar hauek esfortzu asko egin delako edo mugimendu berdina denbora osoan errepikatzean gertatzen dira. Erasan hauek gainzamak dira.\nOsagarriak.\nAerobica kirol bat denez, une desberdinetan egin ahal da eta ez da garrantzitsua material oso garestiak erabiltzea."}
{"id": "46721", "revid": "336", "url": "https://eu.wikipedia.org/wiki?curid=46721", "title": "Extensible Messaging and Presence Protocol", "text": "Extensible Messaging and Presence Protocol (XMPP) (lehen Jabber) protokolo askea erabiltzen duen bat-bateko mezularia da, XML estandarrean oinarritua eta XMPP Standards Foundationek kudeatua.\nJabber sareak milaka zerbitzari erabiltzen ditu, Interneten bidez hitz egin ahal izateko. Normalean, milioika kidek erabiltzen dute sare hau.\nSoftware librearen barruan oso onartuta dago programa hau, nahiz eta haren arrakasta ez izan Microsoften MSN Messenger, AOL Messenger edo Yahoo Messenger programena bezain handia. Azken bolada honetan, Google-ek sortutako Google Talk-en eraginez, programa hau erabiltzen duen jende kopurua handitu egin da.\nWhatsApp sortzaileek XMPP protokolo librea erabili zuten euren aplikazioa sortzeko, aldatu eta euren beharretara egokitu zuten (eta egindako aldaketen ondorioz, WhatsApp ez da softwaren librea)."}
{"id": "46723", "revid": "336", "url": "https://eu.wikipedia.org/wiki?curid=46723", "title": "Hamster", "text": "Hamsterra karraskari txikia da, Cricetinae familiakoa. Konpainia-animalia gisa erabitzen dira.\nGarbitasuna.\nGarbitasuna oso garrantzitzua da, baita elikadura ere. Hamsterrak oso animalia garbiak dira eta ez dute inongo usain txarrik.\nGarbiak egoteko, honela zaindu behar zaie:\nUdan edo egun eguzkitsuetan kaiola gorde behar duzu, eguzkiaren izpiak intsolazio bat hartu al dutelako.\nEz da ona bainatzea, hotzeria hartu al dutelako, eta haiek oso garbiak dira eta egunean bi alditan garbitzen dira. Txarto usaintzen badute, kaiola zikina dutelako izango da. Asko zikintzen badira ur tibietan bainatu beharko zaie, burua xaboiekin garbitu gabe. Gero oihal batekin lehortu behar zaie eta igortzu behar zaie leunduta.\nGero kaiola leku bero batean ipini behar zaie.\nUdan edo egun eguzkitsuetan bero asko eduki al dute eta hauxe egin behar duzu: bainu bat emateko ontzi batean ura sartu behar duzu eta gero haiek bainatzeko gogoak badute bainatuko dira. Ura egunero aldatu behar zaie freskoa egoteko eta gero kaiola ezin duzu leku hotzenetan ipini bustita daudelako eta hoztu ahal direlako."}
{"id": "46725", "revid": "512", "url": "https://eu.wikipedia.org/wiki?curid=46725", "title": "K3b", "text": "K3b, Linux eta FreeBSDen ibiltzen den grabatzaile garrantzitsuena da, duen interfaze oso osatua dela eta. KDE libututegia, cdrecord eta cdrdao erabiltzen ditu besteak beste.\nK3bek datu CDak (Compact Disc) sortzea, audio Cdak , Video Cdak (horretarako GNU VCD Imager erabiliz), Cd kopia, datu DVDak eta Video DVDak sortzea ahalegiten du.\nK3b C++ hizkuntzan programatuta dago."}
{"id": "46726", "revid": "336", "url": "https://eu.wikipedia.org/wiki?curid=46726", "title": "Hizkuntzaren ekologia", "text": "Hizkuntzaren ekologia edo ekolinguistika hizkuntzalaritza eta ekologia uztartzen dituen korronte berria da, 1990eko hamarkadatik garatzen ari dena. Funtsean, osagai sozialez gain ingurumenaren eragile batzuk ere aztertzen dituzte. Planteamendu artean, ekosistemetan eragina duenak hiztunengan eta beraz hizkuntzetan ere eragiten duelakoa dago.\nMichael Halliday hizkuntzalari ingelesa eta Charles Voegelin estatubatuarra honen aitzindarietakoak ziren. Beste egile batzuen artean, Chet Bowers, Alwin Fill, Andrew Goatly, Edward Haig, George Jacobs, Jill Jepson, Brendon Larson, John Spiri, Meryl McQueen, Tema Milstein, Brigitte Nerlich, Graham Smart, Arran Stibbe, Rui Ramos portugaldarra eta Albert Bastardas-Boada kataluniarra ditugu.\nGeurean, Jose Maria Sanchez Carrion \"Txepetx\" eta Juan Carlos Etxegoien \"Xamar\" aipatzekoak dira, baita Bilboko Zenbat Gara elkartea ere.\nArloak.\nHauek dira eredu honek jorratzen dituen arloak:"}
{"id": "46727", "revid": "336", "url": "https://eu.wikipedia.org/wiki?curid=46727", "title": "Grub", "text": "Ordenagailuen arloan, \"GRand Unified Bootloader\" (GRUB), sistema eragile anitz dituzten ordenagailuak abiatzeko modua da.\nOnartzen dituen sistema motak."}
{"id": "46730", "revid": "105290", "url": "https://eu.wikipedia.org/wiki?curid=46730", "title": "Hattula", "text": "Hattula Finlandiako Kanta-Hame lurraldeko udalerria da. Herria ez da 10.000 biztanlera iristen, eta bertako jendea nekazaria eta sozial-demokrata sutsuak izateagatik ezagunak dira, nahiz eta azkenengo bozketetan gutxigatik irabazi zuten.\nZer ikusi.\nHerria ez da ezaguna turismoagatik, baina hainbat interes-gune daude bertan. Hattulako ardoa ezaguna da iparraldean, eta hainbat eskurtsio antolatzen dira bertako ardoa dastatzeko Finlandia osoan.\nGurutze Santuaren Eliza.\nErdi Aroko eliza garrantzitsua. XV. mendetik irauten duen Finlandia osoko eliza bakanetakoa. XVI. mendehasieran eginiko margolanak ondo konbertsuak daude eta Bibliako 180 istorio errepresentatzen dituzte. Zurezko 40 eskultura ere elizan daude, zaharrenak XIV. mende hasierakoak.\nMuseo Militarra.\nFinlandiako museo militar bakarra da. 1939. urtean, II. Mundu Gerran erabiliko tankeak erakusten dira bertan, sobietarrek guda irabazi ondoren itzuli zizkienak eta 1961. urterarte erabiliak izan zirenak.\nKolekzioak 50 tanke ditu eta beste hainbat ibilgailu, hala nola T-34 errusiarrak eta \"Sturmgesch\u00fctz III Ausf\u00fchrung G\" alemaniarrak. Noiz behinka exibizioak eskaintzen dira, batez ere Laponiako Gerra oroitarazten dutenak.\nInkala Jauregia.\nNekazal-lurraldeko jauregia. Alaj\u00e4rvi lakuaren oinetan eraikia 1810. urtean. Sauna bat dago bertan eta egun batzuk gelditzeko aproposa da."}
{"id": "46732", "revid": "336", "url": "https://eu.wikipedia.org/wiki?curid=46732", "title": "Jose Antonio Pikabea", "text": "Jose Antonio Pikabea Larrarte edo Kote Pikabea (Hondarribia, Gipuzkoa, 1970eko irailaren 26a) gipuzkoar futbolari ohia da.Errealaren lehen taldeko jokalaria izan zen 1989 eta 2003 urteen bitartean.\nHondarribiko Futbol Taldean eman zituen lehenego pausoak, gero, 89/90 denboraldian, Errealaren bigarren taldera pasa zen. Lehengo mailan, Mestallan, Valentziaren kontra, estreinatu zen 1992ko martxoaren 8an. 2003. urtean taldea utzi zuen eta futbolatik erretiratzea erabaki zuen. Errealarekin 313 partida jokatu zituen eta 10 gol sartu zituen. Klubeko urrezko eta harribitxizko itsignia jaso zuen."}
{"id": "46733", "revid": "237", "url": "https://eu.wikipedia.org/wiki?curid=46733", "title": "Kote Pikabea", "text": ""}
{"id": "46735", "revid": "1982", "url": "https://eu.wikipedia.org/wiki?curid=46735", "title": "Kolunbia Britaniarra", "text": ""}
{"id": "46736", "revid": "96586", "url": "https://eu.wikipedia.org/wiki?curid=46736", "title": "Pio XII.a", "text": "Pio XII.a (latinez: \"Pius PP. XII\"), jaiotzez Eugenio Maria Giuseppe Giovanni Pacelli Graziosi (Erroma, 1876ko martxoaren 2a - Castel Gandolfo, Vatikano Hiria, 1958ko urriaren 9a), Eliza Katolikoko 260. Aita santua izan zen 1939ko martxoaren 2tik bere heriotzaren egunera arte.\nBizitza.\nTeologiako eta Zuzenbide Kanonikoko ikasketak egin zituen Unibertsitate Gregoriarrean eta 1899an, apaiz egin ondoren, Vatikanoko estatuko idazkaritzan sartu zen. Artzapezpiku egin zuten 1917an eta, Bavariako nuntzio izan ondoren, Berlinen izan zen sei urte geroago. 1929an kardinal izendatu zuten eta Erromara itzuli zen Pio XI.aren estatu idazkari izateko. Kargu horretan Europako zenbait herrialderekin itunak edo konkordatuak izenpetu zituen, besteak beste III. Reicharekin (1933).\n1939an hautatu zuten Aita santu eta Pio XII.a izena hartu zuen aurreko Aita santuaren omenez. Lehen hilabeteetan Bigarren Mundu Gerra geldiarazten saiatu zen eta gerra garaian nazionalsozialismoaren eta faxismoaren gehiegikeriak salatu zituen, jarrera ofiziala neutraltasunezkoa hartu bazuen ere. Laguntza Batzorde Pontifikala sortu zuen, gerrak eragindako sufrimenduak arintzeko.\nGerra amaitutakoan, idazki eta mezu ugari bidali zituen komunikabideetara kristauen munduari jarrera moralari buruzko gida bat eskaintzeko eta, besteak beste, komunismoaren aurkako jarrera oldarkorra erakutsi zuen. Kardinalen kolegioan italiarren botere absolutua ezabatu zuen 1946an; ordutik aurrera italiarrak gehien izan diren arren, kultura eta herrialde askotako kardinalak egon izan dira. Teologiaren arloari dagokionez Bibliaren azterketa bultzatu eta dotrinaren desbideraketak gaitzetsi zituen \"Humani generis\" entziklikaren bidez (1950). XX. mendean \"ex cathedra\" dogma definitu zuen Aita santu bakarra izan zen; izan ere, 1950ean, \"Munificentissimus Deus\" konstituzio apostolikoaren bidez, Mariaren Jasokundea dogma zela aldarrikatu zuen (katoliko orok sinistu beharreko egia errebelatua).\n1958ko urriaren 9an hil zen, bihotzekoak jota. Paulo VI.ak hasi zuen haren beatifikazio prozesua, 1965ean, eta 2000ko irailean Joan Paulo II.ak \"Beneragarri\" titulua eman zion (dohatsu izendatu aurreko azken etapa)."}
{"id": "46737", "revid": "1519", "url": "https://eu.wikipedia.org/wiki?curid=46737", "title": "Izurde handi", "text": "Izurde Handia (\"Tursiops truncatus\") \"Delphinidae\" familiako ezagunena da. Oso animalia azkarra da, eta taldeka bizi da. Bere luzera 2-4 m artean dago eta pisua 200\u2013500\u00a0kg artean. Hiru edo lau orduz egiten du lo egunean, eta gainerako denbora jolasean eta ehizan ematen du. Gizakia, oro har, errespetatu egiten du, eta babestuta dago. Munduko itsaso gehienetan bizi da, baina ur beroak atsegin ditu. Horregatik, tropikoetatik topatuko dugu maizago, ur hotzetan baino. Uraren azpian 6 minutu egon daiteke jarraian, nahiz eta batzuek 12-15 minutu iraun dezaketen.\nEzaugarriak.\nEspezie honen barruan bi multzo daude: bata kostaldean bizi da, eta animaliak talde txikitan elkartzen dira, eta bestea ozeano zabalean bizi da, eta oso talde handitan elkartzen dira. Euskal Herriko kostaldean azaltzen diren animaliak lehenengo multzoak dira.\nIgerilari bikain honek 50\u00a0km/h-ko abiadura har dezake, eta 200m-ko sakoneraraino irits daiteke. Arra emea baino handiagoa bada ere, sexu\u2013desberdintasuna ez da begiz antzematen (ez du sexu-dismorfismorik) eta, kolore-tartea zilar koloretik gris ilunera doa.\nHortz ugari dituzte( 20-28 hortz koniko) goiko eta beheko masail-hezurretan, baina ez dituzte murtxikatzeko erabiltzen. Ugaztun hauek elikagaiak harrapatu eta osorik irensten dituzte. Oso elikadura zabala dute: legatzak, bisiguak, olagarroak, txibiak eta ganbak. Gure kostaldean, batez ere txibiak, txokoak, txitxarroak eta sardinak jaten dituzte. Beraien pisua % 10 jan dezakete, egunean.\nBular aldeko hegatsak 30\u201350\u00a0cm- luze dira, bizkar aldekoa 23\u00a0cm, eta atzekoa 60\u00a0cm gutxi gorabehera. \"Tursicops\" generoaren bereizgarria 8\u00a0cm-ko muturra da. Ezin dezakete aurrez aurre ondo ikusi, bi begiak alboetan baitauzkate kokaturik. Dena-den kontuan hartu behar da 60 metroko sakonaren ez dagoela argirik, eta ikusteak, ez diela sakonera horretan, laguntza handiegirik emango.\nZetazeo hauek, sonar izeneko teknika erabiltzen dute, nolabaiteko ikusmena edukitzeko. Soinuak igortzen dituzte etengabe, maiztasun handiko soinuak; horrela, gauzaren baten kontra jotzen dutenean, soinuek itzuli egiten dira, eta, izurdearen entzumen-sistemara heltzen direnean, zeren aurrean dagoen jakin dezake ugaztun honek, soinuen norabidearen eta potentziaren arabera.\nAnimalia hauen komunikazio-sistema benetan konplexua da. Soinu-emisioak 18.000 eta 15.000 Hz bitartean daude, eta segundoko 30 emisio botatzen ditu. Ez du ahots-kordarik eta soinu hauek botatzeko ardura duen organoari meloi esaten zaio, eta espirakuluen azpian dagoen airezko poltsa batzuez osatuta dago.\nKomunikazio-baliabide hori ez dute ehizatzeko bakarrik erabiltzen, bikotea ezagutzeko, ehiztariak antzemateko, itsasoan kokatzeko eta abarrerako ere erabiltzen dute. 17 edo 18 soinu ezberdin igortzen dituzte, eta badakite bost elementuko esaldiak egiten.\nEgunean 3 - 4 orduz egiten dute lo. Batzuetan, igerian egoten dira, eta, besteetan, mantso-mantso beste taldekide batzuen ondoan, egiten dute igeri lo dauden bitartean. Egoera honetan, burmuinaren erdia deskonektatzen dute, bai eta beste aldeko begia ere. Bi ordu inguru pasatu direnean, deskantsatzen egon den garunaren zatia esnatu egingo da eta beste zatia jarriko da lotan.\nArrek bi irekigune dituzte. Isatsetik gertuen dagoena uzkia da, eta bestea, sexu-organoa. Emeek ere bi dituzte, baina elkarrengandik hurbilago; ia ez da tarterik ikusten, eta, alde bakoitzean, bi tolestura daukate. Ugatzak dauzkate bertan.\nUgalketa.\nUgalketa-garaia bizilekuaren araberakoa da; udaberrian, hala ere, estalketa gehiago egoten da. Bata bestearen gainean jartzen denean gertatzen da elkarketa; arrak buztana kurbatzen du emearen sabel aldera, emearen irekidura genitalean sartzen du bere sexu-organoa. Erreza da animalia hauetan orbainak aurkitzea, maitasun jolasetako urraduretan eginak baitira. Zientzialariek uste dute izurdearen emeek sexu-harremanetatik plazera lortzen dutela, beste animalia gehienek ez bezala.\nKumeak udan jaiotzen dira, 10\u201315\u00a0kg pisuarekin, amaren sabelean urtebete egon ondoren. Erditzeko unean, eme guztiak hurbil egoten dira, edozertarako laguntzeko prest. Zilbor-hestea erditzea amaitzean eteten da, eta jaio berriari uraren azalera iristen laguntzen diote amak eta beste eme batzuek, arnasa har dezan. Astebetez amak gertutik jarraituko dio, edozein arriskutatik babesteko. Kume jaio berriek ezin diote igeri egiteari utzi, bestela hondoratu egiten baitira.\nKumeak 10 hilabetez hartuko du esnea bere amarengandik, baina, 6-7 hilabetera iristean, beste elikagai batzuk jaten hasiko da. Bi urte bete arte amarekin egongo da ehiza-teknikak ikasten, eta, horren ondoren, independentzia lortuko du. Arrei heldutasun sexuala 12-13 urterekin iritsiko zaie, eta emeei, 6-7 urterekin.\nHeriotzen kausa nagusia edukitzen dituzten bizkarroiak dira. Bizkarroi horiek ez dituzte hiltzen, baina bai bizitza murrizten. Hala ere, 25-35 urte bizi izaten dira askatasunean, baina, akuarioetan sartzen ditugunean, 7 urte besterik ez dira bizi, batez beste.\nEuskal Herrian.\nEuskal Herrian, beste izurde-mota batzuk bezala, taldeka pasatzen dira kostaldetik. Askotan ikusten dira itsasontzien atzetik. Oso ezaguna izan zen 1998 eta 2005 artean Donostia eta Pasaiako badien artean bizi izan zen Pakito izurdea (Pasaian Rufino deitua)."}
{"id": "46739", "revid": "201", "url": "https://eu.wikipedia.org/wiki?curid=46739", "title": "Hamsterrak", "text": ""}
{"id": "46742", "revid": "336", "url": "https://eu.wikipedia.org/wiki?curid=46742", "title": "Langile Borroka", "text": "Langile Borroka ( edo \"LO\") Frantziako Batasun Komunista (\"Union communiste\") troskistak hauteskundeetan erabiltzen duen izena da. Batasun Komunista Batasun Komunista Internazionalista internazionaleko kide da, non munduko alderdi komunista (troskista) ugarik parte hartzen duten.\nLangile Borrokak bere burua komunista eta internazionalistatzat hartzen du. Bere eleduna eta kide ezagunena Arlette Laguiller da, usu hauteskunde presidentzialetan aurkezten dena."}
{"id": "46743", "revid": "63274", "url": "https://eu.wikipedia.org/wiki?curid=46743", "title": "Erromatar hiri", "text": "Erromatar hirigintza Erromak menperatutako lurraldearen antolakuntza zen konkista ondoren eman beharreko lehen urratsa zen. Kanpamentu militarren arau-ordenara ohituta zeuden erromatarrak, eta haien araberako antolamendua bideratu zuten espazio handien (nekazaritza-eremuen) eta espazio txikien (hirien) banaketa zehazterakoan.\nErroma hiria.\nHiriaren sorrera.\nNahiz eta etruriarren garrantzia handia izan, ezin izan zuten bere boterea kontsolidatu, penintsula osoko homogeneizazio edo bateraketa lortu ez zutelako. Hau lortuko zuena beste herri bat izango zen, Erroma. Honen sorrera, K. a. VIII. mendean kokatzen da (754. urte inguruan), eta bere jaiotza Romulo eta Remoren kondairaren mitoarekin lotua dago. Zeintzuk basoan bakarrik utzirik zeudenean otseme batek bulartu zituen. Bulartze hartatik, hain zuzen, eratorri ziren urbs edota urbe kontzeptuak. Gerora, Romulok Remo hil zuen, lehenengoak mendixka Palatinoan hira sortuz eta bere lehen errege bihurtuz. Egia esan, Tiberren hurbil zegoen asentamendu horretan ez ziren 200 pertsona baino gehiago bizi, hala ere, esan bezala, monarkia bat finkatu zen. Populazio horrek, orokorki, oinarri latindarra zuen, eta beraien hizkuntza, latina, penintsulako hizkuntza ofizial bihurtzea lortu zuten.\nErroma ez oso modu ordenatuan eraikitzen hasi zen. 520. urteraino Servio Tulio, erregeak, Erroma osatzen zuten zazpi mendixkak harresi baten bitartez inguratu zituen. Eta harresi haiek 426 hektarea hartzen zituen perimetroa inguratzen zuten. Honenbestez, hiriaren erdian Foroa gelditu zen; ekialdean Nekropolia; mendebaldean, Foro Boarioan, Jupiterren tenplua eta iparraldean Quirinalea. K. a. 391. urtean galoen inbasioaren ondorioz hiria erre egin zen, eta berreraiki behar izan zen, hori bai, bere trazatu irregularra eta harresiek hartzen zuten perimetroa mantenduz. Bere berreraikitzean, trazatu irregularraren ondorioz, kale estu, sigi-sagatsu eta malda handikoak eraiki ziren. Gainera etxeak, modu nahiko traketsean eraikitzen zituzten. Hala nola, 174. urtean horrela definituko dute Erroma: \u00abHiri itsusi bat da, itxura zekena zuten eraikuntza publiko eta pribatuekin\u00bb.\nSullaren erreforma.\nUrte asko geroago, Cornelius Sullaren erregetzan (83-79. urte bitartean), haren ekimenez, hiriaren erreforma prozesu bat martxan jarri zen. Eraikin handien proiektuak eginarazi zituen eta erromatar arkitekturari zentzu berri bat eman zion, haren eskala aldatu egin baitzuen, ornamentazioaren maila eta kantitatea aldatuz, adibidez. Ildo beretik jarraitu zuen Zesarrek ere. Baina Erromaren edertzean eragin gehien izan zuena, Inperio garaiko Augusto dugu. Hiria 14 erregiotan banatu zuen, eta bakoitzean suak itzaliko zituzten guardiak zeuden.\nBaina, artikulu honetan bertan aurrerago azalduko denez, etxebizitzak oso kalitate txarreko materialez egiten ziren, eta oso erraz su hartzen zuten. Hala, 64. urtean, hots, Neronen garaian, sute ikaragarria izan zen Erroman. Zortzi egun iraun zuen suteak, eta hiru auzo oso suntsitu zituen, eta zazpi gehiago kaltetu. Hori berriz ez gertatzeko, Neronek etxebizitzen eraikuntzarako arautegi bat ezarri zuen: etxeak lerrokatuta eta kale zabaletan eraiki behar ziren; etxeek altueran neurri zehatz batzuk hartu behar zituzten; eta ezin ziren zurez eraikiak izan, suaren aurkako harriekin baizik.\nII. mendeko Erroma.\nII. mendearen erdialdera, milioi eta erdi biztanle zeuden Erroman, eta populazio gehiena hiriaren erdialdeko auzoetan kokatzen zen. Hala nola, Subura, Argilentum eta Velabrum deiturikoak ziren auzo populatuenak, eta hemen, zapatariak, liburu saltzaileak, saltzaile ibiltariak, aztiak, hizlariak, eta abar bizi ziren. Noski, auzo hauek nahiko modu anarkikoan eraiki ziren, ondorioz, kaleak estuak ziren eta espazioa denda eta tailerrentzako banatua zegoen. Etxebizitza gehienak alokatuta zeuden, eta askotan bi aldiz, eta honek prezioak asko igotzen zituen. Bizitza publikoa, Foroan, Kapitolioan, Marteren Zelaian eta Palatinoan egiten zuten biztanle hauek. Collis Hortoruma, berriz, familia aristokratikoentzako bizitegi-auzoak ziren.\nErroman ez zegoen garbiketa zerbitzurik ezta gaueko iluminaziorik ere. Gauez ateratzea oso arriskutsua zen, baina egunez, jendez beteriko kaleak aurki genitzakeen. Hurbileko mendietatik hamahiru akueduktuk ekartzen zuten ura hirira, ondorioz hiriko iturri anitz beti zeuden urez beterik.\nArgi dago, Erromako urbanismoa modu nahiko kaotikoan edota anarkikoan eman zela, eta agian, hau beste lurraldeetan ez gertatzearren, erromatar kanpamentuen planoetan oinarritutako hiri berriak egiten hasi ziren.\nBeraz, hiri-esparruari berari dagokionez, Erroma izan zen hiri nagusia, hiri guztien hiria. Erroma hiria izan zen hiritarraren bizimodua erraztu, politika garatzeko lekuak eskaini, negozioak egiteko tokiak antolatu, eta aisia eta jolaserako guneak egokitu nahi zituzten erromatar hiri guztiek jarraitu beharreko eredua. Estratega handiek hiria edertzeko ideia bultzatu zutenean hasi zen hura edertzen, eta Inperio osoko erdigune distiratsu eta ereduzko bihurtu zen.\nErromatar hiri berriak.\nErromatarrek foroen inguruan gertatu zen populazioaren hazkundea ikusi zuten, eta honen ondorioz izan zen desordena eta anarkia urbanistikoa antzeman ere egin zituzten. Foroak bata bestearen ondoan eraikitzen ziren, superpopulazioaren arazoa konpondu nahian eta existitzen ez zen planifikazio arautuari aurre egiteko.\nBaina Miletoko Hipodamoren eskutik erromatar hiri berriak egiteko eredu estandar bat osatu zen. Bere sortzailearen omenez, trazatu hipodamikoa deritzogu. Trazatu honek erromatar legioen kanpamenduen eredua hartzen zuen oinarri bezala. Hots, plano erretikulatu uniformea sortu zuen. Hiria bi ardatz nagusiren inguruan eraikia egongo zen, Iparretik Hegoaldera zihoan kalea, Cardo Maximus deiturikoa; eta Cardoa gurutzatuz, Mendebaldetik Ekialdera zihoana, Decumanus Maximus deiturikoa. Horrela hiria, lau zati berdinetan banatua egongo zen, eta bi kaleen gurutzaduran eraikin publikoak (basilikak, teatroak, liburutegiak eta termak) eta Foroak kokatuko ziren. Hiribilduetan, ateak, aipatutako kale nagusien buru eta oinetan kokatu ziren.\nPlano hipodamiko hau, esan dugun legez plano estandar bat zen. Ez zuen latitude geografikoak inongo eraginik, Afrikaren iparraldean edota Frantzian oinarri berdineko hiriak eraiki ziren. Adibide bezala hauek ditugu: Ipar Afrikan, Timgad dugu eredu bezala; Frantzian Trier eta Ingalaterran Silchester, besteak beste.\nHiriko azpiegiturak.\nMota askotako ingeniaritza-obrez hornituta zeuden erromatar hiriak:"}
{"id": "46744", "revid": "880", "url": "https://eu.wikipedia.org/wiki?curid=46744", "title": "Lutte ouvri\u00e8re", "text": ""}
{"id": "46745", "revid": "336", "url": "https://eu.wikipedia.org/wiki?curid=46745", "title": "Langileen Alderdia (Frantzia)", "text": "Langileen Alderdia (, \"PT\") Frantziako ezker muturreko alderdi politiko bat izan zen. Bere kide gehienek trotskismoarekin bat egiten zuten. 1991n sortu zen, eta bere kide esanguratsuena Daniel Gluckstein zen, alderdiko idazkari nagusia.\nLangileen Alderdiak antolaketa federala zuen, eta \"Informations Ouvri\u00e8res\" (\"Langile Informazioak\", euskaraz) 20.000ko tiradadun astekariaren inguruan antolatzen zen.\n2008ko ekainean desegin zen, Langileen Alderdi Independientean sartzerakoan."}
{"id": "46746", "revid": "880", "url": "https://eu.wikipedia.org/wiki?curid=46746", "title": "Parti des Travailleurs", "text": ""}
{"id": "46747", "revid": "10891", "url": "https://eu.wikipedia.org/wiki?curid=46747", "title": "Cap 21 (alderdia)", "text": "Cap 21 1996an hausnarketa talde gisa eta 2000an alderdi politiko bilakatutako Frantziako alderdi ekologista erreformista errepublikarra izan zen.\nCap 21ek \"Citoyennet\u00e9, Action, Participation pour le 21\u00e8me si\u00e8cle\" esan nahi du, hau da, Hiritartasuna, Ekintza, Parte hartzea XXI. menderako.\nAlderdiaren presidentea Corinne Lepage izan zen."}
{"id": "46748", "revid": "10891", "url": "https://eu.wikipedia.org/wiki?curid=46748", "title": "Mugimendu Ekologista Independentea", "text": "Mugimendu Ekologista Independentea (, \"MEI\") Frantziako alderdi politiko ekologista bat da. 1994an sortu zuen Antoine Waechter Berdeen sortzaile izandakoak.\nBerdeek ez bezala, Mugimendu Ekologista Independenteak ez du bere burua ezker-eskuin espektroan kokatu nahi, eta alderdi politiko guztiekin proposatu ditu elkarlanak."}
{"id": "46749", "revid": "42829", "url": "https://eu.wikipedia.org/wiki?curid=46749", "title": "Academia de la Llingua Asturiana", "text": "Academia de la Llingua Asturiana (\"Asturiar Hizkuntzaren Akademia\") asturieraren araugintza garatzen duen erakundea da. Hizkuntzari dagokion guztiaren inguruko laguntza lanak ere jorratzen ditu. Akademia (ALlA) Asturiaseko Printzerriaren erakundea da, 1980an sortua bertako Errejio Kontseiluaren 33/1980 aginduaren ondorioz.\nBere Estatutuak erakunde berberak onartu zituen 1980ko abenduaren 15ean, eta 1995eko apirilaren 12an aldatu ziren.\nXos\u00e9 Lluis Garc\u00eda Arias presidentea izan zen 2001era arte.\nKargu akademikoak.\nAkademiak gaur egun 22 kide oso dauzka, 19 urgazle eta 14 ohorezko akademiko. Akademikoek ez daukate sari ekonomikorik akademiko izateagatik ezta akademian daukaten karguarengatik.\nKargu akademikoak honakoak dira:\nPrseidenteari dagokio erakudnearen ordezkapen publikoa.\nHistoria.\n1981ean lehen araulana plazaratu zuen: \"Normes Ortogr\u00e1fiques y Conxugaci\u00f3n de Verbos\" (\"Arau ortografikoak eta aditz konjugazioa\", seigarren artitalpena daramana (2005).\n1982n \"Lletres Asturianes\" agerkaria plazaratzen hasi zen, beran asturiar hizkuntza eta literaturaren inguruko ikerlanak argitaratzen dira, baina baita etnografia, folklore edota historiaren ingurukoak. 2005 arte 90 alde ziren.\n1998n \"Gram\u00e1tica de la Llingua Asturiana\" (Asturieraren gramatika) plazaratu zuten eta 2000n hiztegia. Honekin hogei urte lehenago hasitako araulana amaitutzat eman ahal zen.\nAkademiaren lana.\nEstatutuetan zehazten den Akademiaren lana bazordetan banatzen da:\nBestelako zereginak.\nHalaber, eta betiere bere Estatutuei jarraituz, Akademiak bestelako lanak ere eramaten ditu aurrera, hala nola:\nZuzentzaile ortografikoa.\nAkademiak zuzentazaile ortografikoa eskaintzen du, 4 milioi hitzekin, Akademiaren hiztegian oinarritua, eta 300 arau sintaktiko eta ortografiko prozesatzen ditu. Akademiaren webgunetik jaitsi daiteke."}
{"id": "46750", "revid": "10891", "url": "https://eu.wikipedia.org/wiki?curid=46750", "title": "Ekologia Belaunaldia", "text": "Ekologia Belaunaldia (, \"GE\") Frantziako alderdi politiko ekologista bat da. Bere burua mugimendu politiko bezala definitzen du. 1990ean sortu zuen Brice Lalondek."}
{"id": "46751", "revid": "1982", "url": "https://eu.wikipedia.org/wiki?curid=46751", "title": "Okzitaniako Tolosa", "text": ""}
{"id": "46753", "revid": "880", "url": "https://eu.wikipedia.org/wiki?curid=46753", "title": "Cap 21", "text": ""}
{"id": "46754", "revid": "512", "url": "https://eu.wikipedia.org/wiki?curid=46754", "title": "Jack Valenti", "text": "Jack Joseph Valenti (1921eko irailaren 5 \u2013 2007ko apirilaren 26) Ameriketako Estatu Batuetako eragin handiko lobbysta eta MPAAren lehendakaria urte askotan. MPAAko 38 urteko iraunaldian MPAA film-sailkatze sistema sortu zuen, eta mundu osoan eragin handien zuen copyright-aren aldeko lobbysta bezala ezagutu izan da.\nGaztaroa.\nValenti Houston-en jaio zen, Texasen, AEB-en, 1921eko irailaren 5an. Bigarren Mundu Gerran United States Army Air Corpsko pilotua izan zen, non lotinant-maila lortu zuen, 51 guda-misio hegaldi burutu zituen B-25 eraso bonbaketari baten pilotu-komandante bezala eta 4 domina jaso zituen.\nValenti-k Houstongo Unibertsitsatetik jaso zuen bere letretako B.A. titulua, eta Harvard Unibertsitatetik M.B.A. titulua. 1952an \"Weekley &amp; Valenti\" kofundatu zuen, propaganda/politika aholkularitza-agentzia.\nKarrera politikoa.\n1963ko azaroan John F. Kennedy presidenteak eta Lyndon Johnson-ek Dallas, Texasera egin zuten bidaiaren prentsa ardurdaduna izan zen Valentiren agentzia. Kennedy presidentearen hilketaren ondoren Valenti ospetsuan agertzen da Air Force One hegazkinean, eta presidente berriarekin Washington-era joan zen. Johnson-en Etxe Zuriko egonaldiko lehen \"laguntzaile berezia\" izan zen. Johsnon-en agintaldiko lehen bi hilabeteetam Etxe Zurian bizi izan zen. Hain zen leiala Johnsoni, non honakoa esatera iritsi ziren: \"Johnson-ek bonba atomikoa botako balu, Valenti-k hiri-berritze egitasmo bat dela esango luke\".\nKarrera MPAAn.\n1966. urtean Etxe Zuriko komisioa utzi eta MPAAren presidente bihurtu zen.\nFilmak sailkatzeko sistema.\n1968. urtean MPAA film sailkatze sistema sortu zuen. Hasiera batean 4 sailkatze moeta ezberdin zeuden: G, M, R, eta X. M sailkapen mota GPgatik aldatu zen laster, zein ondoren PG izenpetu zuten. X sailkapen moetak berehala arazoak planteatu zituen, pornografiaren industriak libreki erabiltzen hasi zelako marka erregistratua ez izateagatik, eta ondorioz honekin izan zuen harremanik handiena. \"Midnight Cowboy\" eta \"A Clockwork Orange\" filmak pornografikoaok zirela uste zuten batzuek X kategorian sailkatua zeudelako. 1990. urtean NC-17 sailkapena argitaratu zen helduentzako pornografia gabeko lanentzat. PG-13 sailkapena 1984. urtean agertu zen publiko hedadura zabalago bat hartzeko.\nValentik 1968. urtean sortutako sistemak Hollywoodeko estudioek behar ez zuten merkatuetatik dirua ez ateratzeko modu egokia dela frogatua izan da. MPAAren sailkapen sistemaren onodorioz estudioek komertzialki arrakastatsuagoak ziren merkatuak ikertu zituzten.\nValenti eta teknologia berriak.\n70. eta 80. hamarkadetan Valenti entzutetsua izan zen Sonyren Betamax VCRari egindako eraso koloretsuengatik, MPAAk filmen industria suntsituko zuela uste baitzuen. Honen inguruan AEBetako kongresuan 1982an esan zuen esaldi famatu bat: \"VCRak AEBetako filma produktoreentzat eta AEBetako publikoarentzat Albert DeSalvo etxean bakarrik dagoen emakume batentzat bezain ona da.\".\nValentiren predikzioen aurka, VCR-ek sortutako etxeko bideoen merkatua izan zen 80. eta 90. hamarkadetako AEBetako filma estudioen diru sarrera nagusia, DVDak VCRa baztertu zuen arte.\nDigital Millennium Copyright Act.\n1998. urtean presioa egin zuen Digital Millennium Copyright Act eztabaidagarria onar zezaten, Internet bidezko copyright-aren hausteak film eta diska industriei min handia egingo ziola argudiatuz.\nErretiroa.\nValentiren soldata 2004. urtean 1,35 milioi dolarrekoa zen eta National Journalek Washingtongo merkataritza-arloko nagusien artean zazpigarren soldata altuena zela esan zuen.\n2004. urteko abuztuan, 82 urte zituela, erretiroa hartu zuen eta Dan Glickmanek hartu zuen bere kargua. Joan Graves egungo sailkapen-sistemako burua Valentik zehaztu zuen.\nErretiroa hartu ostean, arrisku-kapitalarekin teknologia berriekin harremanean egon da, Legend Venturesren aholku-kontseilari izaten, non komunikabideetan inbestitzeko aukerei buruz aholkatzen zuen.\nBizitza pertsonala.\n1962. urtean Mary Margaret Valenti-rekin ezkondu zen eta 3 seme izan zituen bikoteak: John, Alexandra eta Warner Bros. estudioetako Courtenay Valenti exekutiboa, zeinek The Madeiran burutu zituen bere ikasketak. Jack eskola honi buruzko 2006an egindako dokumental batean agertzen da.\n2007ko apirilaren 26an Valenti apoplexia baten arazo baten ondorioz hil zen."}
{"id": "46756", "revid": "371", "url": "https://eu.wikipedia.org/wiki?curid=46756", "title": "Valencia", "text": ""}
{"id": "46757", "revid": "2241", "url": "https://eu.wikipedia.org/wiki?curid=46757", "title": "Valentzia (argipena)", "text": "Valentzia hitzak esanahi ezberdinak izan ditzake:"}
{"id": "46759", "revid": "4380", "url": "https://eu.wikipedia.org/wiki?curid=46759", "title": "Chibuto", "text": "Chibuto hurrengo gauzak izan daitezke:"}
{"id": "46760", "revid": "105290", "url": "https://eu.wikipedia.org/wiki?curid=46760", "title": "Chibuto (barrutia)", "text": "Chibuto Gazako probintzian (Mozambike) dagoen barrutia da. 5.878km\u00b2ko azalera eta 165.000 biztanle inguru ditu. Hiriburua, Chibuto da."}
{"id": "46761", "revid": "119347", "url": "https://eu.wikipedia.org/wiki?curid=46761", "title": "Chibuto (hiria)", "text": "Chibuto Gazako probintzian (Mozambike), hain zuzen ere Chibutoko barrutian, dagoen hiria da."}
{"id": "46762", "revid": "6327", "url": "https://eu.wikipedia.org/wiki?curid=46762", "title": "Gaza (Mozambike)", "text": ""}
{"id": "46764", "revid": "17", "url": "https://eu.wikipedia.org/wiki?curid=46764", "title": "Gaza (argipena)", "text": "Gaza hitzak adiera zenbait ditu:"}
{"id": "46767", "revid": "371", "url": "https://eu.wikipedia.org/wiki?curid=46767", "title": "Mugimendu Ekologista Independientea", "text": ""}
{"id": "46768", "revid": "90523", "url": "https://eu.wikipedia.org/wiki?curid=46768", "title": "Alejandro Lerroux", "text": "Alejandro Lerroux Garc\u00eda (La Rambla, Kordoba, 1864ko martxoaren 4a \u2013 Madril, 1949ko ekainaren 25a) espainiar kazetari eta politikaria izan zen. Espainiako Bigarren Errepublikan Ministroen Kontseiluko Lehendakaria izan zen.\nBizitza.\n\"El Pa\u00eds\" egunkariko zuzendaria izan zen eta \"El Progreso\", \"El Intransigente\" eta \"El Radical\" egunkariak sortu zituen. Guztiak agerkari errepublikanoak ziren. Bere artikulu oldarkor eta demagogikoak zirela kausa, hainbatetan izan zen espetxean edo erbestean. Bartzelonan hitzaldi demagogikoak egin zituen langileak erakarri nahian, eta anarkismoa zein katalanismoa bazter zezaten. 1901, 1903 eta 1905ean Espainiako Parlamentuko diputatu hautatu zuten Bartzelonan, eta Nicol\u00e1s Salmer\u00f3nekin batera Uni\u00f3n Republicana alderdia sortu zuen. 1906an Kataluniar Elkartasuna alderdia sortu zen, eta Salmer\u00f3n hautatu zuten lehendakari. Lerrouxek harremanak eten zituen Salmer\u00f3nekin, eta aurre egin zien katalanistei. Jarrera horrek erabateko porrota ekarri zion 1907ko hauteskundeetan.\n1908an Partido Republicano Radical alderdia sortu zuen, eta 1910ean berriro hautatu zuten diputatu, baina bere alderdikideek Bartzelonako Udaleko administrazioari iruzur egin izanaz salatu zuten, eta haiengandik aldendu zen; harrez gero zentrorantz lerrotu zen. Lerrouxek gero eta eragin gutxiago zuen langileengan, eta monarkiaren aurkako politika egiten hasi zen, bete-betean. 1929an Lerrouxen jarraitzaile finenak harengandik aldendu eta Alderdi Erradikal Sozialista sortu zuten.\n1930ean Batzorde Iraultzailean parte hartzera deitu zuten, gero Espainiako Bigarren Errepublikako behin-behineko gobernu bilakatu zena. Espainiako Bigarren Errepublika aldarrikatzen lagundu eta Errepublikaren lehenengo biurtekoan Manuel Aza\u00f1aren ezkertiar aldaketak babestu zituen. Estatu ministro izan zen 1931ko apiriletik abendura.\nLerroux eta haren alderdia eskuinera lerrotu ziren gero eta gehiago. 1933-1935 urteetan CEDA eskuindarrekin batera gobernatu zuen, eta sei aldiz gobernuburu izan zen. Alderdiaren hondamendia buruzagi nagusiak ustelkeriako auzietan nahasi zirenean etorri zen; 1936ko hauteskundeetan erabateko porrota izan zuten, Estraperloaren eskandalua zela eta. Espainiako Gerra Zibila (1936-1939) hastean, Portugala ihes egin zuen, eta ez zen Espainiara itzuli 1947 arte."}
{"id": "46770", "revid": "105290", "url": "https://eu.wikipedia.org/wiki?curid=46770", "title": "Hondarribiko historia", "text": "Hondarribiko historia lehen gizakien aztarnetatik gaur egunera luzatzen da.\nHistoriaurrea.\nJaizkibelen aurkitu diren aztarna zaharrenak Erdi Paleolitokoak dira, aditu batzuk Behe Paleolito izan daiztezkela daudelakoan, beraz duela 150.000 urte giza talde batzuk Jaizkibelen aritu omen ziren.\nErdi paleolitikoko pieza batzuk aurkitu dira baina ez aztarnategirik. Pieza horiek Neandertal gizakiak landutako tresnak dira, duela 50.000 urte, Moustier kulturakoak. Garai horretako klima epela izan zuten horrela adierazten digute indusketan agertzen diren animaliek, baina klimak okerrera egin zuen, bigarren aldian, eta azken glaziazioa indar handiz sartu zen eta honekin fauna eta floraren aldaketa.\nGoi Paleolitoan (duela 40.000-10.500) giza talde batzuk Jaizkibel magaletan kokatu ziren Talde hauek Cro-Magnon gizakiak osatu zuen. Aztarnategietan aurkitutako materialen arabera madeleine kulturakoak dira. Garai honetan klimak hoztu egin zuen eta itsas kostaldea askoz urrutiago zegoen, itsas ur asko izoztu egin baitzen.\nMesolito garaian (K.a. 6.000) paisaia poliki poliki aldatuz joan zen, klima leunduz, kostako lerroa hurbildu zen gaur eguneko egoeran gelditu arte. Giza taldeak harkaitz aterpetan babestuko dira, 2003. urtean Alvaro Arrizabalagaren arkeologo taldeak orain dela 8.500 urteko giza hilobi bat aurkitu du.\nNeolitoan garaikoa dira trikuharriak Hondarribian bost ezagutzen ditugu: Iskulin, Santa Barbara, Jaizkibel II, Jaizkibel III, Jaizkibel IV.\nErromatarren garaia.\nBaskoien lurraldeetan zegoen Hondarribia erromatarrak iritsi zirenerako. Erromatarren presentzia K. a. I. mendean koka daiteke, indusketa arkeologikoak horrela erakusten baitute. Estrabonek Oiasso hiria aipatzen du, gaur egungo Hondarribia hiri horren eraginen mugen barruan izan zen. Aztarna asko aurkitu dira inguruan: 1984an, Asturiagako ainguratokian Higerreko brontzeak aurkitu ziren eta 1998an Alde Zaharreko Pampinot kalean Goi Inperioaren aldiaren (I eta II. Mendeak) ontzi eta zeramika piezak agertu ziren.\nErdi aroa.\nOiasso desagertu zenetik Hondarribian eta bere inguruan gertatu zenaz ezer gutxi dakigu. Aditu batzuk mende ilunak deitu diete urte horiei. Goi Erdi Aroan kostaldea hutsik geratu zela dirudi, bikingoen erasoaldiak zirela eta.\n\"Hondarribia\" izena lehen aldiz 1180an azaltzen da. Izan ere, Antso VI.a Jakitunak, Nafarroako erregea, Donostiari emandako foruan, \"Undarribia\" izena aipatzen da. Alfontso VIII.a Gaztelakoak, Gaztelako erregeak, 1200ean Gipuzkoa konkistatu zuenean, zenbait kokalekuri eman zien fundazio gutuna, konkistatutako lurraldeak finkatzeko. Hondarribiak 1203ko apirilaren 18an jaso zuen berea. Adituen ustez fundazioa lehenagokoa izan daiteke, Nafarroako erregeak eginda, baina ez dago agiririk hori frogatzeko. Hiribildu honetan bi giza talde ezberdin biziko ziren, gaskoiak Baiona (eta haraindi) eta Donostiatik etorrita eta bertako euskaldunak.\n1280an Filipe III.a Frantziakoak Hondarribia setiatu zuen, baina ez zuen lortu bere menpe izan. Guda honetan Matxin Artzu pertsonaia aritu zen.\nXIII. mendetik Erdi Aroaren amaierara arte, Bizkaiko golkoko porturik garrantzitsuenetako bat izan zen Hondarribia, Paduretako Anaiarteko kidea izan zen, harreman estua izan zuen Europako iparraldeko portuekin. Nafarroako portua ere izan zen, bertatik esportatzen baitziren Nafarroako produktuak: artilea, ardoa, burdina, arrantza arloa ere ustiatu zen bati bat baleen arrantza. 1296an Paduretako Anaiartearen sorrera sinatu zen, Hondarribia partaide saiatu izan zen.\nXV. mendearen amaieran, Gaztelaren eta Frantziaren arteko harremanak hondatu egin ziren, eta muga liskar horren testigu izan zen. Frantsesek 1476an, hiribildua setiatu zuten, bi hilabete ondoren Gaztelako tropek konkistatu zuten arte; horren ondoren, pribilegio ugari eman zioten Hondarribiari. 1498an, izugarrizko sute batek ia osorik suntsitu hiri harresitua. Sei dorretxek soilik iraun zuten zutik. Gainerako eraikinak (gehienak zurezko etxeak), berriz, kiskalita suertatu ziren.\nEliza kontuetan, Hondarribia Baionako egoitzaren mende egon zen XVI. mendearen erdira arte.\nAro modernoa.\nXVI. mendean, Europa gerra batean murgilduta aritu zen. Karlos V.a enperadoreak bere boterea mantendu nahi zuen, eta horrek etsai asko sortu zizkion. Hondarribiaren kokapen geoestrategikoa zela eta, komenigarria zen herriaren eta gazteluaren defentsak indartzea. 1521ean, Nafarroako gerra betean, nafarren eta frantsesen tropek Pirinioez iparraldera oldartutako Karlos V.aren tropei kontraerasoa jo zieten, baita Hondarribia setiatu eta atzeman ere. Hiru urtean, hiria haien eskuetan izatea lortu zuten. 1524an, Enperadoreak berriro berreskuratu zuen eta gotortzea erabaki zuen. Horretarako garaiko arkitekto inportanteenak aritu ziren harresi eta gaztelu modernoak eraikitzeko Filipe II.a tronuan jarri berria zela, eta Frantziarekin berriz ere gerran, 1557an, Gipuzkoako tropak berriro sartu ziren Lapurdin. Frantziarekin bakea sinatu ondoren, harremanak estutu ziren baina beste etsai batzuk azaldu ziren: Ingalaterra eta Herbehereak. Garai hartan, Bizkaiko golkoan gertatu ziren gatazkak, eta horrek, Europako iparraldeko portuekin egiten zen merkataritza jardueran eragin handia zuen. Beste aldetik, Gipuzkoako ontziak eta marinelak parte hartu behar zuten osatu ziren armadetan.\nGotorleku gisa balio estrategiko handia izaten jarraitzen zuenez, botereari eutsi zion Hondarribiak, bai Batzar Nagusietan, bai Gortean; horri esker, hainbat pribilegio lortu zituen. XVII. mendearen hasiera ez zen samurrago izango, 1609an Hogeita hamar Urteko Gerra hasiko da Frantziaren kontra ondorio garrantzitsuena, 1638ko setioa izango da. Urte hartako ekainaren 1ean, Frantziako tropek, Condeko printzea buru zutela, bi hilabetez setiatu zuten hiribildua, irailaren 7ra arte, hain zuzen; egun horretan, erresistentzia luze eta heroikoaren ondoren, askatu egin zuten. Setio horren ondoren, zenbait pribilegio lortu zituen hiribilduak; batik bat, Irun mendean izaten jarraitzeko botereei eutsi zieten. Ondoren nabarmen urritu ziren gatazka militarrak, bereziki 1652tik aurrera. Horrek lasaitasun epe bati eman zion bide; bertan bi gertaera nabarmendu ziren: Pirinioetako Bakea eta, honen ondorioa, Luis XIV.aren eta Filipe IV.a Espainiakoaren alaba Maria Teresaren arteko ezkontza.\nXVIII. eta XIX. mendeetan zehar, krisi ekonomiko larrian sartu zen hiribildua, egoera politikoaren ondorioz; 1719an berriro sortu ziren liskarrak Frantzia eta Espainiaren artean. Urte horren maiatzean Berwickeko dukearen tropek Bidasoa gurutzatuko dute Hondarribia setiatuz. Ekainean bi bretxa ireki zituzten harresian eta hiria errenditu egin behar izan zuen. Hondarribia frantsesen esku egon zen 1721eko abuztuaren 22a arte XVIII. mende bukaeran Konbentzio gerrak bere eragina izango du; bere tropek Hondarribia setiatuko baitute: Honen ondorioz hiriaren balio militarra galdu zen, bai eta, beraz, botere giroetan eragina galtzea ere.\nAro Garaikidea.\nXIX. mendea.\nXIX. mende hasieran Hondarribia erabat suntsituta zegoen, bere alde zaharrean hondamendia besterik ez zegoen. 1805ean egoera horretatik ateratzeko udal agintariek Nafarroarekin bat egitea proposatu zuten. Erregea proposamena onartu zuen eta Hondarribia, Irun eta Lezo Nafarroaren baitan geratu ziren. 1810ean Thouvenot jeneralak agindua berriro Gipuzkoara itzuli ziren.\nNapoleonen garaietan hiria frantsesen menpe egon zen.\nLehen Gerra Karlistaren hasieratik karlisten eskuetan erori zen, hiria gotortuz. Alkateak, Jose Maria Iriarte, liberala zenez, Hendaiara alde egin behar zuen. 1836ko uztailaren 11n George Lacy Evans, Britainiar Legio Laguntzailearen burua, hiria menderatzen saiatu zen, karlisten eta Frantziaren arteko komunikazioa deuseztatzeko asmoz. Hala ere ez zuen bere helburua lortu, eta britainiarrek atzera egin behar izan. Tropa karlistak Gibelalde buru zutela, ingelesei erasotzea lortu zuten eta Jaizkibelgo bidetik atzera egitera behartu zituzten, Pasaiara. Hurrengo urtean liberalak berriro saiatu ziren hiria menperatzen eta Oiartzun eta Irun konkistatu ondoren Hondarribiko garnizioaren errendizioa lortu zuten 1837ko maiatzaren 17an.\nBigarren Gerra Karlista 1872an hasi zen, baina horren eraginak ez ziren Bidasoa Behera heldu 1874. urtera arte. Urte horretan Karlosen tropek Irun eraso zuten. Hondarribia ere inguratu zuten baina ez zuten bere asmoa bete eta setioa amaitu behar izan zuten.\nGerra bukatu ondoren berpizkunde bat eman zen, udatiarren fenomeno berria aprobetxatuz hiri berri bat eraikiz. Zabalguneak egin eta Portu auzoa hirigunea bihurtu zen alde harresituaren kalte."}
{"id": "46771", "revid": "6327", "url": "https://eu.wikipedia.org/wiki?curid=46771", "title": "Estatu Poliziala", "text": ""}
{"id": "46773", "revid": "48990", "url": "https://eu.wikipedia.org/wiki?curid=46773", "title": "Gaskoi (argipena)", "text": "Gaskoi izenak adiera hauek ditu:"}
{"id": "46774", "revid": "649", "url": "https://eu.wikipedia.org/wiki?curid=46774", "title": "Estella", "text": ""}
{"id": "46775", "revid": "90523", "url": "https://eu.wikipedia.org/wiki?curid=46775", "title": "Diego Mart\u00ednez Barrio", "text": "Diego Mart\u00ednez Barrio (Sevilla, 1883ko azaroaren 25a - Paris, Frantzia, 1962ko urtarrilaren 1a), espainiar politikaria izan zen. 1936an Espainiako Bigarren Errepublikako behin-behineko lehendakari izan zen.\nPartido Republicano Radicaleko kidea zen. Alejandro Lerrouxen gobernuko ministroa izan zen (1933). Ondoren, desadostasunengatik, alderdi erradikala utzi eta Uni\u00f3n Republicana sortu zuen. Geroago, alderdi hau Fronte Popularrean sartu zen. 1936an, Fronte Popularrak hauteskundeak irabazi ondoren, hainbat kargu izan zituen. Errepublikako presidente izan zen 1936ko apiriletik maiatza bitartean. Gerra Zibila galdu ondoren, Mexikon eta Frantzian bizi izan zen. Bigarren Errepublikaren erbesteko lehendakaria izan zen (1945)"}
{"id": "46777", "revid": "201", "url": "https://eu.wikipedia.org/wiki?curid=46777", "title": "Yorkshire terrier", "text": ""}
{"id": "46778", "revid": "201", "url": "https://eu.wikipedia.org/wiki?curid=46778", "title": "Kangurua", "text": ""}
{"id": "46779", "revid": "201", "url": "https://eu.wikipedia.org/wiki?curid=46779", "title": "Marrazoa", "text": ""}
{"id": "46780", "revid": "201", "url": "https://eu.wikipedia.org/wiki?curid=46780", "title": "Komodoko dragoia", "text": ""}
{"id": "46781", "revid": "201", "url": "https://eu.wikipedia.org/wiki?curid=46781", "title": "Varanus komodoensis", "text": ""}
{"id": "46784", "revid": "119347", "url": "https://eu.wikipedia.org/wiki?curid=46784", "title": "Manu Chao", "text": "Manu Chao, benetako izenez Jose-Manuel Thomas Arthur Chao, batzuetan Oscar Tramor bezala, (Paris, 1961ko ekainaren 21a - ) musikari, sortzaile eta abeslaria da, euskaldun eta galiziar jatorrikoa.\nChaok hizkuntza askotan kantatzen du, baita kanta berean ere: frantsesez, arabieraz, gaztelaniaz, woloferaz, portugesez eta beste zenbaitetan. Haren musikak eragin asko ditu: rock, chanson frantziarra, saltsa, reggaea, ska eta ra\u00ef argeliarra. Haren letrak maitasuna, gutxiengo sozialak, etorkinak eta normalean mezu ezkertiarrak lantzen ditu.\nBeti egon da gizarte mugimenduei lotuta, Mexikoko zapatistekin, okupekin eta Euskal Herriarekin, esaterako. \"Negu Gorriak\" taldearekin, \"Mano Negra\"ren garaian eta Fermin Muguruzarekin oraintsu arte birak egin ditu.\nBiografia.\nManu Chaoren ama Bilbokoa da (Euskal Herria); aita Ram\u00f3n Chao kazetaria, Vilalba udalerrikoa, Lugokoa. Haren gurasoek Frantziara joan behar izan zuten Francoren diktadurapean.\nManu Chao Paris mendebaldeko S\u00e8vres herrian hasi zen. Hamalau urterekin, \"Joint de Culasse\" lehen taldea sortu zuen, anaia Tonio del Borneo, eta lehengusu Santi Cassariegorekin. Gero sortu zituen \"Hot Pants\" eta \"Los Carayos\": talde horiek oso ezagunak egin ziren Parisko inguruetan, musika alternatiboaren munduan. 1987an, anaia eta lehengusuarekin \"Mano Negra\" sortu zuen eta ospe handia lortu zuen \"Mala vida\" singlearekin. \"Mano Negra\"rekin 1987tik 1994ra bitartean aritu zen eta ondoren bakarlari moduan segitu zuen.\n2004an \"Sib\u00e9rie m'\u00e9tait cont\u00e9ee\" disko-liburua argitaratu zuen, frantsesez, Wozniak marrazkilari poloniarraren lanekin."}
{"id": "46785", "revid": "62526", "url": "https://eu.wikipedia.org/wiki?curid=46785", "title": "Hauho", "text": "Hauho, Helsinkitik 133 kmtara dagoen herria da. 4.000 biztanlera iristen ez den herri honek, turista asko erakartzen ditu bere paisaia natural paregabeagatik eta janari bikainak prestatzen dituzten pentsioengatik. Finlandian oso ohikoa den baso eta lakuen paisaia kontuan hartuz, arrantza, dantza, ekitazio eta hainbat ibilaldi antolatzen dira herrian astero.\nZer ikusi.\nHerriak, hainbat turista jasotzen ditu urte osoan zehar, batez ere Finlandiako hiri handitakoak.\nHovinkartano Jauregia.\nHovinkartano herri honetan zergarik ordaintzen ez zuen noble familia baten jauregi eta nekazal-etxea izan zen, 1830. urtean eraikia. Finlandia osoan mota honetako oso jauregi gutxi daude, eta urte osoan zehar hainbat bisitari erakartzen ditu. Maiatzetik-Urrira dago irekia eta jatetxe zerbitzua eskaintzen du.\nHauho Eliza.\nHarri grisez eraikitako eliza XV. mendean eraiki zen adituek diotenez, nahiz eta eraikuntzan erabilitako materialek 1784 urteko datazioa daukate.\nElizak zurezko hainbat eskultura ditu."}
{"id": "46786", "revid": "336", "url": "https://eu.wikipedia.org/wiki?curid=46786", "title": "Ricardo Samper", "text": "Ricardo Samper e Iba\u00f1ez (Valentzia, 1881eko abuztuaren 25a - Geneva, Suitza, 1938ko urriaren 27a) espainiar abokatu eta politikaria izan zen.\n1911-1920 bitartean Valentziako zinegotzia eta 1920-1923 bitartean alkatea izan zen. Primo de Riveraren diktadura hasi zenean kargutik kendu zuten. Espainiako Bigarren Errepublikaren garaian, 1931 eta 1933an diputatu hautatu zuten. Alejandro Lerrouxen gobernuan Industria eta Merkataritza Ministroa izan zen. 1934an, Alejandro Lerroux ordezkatu zuen gobernuko presidentzian . Hilabete batzuk geroago, kargua utzi zuen eta Estatu Ministro bilakatu zen. 1935eko apirilean gobernua guztiz utzi zuen.\n1936an, Espainiako Gerra Zibila hasi orduko, Suitzara ihes egin zuen, eta han hil zen 1938an."}
{"id": "46787", "revid": "219", "url": "https://eu.wikipedia.org/wiki?curid=46787", "title": "Rousseau", "text": ""}
{"id": "46788", "revid": "46380", "url": "https://eu.wikipedia.org/wiki?curid=46788", "title": "Joaqu\u00edn Chapaprieta", "text": "Joaqu\u00edn Chapaprieta y Torregrosa (Torrevieja, Alacant, 1871ko urriaren 26a - Madril 1951ko urriaren 14a) espainiar abokatu eta politikaria izan zen.\nEntzute handiko abokatua zen. Sagastaren Alderdi Liberalean sartu zen politikan. XX. mendeko lehen herenean politikari ospetsu eta garrantzitsua izan zen. 1933 eta 1935 artean hainbat kargu bete zituen eta 1935ean gobernuburu izendatu zuten. Urte berean kargua utzi zuen. Gerra Zibila hastean politika guztiz utzi zuen."}
{"id": "46789", "revid": "219", "url": "https://eu.wikipedia.org/wiki?curid=46789", "title": "Segre", "text": ""}
{"id": "46790", "revid": "12788", "url": "https://eu.wikipedia.org/wiki?curid=46790", "title": "Laosko probintziak", "text": "Laos 17 probintzia (\"kang\") eta prefektura (\"kampheng nakhon\") batean banaturik dago."}
{"id": "46792", "revid": "105290", "url": "https://eu.wikipedia.org/wiki?curid=46792", "title": "Attapu probintzia", "text": "Attapu edo Attopeu () Laosko probintzia da, herrialdearen hego-ekialdean kokaturik dagoena.\nBanaketa administratiboa.\nProbintzia hau ondorengo 5 barrutietan banaturik dago:"}
{"id": "46793", "revid": "1545", "url": "https://eu.wikipedia.org/wiki?curid=46793", "title": "1995eko Frantziako Hauteskunde Presidentzialak", "text": "1995eko Frantziako Hauteskunde Presidentzialak 1995eko apirila eta maiatzean izan ziren. Lehenengo itzulian Alderdi Sozialistak botoen gehiengoa lortu arren, bigarren itzulian Jacques Chiracek botoen %52.64 jaso zuen.\n&lt;noinclude&gt;"}
{"id": "46794", "revid": "201", "url": "https://eu.wikipedia.org/wiki?curid=46794", "title": "Okupa", "text": ""}
{"id": "46795", "revid": "6327", "url": "https://eu.wikipedia.org/wiki?curid=46795", "title": "Zapatista", "text": ""}
{"id": "46796", "revid": "98220", "url": "https://eu.wikipedia.org/wiki?curid=46796", "title": "Shuriken", "text": "Shurikenak ninjek erabiltzen zituzten aizto jaurtigarrien mota bat ziren.\nSailkapena.\nShurikenak forma eta punten arabera sailkatzen dira:\nMotak.\nShuriken mota entzutetsuenak:"}
{"id": "46797", "revid": "98220", "url": "https://eu.wikipedia.org/wiki?curid=46797", "title": "Kunai", "text": "Kunaiak (japonieraz \u82e6\u7121, \"kunai\") ninjek erabiltzen zituzten aizto moduko armak ziren. 7 eta 16 hazbete arteko luzeera zuten eta kirtenean zulo bat zuten.\nBatik bat, aizto bezala erabiltzen zen. Kirteneko zuloan soga bat lotzen zen jaurti ahal izateko.\nKunaiak duen forma dela eta, jaurtitzen denean puntarekin jotzen du beti."}
{"id": "46798", "revid": "119347", "url": "https://eu.wikipedia.org/wiki?curid=46798", "title": "Gure Irratia", "text": "Gure Irratia euskarazko irrati-katea da, Lapurdin egoitza nagusia daukana eta Ipar Euskal Herri osorako emititzen duena (106,6 eta 90,5 FM).\n24.500 entzule inguruan dituzte.\nHistoria.\n1981eko abenduan hasi zen emititzen, Entzun Ikus elkartearen eskutik. Sorrera Milafranganko (Lapurdi) etxe batean izan zen arren, 1997an Baionako egoitza batera aldatu ziren eta gaur egun Uztaritzeko Landagoien gunean kokatzen da irratia. Aipatu beharra dago Uztaritzera 2006ko apirilean mugitu baziren ere, urte hartako abenduan izan zen sute baten ondorioz egoitza guztiz suntsituta geratu zela. Behin obrak eta konponketak bukatuta, 2009ko azaroan itzuli ziren berriz, tarte horretan euren jarduna herriko etxeak utzitako gela batzuetan burutu ostean. Bestalde, irratiaren behin betiko legeztapena 1984. urtean gertatu zen.\nHasiera batean, lehenengo asmoa Ipar Euskal Herri osorako emisora izatea bazen ere, Lapurdira mugatu beharra izan zuten lege eta lizentzia aferak tarteko. Behar horiei erantzuteko, urte bat beranduago, 1982an, sortuko ziren hain zuzen ere Irulegiko Irratia eta Xiberuko Botza, Behe Nafarroan eta Zuberoan hurrenez hurren, eta beranduago, Antxeta irratia.\nGure Irratia Euskal Irratiak federazioaren baitan dago. Azken hori, 1999an sortu zen eta lehenago aipaturiko lau irratiak osatzen dute. Irrati horien programazioaren gehiengoa, %80 gutxi gora behera, elkarlanean eramana eta partekatua da, nahiz eta, irrati bakoitzak badituen euren eduki propioa garatzeko tarteak ere."}
{"id": "46799", "revid": "15251", "url": "https://eu.wikipedia.org/wiki?curid=46799", "title": "Lea", "text": "Lea Bizkaiko ibaia da, Lea-Artibai eskualdean jario dena, 20 kilometroko ibilbidea egiten duena Oiz mendiaren ingurutik Kantauri itsasoraino. 82 km2-ko arroa dauka.\n2015eko azaroaren 10ean Eusko Jaurlaritzak bere arroko industria-paisaia \"monumentu-multzo\" izendatu zuen, Sailkatutako Kultura Ondasuna.\nIbilbidea.\nLea ibaia Oiz mendiaren iparraldeko isurialdean jaiotzen da, Munitibar inguruan. Itsasorako bidean, Aulesti eta Amoroto udalerriak zeharkatzen ditu.\nIbilbidean hainbat elementu ikusgarri azaltzen dira, besteak beste: Done Jakue bidea, XIV. mendeko Bengola burdinola, XVI. mendeko Kubo errota, XVIII. mendeko lehen erdian Bizkaiko eta mundu osoko garrantzitsuena izan zen Bengolea burdinola, Zubibarriaga eta Antzior zubiak, Goikoerrota burdinolako ubidea, hainbat presa (horretan Pedro Bernardo Villarreal de Berriz-ek diseinatutako arku bikoitzeko presa bat da bereziena), gaztainadiak, Lariz Oleta okindegia, eta estilo barrokoan 1632an eraikitako Hospital Zaharra.\nAzken zatian padura ederra sortzen du, Isuntzako zubia zeharkatu eta Mendexa eta Lekeitio artean itsasoratu baino lehen.\nPaduran bertan daude XVIII. mendekoa den Zubieta jauregia, bisitatu daitekeen Boga-boga ontzia eraiki zuen ontziola, eta Marea Errota zaharra.\nBide berdea.\nIbaiaren ibilbidea Aulestiatik Lekeitiora bizikletaz edo oinez egin daitekeenez ibaiaren parean trafiko motordunetik bereizita, espazio irekietan, bide berde moduan ere ikus daiteke. Estatu espainiarrean baina, izen horrek formalki \"trenbide trazatu zaharretan zehar doazen ibilbideak\" adierazten ditu. \u201c\"V\u00eda verde\"\u201d Fundaci\u00f3n de los Ferrocarriles Espa\u00f1oles izenekoak Patente eta Marken Espainiar Bulegoan 1994an erregistratutako marka bat dela. Legearen indarrez, horren erabilera trenbide azpiegitura zaharretan barrena doazen ibilbideetara dago mugatuta. Frantzian aldiz \"Voie verte\" bizikleta-zidorraren parekoa da: oinezko eta zikloetarako bidea, trafiko motordunetik bereizia, espazio ireki, parke, lorategi edo basoetan zehar doana.[3] Lea ibaitik ez zen inoiz trenbiderik ibili, baina bide berdea dela esan dezakegu, adiera zabalean.\nIndustria paisaia.\nLea ibaiko Industria Paisaia Bizkaiko iparraldean dago, Lea-Artibai eskualdean. Hainbat ondasun higiezin, higigarri eta ondare-baliodun espaziok osatzen dute; horiek guztiak industria aurreko garaian eta industria garaian Lea ibaiaren inguruan garatu zen burdinola-, errota- eta ontzigintza-jarduerari lotuta daude.\nLea ibaia Oiz mendiko ipar isurialdean jaiotzen da, bost udalerri zeharkatzen ditu eta, 24 kilometro inguruko ibilbidea egin ondoren, Kantauri itsasora iristen da, kostaldeko Lekeitio eta Mendexa herrien artean. Bere ibilbidean hainbat errekaren urak jasotzen ditu eta, oro har, landa-ingurunea zeharkatzen du, menditsua, komunikazio zailekoa eta biztanleria-dentsitate urrikoa. Euskal Autonomia Erkidegoko itsasadarren artean eraldaketa gutxien jaso duena dela esan daiteke; horrela, bere uren kalitate ona nabarmentzekoa da.\nIndustria-paisaia honen kultura-ondasuna Lea ibaiaren haranean aztarna utzi duten hainbat ekoizpen-unitatek osatzen dute. Unitate bakoitza askotariko eraikinez osatuta dago, hala nola, burdinolak, errotak, ontziolak, zentral hidroelektrikoak eta zerrategiak.\nPresak eta azpiegitura hidraulikoak.\nMota ezberdinetako azpiegitura hidraulikoak daude, besteak beste: presak, ura bideratzeko kanalak, deposituak, estoldak, tunel hidraulikoak eta ur-hustubideak, Lea ibaiko ura ekoizpen-unitate bakoitzera eraman eta, energia hidraulikoaren bidez, horiek ibilarazteko eginkizuna zutenak.\nEraikinak eta elementu arkitektonikoak.\nBurdinola, errota eta ontziolen ondoan, unitateak beste eraikin batzuekin osatzen dira, hots, etxebizitzak eta erlijio-eraikinen bat edo beste; mota horietako eraikinen kopuru eskasa, baina, haran hauetako biztanleria urriaren eta komunikatzeko zailtasunaren erakusgarri da. Garai hartako komunikazio-bideen lekuko gisara, badaude obra zibileko osagai batzuk, zubiak, batik bat. Harlanduz zein harlangaitzez eraikitako zubi horiek gehienak konkortuak dira, baina badaude soslai zuzenekoak ere, eta hainbat motatakoak: arku eskartzanoan edo puntu erdiko arkuan eraikitako begi bat, bi edo hiru begikoak. Beste batzuek hiruki edo laukizuzen formako zubi-bularra daukate, asfaltatutako galtzadarekin edo ibaiko harri-koskorrekin zolaturik. Ibilguan zehar hainbat presa-mota daude, grabitateko presa zuzenak, adibidez, edo arku-itxuran eginak. Azken horiek Juan Villareal de Berrizek diseinatu zituen, eta presen diseinuan, materialen erabileran zein ekoizpenean izandako bilakaera eta hobekuntza erakusten dute. Torreko Errotako presa edo Uribekoa presa zuzenaren adibideak dira; Munitibar udalerriko Agorriako errotakoa, berriz, puntu erdiko arku itxurakoa da. Gizaburuagan, ostera, hainbat arkuko presa bat dago, Errotabarrikoa. Lea ibaiaren azken aldean ontziolak daude. Oro har, eraikinaz gainera, aldapak eta graden aldea ere gordetzen dute, Mendieta ontziolan edo Eguiguren y Achurra izenekoan bezala. Ibaiaren estuarioan, Isuntzako hondartzaren eta San Nikolas uhartearen artean, Lazunarri malekoiaren zati bat dago, XVIII. mendean eraikitako sistema hidraulikoa, itsasadarraren bokalaren norabidea aldatzeko sortua. Horri esker jitoan doan hondarrak ez zuen ibai-ahoan barrarik sortzen eta ontziek ibaian gora egin ahal zuten.\nBurdinolak eta errotak.\nIndustria-paisaiako ekoizpen-unitateetako makina batzuk ere gelditu dira, hala nola, turbinak, gurpilak, errotarriak eta toberak, ekoizpen-prozesua nola zebilen ulertzeko beharrezkoak direnak.\nBurdinola- eta errota-multzoetan sistema hidraulikoak erabiltzen ziren tresnak mugiarazteko; ura kanalen bidez eramaten zen presetatik burdinola eta erroten aurrean kokatutako erregulatze-deposituetara. Burdinoletan, ura tunel hidraulikoen gainean kokatutako anteparetara igarotzen zen, eta hortik gurpil hidraulikoetara isurtzen, labea bizitzen zuten edo mailua mugiarazten zuten hauspoei eraginez. Mailuak burdin goria kolpatzen zuen zikinkeriak kendu eta kalitatezko produktu bukatua bilakatu arte. Oro har, burdinolak hainbat esparrutan banatuta zeuden: lantegia, mineralak edota ikatza gordetzeko beste toki bat, kontrol-bulegoa eta egoitza-aldea edo olagizonaren etxebizitza. Errotetan, ura anteparatik isurtzen da eta estoldatik igarotzean turbinak mugiarazten ditu; azken horien ardatzak ehotze-gelan dauden errotarriei transmititzen diete mugimendua, aleak ehotzeko. Azpiegitura horietako batzuek jatorrizko makinak gordetzen dituzte oraindik. Hainbat motatako errotak daude: presadun edo depositu gabeko errotak eta errepresadunak, Errotazar errota, Lariz-Oleta burdinola eta errota edo Bengoleako burdinola- eta errota-multzoa bezala, Gizaburuagan; itsasaldi-errotak, Isuntzakoa bezala, Mendexan; kubo motako errotak, Munitibar-Arbatzegi-Gerrikaitzeko Kubo errota bezala.\nOntziolak.\nOntziolak Lea ibaiaren bi aldeetan daude, ertzetako areatzetan, plataforma artifizialen gainean eraikita. Eraikin-multzo tradizional hauek ez dute gune itxirik, askotariko eginkizunetarako tokiak baitira, osagai hauez osatuak: harlangaitzezko plataforma, muntaia-harmaila gainean duena (harmaila horretan bikeztatutako zeharragak jartzen ziren, itsasontzi bilakatuko zen horren gila jartzeko); ontzira igo eta handik jaisteko zurezko pasabideak; horma-arte bat edo gehiagoko pabiloiak, zurezko tijerez egindako estalkiari eusten zioten zurezko horma eta zutabeez eginak; teilaz edo xaflaz eginiko teilatuak, bi isurkikoak; harrizko zoruak; eta sarbideak. Ontziak egiteko beharrezko makinak soilak ziren: txirrika-joko batzuk, petakak, eskorak eta dibidietak. Ontziola gehienak pribatuak ziren, eta arrantza-ontziak eta kostaldeko trafikorako ontziak eraikitzen zituzten, hala nola, patatxeak, txanelak eta mea-ontziak. XIX. mendearen bukaeran eta XX.aren hasieran eraiki ziren, baina horiek eraikita duden tokietan badaude aurretiaz ere ontziolak egon zireneko aztarnak. Ontziola batzuk eraberritu egin dituzte, beste erabilera batzuetarako, adibidez, egungo teknikaz baliatuta itsasontziak eraikitzeko.\nZerrategiak.\nBasoetako zura lantzeko zerrategiak ere badira ibilbidean.\nEraikuntzarik gabeko espazio irekien artean.\nEkoizpen-gune horiek eraikuntzarik gabeko espazioen bitartez lotzen dira eta horrek osagai bakoitzaren arteko ekoizpenezko edo ikusizko harremana ulertzen laguntzen du, baita horien natur ingurunea ere. Inguruko eta ondo-ondoko horien artean daude Lea ibaiaren ibilgua bera, horren ertzak eta inguruko lursail batzuk.\nMunitibar-Arbatzegi-Gerrikaitz, Aulesti, Gizaburuaga, Ispaster, Amoroto, Lekeitio eta Mendexa udalerrietan aurkitzen ditugu ondasun hauek, estrategikoki kokatuta eta Lea ibaiaren bidez bata bestearekin lotuta, haran hauetako orografia aldapatsura moldatutako egituren segida bat osatuz eta, horrela, multzoaren interpretazioa egiteko aukera emanez.\nHortaz, paisaia hau bikaina da, industria aurreko garaian eta industria-garaian garatu zen espazioaren eta giza jardueraren arteko harremana gordetzen baitu, bai eta jatorrizko osagaietako asko ere; izan ere, industria-iraultzaren garaiak eragin urria izan zuen inguru honetan, Euskal Herriko beste arro hidrografiko batzuetan ez bezala."}
{"id": "46801", "revid": "148185", "url": "https://eu.wikipedia.org/wiki?curid=46801", "title": "Neolitoa", "text": "Neolitoa (grezieratik \u03bd\u03ad\u03bf\u03c2, \"n\u00e9os\", \"berri\" eta \u03bb\u03af\u03b8\u03bf\u03c2 \"lithos\", \"harri\" edo \"Harri Aro Berria\") Harri Aroko azken aroa da, Mesolitoaren (edo Epipaleolitoaren) eta Brontze Aroaren artekoa. Aldi hartan errotik aldatu zen gizakiaren bizibidea, harrapari huts izatetik ekoizle izatera. Horren ondorioz, gizakiak bizileku finkoak hartu zituen, eta lehen hiriak sortu ziren.\nNeolitoa Ekialde Hurbilean (Nilo, Eufrates eta Tigris ibaien artean) sortu zen duela 9.000 urte inguru, eta handik hedatu zen Europan, Afrikan eta Asian zehar. Euskal Herrian orain dela 5.000 urte inguru izan zen Neolitoa.\nNeolitoa Europan.\nNeolitoko kultura Ekialde Hurbiletik hedatu zenez gero, berandu iritsi zen Europara. Hala, Ekialde Hurbilean, Indian eta Txinan Brontze Aroan sartu ziren unean (K.a. 2500. urte inguruan) Europan Neolitoan bizi zen gizakia. Zenbait tokitan, gainera, abeltzaintza lehenago sartu zen nekazaritza baino eta horregatik askoz urriago dira garai hartako herrien aztarnak. Bestalde, Europan hasieran ez zen herri iraunkorrik sortu: luberriak egin, lurra lantzeko prestatu eta emankortasuna galtzen zuenean, leku hura utzita beste lurralde batzuen bila joaten ziren bihia ereitera.\nNeolitoko aztarna zaharrenetakoak orain dela 6.000 urte ingurukoak dira Europan. Garai hartako harrizko hilobiak aurkitu dira Italian. Iberiar Penintsulan orain dela 4.500 urte inguruko zeramika puskak aurkitu dira \"Cova de l\u00b4Or\" izeneko haitzuloan (Alacanten). Neolitoaren bukaeran eta Brontze Aroaren hasieran agertu ziren Europan monumentu megalitikoak: zutarriak, harrespilak eta trikuharriak batez ere.\nNeolitoa Euskal Herrian.\nNeolitoa K. a. III. milurtekoan iritsi zen Euskal Herrira, agian zelten inbasio batekin batera. Batzuen ustez, garai honetan antzinako ilargia eta Mariren gurtza alde batera utzi zen eta eguzkia eta Urtzi pertsonaiak agertu ziren .\nNeolitoaren ezaugarria lehenengo aldiz nekazaritza eta abeltzaintza agertzea izan zen. Euskal Herrian garia, artatxikia, oloa... agertu ziren eta txakur, zaldi eta ardiak etxekotu ziren. Bi bizimodu horien agerpenarekin jendartea bi zatitan banatu zen: mendietan abeltzainak bizi ziren (hasieran), batez ere lur komunaletan oinarritzen zena, eta, beste aldetik, nekazaritza (geroago agertu zena), jabetza pribatuan eta sedentarismoan oinarritzen zena.. Horrekin bi kultura bereizi ziren: alde batetik megalitismoetan oinarritutakoa, hasiera batean trikuharriekin eta gero harrespil eta zutarriekin. Bestetik lehenengo herriak sortu ziren, etxebizitza finkoekin. Brontze Arora arte ez zen errotu aldaketa.\nAldi hartan gizaki abeltzainak, artzain bihurturik, haitzuloetan jarraitu zuen bizitzen; garai hartako aztarnak (aizkorak, geziak, etab.) aurkitu dira Fuente Hoz (Araba), Los Husos (Araba) eta Marizuloko (Gipuzkoa) leizeetan. Hego Euskal Herrian aurkitu dira Neolito bukaera aldeko edo Brontze Aroaren hasierako herrixka batzuen aztarnak ere: ezagunena La Hoyako herrixka da (Guardian, Araba), orain dela 2.000 urte inguru eraiki bide zena. Halaber, monumentu megalitiko ugari (zutarriak, harrespilak eta trikuharriak) dira Euskal Herrian zehar; leku horiek artaldeentzako larreak diren tokietan daude, Aralar eta Urbasako mendietan, esaterako. Antzinako oroitarri haiek Neolitoko kulturaren adierazgarri dira eta lehen artzain haien sinesmenen adierazpide.\nAztarnategi nagusienak hauek dira:\nHorretaz gain ehundaka trikuharri eta bestelakoak daude Euskal Herrian, batez ere Pirinio aldean eta Aralar mendilerroan. Beste batzuk, ordea, lautadetan daude.\nEzaugarriak.\nBizileku finkoak.\nBizibide berriak hala eskatzen zuelako gizakia bizileku jakin batzuetan kokatu zen, lurra landu eta uztak zaindu ahal izateko. Hala, Paleolitoko gizaki ehiztari ibiltaria lurrari lotua geratu zen, eta lehen herriak sortu ziren. Lehenbiziko herriak eta hiriak Ekialde Hurbilean sortu ziren K.a. 6000. urte inguruan. Herrixkak handituz joan ahala, hiri bilakatu ziren. Adibidez, Jerikok, K.a. 6000 inguruan eraiki zenak, 2.000 biztanle inguru zituen: harresiz inguratutako lehen hiria da; etxeak adreiluzkoak ziren eta hormak igeltsuzkoak. Garai hartako beste hiri aipagarri bat \u00c7atal-H\u00fcy\u00fcc da (Turkia).\nHerri bat eraikitzeko gizakiak talde handi samarretan bildu zirenean, lanaren banaketa eta espezializazioa sortu ziren. Hala, batzuek lurrak landu eta beste batzuek etxeak eta ontziak egiten zituzten. Aberastasuna ere hainbat moduz banatu bide zen, garai hartako aztarnategietan aurkitu diren arrastoetan etxe batzuk besteak baino handiagoak eta sendoagoak baitira. Lanaren banaketarekin batera, trukea (merkataritzaren aitzindaria) agertu zen: uztak behar baino gehiago ematen zuenean, bihia beste zerbaiten truke aldatu ohi zen; eskulangileek ere zerbaiten truke egiten zuten lan seguruenik. Gatza izan zen, agi danean, merkataritzaren lehen gaia. Hiriak sendotuz joan ahala, harresiz inguratu eta gotorleku bilakatu ziren, hango aberastasuna babestearren. Bestalde, ordea, merkataritzarekin hiriak beren artean harremanetan hasi bide ziren eta nolabaiteko lotura sortu zen haien artean. Garai berean sortu zen jabego pribatua.\nProdukzioaren ugaritzea.\nGizakiak antzinatik ezagutzen zuen landareen zikloa, lurreko fruituak bildu eta janez elikatzen zenez. Era berean, ezagutzen zituen animalien ohiturak ere, haiekin batera bizi izan baitzen sortu zenez geroztik. Hala, duela 9.000 urte inguru, lurralde emankorretan (Nilo ibaiaren inguruan eta Eufrates eta Tigris ibaien artean) bizi zen gizakiak laboreak lantzen ikasi zuen. Hasieran, bihiak erein zituen: garia, zekalea eta artatxikia batez ere. Halaber, lihoa lantzen zuen ehunak eta arropak egiteko.\nGeroago, orain dela 7.000 urte inguru Txinan eta Indian arroza ere ereiten zen. Ameriketan, bestalde, orain dela 5.000 urte artoa ereiten zen . Mexikon, Tehuacan haranean aurkitu dira artoaren aztarna zaharrenak eta, horrekin batera, babarrun, txile eta kalabazarenak. Perun orain dela 3.000 urte erabiltzen zuten kotoia.\nFruituak biltzetik lurra lantzera igaro zen bezala, halaxe igaro zen gizakia ehiztari izatetik animaliak heztera. Orain dela 13.000 urte inguru zakurrak heziak ziren eta ehizan laguntzen bide zioten gizakiari. Duela 8.500 urte inguru ehiztari batzuk artzain bihurtu eta ardiak, ahuntzak eta behiak zaintzen hasi ziren Ekialde Hurbilean, Txinan eta Indian. Geroago, zerria, astoa, zaldia eta gamelua ere hezi zituzten. Dena dela, oso poliki gertatu bide zen, eta aurrerapen horiek ez zituzten baztertu aurreko denboretan ekonomiaren oinarriak izan ziren beste alorrak, alegia, gizakiak ehizan, arrantzan eta fruituak biltzen jarraitu zuen. Neolitoko bizibide berri haien harira tresna, lanabes eta teknika berriak sortu ziren premia berriei erantzuteko.\nTresna berriak: gurpila, lanabesak.\nNeolitoan harria lantzeko modu berri bat asmatu zen: harria leuntzea. Harriari forma berriak eman eta tresna berriak asmatu zituen gizakiak: lurra lantzeko aitzurrak, harria leunduz egindako aizkorak, igitaiak, labanak eta beste asko. Era berean, zeramika asmatu zen. Paleolitoan gizakiak nolabaiteko ontziak egiten bazituen ere, Neolitoan hasi zen zeramika garatzen, eta era askotako ontziak asmatu ziren eginkizun berezietarako.\nBi arrazoi nagusik bultzatuta sortu eta indartu zen zeramika. Alde batetik, gizakia leku jakin batean finkatu eta etxe eta herri iraunkorrak eraiki zituen labore lurren inguruetan; hala, garai hartan asmatu ziren lurrezko adreiluak etxeak eta bestelako eraikuntzak egiteko; orobat, beroa jasateko eta isurkariak gordetzeko ontziak ere egiten hasi ziren. Bestetik, gizakiak uztak gordetzeko premia izan eta horretarako ontziak egiten hasi zen. Gizakia taldean bizitzen hasi zelarik, lanbide eta gizarte harreman berriak sortu ziren haren ondorioz: adibidez, lan espezializatua sortu zen eta trukeak (merkataritza) funtsezkoak gertatu ziren gizarte antolaketa berrian.\nNeolitoaren amaiera eta lehen zibilizazioen sorrera.\nEkialde Hurbilean, ibai handien inguruko lur emankorretan (Nilo, Tigris eta Eufrates ibaien inguruan), eraiki ziren lehenengo hiriak. Gerora, hiriak handitu ahala, harresiz babestu eta lehenengo armada iraunkorrak sortu ziren haiek babesteko. Hiriak beren artean harremanetan hasi ziren dela merkataritzaren bidez, dela indarrez. Modu horretan, lehen hiri elkarteak edo zibilizazioak agertu ziren K.a. 3500. urte inguruan. Eufrates eta Tigris ibaien artean Mesopotamiako zibilizazioa sortu zen, Nilo ibaiaren inguruan Egiptokoa eta Indo haranean, berriz, Indoko kultura. Halaber, Txinan Hoang Ho eta Yangtze ibaien inguruan sortu ziren zibilizazio guneak."}
{"id": "46803", "revid": "77002", "url": "https://eu.wikipedia.org/wiki?curid=46803", "title": "Medikuntza nuklear", "text": "Medikuntza nuklearra gaixotasun batzuen diagnostikoan oso lagungarria den espezialitate medikoa da, sustantzia erradioaktiboen bidez irudiak lortuz.\nEuskal Herrian.\nOsakidetzan, Medikuntza Nuklearraren zerbitzuak daude Basurtuko Ospitalean, Gurutzetan (Barakaldo) eta Santiagon (Gasteiz)."}
{"id": "46804", "revid": "105290", "url": "https://eu.wikipedia.org/wiki?curid=46804", "title": "Anestesiologia", "text": "Anestesiologia eta Erreanimazioa espezialitate medikoa da, mina eta bestelako sentsazioak blokeatzen diharduena. Ebakuntza-gelak eta kontsultak dira euren jardueraren lekuak.\n\"Anestesistak\" dira esparru honen espezialistak, elkarlanean dabiltzanak zirujauekin prozesu kirurgikoen aurre eta atzetik.\nTeknikari dagokionez, laburbilduz, bi motakoak dira: Alde batetik bertako anestesia edo leku zehatz batean ipintzen dena, gaixoa esnaturik egonda, eta bestetik anestesia orokorra, gaixo guztiz lokartuarekin egiten dena."}
{"id": "46805", "revid": "336", "url": "https://eu.wikipedia.org/wiki?curid=46805", "title": "Kirurgia", "text": "Kirurgia (latinetik: \"esku-lana\") hainbat espezialitate medikoen multzo zabala da, oro har ehun biologikoen gainean prozedura fisikoak, bereziki ebakia eta jostura, horretarako ekipamendu eta tresneria bereziak erabiliz. Kirurgiaren ekintza nagusia ebakuntza da. Kirurgialariak dira esparru zabal honen espezialistak, sendagile, haginlari nahiz albaitaria izan daitezkeenak, gaixoa eta patologia zein diren. \nAntzina, \"zirujau\" (Bizk.), \"barberu\" edo \"barberak\" (Ipar. edo Naf.) oso zeregin desberdinak egiten zituzten, ordea. Esku lanarekin lotuta zegoenez, ez zen mediku batek egiten zuen sendaketa bezain purua.\nAnestesistekiko elkarlana ezinbestekoa da ia kasu guztietan, ebakuntza-gelaren barruko jardueran.\nEzaugarriak.\nKirurgia teknika inbaditzailea da, eta funtsezko printzipioa organoetan/sistema organikoetan/ehunetan esku hartzea da, arrazoi diagnostiko edo terapeutikoengatik.\nOro har, prozedura bat kirurgikotzat hartzen da pertsona baten ehunak moztea edo aurretik egindako zauri bat ixtea dakarrenean. Errubrika honetan nahitaez sartzen ez diren beste prozedura batzuk, angioplastia edo endoskopia kasu, kirurgiatzat har daitezke prozedura edo konfigurazio kirurgiko \"arruntak\" eskatzen badituzte, hala nola ingurune antzua erabiltzea, anestesia, baldintza antiseptikoak, tresna kirurgiko tipikoak eta jostura edo grapatzea. Kirurgia mota guztiak prozedura inbaditzailetzat hartzen dira; \"kirurgia ez-inbaditzailea\" esaten zaiona erauzten ari den egituran sartzen ez den zatiketa bati (adibidez, kornearen laser bidezko ablazioa) edo prozedura erradiokirurgiko bati buruzkoa izaten da (adibidez, tumore baten irradiazioa).\nFaseak.\nEbakuntza kirurgikoa hiru fasetan banatzen da:\nHistoria.\nTrepanazioa.\nFrogatuta dauden lehenengo tratamendu medikuen inguruan, trepanazioaren praktika aipatu beharra dago (entzefalora iristeko burezurren zulaketa). Arrazoi desberdinengatik trepanazio arrasto garbiak dituzten garezurren aurkikuntza arkeologikoak badaude, neolitiko inguruan kokatzen direnak (duela 4000 eta 2400 urte bitartekoak). Ensisheim (Alsazia)n egindako indusketa arkeologikoetan lortutako eta oso ondo mantendu diren trepanatutako hezur hondarrek, duela 7000 urte burezurreko ebakuntza kranialak egiten zirela jakitea ahalbidetu digute. Gainera, Danubio, Danimarka, Polonia, Frantzia, Erresuma Batua, Suedia, Espainia edo Perun egindako beste indusketa batzuetan ere aurkitu dira antzinako burezurreko kirurgiak egin izanaren ebidentziak."}
{"id": "46807", "revid": "219", "url": "https://eu.wikipedia.org/wiki?curid=46807", "title": "Albaitari", "text": ""}
{"id": "46808", "revid": "105290", "url": "https://eu.wikipedia.org/wiki?curid=46808", "title": "Ebakuntza-gela", "text": "Ebakuntza-gela, operazio-gela edo kirofanoa ebakuntzak egiteko zirujauek, anestesista eta erizainekin batera, erabilitako ospitaleko gela da. Kirofanoetan funtsezkoa da asepsia, hau da, muturreko higienea eta mikrobio eza, infekzioak saihesteko.\nHistoria.\nMunduan kirofanorik zaharrenen artean Londreskoa (1822koa) eta Bostongoa (1824koa) daude.\nIkasleei begira, medikuntzaren fakultatetan ebakuntza-gela zaharragoak egon ziren Padua, Leiden edo Uppsala hirietan."}
{"id": "46810", "revid": "56334", "url": "https://eu.wikipedia.org/wiki?curid=46810", "title": "Ospitale", "text": "Ospitalea edo erietxea gaixoak artatzeko eraikina da. Kudeaketari dagokionez, publikoak edo pribatuak izan daitezke, edo bitarikoak.\nTamainaren eta zerbitzatutako eremu geografikoaren arabera, aldiz, ospitale nagusiak eta eskualde-ospitaleak bereizten dira.\nAzkenik, eskainitako zerbitzuen arabera, ospitale orokorrak (era guztietako gaixoentzakoak) edo espezializatuak (mota jakin bateko gaixoentzakoak) ditugu. Azken mota horretakoak dira erietxe psikiatrikoak, errehabilitaziokoak, zaintza aringarrikoak, adineko gaixoentzakoak eta abar.\nIzena.\nOspitale edo erietxeei ere eritegi, sendategi, gaixotegi, gaixoetxe eta osategi izena ematen zaie.\nOspitaleen sorrera eta hitzaren jatorria.\nOspitaleak Erdi Aroan sortu ziren, eta orain ez bezalako zereginak zituzten: pobreentzako ongintzako etxeak ziren, erromesentzako ostatuak, edo ospitale eskolak. Izan ere, \"ospitale\" izena latinezko \"hospes\" hitzetik dator. Latinezko hitz horrek \u00abatzerritarra\u00bb edo \u00abarrotza\u00bb esan nahi du, hau da, ostatu hartu duen norbait. Latinezko hitz horretatik eratorritako \"hospitium\" izenak \u00ababegia\u00bb esanahia hartu zuen, hau da, ostatu hartzen duenaren eta osatu ematen duenaren arteko harremana, adiskidantza, harrera ona. Metonimiaz, latinezko hitz horrek \u00abostatatzeko gela\u00bb, \u00abostatua\u00bb esanahia hartu zuen.\nHalaxe, \"hospes\" da euskarazko \"ostatu\" hitzaren eta haren eratorrien erroa (\"p\" erori zen, ingelesez bezalaxe, fonetika arrazoiak direla kausa). Hortik datoz \"ostatu, ostalari, ostalaritza, ostaleria, ostatatu\", bai eta euskarara frantsesaren bidez heldutako \"hotel\" hitza ere.\nLangileak.\nMedikuntzaren praktikan sendagileak eta erizainak egile garrantzitsuak badira ere, ospitaleetan hainbat motatako langilek jarduten dute, asko osasungitzatik kanpokoak: administrariak, informatikariak edo sukaldariak, besteak beste.\nAtalak.\nOinarrizkoak.\nEritegiak hainbat ataletan banatuta daude, batzuetan eraikin berean sartuta eta beste batzuetan banadutako pabiloietan.\nOrokorrean, atal nagusiak hauexek dira:\nBereziak.\nOspitale nagusietan, unitate bereziak ere badaude, hala nola:\nEuskal Herrian.\nErietxe publikoak Hego Euskal Herrian Osasunbideak kudeatzen ditu Nafarroan eta Osakidetzak EAEn.\nLurralde osoan erreferentziazko ospitale publikoa hainbat arlotan Gurutzetakoa da, Barakaldon. Arlo pribatuan, aldiz, Klinika Unibertsitarioa da garrantzitsuena, Iru\u00f1ean dagoena."}
{"id": "46812", "revid": "1519", "url": "https://eu.wikipedia.org/wiki?curid=46812", "title": "Erizain", "text": ""}
{"id": "46813", "revid": "119347", "url": "https://eu.wikipedia.org/wiki?curid=46813", "title": "Ararteko", "text": "Arartekoa edo herriaren defendatzailea (suedieraz \"Ombudsman\") hiritarren eskubideak bermatzen Estatuko agintaritza da, Estatu horren botere exekutiboak edo legegileak hiritarrengan egin litezken abusuen aurka jarduten duena. Normalean gobernu edo parlamentu batek izendatzen du arartekoa.\nOro har, kide bakarraren ardurapeko organoa izaten da, nahiz eta badituen baliabide eta elementu lagungarriak bere lanerako. Organo horren arduraduna, karguduna, pertsona independentea izaten da, alderdi politiko, sindikatu eta abarrekiko lotura formalik gabea, eta ez du inongo agintaritzaren agindurik jasotzen bere zereginak betetzeko. Herritarrek arartekoarengana jo dezakete beren kexak idatziz aurkezteko eta kexa horren inguruko jarduerak aurrera eramaten ditu arartekoak, doako zerbitzua eskainiz. Oro har, Bigarren Mundu Gerraz gero hasi zen erakunde hau hainbat herrialdetan antolatzen, herritarren eskubideak errespetatzen direla bermatzeko eta administrazioaren jarduera kontrolatzeko asmoz.\nEuskal Herrian.\nEuskal Herrian, gaur egun, hiru ararteko ditugu hiru administrazioetan: Euskal Autonomia Erkidegoko Arartekoa, Nafarroako Arartekoa eta Iparraldeko \"M\u00e9diateur de la R\u00e9publique\"."}
{"id": "46814", "revid": "119347", "url": "https://eu.wikipedia.org/wiki?curid=46814", "title": "Erizaintza", "text": "Erizaintza, modu autonomo eta medikuekin lankidetzan, medikuntzaren arlo eta jardueretan lan osagarriak burutu eta gaixo eta ezinduen zaintza helburutzat dituen diziplina eta lanbidea da. Erizaintzan jarduten duten profesionalei erizain deritze. Gaixoak zaindu eta kontrolatzeaz gainera, erizainek osasunaren sustapenerako lanak ere egiten dituzte, prebentzio edo osasunaren administrazio lanetan.\nHistoria.\nZeelanda Berria izan zen lehenengo herrialdea erizainen jarduera nazio mailan arautzen, 1901eko irailaren 12an \"Nurses Registration Act\" izeneko legearen bidez.\nEspezialitateak.\nGaur egun erizain espezialistak erabat araututa ez dagoen arren, arlo batzuetan banatzen da euren jarduera:"}
{"id": "46815", "revid": "219", "url": "https://eu.wikipedia.org/wiki?curid=46815", "title": "Anestesista", "text": ""}
{"id": "46816", "revid": "219", "url": "https://eu.wikipedia.org/wiki?curid=46816", "title": "Kirurgiko", "text": ""}
{"id": "46818", "revid": "105290", "url": "https://eu.wikipedia.org/wiki?curid=46818", "title": "Digestio aparatuaren medikuntza", "text": "Digestio aparatuaren medikuntza edo gastroenterologia espezialitate medikoa da, izenak iradoki bezala digestio aparatuaz arduratzen dena. Halaber, gibelaren gaixotasunekin ere jarduten dute arlo honetan, hepatologia azpiatala osatuz.\n\"Gastroenterologoak\" dira esparru honetako sendagileak.\nTeknikak.\nEndoskopia mota batzuk dituzte eskuragai gastroenterologoek:\nBestela, gibelaren gaixotasunak diagnostikatzeko biopsiak egiten ere dihardute."}
{"id": "46819", "revid": "119347", "url": "https://eu.wikipedia.org/wiki?curid=46819", "title": "A Momentary Lapse of Reason", "text": "A Momentary Lapse of Reason 1987an plazaratutako Pink Floyden 17. album musikala da. Roger Waters-ik gabeko lehenengo lana, ikusmin itzela sortu zuen zaleen zein kritikoen artean, taldearen norabide musikal berria zalantzez beteta abiatzen baitzen.\n\"A Momentary Lapse of Reason\"ek, nabaria denez, David Gilmouren kutsua dauka. Watersik gabeko etapa berrian Gilmourek hartzen du taldearen gidaritza, arlo musikalean zein profesionalean. \"The Wall\" Roger Watersek egindako lana bazen, \"\"A Momentary Lapse of Reason\" Gilmouren produktua da. Nick Masonek eta Richard Wrightek ez zuten apenas parte hartu diskoaren sorkuntzan, bera promozionatzeko biretan jardun bazuten ere.\nAlbum hau Pink Floyd-en betiko atmosfera musikala sortzen ahalegintzen da, berritasun gutxi eskainiz. Gai batzuek ezinbestez taldearen aurreko lanak gogoratzen dituzte (\"The Dark Side of the Moon\", \"Wish you were here\"...); \"A Momentary\"...\"-k ziur jokatzen du, zaleak asetu nahian. Osagai \"floydiar\" guztiak ditu: trikimailu teknologikoak, soinu lasaigarriak, testu kriptikoak, oihartzun elektronikoak...Gilmouren gitarra inoiz baino ozenago entzuten da, pasarte antologikoak lortuz zenbait gaitan (\"\"On the Turning Away\"-en, esaterako).\nDiskoak 3. postua eskuratu zuen Estatu Batuetako zein Erresuma Batuko musika zerrendetan. \"Learning to Fly\" eta \"On the Turning Away\"\" gaiek lehenengo postua lortu zuten \"single\"en zerrendetan, aldiz."}
{"id": "46820", "revid": "336", "url": "https://eu.wikipedia.org/wiki?curid=46820", "title": "Bihotzeko kirurgia", "text": "Bihotzeko kirurgia espezialitate medikoa da, batzuetan kirurgia baskularrarekin eta beste batzuetan toraxeko kirurgiarekin lotutakoa. Izenak iradoki bezala, bihotzeko gaixotasunen konponbide kirurgikoaz arduratzen dira.\nEuskal Herrian.\nOsakidetzan, Gurutzetako Ospitalea eta Basurtukoak baino ez dute zerbitzu hau. Hala ere, bihotzeko transplanterik ez dute eskaintzen ez batak ez besteak."}
{"id": "46821", "revid": "137486", "url": "https://eu.wikipedia.org/wiki?curid=46821", "title": "Odontologia", "text": "Odontologia ahoa eta hortzen gaixotasunetaz arduratzen den medikuntzaren espezialitate autonomoa da.\nOdontologia aparatu estomatognatikoko gaixotasunak diagnostikatu, tratatu eta prebenitzeaz arduratzen den osasun-zientzietako bat da. Hortzak, hortzoiak, ehun periodontala, goiko masailezurra, beheko masailezurra eta giltzadura tenporomandibularra ditu. Odontologiak gaixotasun nagusi hauek ditu: hortzetako txantxarra, maloklusioa eta gaixotasun periodontala. Aparatu estomatognatikoaren gaixotasunak prebenitzen, diagnostikatzen eta sendatzen dituen zientzia medikoa. Odontologia, askotan, estomatologiako espezialitate mediko ezaguna (ahoaren eta haren nahaste eta gaixotasunen azterketa) barneratzeko ere ulertzen da, eta, beraz, bi terminoak berdin erabiltzen dira eskualde batzuetan. Adibidez, Australian, estomatologia odontologiako espezialitatetzat hartzen da. Hala ere, zenbait espezialitatek, hala nola ahoko eta masail-aurpegiko kirurgiak (aurpegiko berreraikuntza), lortu ahal izateko, beharrezkoa izan dezakete gradu medikoak eta hortzak lortzea. Odontologia eta Europako historiako medikuntzaren adar batzuk zirujau ile-apaintzaileen dendatik sortu zirela pentsatu zen. Hala ere, bi eremuak eboluzionatu egin dira harrezkero, eta garrantzi handiagoa eman diete bizitzaren zientziei, sinesmenetan oinarritutako ikerketari eta sinesmenetan oinarritutako praktikari.\nHortzetako tratamenduak hortzetako talde batek egiten ditu. Talde hori, sarritan, dentista batek eta hortz laguntzaileek osatzen dute (hortz laguntzaileak, hortzetako higienistak, hortz teknikariak eta hortz terapeutak). Dentista gehienek lan egiten dute praktika pribatuetan (lehen mailako arreta), hortz-ospitaleetan edo erakundeetan (bigarren mailako arreta) (espetxeak, indar armatuen oinarriak, etab.). \nOdontologiaren historia gizateriaren eta zibilizazioaren historia bezain zaharra da ia, eta lehen ebidentzia K.a. 7000 eta K.a. 5500 artean dago. Orain Pakistanen datatutako Mehgarhen hezur-aztarnek erakusten dute hortzak zulatu egin direla kariesa kentzeko harrizko tresnekin, eta metodo hori \"harrigarria\" da. Odontologia medikuntzako lehen espezializazioa izan dela uste da, eta bere espezialitateko gradua garatzen jarraitu duela. \nUretan oinarritutako odontologiaren mugimendu modernoak kalitate eta ebidentzia handiko ikerketa zientifikoa behar du erabakiak hartzen laguntzeko, hala nola, hortzak eskuz zaintzeko, fluorra eta hortzetako pasta dituen ura tratatzeko, ahoko gaixotasunak tratatzeko (txantxarra eta periodontitisa) eta gaixotasun sistematikoak (osteoporosia, diabetesa, gaixotasun zeliakoa, minbizia, GIB/HIESa).\nSinesteetan oinarritutako odontologiarako beste praktika garrantzitsu batzuk hauek dira: ahoaren erradiologia, hortzen edo ahoko malformazioen deformitatea ikuskatzeko; hematologia (odola aztertzea), hortzetako kirurgian konplikazio hemorragikoak saihesteko; kardiologia (kardiopatia duten pazienteekin hortzetako kirurgiak eragindako zenbait konplikazio larriren ondorioz), etab.\nTerminoaren esanahia.\nOdontologo terminoa grekozko eratorria da \"odont(o)\" (\u1f40\u03b4\u03bf-\u03cd\u03c2/-\u03bd\u03c4\u03bf\u03c2), hortz esanahia du. Dentista latinezko dents, dentisetik dator. Odontologoa edo dentista aho-barrunbeko edo aparatu estomatognatikoko mediku gisa defini daiteke. Aparatu estomatognatikoa hauek osatzen dute: ezpainak, mihia, hortzak, periodontoa, aho-mukosa, ahoaren oina, listu-guruinak, amigdalak eta orofaringea. Estomatologia hitza grekozko \u03c3\u03c4 \u03cc\u03bc\u03b1 (estoma) terminotik dator. Euskaraz ahoa edo aho-barrunbea esan nahi du, eta, oro har, odontologiaren sinonimo gisa erabiltzen da.\nOdontologoaren edo estomatologoaren jarduera-eremuak ez ditu hortzen azterketa eta tratamendua bakarrik hartzen, aho-barrunbe osoa hartzen baitu, bai eta barrunbe hori osatzen duten eta organismo osoarekin lotuta dauden masailezurrak, muskuluak, azala, hodiak eta nerbioak ere. Odontologia zenbait espezialitate medikorekin lotuta dago, hala nola masailezurreko kirurgia, otorrinolaringologia, oftalmologia, neurologia eta pediatria. Odontologoak ez ditu ahoko gaixotasun guztiak tratatzen, lesio gaiztoak (minbizia) ahoko patologiaren, aurpegi-masailetako kirurgiaren eta onkologiaren eremuan sartzen dira. Orofaringeko lesioak eta amigdalak ere ez ditu odontologoak tratatzen, otorrinolaringologoak baizik; ahozko egiturak mugitzen dituzten muskuluen paralisia neurologoak tratatzen du, ezpaineko gaixotasunak normalean dermatologoak tratatu eta baloratzen ditu, etab.\nOdontologiaren historia.\nOdontologiak, nahiz eta gazteriakoa izan medikuntzan, aspalditik ezagutzen dira odontologia-arazoetako adituak, batez ere hortz-piezen erauzketan [Exodontzia] adituak, haien patologiek gizateriari hasiera-hasieratik eragin baitiote.\nErdi Aroan, barberoek beren gain hartu zuten lanbidea, beste zerbitzu batzuez gain, mina zuten bezeroen koskak eta hortzak ateratzen zituztenak. Pierre Fauchard (1678-1761) frantziar doktorea odontologia modernoaren aitatzat hartzen da, zientzia honi egindako ekarpen berriengatik, bereziki hortzen praktika profesionalizatzeagatik eta 1728an \"Le chirugien dentiste; ou, trait\u00e9 des dents\" (zirujau dentista; edo hortzen gaineko tratatua) lana argitaratzeagatik. Pierre Fauchard dentista pertsonala izan zen Luis xiv.ean; Parisen bere museoa dago. 1844ko abenduan, Horance Wells Hartfordeko dentistak (Connecticut) oxido nitrosoa erabili zuen lehen aldiz, hortzak erauzteko anestesiko gisa. XX. mendearen hasieran, Bernardino Landete Arag\u00f3 sendagile valentziarra Espainiako estomatologiaren aitzindaria izan zen eta herrialde horretan ahoko edo masail-aurpegiko kirurgia sortu zuen.\nOdontologiako Ikasketak.\nOdontologoak edo dentistak medikuntzaren hainbat alderdiri buruzko ezagutza zabala izan behar du, anatomia, fisiologia, patologia eta farmakologia barne. Kontuan hartu behar da ahoko gaixotasun batek konplikazio lokalak eragin ditzakeela inguruko eskualdeetan, hala nola lepoan eta aurpegian, baina baita konplikazio orokor larriak ere, hala nola septizemia eta endokarditisa.\nOdontologiako lehen fakultatea Baltimore College of Hortz Surgery izan zen, 1840an Estatu Batuetan sortu zena. Europan, Erresuma Batuak odontologiako ikasketa independenteak sartu zituen 1859an. Hala ere, Europako beste herrialde batzuek, hala nola Espainiak, Portugalek eta Italiak, odontologia kontzeptua mantendu dute XX. mendearen zati handi batean medikuntzaren espezialitate gisa, halako moldez non odontologo edo estomatologo titulua lortzeko beharrezkoa baitzen lehenik medikuntzako lizentziatura lortzea eta ondoren espezialitate hori egitea.\nEgoera hori aldatu egin da XX. mendearen azken urteetatik aurrera, Europar Batasunak ikasketa harmonizaziorako ezarritako irizpideekin.\nOdontologo-titulua lortzeko ikasketa-programa aldatu egiten da herrialdearen arabera. Europar Batasunean ikasketen iraupena 5 urtekoa da lanaldi osoan, eta prestakuntza programak hainbat alderdi ditu: \nHortzetako tratamendua.\nOdontologiak, eskuarki, aho-barrunbearekin zerikusia duten praktikak hartzen ditu. Osasunaren Mundu Erakundearen arabera, ahoko gaixotasunak dira osasun publikoko arazo nagusiak, mundu osoan duten eragin eta lehentasun handiagatik, beste talde sozioekonomiko batzuek baino kaltetuenekin. Hortzetako tratamendu gehienak ahoko bi gaixotasun ohikoenak, hortzetako txantxarra (hortzetako txantxarra) eta gaixotasun periodontala (hortzoietako gaixotasuna edo piorrea), prebenitu edo tratatzeko egiten dira. Tratamendu komunak honako hauek dira: hortzak lehengoratzea, hortzak erauzi edo ebakitzea, arraspatzea eta eskuilatzea, hodi endodontikoen tratamendua eta odontologia kosmetikoa \nOdontologiako espezializazioa arlo hauetan aurki daiteke: Anestesiologia, Hortzen Osasun Publikoa, Endodontzia, Ahoko Erradiologia, Ahoko Masailezurreko Kirurgia, Ahoko Medikuntza, Orofazietako Mina, Patologia, Ortodontzia, Odontologia Pediatrikoa, Periodontzia eta Prostodontzia. Oro har, hortzen tratamendu gehienak egin ditzakete, hala nola, leheneratzeak (enpasteak, koroak, zubiak), protesiak (hortzak), terapia endodonikoa (sustrai-hodia), terapia periodontala (goma) eta hortzen erauzketa, azterketak, erradiografiak (X izpiak) eta diagnostikoa. Dentistek antibiotikoak, lasaigarriak eta pazientearen erabileran erabiltzen den beste edozein sendagai ere agindu ditzakete. Bere lizentzia-aholkuei jarraiki, dentista orokorrei eskatzen ahal zaie lasaigarriak, hortzetako inplanteak eta abar egiteko entrenamendu gehigarria osatzeko. \nOdontologoek, halaber, ahoko gaixotasunen prebentzioa sustatzen dute higiene egokiaren eta azterketa erregularren bidez, urtean bi edo gehiago, garbiketa eta ebaluazio profesionala egiteko. Ahozko infekzioek eta hanturek osasun orokorrari eragin diezaiokete, eta aho-barrunbeko baldintzek eritasun sistemikoak adieraz ditzakete, hala nola osteoporosia, diabetesa, eritasun zeliakoa edo minbizia. Ikerketa askok frogatu dute hortzoietako gaixotasuna diabetea, kardiopatia eta erditze aurreko arrisku handiagoarekin lotuta dagoela. Ahoko osasunak osasun sistemikoari eta gaixotasunari eragin diezaiekeelako kontzeptuari \"noizean behin\" esaten zaio. \nEspezialitateak.\nDentista batzuek entrenamendu gehiago egiten dute beren hasierako graduaren ondoren espezializatzeko. Hortzak erregistratzeko organoek zehazki zer subjektu onartzen dituzten aldatu egiten da kokapenaren arabera. Hona hemen adibide batzuk:\nOdontologia kosmetikoa: Ahoaren, hortzen eta irribarrearen itxura hobetzea du helburu.\nAnestesiologia : Odontologiako espezialitatea, hortz-prozedurak errazteko anestesia orokorra, sedazioa eta minaren erabilera aurreratuari buruzkoa.\nHortzen osasun publikoa: Ahoen osasunerako garrantzitsuak diren epidemiologiaren eta gizarte-politiken azterketa.\nEndodontzia (endodontologia ere deitzen zaio) \u2013 Hodi erradikularren terapia eta hortz-mamiko eta eritasun periapikalen azterketa.\nAuzitegiko odontologia \u2013 Hortzetako ebidentzia biltzea eta erabiltzea legean. Arlo horretan esperientzia edo entrenamendua duen edozein odontologok egin dezake hori. Auzitegiko odontologoaren eginkizun nagusia dokumentazioa eta nortasuna egiaztatzea da.\nOdontologia geriatrikoa: Adineko helduei hortzak zaintzeko laguntza ematea, zahartze normalarekin eta adinarekin zerikusia duten gaixotasunekin lotutako arazoak diagnostikatzea, prebenitzea eta tratatzea dakarrena, osasuneko beste profesional batzuekin diziplina arteko talde baten parte gisa.\nAhoko eta aurpegi-masailetako patologia: ahoko eta aurpegi-masailetako barrunbearekin lotutako gaixotasunen azterketa, diagnostikoa eta, batzuetan, tratamendua.\nAhoko eta aurpegi-masailetako erradiologia: ahoko eta aurpegi-masailetako gaixotasunen azterketa eta interpretazio erradiologikoa.\nAhoko eta masailezurreko kirurgia (ahoko kirurgia ere deitzen zaio): erauzketak, inplanteak eta masailezurren, ahoaren eta aurpegiaren kirurgia. [nb 2]\nAhozko biologia \u2013 Hortz eta kraniofazial biologiaren ikerketa\nAhoko inplantologia: erauzitako hortzak hortzetako inplanteen bidez ordezteko artea eta zientzia.\nAhozko medikuntza: ebaluazio klinikoa eta ahoko mukosako gaixotasunen diagnostikoa.\nOrtodontzia eta hortzetako eta aurpegiko ortopedia: hortzak zuzentzea eta hazkunde ertaina eta masailezurra aldatzea.\nOdontologia pediatrikoa (odontopediatria ere esaten zaio): Haur-odontologia\nPeriodontologia (periodontzia ere esaten zaio): Periodontoko gaixotasunen azterketa eta tratamendua (ez kirurgikoak eta kirurgikoak), eta hortzetako inplanteak jartzea eta mantentzea\nProtesiak (odontologia protesikoa ere deitzen zaio): protesiak, zubiak eta inplanteen zaharberritzea. Prostodontzista batzuk gainespezializatuta daude aurpegi-masailetako protesietan, eta diziplina hori arduratzen da, hasiera batean, sortzetiko aurpegiko eta ahoko akatsak dituzten pazienteak errehabilitatzeaz, hala nola ezpaina eta ahosabai arrailduak edo belarri azpigaratua duten pazienteak.\nBehar berezietako odontologia (zainketa berezietako odontologia ere deitzen zaio): Odontologia garapenaren ezgaitasunak dituzten eta hartutakoak dituzten pertsonentzat.\nKirol odontologia: kirol medikuntzaren adarra, kirol eta ariketarekin lotutako hortzetako lesioen eta ahoko gaixotasunen prebentzioaz eta tratamenduaz arduratzen dena. [29] Kirol-dentistak banakako aholkulari gisa edo kirol-medikuntzako taldeko kide gisa egiten du lan.\nAlbaitaritzako odontologia: Animaliak zaintzeko odontologia-eremua. Albaitaritzako medikuntzaren espezialitatea da. \nHaurren hortzak zaintzeko programa.\n1986an, Eusko Jaurlaritzak Euskal Autonomia Erkidegoko Osasun Inkesta egin zuen, biztanleriaren osasun-arazo nagusiak zein ziren jakiteko. Aho-hortzetako osasunarekin lotutako arazoak izan ziren ohikoenak, eta, aldi berean, errenta-gradientea nabaritzen zen, errenta txikieneko gizabanakoek horrelako arazo handiagoak zituztelako. Horregatik, Haurren Hortzak Zaintzeko Programa 1990eko 118/90 Dekretuaren, 02/05/1990 Aginduaren eta 1990/05/03 Aginduaren bidez sistematizatu zen.\nKomunitatean bizi diren haurren artean txantxarren maiztasuna eta larritasuna gutxitzea du helburu. Izan ere, haurrek dentistarengana urtean behin joatea da helburu nagusia, tratamendu prebentibo eta sendagarri egokia jasotzeko. Programak 7 eta 15 urte bitarteko haurrei ematen die estaldura publikoa, eta prestazioek urteko berrikuspena eta txantxarren eta malformazioen tratamendua barne hartzen dituzte, eta ez dira esne hortzen tratamendua eta ortodontzia sartzen. "}
{"id": "46822", "revid": "219", "url": "https://eu.wikipedia.org/wiki?curid=46822", "title": "Haginlari", "text": ""}
{"id": "46823", "revid": "219", "url": "https://eu.wikipedia.org/wiki?curid=46823", "title": "Haurdunaldia", "text": ""}
{"id": "46824", "revid": "11067", "url": "https://eu.wikipedia.org/wiki?curid=46824", "title": "Giza erditze", "text": "Giza erditzea, edo haurgintza, haurdunaldiari amaiera ematen dion prozesua da. Prozesu horrek barne hartzen ditu emakumea erditze-uzkurdurekin hasten denetik haurra umetokitik irteten den arte jazotzen diren aldaketa fisiologiko guztiak. Erditze baginalaren prozesuan hiru fase bereizten dira: ezabatzea eta utero-lepoaren dilatazioa, umearen jaitsiera eta jaiotza, eta, azkenik, plazentaren kanporaketa. Erditzean, oso ohikoa da farmakoak erabiltzea, bai mina murrizteko (medikamentu anestesikoak), bai plazenta kanporatzean atzerapen larriak gerta daitezela ekiditeko (oxitozina). Dena den, erditze seguruena naturaltasunez gauzatzen dena da, alegia, kanpo-eragilerik zein esku-hartzerik behar ez duena. Arrisku handiko haurdunaldietan, berriz, amaren bizia zein haurrarena galzorian egonez gero, zesarea bidez eragiten da jaiotza: umea sabelaldean egiten den ebaki kirurgiko batetik kanporatzen da.\nErditze motak.\nErditze baginala.\nErditze baginalean, umea amaren baginatik ateratzen da, laguntza teknologiko gutxirekin eta farmakorik gabe. Erditze mota honetan, gehienetan emakumea etzanda egoten da, oinak ipurmasailen parean kokatuta. Erditze-metodo hori eztabaidatu egin da, ama bertikal kokatzen bada umearen irteera errazten baita, grabitatearen ondorioz. Gainera, etzanda hainbat arazo sor daitezke, hala nola, fetuaren sufrimendua edota zoru pelbikoaren urradura. \nIzan ere, amaren kukubilko jarrera hori izan da XVIII. mende arte zabalduena Mendebaldeko emakumeen artean, harik eta emakumea etzaten hasi zen arte, medikuak hobeto ikus zezan.\nErditze baginal instrumentala.\nAskotan, zailtasunak agertzen direlarik, erditze baginala ezinezkoa da. Horrelakoetan, lanabes espezifikoak behar dira forzepsa adibidez. Lanabes horren bidez, umekiaren burua heldu eta ateratzen saiatuko da medikua.\nZesarea.\nZesarea egiten denean, umekia ez da amaren baginatik ateratzen, baizik eta sabelean egiten den ebakian zehar. Erditzeak arazoak dituenean bakarrik erabiltzen da teknika hau, batez ere naturala baino arrisku handiagoak dituelako eta gerora ere arazoak sortu ditzaketelako.\nErromatarren garaian, haurdunaldiko azkeneko faseetan zegoen ama hiltzen zenean egiten zen zesarea umearen bizitza salbatzearren. Hau, Lex Caesarea-an idatzita gelditu zen. Bizirik zegoen amari lehenengoz egin zioten zesarea dokumentatua, Suitzan gertatu zen 1500 urtean. Eta ama bizitzen jarraitu zuen gainera. Jacob Nuferrren emaztea izan zen emakume hori eta Jacob sendagilea. Hala eta guztiz ere, oso emakume gutxi ateratzen ziren bizirik. Irlanda eta Britainia Handian 1865. urtean emakumeen ehuneko laurogeita hamabost hiltzen ziren zesarea egiten zietenean. Gutxi gorabehera momentu berdinean, hau da, XIX. mendean, Afrikara joan ziren europar esploratzaileek teknika hau ikusi zuten Afrikan. Badirudi nahiko ohikoa zela. Amari alkohola ematen zioten anestesia bezala eta belar ezberdinak ematen zizkieten osatzeko.\nGaur egun, erditze guztietatik ehuneko 10 eta 15 bitartekoak zesarea bidez gauzatzen dira. Nahiz eta Estatu Batuak eta Kanada ehuneko hogeitik gora egon.\nXX. mendean ohikoena zesarea bertikala zen baina gaur egun zesarea horizontal praktikatzen da gehien. Kasu arraro batzuetan bestelako zesareak praktikatzen dira.\nTeknika honek bere arriskuak ditu. Amarentzat, adibidez, hiltzeko arriskua lau aldiz biderkatzen dela uste da. Umearentzat, normalean arnasa hartzeko arazo gehiago dituzte. Hamabi urtera arteko umeetan asma gehiago neurtu da zesarea bidez jaiotako umeetan, besteetan baino. Beste arazo batzuk ere neurtu dira baina oraindik gehiago ikertu behar da. Ikerketa interesgarrienetakoa da Melbourne Unibertsitateko \"polidano et al (2017)\" ikerketa\".\"\nAnestesia gaur egun lokala da, epidural deitutakoa. Lehen, jenerala ematen zen, baina lokala hobeagoa dela konturatu dira bai amarentzat eta baita umearentzat ere.\nErditzearen hasiera.\nEmakumearen erditzea azken hilekotik 37 eta 42 astera gertatzen da. Erditzearen hasiera ezberdina da emakumearen arabera, baina erditzearen hasiera hori iragartzen duten seinaleak nahiko ohikoak dira haurdun guztietan: umetokiko espasmoen agerpena hamar minutu baino gutxiagoko maiztasunaz, presio pelbikoaren handitzea eta gernu-maiztasuna, umetoki-lepoko muki-tapoiaren kanporaketa eta likido amniotikoa inguratzen duten mintzen apurketa, zeinak odol jarioa ere ekar dezakeen.\nErditze-faseak.\nErditzean lau fase bereizten dira: erditze-aurrea, dilatazioa, fetu-kanporaketa eta karen-egozpena.\nErditze-aurrea ez dago zehaztuta, baina sintoma eta seinale jakin hauekin batera hasten da: umetokia uzkurtzea, muki-zipotza kanporatzea eta pelbiseko mina agertzea. Hasten denetik amaitzen den arte bi aste iraun dezake erditze-aurreak; umetokiaren dilatazioarekin bukatzen da.\nDilatazioan, umetoki-lepoa laburtuz eta zabalduz doa. Fase hau hastean, umetoki-lepoko uzkurdurak agertzen dira, 3-15 minutuan behin eta 30 segundoko iraupenarekin. Denborak aurrera egin ahala intentsitatea areagotzen da. Fasearen iraupena ezberdina da emakumearen arabera, eta dilatazioa osoa gauzatzen denean amaitzen da (gutxi gorabehera 10 cm-ra heltzean).\nDilatatazioa osoa gauzatzen denetik fetu-kanporaketa gertatu arteko denbora laburra da. Hirugarren fase honetan, fetua umetokitik iraizten da, umetokiaren nahi gabeko uzkurdurei eta amaren sabel-uzkurdurei esker.\nAzkenik, karen-egozpena deritzon fasean, plazenta, zilbor-hestea eta mintzak kanporatzen dira. Normalean, 5 minutu eta 30 minutu artean irauten du.\nAma erditzetik guztiz bizkortzen ez den arte, \"ama-berri\" dagoela esaten da. Erditzea bukatutzat ematen da emakumea erabat suspertu denean.\nFisiologia.\nBadirudi umetokiko uzkurdurak prostaglandinen kontzentrazioaren igoerak eta oxitozinen hartzaile kopuruaren igoerak eragiten dituztela. Amniosek eta korionek azido arakinodikoetan metabolizatzen diren fosfolipidoak ekoizten dituzte. Azido horietatik prostaglandina I (PGI) eta F (PGF) sintetizatzen dira, zeinen kontzentrazioa handituz doan erditzean zehar. Azken finean, erditze aurreko fasean gertatzen diren aldaketa biokimikoek miometrioa molekula inhibitzaileez (progesterona, prostaziklinak, relaxina, oxido nitrikoa) babesteko helburua dute. Bestalde, umetokia oxitozina eta prostaglandina aktibatzaileek estimulatzen dute.\nErditze-orgasmoak.\nErditze-orgasmoen eztabaida literatura zientifikotik at egon den arren, zenbait talde feminista gai honen inguruko informazioa biltzeaz arduratu dira, emakume batzuek erditzean orgasmoak izaten dituztenez. Izan ere, erditzean eta orgasmoetan gertatzen diren zenbait prozesuk antzekotasun handiak dituzte. Bi gertaeretan, muskulu askoren nahigabeko uzkurdurak gertatzen dira, orgasmoan endorfinak askatzen dira, oxitozina hormonaren parekideak direnak eta erditzearen mina arintzen laguntzen dutenak."}
{"id": "46825", "revid": "219", "url": "https://eu.wikipedia.org/wiki?curid=46825", "title": "Ginekologo", "text": ""}
{"id": "46826", "revid": "96586", "url": "https://eu.wikipedia.org/wiki?curid=46826", "title": "Emagin", "text": "Emagina, amakidea, emagintsa, sortzaina edo bizkaiera zaharrean 'andra maestra' erditze naturalean amari laguntzen dion pertsona da. Prozesua ospitale edo klinika batean garatzen denean, erditzen diren emakumeek ginekologoen laguntza ere izaten dute.\nAntzinaroan, eginbide hau familiakoren batek egiten zuen, ia beti emakumezkoak: emakumearen amak, ahizpak edo bestelako senideek. Gaur egun, mendebaldeko herrialdeetan, normalean erizaintza ikasketak dituen emakumea izaten da emagina, lanbidea profesionalizatu egin baita."}
{"id": "46828", "revid": "56334", "url": "https://eu.wikipedia.org/wiki?curid=46828", "title": "Medikuntza intentsiboa", "text": "Medikuntza intentsiboa egoera larrian dauden paziente akutuetaz arduratzen den espezialitate medikoa da, bizkortze eta suspertze teknikataz baliatuz.\nZainketa intentsiboak behar dituzten pazienteek, oro har, ezegonkortasun hemodinamikoei (hipotentsioa edo hipertentsioa), aireko bideei edo arnasketa-sistemaren arazoei edo giltzurrunetako porrotari (eta, askotan, hirurei) aurre egin behar diote. Zainketa intentsiboetako unitateetan (ZIU) ospitaleratutako pazienteak, aurreko arazoren bat ez badute, ebakuntza intentsibo edo inbaditzaile baten ondorioz zainketa egiteko egon ohi dira.\nMediku zainketa intentsiboetako espezialistak intentsibistak dira. Espezialitatean sartzeko oinarrizko bi eredu daude. Herrialde batzuetan, anestesiologoek, kardiologoek, pneumologoek edo zirujauek hartzen dute beren gain espezialitate hori, eta, oro har, Medikuntza Intentsiboaren ezagutza eta trebetasunei buruzko prestakuntza osagarria ematen dute. Beste herrialde batzuetan, esaterako, Medikuntza Intentsiboaren espezialitatea dago, eta berariazko prestakuntza espezifikoa du, paziente kritikoaren alderdi guztiak estaltzen dituena.\nZainketa intentsiboak, oro har, itzulgarriak diren eta zainketa intentsiboen laguntzarekin bizirik irauteko aukera duten pazienteei bakarrik eskaintzen zaizkie. Gaixo kritikoak heriotzatik gertu daudelako, esku-hartze horren emaitza aurreikustea zaila da. Ondorioz, Zainketa Intentsiboetako Unitatean paziente asko hiltzen dira. Zainketa intentsiboetako unitatean onartu aurretik, sartzeko baldintzak gainditzeko aukera izatea da. Beraz, tratamendu intentsiboa denbora irabazteko bakarrik erabiltzen da, arazo akutua konpon dadin.\nMediku-azterketa batzuek Zainketa Intentsiboetako Unitatearen (IU) bolumenaren eta gaixoari zaintzaren kalitatearen arteko erlazioa iradokitzen diote, eta, horrez gain, pazientearen zaintzaren kalitatea, faktoreen arabera: gaixotasunaren larritasuna, aldagai demografikoak, eta Zainketa Berezien Unitatearen (pazienteak), faktoreen larritasuna: pazientearen larritasuna, faktore demografikoak, eta zainketa intentsiboetako unitateen ezaugarriak.\nHistoria.\nFlorence Nightingale erizain ingelesak ahaleginak egin zituen gune berezi bat erabiltzen zauritutako gaixoentzat. Krimeako gerran, 1850eko hamarkadan, gaixoenak sail bakoitzeko erizaindegiaren aurrez aurre zeuden oheetara lekualdatzeko praktika sartu zuen, hurbilagotik aztertu ahal izateko. 1923an, Walter Dandy neurokirurgian adituak Johns Hopkins ospitalean hiru oheko unitatea sortu zuen. Unitate hauetan, bereziki hezitako erizainek kirurgia osteko gaixoak zituzten.\nBj\u00f8rn Aage Ibsen anestesiologo daniarra 1952ko poliomielitis epidemian hasi zen lanean Kopenhagen, non 2.722 gaixok garatu zuten gaixotasuna sei hilabeteko epean, horietako 316k arnasketa edo aire-bideko elbarritasun motaren bat pairatzen zutelarik. Paziente horietako batzuk presio negatiboko aireztagailu bakanak erabiliz tratatuak izan ziren, baina gailu hauek (lagungarriak) kopuru mugatuak ziren eta ez zuten pazientearen birikak isuriak nahi izatetik babesten. Ibsenek zuzenean aldatu zuen kudeaketa epe luzeko presio positiboko aireztapena ezarriz trakzio-intubazioa erabiliz, eta 200 mediku-ikasle sartu zituen oxigenoa eta airea eskuz ponpatzeko gaixoen biriketan. Garai honetan, Carl-Gunnar Engstr\u00f6mek lehenengo ponpagailu automatikoa sortu zuen eta honek, azkenean, medikuntzako ikasleak ordezkatu zituen. Zaintzaren aldaketarekin, epidemiaren hilkortasunak % 90etik % 25era egin zuen behera. Pazienteak 3x5 oheko hiru gune berezitan kudeatzen ziren, eta horiek medikamentuak eta beste kudeaketa batzuk kudeatzen zituzten.\n1953an, Ibsenek munduko lehen zainketa intentsiboetako unitate bihurtu zen Kopenhageko ospitalea erizaintzako gela batean. Tetanoak kudeatzeko lehen kontuetako bat eman zion, neuromuskularrak blokeatzeko drogak eta aireztapen kontrolatua erabiliz. Hurrengo urtean, erakunde horretako anestesiologia saileko buru hautatu zuten Ibsen. \"Nordisk Medicin\" aldizkarian, Norvegiako Tone Dahl Kvittingenekin batera, ardura intentsiboen kudeaketaren lehen informazioa argitaratu zuen.\n1960ko hamarkadaren hasieran, ez zegoen argi zainketa intentsiboetako unitate espezializatuak behar ote ziren. Beraz, arreta intentsiboko baliabideak eraman ziren pazientearen gelara, zaintza eta baliabide gehiago behar zituena. Berehala konturatu ziren, hala ere, zainketa intentsiboetarako baliabideak eta langile berezituak ospitale batean zehar zabaldutako arreta-zerbitzu intentsiboen \"ad hoc\" hornikuntza baino hobeto horniturik zeudela. 1962an, Pittsburgheko Unibertsitatean, lehen arreta zentro kritikoa ezarri zen Estatu Batuetan."}
{"id": "46829", "revid": "105290", "url": "https://eu.wikipedia.org/wiki?curid=46829", "title": "Zainketa Intentsiboetako Unitate", "text": "Zainketa Intentsiboetako Unitatea, labur ZIU, ospitale nagusietan dauden zerbitzuak dira, medikuntza intentsiboa burutzeko bereziki prestatuak.\nLangileak.\nMediku intentsibistez gain, erizain espezializatuak ere behar dituzte unitate hauek.\nEuskal Herrian.\nOsakidetzan, ZIU handienak Gurutzetako Ospitalean (Barakaldo) eta Donostian daude."}
{"id": "46830", "revid": "6327", "url": "https://eu.wikipedia.org/wiki?curid=46830", "title": "Neolitiko", "text": ""}
{"id": "46832", "revid": "512", "url": "https://eu.wikipedia.org/wiki?curid=46832", "title": "Argien Garaia", "text": "Argien Garaia edo Ilustrazioa Europa osoan zehar hedatu zen XVII. eta XVIII. mendeetako mugimendu kultural, intelektual eta filosofikoa izan zen, mundu osoan eragina izan zuena. Ilustrazioak giza zoriontasunaren balioan, arrazoiaren bidez lortutako ezagutzaren bilaketan eta zentzumenen ebidentzian oinarritutako ideia batzuk biltzen zituen, eta idealak, hala nola lege naturala, askatasuna, aurrerapena, tolerantzia, anaitasuna, gobernu konstituzionala eta Elizaren eta Estatuaren banaketa. Ingalaterran hasi zen eta Frantzian, Alemanian eta Espainian ere mamitu zen. Eragin politikoa, zientifikoa, ekonomikoa eta soziala izan zuen. Euskal Herrian, Euskalerriaren Adiskideen Elkartea da garai hartako emaitzarik nabarmenena.\nIlustrazioaren aurretik Iraultza Zientifikoa eta Francis Bacon, John Locke eta beste batzuen lana egon ziren. Batzuek Ren\u00e9 Descartesen 1637ko \"Metodoaren diskurtsoa\"ren argitalpenari egozten diote Ilustrazioaren hasiera, non bere \"Cogito, ergo sum\" (\"Pentsatzen dut, beraz banaiz\") epai ospetsua agertzen den. Beste batzuek Isaac Newtonen \"Principia Mathematica\" (1687) argitalpena aipatzen dute, Iraultza Zientifikoaren amaiera eta Ilustrazioaren hasiera bezala. Historialari europarrak, tradizioz, Luis XIV.a Frantziakoa 1715ean hil zenean ezarri ohi dute eta 1789an Frantziako Iraultza piztu zenean bere amaiera. Gaur egun, historialari askok XIX. mendearen hasieran kokatzen dute Ilustrazioaren amaiera, eta Immanuel Kanten heriotza proposatu da azken urte gisa, 1804an.\nGaraiko filosofo eta zientzialariek beren ideiak zabal zabaldu zituzten akademia zientifikoetan, logia masonikoetan, areto literarioetan, kafetegietan eta liburu inprimatuetan, aldizkarietan eta panfletoetan. Argien Garaian sortu eta egin ziren Europako lehen entziklopediak, adibidez Diderotek eta D\u2019Alembertek garatutako \"Encyclop\u00e9die\" ospetsua. Ilustrazioaren ideiek monarkiaren eta Eliza Katolikoaren autoritatea ahuldu zuten eta XVIII. eta XIX. mendeetako iraultza politikoetarako bidea erraztu zuten. XIX. mendeko hainbat mugimenduk, hala nola liberalismoak, komunismoak eta neoklasizismoak, Ilustrazioaren oinordetza intelektuala ekarri zuten.\nIlustrazioaren doktrina nagusiak askatasun indibiduala eta tolerantzia erlijiosoa ziren, monarkia absolutu baten eta Elizaren dogma finkoen aurka. Gizartekoitasunaren eta erabilgarritasunaren printzipioek ere zeregin garrantzitsua izan zuten gizartea oro har hobetzeko ezagutza erabilgarrien zabalkundean. Ilustrazioaren ezaugarria izan zen gogamenaren eta munduko eguneroko baliabideen arteko harremanaren kontzientzia gero eta handiagoa izatea, eta metodo zientifikoa eta erredukzionismoa azpimarratzea, baita ortodoxia erlijiosoa gehiago zalantzan jartzea ere. Kanten saiakeran islatutako jarrera, \"Zer da Ilustrazioa?\" galderari erantzunez, non \"Sapere aude\" den bere erantzuna (\"Ausartu zaitez jakitera\").\nIntelektual garrantzitsuak.\nArgien Mendea Iraultza Zientifikoaren ondotik etorri zen garaia da, eta lotura estua izan zuen harekin. Ilustrazioan eragina izan zuten filosofoen artean Francis Bacon eta Ren\u00e9 Descartes daude. Ilustrazioko pertsona garrantzitsuenetako batzuk Cesare Beccaria, Denis Diderot, David Hume, Immanuel Kant, Gottfried Wilhelm Leibniz, John Locke, Montesquieu, Jean-Jacques Rousseau, Adam Smith, Hugo Grotius, Baruch Spinoza eta Voltaire izan ziren.\nIlustrazioan eragin handia izan zuen argitalpen bat \"Encyclop\u00e9die\" (Entziklopedia) izan zen. 1751 eta 1772 artean argitaratu zen hogeita hamabost liburukitan, eta Denis Diderot, Jean le Rond d'Alembert eta beste 150 intelektualek osatu zuten. \"Encyclop\u00e9die\"k Ilustrazioaren ideiak Europa osoan eta bere mugetatik haratago zabaltzen lagundu zuen.\nIlustrazioko beste argitalpen aipagarri batzuk izan ziren Voltaireren \"Lettres philosophiques\" (1733) eta \"Dictionnaire philosophique\" (1764); Humeren \"Giza ezagutzari buruzko ikerketa\" (1740); Montesquieueren, \"Legeen espirituaz\" (1748); Rousseauren, \"Gizakien arteko desberdintasunaren jatorri eta oinarriei buruzko mintzaldia\" (1754) eta \"Gizarte-Hitzarmena\" (1762); Adam Smithen, \"Sentimendu moralen diskurtsoa\" (1759) eta \"Nazioen aberastasuna\" (1776); eta Kanten,\"Arrazoimen hutsaren kritika\" (1781).\nTestuingurua: XVIII. mendea.\nXVIII. mendean zehar Argien Garaiaren ideietako batzuek Frantziako, Amerikako eta Haitiko Iraultzetan garatu ziren. Esklabotza bortitzaren eta giza-trafiko globalaren aroa izan zen. Pobrezia eta aberastasunaren arteko aldea handitzen joan zen mende osoan zehar. Monarkia eta aristokraziaren boterearen aurkako erreakzioak hainbat erantzun iraultzaile eta matxinada sortu zituen mende osoan zehar. Antzinako Erregimenaren eta sortzen ari zen burgesia berriaren arteko talka areagotu zen urte hauetan. Mendearen hasieran 600 milioi pertsona inguru bizi ziren Lurrean, eta amaitzerakoan 970 edo 980 milioi.\nEuropa kontinentalean filosofoek mundu berri bat amesten zuten, eta batzuen ametsa Frantziako Iraultzan egia bilakatu zen 1789an, nahiz eta beranduago Maximilien Robespierrek Izu Garaia piztu zuen 1793-1794 tartean. Hasiera batean, Europako monarkia ugarik Argien Garaiko idealak bereganatu zituzten, baina Frantziako Iraultzaren garaipenarekin euren boterea galtzeko arriskua ikusi zuten eta koalizio kontrairaultzaileak sortu zituzten. Otomandar Inperioak inoiz ez bezalako bake eta hedapen ekonomiko garaia bizi zuen, eta ez zuen Europan gerra batean ere parte hartu 1740 eta 1768 artean. Ondorioz, inperioak ez zituen bizi izan Zazpi Urteko Gerran (1756-1763) emandako garapen militar guztiak, eta Errusiar Inperioaren aurka galdu zituzten hainbat gudu mendearen bigarren erdian. Mende honetan ere Polonia eta Lituaniaren arteko Bi Nazioen Errepublika amaitu zen; behinola erresuma handi eta boteretsua izan zena, Mosku eta otomandarrak garaitu zituena, inbasioen ondorioz erori zen. Bere gobernu erdi-demokratikoa ez zen nahikoa izan inguruan zituen monarkiekin lehiatzeko, izan ere Prusiako Erresumak, Errusiar Inperioak eta Habsburgotar monarkiak lurraldea zatitu eta bereganatu zuten, hurrengo ehun urteetako Europa erdialdeko mapa eraldatuz.\nAmeriketako europar kolonizazioak eta munduko beste hainbat lekuetakoak aurrera jarraitu zuen, migrazio masiboak ugaritu eta tamainaz handitu ziren eta Nabigazioaren Aroak jarraitu zuen. Erresuma Batua mundu mailako potentzia bilakatu zen, Frantsesen eta Indiarren Gerraren ostean 1760eko hamarkadan, eta Ekialdeko Indietako Britainiar Konpainiaren agintearekin Indiaren gaineko agintea eskuratu zuen. Hala ere, laster galdu zituen kolonietako batzuk Ameriketako Iraultzaren ondorioz: Ameriketako Estatu Batuak sortu ziren. Industria Iraultza ere hasi zen Britainia Handian 1770eko hamarkadan, lurrun-makinaren asmakuntzaren ondorioz. XVIII. mendean oraindik industria txikia bazen ere, mundua eta ingurumena erradikalki eraldatuko zen prozesua hasi zen. Txinak hedatzen jarraitu zuen, 1759an bere hedadurarik handiena lortu zuen arte. Inperio erraldoi honek egoera ekonomiko ona izan zuen eta demografia hazkuntza oso handia. Japoniak isolamendua praktikatzen jarraitu zuen mende osoan zehar, eta Asiako hego-ekialdeko estatuek independentzia defendatu zuten Europaren kolonialismoaren eta Txinaren hazkuntzaren aurrean.\nXVIII. mendeak aldaketa izan zuen ere artean. Musikan barrokoa, Johann Sebastian Bach eta Georg Friedrich H\u00e4ndelekin, eta musika klasikoa garatu ziren, Joseph Haydn eta Wolfgang Amadeus Mozartekin. Margolaritzan rokoko estiloa egon zen modan mende hasieran, eta neoklasizismoa amaieran. Erretratua izan zen margolaritzan gehien garatu zen estiloa, patrono aberatsen enkarguz sortutako artelanak.\nGaiak.\nFilosofia.\nFrancis Baconen enpirismoak eta Ren\u00e9 Descartesen filosofia arrazionalistak pentsamendu ilustratuaren oinarriak ezarri zituzten. Descartesek zientziak oinarri metafisiko seguruan eraikitzeko egin zuen saiakerak ez zuen hainbesteko arrakastarik izan; izan ere, eremu filosofikoetan aplikatutako zalantzaren metodoak adimenaren eta materiaren doktrina dualista ekarri zuen. Bere eszeptizismoa, John Lockeren \"Giza adimenari buruzko saiakera\"k (1690) eta David Humeren idazkiek findu zuten 1740ko hamarkadan. Bere dualismoa, Spinozaren \"Tractatus\" (1670) eta bere \"Etika\" (1677) lanetan materiaren batasunaren baieztapen zurrunak zalantzan jarri zuen.\nJonathan Israelen arabera, lan horiek pentsamendu ilustratuaren bi ildo desberdin ezarri zituzten: lehenik eta behin, barietate moderatua, Descartes, Locke eta Christian Wolffen ondoren, erreformaren eta botere eta fede sistema tradizionalen arteko egokitzapena bilatzen zuena, eta, bigarrenik, Ilustrazio erradikala, Spinozaren filosofian inspiratua, demokraziaren, askatasun indibidualaren, adierazpen askatasunaren eta erlijio autoritatea desagerraraztearen alde egiten zuena. Barietate moderatuak deista izateko joera zuen, joera erradikalak moralaren eta teologiaren funtsa erabat bereizten zituen bitartean. Bi pentsamendu-lerroek, azkenean, Kontrailustrazio kontserbadore bati egin behar izan zioten aurre, sinesmenera itzultzea bilatzen zuena.\nXVIII. mendearen erdialdean, Paris doktrina eta dogma tradizionalei aurre egiten zien jarduera filosofiko eta zientifikoaren erdigune bihurtu zen. Voltairek eta Jean-Jacques Rousseauk gidatu zuten mugimendu filosofikoa, arrazoian oinarritutako gizarte baten alde egiten zutenak, Antzinako Grezian bezala, fedearen eta doktrina katolikoaren ordez, lege naturalean oinarritutako ordena zibil berri baten alde eta esperimentuetan eta behaketan oinarritutako zientzia baten alde. Montesquieu filosofo politikoak botere-banaketaren ideia sartu zuen gobernu batean, eta kontzeptu hori gogo biziz hartu zuten Ameriketako Estatu Batuetako Konstituzioaren egileek. Ilustrazio frantseseko filosofoak iraultzaileak ez izan arren eta asko nobleziakoak izan arren, haien ideiek zeregin garrantzitsua izan zuten Antzinako Erregimenaren zilegitasuna ahultzeko eta Frantziako Iraultzari forma emateko.\nFrancis Hutchesonek, filosofo moralak eta Eskoziako Ilustrazioaren fundazio-figurak, printzipio utilitarista eta kontsekuentzialista deskribatu zuen, zeinaren arabera bertutea baita, bere hitzetan, \"zorionik handiena\" ematen duena. Metodo zientifikoaren zati handi bat (ezagutzaren izaera, ebidentzia, esperientzia eta kausalitatea) eta zientziaren eta erlijioaren arteko harremanarekiko jarrera moderno batzuk Hutchesonen babesleek garatu zituzten Edinburgon, Eskozian, David Humen eta Adam Smithen. Hume filosofiaren tradizio filosofiko eszeptiko eta enpiristen figura garrantzitsu bihurtu zen.\nMary Wollstonecraft filosofo feminista ingelesetako bat izan zen. Arrazoian oinarritutako gizartea defendatzen zuen, eta emakumeak eta gizonak izaki arrazional gisa tratatu behar zirela. Bere lanik ezagunena \"A Vindication of the Rights of Woman\" (1791) da.\n\"Sapere Aude\".\nImmanuel Kant (1724-1804) arrazionalismoa eta sinesmen erlijiosoak, askatasun indibiduala eta autoritate politikoa uztartzen saiatu zen, baita esfera publikoaren ikuspegi bat marrazten ere, arrazoi pribatu eta publikoaren bidez. Kanten lanak alemaniar pentsamendua eta, izatez, europar filosofia osatzen jarraitu zuen, XX. mendea ondo sartu arte. Bere \"Sapere aude\" latindar esamoldea mendearen laburpen gisa hartu da.\n\"Sapere aude\" latindar esamoldea era honetan itzul daiteke: ausartu zaitez pentsatzera. Honela ere interpreta daiteke: izan adore zure kabuz arrazoia erabiltzeko. Horretarako ezinbestekoa zaigu askatasuna eta autonomia (eta, jakina, arrazoiaren erabilera). Autonomiak bereizten ditu gizakiak. Era autonomoan jarduteak heteronomia atzean uzten dela esan nahi du. Heteronomia zera litzateke, besteen iritziei jarraituz jardutea, norberak iritzi horiek barneratu barik (iritzi horiek ideologia, erlijio, boteretik... etor litezke). Horren arabera, jende gehienak koldarkeria edota erosotasunagatik adingabetasunean jarraitzen du, tutoretza politiko zein erlijiosoaren mende. Kant filosofo ilustratuarentzat, adingabetasuna atzean uzteko garaia da, gizakia bere kabuz pentsatzeko garaia heldu delako.\nZientzia.\nZientziak zeregin garrantzitsua izan zuen Ilustrazioaren diskurtsoan eta pentsamenduan. Ilustrazioko idazle eta pentsalari askok zientziei buruzko prestakuntza zuten, eta aurrerapen zientifikoa erlijioa eta autoritate tradizionala boteretik kentzearekin lotzen zuten, adierazpen- eta pentsamendu-askatasuna garatzearen alde. Ilustrazioaren garaiko aurrerapen zientifikoak Joseph Black kimikariak karbono dioxidoa (aire finkoa) aurkitu izana, James Hutton geologoaren denbora sakonaren argumentua eta James Wattek kondentsazio lurrunezko makina asmatu izana barne hartu zituen. Antoine Lavoisierren esperimentuek Parisen lehen planta kimiko modernoak sortzeko balio izan zuten, eta Montgolfier anaien esperimentuek ahalbidetu zieten globo aerostatikoan tripulatutako lehen hegaldia jaurtitzea 1783ko azaroaren 21ean Muette gaztelutik, Bois de Boulognetik gertu.\nLeonhard Euler (1707-1783) espektro zabaleko matematikaria izan zen, eta emaitza garrantzitsuak izan zituen analisian, zenbakien teorian, topologian, konbinatorian, grafoen teorian, aljebran eta geometrian (besteak beste). Matematika aplikatuetan, funtsezko ekarpenak egin zituen mekanikan, hidraulikan, akustikan, optikan eta astronomian. San Petersburgoko Zientzien Akademia Inperialean (1727-1741) lan egin zuen, gero Berlinen, Prusiako Zientzien eta Letra Ederren Errege Akademian (1741-1766) eta, azkenik, San Petersburgon, Akademia Inperialean (1766-1783).\nOro har, Ilustrazioaren zientziak enpirismoa eta pentsamendu arrazionala asko balioesten zituen, eta aurrerapenaren eta aurrerapenaren ideal ilustratuan sartuta zegoen. Zientziaren azterketa, filosofia naturala izenburupean, fisikan eta kimika eta historia naturaleko multzo batean banatzen zen, anatomia, biologia, geologia, mineralogia eta zoologia barne. Ilustrazioaren ikuspuntu gehienekin gertatzen den bezala, zientziaren onurak ez ziren unibertsalki hautematen: Rousseauk zientziak kritikatu zituen gizakia naturatik aldentzeagatik eta pertsonen zorionean ez laguntzeagatik.\nIlustrazioan, gizarteak eta akademia zientifikoak ziren nagusi zientzian, eta unibertsitateak ordezkatu zituzten ikerketa eta garapen zientifikoko zentro gisa. Gizarteak eta akademiak lanbide zientifikoaren heltzearen bizkarrezurra ere izan ziren. Akademiak eta elkarte zientifikoak Iraultza Zientifikotik sortu ziren ezagutza zientifikoaren sortzaile gisa, unibertsitatearen eskolastizismoarekin kontrastean. Ilustrazioan zehar, gizarte batzuek unibertsitateekin loturak sortu edo mantendu zituzten, baina iturri garaikideek unibertsitateak eta elkarte zientifikoak bereizi zituzten, unibertsitatearen erabilgarritasuna ezagutzaren transmisioan zetzala baieztatzean, gizarteek ezagutza sortzeko funtzionatzen zuten bitartean. Unibertsitateen zeregina instituzionalizatutako zientzian gutxitzen hasi zen heinean, elkarte zientifikoak zientzia antolatuaren giltzarri bihurtu ziren. Elkarte zientifiko ofizialak Estatuak sortu zituen ezagutza teknikoak emateko. Euskal Herrian Euskalerriaren Adiskideen Elkartea sortu zen helburu horrekin. Sozietate gehienei baimena eman zitzaien beren argitalpenak ikuskatzeko, kide berrien aukeraketa eta sozietatearen administrazioa kontrolatzeko. 1700etik aurrera, akademia eta elkarte ofizial ugari sortu zen Europan, eta 1789an hirurogeita hamar elkarte zientifiko ofizial baino gehiago zeuden. Hazkunde horri dagokionez, Bernard de Fontenellek \"Akademien Aroa\" terminoa sortu zuen XVIII. mendea deskribatzeko.\nBeste gertakari garrantzitsu bat zientzia gero eta alfabetatuagoa dagoen populazioaren artean zabaltzea izan zen. Filosofoek teoria zientifiko asko eman zituzten ezagutzera, batez ere \"Encyclop\u00e9die\"ren bidez eta newtonianismoa Voltaire eta \u00c9milie du Ch\u00e2teleten bidez ezagutaraziz. Historialari batzuek XVIII. mendea garai monotonotzat jo dute zientziaren historian. Hezkuntza-erreformek, Prusian eta Austrian adibidez, gazteei eskola-hezkuntza emateko eskatu zieten udalerriei Estatuak gero eta gehiago hartu zuen eskola-hezkuntzaren ardura, eta atzera egin zuten elizako hezkuntza-erakunde independenteek. Askotan, hezkuntza hau orden erlijiosoen menpe egon zen. Europako hezkuntza-ahaleginek alfabetatzearen gorakada handia ekarri zuten. 1750ean, Britainia Handiko gizonen ehuneko 60k eta emakumeen ehuneko 40k zituzten trebetasun horiek. Hala ere, Europako herrialde askotan analfetismoa oraindik nagusi zen.\nMende horretan aurrerapen garrantzitsuak egin ziren medikuntzan, matematikan eta fisikan; taxonomia biologikoa garatu zen; magnetismoaren eta elektrizitatearen ulermen berria lortu zen; eta kimika diziplina gisa heldu zen, kimika modernoaren oinarriak ezarri zituena.\nZientziaren eragina ere maizago agertzen hasi zen poesian eta literaturan Ilustrazioan. Poema batzuk metaforaz eta irudi zientifikoz busti ziren, eta beste batzuk, berriz, zuzenean gai zientifikoei buruz idatzi ziren. Sir Richard Blackmorek Newtonen sistema bertsotan islatu zuen \"Creation, Philosophical Poem in Seven Books\"en (1712). 1727an Newton hil ondoren, hainbat hamarkadatan haren omenezko poemak konposatu ziren. James Thomsonek (1700-1748) bere \"Poem to the memory of Newton\" idatzi zuen, non Newtonen galera deitoratzen zuen, baina bere zientzia eta ondarea ere goraipatzen zituen.\nSoziologia, ekonomia eta zuzenbidea.\nHumek eta Ilustrazioko beste pentsalari eskoziar batzuek \"gizakiaren zientzia\" garatu zuten, historikoki James Burnett, Adam Ferguson, John Millar eta William Robertson bezalako idazleen lanetan azaldu zena. Horiek guztiek ikerketa zientifiko bat egin zuten gizakiek antzinako eta jatorrizko kulturetan nola jokatzen zuten jakiteko, modernitatearen indar erabakigarrien kontzientzia sendoarekin. Soziologia modernoa, neurri handi batean, mugimendu honetan eta Humeren kontzeptu filosofikoetan sortu zen, James Madisonengan (eta, beraz, Estatu Batuetako Konstituzioan) eragin zuzena izan zutenak eta, Dugald Stewartek ezagututa, liberalismo klasikoaren oinarria izango zirenak.\n1776an, Adam Smithek \"Nazioen aberastasuna\" argitaratu zuen, askotan ekonomia modernoko lehen lantzat hartzen dena, berehalako eragina izan baitzuen XXI. mendera arte luzatzen den politika ekonomiko britainiarrean. Anne-Robert-Jacques Turgot, Bar\u00f3n de Laune, izan zuen aitzindari eta eragin, aberastasunaren sorrera eta banaketari buruz 1766an idatzi zuen lanean. Smithek bere burua zordun aitortu zuen, eta beharbada ingelesezko jatorrizko itzultzailea izango zen.\nCesare Beccaria, legelari, kriminologo, filosofo eta politikaria eta Ilustrazioaren idazle handienetako bat, \"Of Crimes and Punishments\" (1764) maisulanagatik egin zen ezagun. Gerora, 22 hizkuntzatara itzuli zen, tortura eta heriotza-zigorra gaitzesten zituen, eta penologiaren eta kriminologia-eskola klasikoaren arloko fundazio-lana izan zen, zigor-arloko justizia sustatuz. Beste intelektual aipagarri bat Francesco Mario Pagano izan zen, Napoliko Ilustrazioaren lan nagusietako bat den \"Saggi politici\" (1783) eta \"Considerazioni sul processo criminale\" (1787) bezalako ikerketa garrantzitsuen egilea, zuzenbide penalean nazioarteko autoritate izendatu zutena.\nPentsamendu politiko ilustratua.\nIlustrazioa Mendebalde modernoaren kultura politiko eta intelektualaren oinarri izan da luzaroan. Ilustrazioak modernizazio politikoa ekarri zuen Mendebaldera, balio eta erakunde demokratikoak sartzeari eta demokrazia moderno eta liberalak sortzeari dagokionez. Tesi hau bereziki hedatua dago aditu anglofonoen artean, adibidez Robert Darnton, Roy Porter eta, oraintsuago, Jonathan Israelen lan marduletan.\nIlustrazioaren pentsamenduak eragin handia izan zuen politikaren eremuan. Europako agintariak, hala nola Errusiako Katalina II.a, Austriako Josef II.a eta Prusiako Frederiko II.a, pentsamendu ilustratua tolerantzia erlijioso eta politikoan aplikatzen saiatu ziren, absolutismo ilustratu bezala ezagutu zena. Estatu Batuetako Iraultza bultzatu zuten figura politiko eta intelektual nagusietako asko Ilustrazioarekin estu lotu ziren: Benjamin Franklinek behin eta berriz bisitatu zuen Europa, bertan egiten ziren eztabaida zientifiko eta politikoetan aktiboki lagundu zuen, eta ideiarik berritzaileenak ekarri zituen Filadelfiara; Thomas Jeffersonek Europako ideiak gertutik jarraitu zituen eta, geroago, Ilustrazioaren idealetako batzuk Independentzia Adierazpenean txertatu zituen; eta James Madisonek ideal horiek Ameriketako Estatu Batuetako Konstituzioan txertatu zituen 1787an idatzi zenean.\nGobernu-teoriak.\nJohn Lockek, Ilustrazioko pentsalari garrantzitsuenetako batek, kontratu sozialaren teorian oinarritu zuen bere gobernu-filosofia, Ilustrazioaren pentsamendu politikoa busti zuen gaia. Thomas Hobbes filosofo ingelesak \"Leviathan\" lanarekin inauguratu zuen eztabaida berri hau 1651n. Hobbesek Europako pentsamendu liberalaren oinarrietako batzuk ere garatu zituen: gizabanakoaren eskubidea, gizon guztien berdintasun naturala, ordena politikoaren izaera artifiziala (gerora gizarte zibilaren eta Estatuaren arteko bereizketa eragin zuena), botere politiko legitimo orok \"ordezkatzailea\" izan behar duela eta herriaren adostasunean oinarritu behar duela dioen iritzia, eta legearen interpretazio liberala, legeak esplizituki debekatzen ez duen guztia egiteko aske uzten dituena pertsonak.\nLockek eta Rousseauk kontratu sozialaren teoriak garatu zituzten \"Two Treatises of Government\" eta \"Discourse on Inequality\", hurrenez hurren. Obra nahiko desberdinak diren arren, Locke, Hobbes eta Rousseau bat etorri ziren kontratu sozial bat, non gobernuaren autoritatea gobernatuen baimenean datzan, beharrezkoa dela gizakia gizarte zibilean bizi dadin. Lockek naturazko egoera definitzen du gizakiak arrazoizkoak diren eta lege naturalari jarraitzen dioten baldintza gisa, non gizaki guztiak berdinak eta bizitzeko, askatasunerako eta jabetzarako eskubidearekin jaiotzen diren. Hala ere, herritar batek Lege Naturala hausten duenean, urratzailea eta biktima gerra egoeran sartzen dira, eta ia ezinezkoa da hortik askatzea. Horregatik, Lockek baieztatzen zuen gizabanakoak gizarte zibilean sartzen direla beren eskubide naturalak babesteko, \"epaile inpartzial\" baten bidez edo apelatu beharreko agintaritza komun baten bidez, auzitegiak bezala. Rousseauren kontzepzioa, aldiz, \"gizaki zibila\" ustelduta dagoen kasuan oinarritzen da, eta \"gizaki naturalak\" ez du bere kabuz ase ezin duen premiarik. Gizaki naturala jabetza pribatuari lotutako desberdintasuna ezartzen denean bakarrik ateratzen da naturazko egoeratik. Rousseauren arabera, gizakiak gizarte zibilarekin bat egiten du kontratu sozialaren bidez, norbanakoaren askatasuna zainduz batasuna lortzeko. Hori borondate orokorraren subiranotasunean gauzatzen da, herritarrek osatutako organo legegile moral eta kolektiboan.\nLocke ezaguna da gizabanakoek \"bizitza, askatasuna eta jabetza\" izateko eskubidea dutela baieztatzeagatik eta jabetzarako eskubide naturala lanetik datorrela uste izateagatik. Locke, Anthony Ashley Cooper (Shaftesburyko III. kondea) tutoretzapean, 1706an idatzi zuen: \"Argi boteretsu bat dago munduan zehar hedatzen dena, bereziki Ingalaterrako eta Holandako bi Nazio aske horietan; eta horien inguruan ari dira orain Europako Gaiak\". Lockeren eskubide naturalen teoriak eragina izan du dokumentu politiko askotan, hala nola Estatu Batuetako Independentzia Adierazpenean eta Frantziako Asanblea Nazional Konstituziogilearen Gizakiaren eta Herritarren Eskubideen Deklarazioan.\nFrantziar \"philosophes\"en arabera, eskubideen kontratu-oinarria ezartzeak merkatu-mekanismora eta kapitalismora, metodo zientifikora, erlijio-tolerantziara eta estatuak errepublika autonomoetan bitarteko demokratikoen bidez antolatzera eramango zituen. Ikuspegi honetatik, filosofoek bereziki arazo guztiei arrazionaltasuna aplikatzeko duten joera funtsezko aldaketatzat jotzen da.\nIlustrazioaren pentsamendu politikoaren zati handi batean kontratu sozialeko teorikoak nagusi izan baziren ere, David Humek eta Adam Fergusonek bando hori kritikatu zuten. Humeren \"Of the Original Contract\" saiakerak dio oso gutxitan ikusten direla onespenetik eratorritako gobernuak, eta gobernu zibila gobernariaren ohiko autoritatean eta indarrean oinarritzen dela. Hain zuzen ere, gobernariak menekoaren gainean eta haren aurka duen aginpideagatik onartzen du menekoak isilbidez, eta Humek dio menekoek \"ez zutela inoiz pentsatuko bere adostasunak subirano egiten zuenik\", baizik eta autoritateak. Era berean, Fergusonek ez zuen uste herritarrek Estatua eraikitzen zutenik, politikak garapen sozialetik sortzen zirela baizik. 1767ko bere \"An Essay on the History of Civil Society\" (\"Gizarte zibilaren historiari buruzko saiakera\") lanean, Fergusonek aurrerapenaren lau etapak erabiltzen ditu, garai hartan Eskozian oso ezaguna zen teoria bat, gizakiak gizarte ehiztari eta biltzaile batetik gizarte komertzial eta zibil bateraino nola aurrera egiten duten azaltzeko, kontratu sozialik adostu gabe.\nRousseauren eta Lockeren kontratu sozialaren teoriak eskubide naturalen aurrekontuan oinarritzen dira, eta horiek ez dira legearen eta ohituraren emaitza, baizik eta gizaki guztiek dituzten gauzak dira gizarte aurrepolitikoetan, eta, beraz, unibertsalak eta besterenezinak. Zuzenbide naturalaren formulaziorik ospetsuena John Lockek egin zuen bere \"Bigarren Tratatua\"n, naturazko egoera sartu zuenean. Lockeren ustez, lege naturala elkarrekiko segurtasunean oinarritzen da, edo batek beste baten eskubide naturalak hautsi ezin dituelako ideian, gizaki guztiak berdinak direlako eta eskubide berberak dituztelako besterenezinak. Eskubide natural horiek berdintasun eta askatasun perfektua barne hartzen dute, baita bizitza eta jabetza zaintzeko eskubidea ere. Locke ere esklabotzaren aurka dago, esklabotza lege naturalaren aurka doalako, norberak ezin dielako uko egin bere eskubideei: askatasuna erabatekoa da eta inork ezin dio kendu. Gainera, Lockek dio pertsona batek ezin duela beste bat esklabo bihurtu moralki gaitzesgarria delako, nahiz eta salbuespen bat sartzen duen preso legitimo baten esklabizazioa gerra garaian ez litzatekeela eskubide naturalen aurka joango esatean.\nIlustrazioaren ondorioz, sekularrak ez ziren sinismenak sortu ziren, lehenik kuakeroek adierazitakoak eta, ondoren, Britainia Handiko eta Estatu Batuetako ebanjeliko protestanteek adierazitakoak. Talde hauentzat esklabotza \"nazkagarria zen [euren] erlijioarentzat\" eta \"krimen bat Jainkoaren begietara\". Ideia horiek Ilustrazioko pentsalariek adierazitakoekin bat egin zuten, eta Britainia Handian askok uste izan zuten esklabotza \"moralki okerra eta ekonomikoki eraginkorra ez izateaz gain, politikoki zentzugabea ere bazela\". Ideal hauek, azkenik, esklabotza abolitzera eraman zuten Britainia Handian eta Estatu Batuetan.\nDespotismo ilustratua.\nIlustrazioko liderrak ez ziren bereziki demokratikoak, errege absolutuetan bilatzen baitzuten intelektualek diseinatutako erreformak inposatzeko gakoa. Voltairek demokrazia arbuiatzen zuen eta errege absolutuak ilustratua izan behar zuela eta arrazoimenak eta justiziak agindutakoaren arabera jokatu behar zuela esaten zuen, hau da, \"errege filosofoa\" izan behar zuela.\nZenbait naziotan, gobernariek gorteko Ilustrazioko buruzagiak hartu zituzten eta sistema erreformatzeko legeak eta programak diseinatzen laguntzeko eskatu zieten, normalean estatu indartsuagoak eraikitzeko. Historialariek \"despota ilustratuak\" deitzen diete agintari hauei. Haien artean, Prusiako Frederiko Handia, Errusiako Katalina Handia, Toskanako Leopoldo II.a eta Austriako Jose II.a zeuden. Josef sutsuegi agertu zen, laguntza gutxi zuten erreforma asko iragarriz, eta, ondorioz, matxinadak piztu ziren eta bere erregimena akatsen komedia bihurtu zen, ia programa guztiak zuzenduz; matxinaden logika Europa osoan zehar barreiatu zen, logika ilustratuz hartutako neurri batzuek usadioekin talka egiten baitzuten. Euskal Herrian, adibidez, 1766ko matxinadak fisiokraziaren ereduari erantzun zion, besteak beste. Pombal Portugalen eta Johann Friedrich Struensee Danimarkan ministroek ere Ilustrazioaren idealen arabera gobernatu zuten. Polonian, 1791ko konstituzio ereduak Ilustrazioaren idealak adierazten zituen, baina nazioa bere bizilagunen artean banatu baino urtebete lehenago baino ez zen indarrean egon. Lorpen kulturalak iraunkorragoak izan ziren, Polonian espiritu nazionalista sortu zutenak.\nFrederiko Handiak, 1740tik 1786ra Prusiako erregeak, bere burua Ilustrazioaren buruzagitzat ikusten zuen, eta filosofo eta zientzialariak babesten zituen Berlingo gortean. Voltairek, frantses gobernuak espetxeratu eta gaizki tratatu baitzuen, pozarren onartu zuen Frederikoren gonbidapena bere jauregian bizitzeko. Frederikok azaldu zion: \"Nire zeregin nagusia ezjakintasunari eta aurreiritziei aurre egitea da... gogoak argitzea, moraltasuna lantzea eta jendea giza izaerari komeni zaion bezain zoriontsu bihurtzea, eta eskura ditudan bitartekoek ahalbidetzea\".\nIraultzen garaia.\nIlustrazioa 1776ko Amerikar Iraultzarekin eta 1789ko Frantziako Iraultzarekin lotu izan da askotan; biek izan zuten Thomas Jeffersonen nolabaiteko eragin intelektuala. Ilustrazioan zehar gertatu ziren aldaketa politikoen ikuspegi bat da \"gobernatuen adostasunaren\" filosofia, Lockek \"Two Treatises of Government\" (1689) lanean definitu zuen bezala, paradigma aldaketa bat izan zela antzinako erregimenaren paradigmarekiko, \"erregeen eskubide jainkotiarra\" bezala ezagutzen zen feudalismoaren pean. Ikuspuntu horretatik, XVIII. mendearen amaierako eta XIX. mendearen hasierako iraultzen arrazoia izan zen gobernu-paradigmaren aldaketa hori askotan ezin zela modu baketsuan konpondu, eta, beraz, emaitza indarkeriazko iraultza izan zela. Erregeak inoiz huts egingo ez lukeen gobernu-filosofia bat zuzeneko gatazkan sartuko litzateke beste batekin, non hiritarrek, lege naturalez, gobernuaren egintzak eta irizpenak onartu beharko lituzketen.\nIlustrazioaren ideiek ere paper garrantzitsua izan zuten 1789an hasi zen Frantziako Iraultzaren inspirazioan. Alexis de Tocquevillek Frantziako Iraultza planteatu zuen monarkiaren eta Ilustrazioko letra-gizonen artean XVIII. mendean sortutako oposizio erradikalaren emaitza saihestezin gisa. Letretako gizon hauek \"ordezkatutako aristokrazia\" moduko bat osatzen zuten, aldi berean ahalguztiduna eta botere errealik gabea zena. Ilusio-botere hori \"iritzi publikoaren\" gorakadatik zetorren, zentralizazio absolutistak noblezia eta burgesia esparru politikotik aldendu zituenean sortua. Ondoriozko \"literatura-politikak\" berdintasun-diskurtsoa sustatzen zuen, eta, beraz, funtsean erregimen monarkikoaren aurka zegoen. \nHaitiko Iraultza 1791n hasi eta 1894an amaitu zen, eta Ilustrazioaren ideiak \"fluxu transkultural konplexuen parte\" izan zirela erakusten du. Pariseko ideia erradikalak Frantziako Iraultzaren garaian eta ondoren Haitin mobilizatu ziren, adibidez Toussaint L'Ouverture. Toussaintek europar kolonialismoaren kritika irakurria zuen Guillaume Thomas Raynalen \"Histoire des deux Indes\" liburuan, eta \"bereziki hunkitu zuen Raynalek 'Espartako beltz' baten etorrera iragarri izanak\".Iraultzak Ilustrazioaren ideiak Haitiko esklaboen esperientziekin konbinatu zituen, hauen bi herenak Afrikan jaioak zirelarik eta \"mendebaldeko eta erdialdeko Afrikako erreinu eta gobernu justuaren nozio espezifikoetan inspiratu zitezkeelarik, komunitate iraultzaileak eratzeko voodooa bezalako praktika erlijiosoak erabiliz.\" Iraultzak Frantziari ere eragin zion eta \"Frantziako Konbentzio Nazionala esklabotza abolitzera behartu zuen 1794an\".\nErlijioa ilustrazioan.\nErlijioan deismoa (jainko pertsonalaren existentzia dago, unibertsoko sortzailea), ateismoa (jainkoen existentzia ukatu). Laizismoa (erlijioaren eragin soziala mugatzea, erlijioarekiko gizartearen autonomia aldarrikatuz) ere instalatu egiten da Europako gobernuetan.\nIlustrazioa Euskal Herrian.\nEuropako XVIII. mendeari Argien mendea edo Ilustrazioaren mendea deitu diote askotan; baina Zientziaren mendea ere dei diezaiokegu, zientzia esperimentalak eta teknikoak asko garatu baitziren mundu hobea lortzeko asmoz. Honek Euskal Herrian ere izan zuen eragina.\nGure ingurunean, unibertsitateak gehienetan Elizaren esku zeuden \u2014O\u00f1atiko Unibertsitatea horren adibide da\u2014, eta, horregatik agian, ez zituzten prestatzen Estatuak eta Gizarteak eskatzen zituzten profesionalak nekazaritza, industria edo merkataritza arloetan aritzeko. Gabezia hori gainditzeko, ekonomia-elkarteak sortu ziren, eta horietan, askotariko jarduerak egin ziren: atzerriko irakasleak eta profesionalak kontratatzea, bekadunak atzerrira bidaltzea, ikastetxeak fundatzea, edo ikastetxeak diruz laguntzea garapenerako beharrezkoak ziren ezaguerak eman zitzaten. \nGarai hartako Samaniego idazle arabarraren biografoak honako hau dio: \u201cGarai hartan, hezkuntza oso atzeratua zegoen Espainian, eta Erresumako barnealdearekin komunikatzea zaila zen, bideak ez baitziren egokiak. Hori dela eta, Arabako, Bizkaiko eta Gipuzkoako zaldunek, Frantziako mugatik hurbil bizi zirenez gero, errazago bidaltzen zituzten beren semeak Baionara edo Tolosara heztera Madrilera baino.\u201d\nHori izan zen biderik errazena gure herriko burgesak eta handikiak entziklopedista frantziarrekin kontaktuan egoteko eta haien ideiak Euskal Herrian barrena zabaltzeko.\nEuskalerriaren Adiskideen Elkartea\nEuskal kontestuan, Argien Garaiko gertaera bakan inportanteena Euskalerriaren Adiskideen Elkartea sortzea izan zen. Espainiar estatuko lehen ekonomia-elkartea izan zen hau \"Pe\u00f1afloridako kondeak\" (Xabier M\u00aa de Munibe e Idiakez) sortu zuen 1765ean gaztelerazko izen honekin; Real Sociedad Bascongada de Amigos del Pais. Elkarteak, tradizioarekin hautsi gabe (foralismoa eta katolizismoa) berrikuntzak planteatzen zituen, nekazal interesek garrantzia izanik. Horrela, lau komisiotan banatu zen:\nGuzti hau bultzatzeko Bergarako Erret Mintegia sortu zen, ikasketa zientifikoen euskal zentru garrantzitsuena XIX. mendera arte. Seminarioan eman zen lorpenik aipagarriena \"wolframioaren isolatzea\" izan zen Elhuyar anaien eskutik, 1783. urtean.\nErakunde honen arrakasta horren nabarmena izanik Adiskideen Elkarte gehiago sortzen joan ziren Espainiar Estatuan zehar zehar EHAE eredutzat hartuta."}
{"id": "46834", "revid": "51724", "url": "https://eu.wikipedia.org/wiki?curid=46834", "title": "Urdail", "text": "Urdaila hestegorriaren eta heste mehearen artean dagoen digestio-aparatuaren zatirik zabalena da.\nGiza espeziean, abdomenaren goi, erdi\u00a0eta ezkerraldean dago, diafragmaren azpitik.\u00a0Anatomikoki epigastrio eta ezkerreko hipokondrio gisa ezagutzen diren eskualdeetan. \u00a0\nGanbera bat da, non jandako elikagaiak nahastu eta biltegiratzen dira, eta tarte txikietan duodenorantz husten dira mugimendu peristaltikoei esker; urdail-hustuketa osoak otordu oparo bat egin ondoren ordu batzuk behar ditu.\nUrdaila oso distentsiblea da, eta, beraz, tamainaz asko aldatzen da beteta edo hutsik dagoen kontuan hartuta. Lau eskualde nagusitan banatzen da: kardia (hestegorriarekin lotzen duena), fundusa, gorputza eta piloroa (hesteekin komunikatzen duena).\nOro har jariakin gastriko izena jasotzen duten hainbat substantzia jariatzen ditu, nagusiki azido klorhidrikoz eta pepsinaz osatua, bere xurgapena errazteko (pepsina proteinak zati txikiagoetan banatzen dituen entzima proteolitikoa da).\nUrdailean elikagaiak kimo izena duen ahi oretsu bihurtzen dira.\nAnatomia.\nKanpo-anatomia.\nUrdailaren tamaina bere distentsio-mailaren araberakoa da; baina erdi beteta dagoenean 25 zentimetroko altuera, 12 zentimetroko zabalera eta 8 zentimetroko luzera ditu aurretik-atzera; eta bere batez besteko edukiera\u00a01200ml-koa da (1-1,5 litro bitartean). \u00a0\nSabelaldearen goiko aldean dago (epigastrio eremuan) eta pixkat ezkerraldean, diafragma azpitik (ezkerreko hipogastrioan). Gibelak haren zati bat estaltzen du eskuinaldean. Hala ere, bere posizioa aldakorra da pertsona zutik edo etzanda dagoen kontuan hartuta. Peritoneoz inguraturik dago aurretik eta atzetik, beraz peritoneo barruko erraia izango da. Horrek mugimendu handia emango dio eta ondorioz errai askea da (oso higikorra). Poltsa itxura du eta txegostea aurrera doan ahala itxuraz aldatzen da.\nAnatomikoki, kanpoaldean hainbat arlotan bana daiteke: kardia, fundusa eta gorputza luzeetara; eta antroa, piloro kanala eta piloroa zeharka.\nKardia.\nLuzeetarako atala da. Kardia urdaila hestegorriaren beheko zatiarekin lotzen duen atala da. Hestegorri eta urdail artean sortzen den Z lerrotik luzatzen da, eta fundusaren behe eskuinaldean dago kokatuta, zuntz muskularrak ditu, jariakin gastrikoek hestegorriranzko norabidea jaso ez dezaten.\nFundusa.\nLuzeetarako atala da. Fundus goiko zatia da, kardiatik hurbil dagoena. Bertan, digestio-prozesuaren ondorioz sortutako gasak metatzen dira, horregatik, erradiografietan beltz antzeman daizkelarik. Gorputza erdiko zatia edo zati nagusia da. Fundusaren beheranzko jarraipena da eta bukaera izango du zeharkako zatian.\n2 aurpegi ditu: aurrekoa eta atzekoa. Atseden egoeran dagoen urdailak hartzen duen forma lauak hauen presentzia ezartzen du.\n2 ertz ditu:\nBihurgune txikia.\nBihurgune txikia urdailaren eskuineko ertzean kokatzen da, kardiatik pilorora hedatzen da ahurra aldetik. Ertz honek omentu txikiaren bidez lotzen da urdaila gibelera, bereiziki gibel-duodenoetako lotailuaren bidez. Hortaz gain, luzeranzko tolesak agertuko dira bihurgune txikian eta hauen eratuko dute urdailaren kanala. \nOdoleztapenari dagokionez bihurgune txiki honetan\u00a0 enbor zeliakoraren eskumaldetik ateratzen den gibel arteria batuak ematen duen adarratik\u00a0 (berariazko gibel arteria) eskuineko urdail arteria ateratzen da, urdailaren bihurgune txikiaren behekaldetik doana ondoren anastomosia egiteko ezkerreko urdail arteriarekin (bihurgune txikiaren goikaldetik).\nBihurgune nagusia.\nBihurgune nagusia urdailaren ezkerreko ertzean kokatzen da, kardiaren goragunetik pilorora hedatzen da ganbila aldetik, ertz honetatik\u00a0 eta duodenoaren lehenengo zatitik lotzen da omentu handiarekin.\nOdoleztapenari dagokionez bihurgune handi honetan eskuineko urdail-omentuetako arteria pasatzen da, urdail duodenotako arteriak emandako azkenengo adarra, bare arteriaren ezkerreko urdail-omentuetako arteriarekin anastomosia egingo duena.\n2 zulo:\n2 zati:\nBi zatiak desberdintzeko, aipatutako angelu-muxarraduraz aparte, luzatzen den lerro birtual bat izango dugu (gorputzaren amaiera adierazten duena).\nUrdailak, bere bi muturretan, finkatze sistema batzuk ditu. Hauek beste abdomeneko organo batzuekiko harremanak zehazten dituzte:\nKardia-muxarradura eta angelu-muxarradura.\nMuxarradura bat eremu batean agertzen den koxka da. Urdailean bi daude: kardia eta angelu-muxarradura.\nPiloroa.\nUrdailaren benetako esfinter anatomikoa da, piloro kanalaren amaieran dagoena. Bertan gihar zuntz biribilek eraztun bat sortzen dute piloro zuloa inguratuz eta esfinterra sortuz. Luzetarako zuntz batzuk ere parte hartzen dute esfinterraren sorreran.\nBarne-anatomia.\nUrdail-paretak, txegoste-aparatuko gainerako egiturak bezala, 4 geruza ditu.\nMukosa-geruza.\nZ lerroa ikusten da, non hestegorriaren mukosa eta urdailarena desberdintzen diren.\nEz da geruza leuna, hainbat tolesdura aurkezten dituelako, 2 motakoak direnak:\nToles hauek urdaila betetzean mukosaren azalera handitzea ahalbidetuko dute, tolesdurak desagerraraziz. Geroago urdaila hustu ahala tolesak berragertuz joango dira hainbesteko azalera ez dalako beharrezkoa. Gainera, tolesdura hauen barnean kripta izeneko zulotxo-taldeak daude, non guruin-gastrikoek haien jariakina isurtzen duten.\nGeruza osoa 3 azpigeruzatan banatzen da:\nGeruza submukosoa.\nEhun konektiboz (neurri baten dentsoa) osatuta dago eta hemen aurkitu daitezke hainbat odol-hodi, hodi linfatiko eta bukaera nerbioso. Mukosaren azpian dago eta Meissner plexu nerbiosoa sortzen du.\nGeruza muskularra.\nGeruza hau gihar gastriko bezala hartu daiteke, bere uzkurketei esker elikagai-boloa jariakin-gastrikoekin nahastea eta uhin peristaltikoei esker boloa pilororantz mugitzea lortzen delako.\nGihar leuneko 3 azpigeruzaz osatuta dago, bakoitzean zuntzen norabidea desberdina delarik (hau zeharkako ebaketan argi ikusten da):\nGeruza serosoa edo adbentizia.\nErrai-peritoneoak osatzen duen ehun konektibo laxoko geruza da eta mesotelio izeneko epitelio geruza batengatik estalita dago. Honek urdaila bere osotasunean inguratzen du eta bihurgunetan luzatzen da hurrengo egiturak eratuz:\nOdoleztapena.\nUrdailaren odoleztapena abdomen aortaren adarra den enbor zeliakotik sortutako arteriek eta honen adarrek burutzen dute. Hainbat adarrek euren artean anastomosiak eratuko dituzte, honela adar baten fluxua oztopatzekotan, beste adar batek gune horren irrigazioa bermatuko duelako.\nEnbor zeliakoa 3 adarretan banatzen da omentu txikiaren barruan (T12 ornoaren mailan):\nZain-itzulera.\nUrdailaren itzulera benosoa porta zainaren sistemak burutzen du. Porta zaina 3 adarrek osotzen dute:\nUrdailetik hurrengo zainak aterako dira odol desoxigentuarekin eta portan edo bere adarretako baten drainatuko dute:\nPorta zaina gibel-hiliotik sartzen da eta gibelean adarkatuko da behetik gora. Adarkadura hauek ondoren gorantz batuko dira gibel-zaina eratuz. Azken hau beheko kaba zainean drainatuko du eta honek odola eskuineko aurikularaino eramango du.\nDrainatze linfatikoa.\nUrdaileko linfa itzulera, torax hodiaren bitartez burutzen da. Izan ere, torax-hodiak beheko gorputz-adarretako, azpil-erraietako eta abdomen-erraietako linfa itzulera gauzatuko du.\nUrdailaren linfa drainatzea, bihurgune nagusian zehar luzatzen diren gongoil-kateek osatzen dute: ezkerreko eta eskumako\u00a0nodulu gastroepiploikoak eta ezker eta eskumako nodulu gastrikoak. Hauekin batera, gongoil linfatiko zeliakoak eta pilorokoak ere egiten dute urdailaren drainatzea. Hauetatik linfa guztia kiloaren edo Pequet-en zisternara eramaten dute.\u00a0 Zisterna, aortaren atzealdean kokatuta dago L2 parean eta torax-hodiarekin jarraitzen da gorantz. Hodiak aortarekin batera zeharkatzen du diafragma giharra eta bizkarrezurraren erdiguneko marra baino zertxobait ezkerralderago igotzen da azigoz zainaren eta aortaren artean.\nT5 mailan ezkerrerantz zuzentzen da hestegorriaren atzetik pasatuz eta ezkerreko buru-besondoetako enborrean, hots, barruko zain jugular eta lepauztai-azpiko zainaren batueran, bukatzeko.\nInerbazioa.\nInerbazioa zuzena.\nParasinpatikoa.\nUrdailaren inerbazio parasinpatikoa aurreko eta atzeko vagus nerbioaren bitartez burutzen da.\u00a0Sinapsi aurreko zuntzak hestegorriko zuntzekin batera zuntz batzuk plexu zeliakora doaz eta bertatik piloro eremura gero plexu enterikora zabaltzeko. Hauek giharrezko geruza zeharkatzen dute, bi gihar geruzen artean eta mukosapeko geruzaren artean dauden Auerbach eta Meissner plexuetako gongoil-neuronekin sinapsia egiteko.\nLau eragin nagusi ditu parasinpatikoak urdailean. Alde batetik, urdaileko odoleztapenaren igoera eta urdail-azidoen ekoizpenaren eta jarioren igoera bat eragiten du. Bestalde, peristaltismo mugimenduak areagotzen ditu txegoste-prozesuan laguntzeko, baita piloro-esfinterraren itxiera eragin ere. Azken honi esker, kimoak behar beste denbora\u00a0emango du urdailean, heste meharrera pasatu baino lehen.\nSinpatikoa.\nUrdailaren inerbazio sinpatikoaz nerbio esplakniko nagusiak (T5-9) arduratzen dira. Sinapsi aurreko zuntzak plexu zeliakora iristen dira eta gongoil zeliakoko neuronekin sinaptatzen dute. Sinapsi osteko zuntzek enbor zeliakoak ematen dituen\u00a0odol-bideak jarraituko dituzte urdaileraino, plexu enterikora.\nSinpatikoaren aktibazioaren ondorioz odoleztapen eta jariaketaren murrizketa bat emateaz gain, peristaltismo mugimenduak ere eten egiten dira. Gainera, piloroa ireki egiten da urdailean digeritutako kimoa heste meharrera igarotzeko.\nNerbio-sistema enterikoa.\nUrdaila, eta berez txegoste-aparatu osoa, nerbio-sistema enterikoaren zatia da. Sistema hau, 100 milioi neurona inguruz\u00a0osaturik dago, sentiberatasunaren funtsezko puntu bihurtzen duena. Izan ere, neurona hauek nerbio-sistema zentralarekin noranzko biko harremana dute eta hauek burmuinetara zuzenean bidaltzen diren seinale bihurtzen dira.\nNerbio-sistema enterikoa \"bigarren burmuin\" gisa deskribatu da modu autonomoan funtziona dezakeelako. Normalean, nerbio-sistema zentralarekin komunikatzen da nerbio-sistema parasinpatiko (adibidez, bago nerbioaren, Auerbach eta Meissner plexuen bidez) eta sinpatikoaren bidez (adibidez, bizkarrezur aurreko gongoilen bidez). Hala ere, ornodunen ikerketek erakusten dute bago nerbioa mozten denean nerbio-sistema enterikoak funtzionatzen jarraitzen duela.\nOrnodunetan, nerbio-sistema enterikoa neurona eferentez, neurona aferentez eta interneuronez osatuta dago eta, ondorioz, erreflexuak garraiatzeko eta zentro integratzaile gisa jarduteko gai da nerbio-sistema zentralaren eraginik gabe.\nHasteko, neurona sentsorialek baldintza mekaniko eta kimikoei buruzko informazioa ematen dute. Ondoren, sortuko den erantzuna zenbait faktoreren arabera (hala nola, mantenugaien bolumen eta osaera) moldatzen da. Azkenik, hesteetako giharren bidez, neurona motorek peristaltismoa eta hesteetako edukiaren asaldura kontrolatzen dute.\nBeste neurona batzuek entzimen jariaketa kontrolatzen dute. Gainera, nerbio-sistema enterikoak burmuinetako astrogliaren antzekoak diren zelula-laguntzaileak eta gongoilak inguratzen dituzten kapilarren inguruko hedapen hesia ere du (azken hau burmuinetako hesi hematoentzefalikoaren antzeko egitura izanik).\nNerbio-sistema enterikoak 30 neurotransmisore baino gehiago erabiltzen ditu, horietako gehienak nerbio-sistema zentralean aurkitzen direnen berdinak direlarik. Honen adibide hurrengoak dira:\nEnbriologia.\nUrdaila, txegoste-hodi primarioaren dilatazio prozesuaren ondorioz garatzen da (aurreko hestearena konkretuki) eta ikuskorra egiten da haurdunaldiaren 4. astetik aurrera. Dilatazio prozesuan zehar, atal dortsala azkarrago haziko da, urdailaren bihurgune handiaren jatorria izango dena. Gainazal bentralak, aldiz, bihurgune txikia osatuko du.\n4-6 asteetan zehar, urdailak nerbio bagoaren inerbazioa jasoko du ezker eta eskuinetik: ezkerretik ezkerreko bagoarena eta eskuinetik eskuineko bagoarena hain zuzen ere. Hazkuntza gertatzen den heinean, 7-8. asteetan urdailak luzetarako ardatzarekiko 90\u00ba orduen biraketa egiten du. Honen ondorioz, lehen alde dortsala zen bihurgune handia ezkerrerantz orientatuko da eta atal bentralean zegoen bihurgune txikia eskumalderantz orientatuko da\u200b . Hori dela eta, 7-8 asteetatik aurrera urdailaren bentraldea ezkerreko bagoak inerbatuko du eta dortsaldea eskuineko bagoak.\nGarapenean zehar, urdailak beste biraketa bat jasango du, baina hau zeharkako ardatzarekikoa izango da. Horrenbestez, hestegorriarekin elkartuta dagoen urdailaren hasierako aldea (kardias) goian egotetik ezker-behealdera mugituko da eta bukaerako zatia (piloroa) erdialdean egotetik goi-eskuinera mugituko da.\nAzken posizioa beraz, goitik beherakoa eta zeharkakoa izango da; hau da, ezker goialdetik eskuin behealdera orientatua geratuko da urdaila.\nFisiologia.\nUrdaila distentsibilitate gaitasun handiko organoa da, 1-1,5 litroko edukiera duena. Elikagaiak hestegorritik dagoeneko txikituta jasotzen baditu ere, urdailean txegoste kimiko eta mekanikoarekin jarraituko da. Horretarako, pareta osatzen duten zelulek txegosteko lagungarriak diren substantziak ekoiztuko dituzte eta hauek jariakin-gastriko izena hartuko dute. Jariakin-gastrikoen osagai nagusiak azido klorhidrikoa eta pepsina dira, lehenaren funtzioa elikagaien proteinak digeritzea eta mikroorganismoen gehiengoa suntsitzea izanik eta bigarrenarena proteinak peptido txikiagoetan eta aminoazidoetan degradatzea.\nElikagaiak jariakin-gastrikoekin nahastean substantzia erdi-isurkari oso azido bat sortzen da, kimo izena hartuko duena. Kimoa urdailetik igaroko da, piloroa zeharkatuko du eta heste mehean sartuko da, non substantzien xurgapen prozesuaren atal nagusia gertatuko den.\nUrdailaren azidotasun maila kontrolatzea beharrezkoa da eta horretarako hainbat molekula erregulatzailea daude, esate baterako: azetilkolina, histamina, gastrina, sekretina eta prostaglandina E2.\nHustuketa eta nahasketa gastrikoa.\nJan ondoren, elikagaiak jariakin gastrikoarekin nahastuko dira kimoa sortuz. Hau kantitate txikietan igaroko da duodenorantz, hestearen xurgapen eta txegoste-mekanismoak ez asetzeko asmoz.\nHustuketa gastrikoa aurretik txikitutako eta nahastutako elikagaiak kanporatzean datza, urdailetik duodenorantz. Prozesu hau, urdailaren paretaren giharrezko geruzaren zuntzen uzkurketaz eratutako tolesdura peristaltikoei esker gertatuko da.\nMukiaren jariapena.\nUrdailaren paretako mukosa geruzako bi zelula moten bidez eratuko da: \"azaleko mukosa zelulak\" eta \"lepoko mukosa zelulak.\" Bakoitzak muzina mota bat jariatzen du eta honek glikoproteinekin eta urarekin batzean muki gastrikoa eratuko dute. Mukiaren funtzioen artean mukosa geruza urdail-barrunbearen giro azido korrosiboaz babestea egongo da.\nGastrina jariapena.\nGastrina urdailaren antroan kokatutako G zelulek jariatutako hormona da. Hau odolera pasatzen da eta bai hustuketa gastrikoa bai zelula parietalen azido klorhidriko sintesia estimulatzen dute. Gainera, hestegorriko barne-esfinterra uzkurtzen dute, piloroko esfinterra erlaxatu eta ECL zelulak estimulatu histamina sintetizatu dezaten. Beraz, gastrina aktibitate gastrikoaren erregulatzailerik garrantzitsuenetarikoa da, urdailaren distentsio eta pH igoeraren erantzun gisa jariatzen dena.\nHistamina jariapena.\nHistamina fisiologia gastrikoan garrantzi handiko molekula da. Urdail-guruinetan kokatutako ECL zelulek jariatzen dute gastrinari erantzun gisa. Histaminak zelula parietaletan aurkitzen diren H2 hartzaileak estimulatzen ditu, azido klorhidrikoaren sintesia estimulatuz. Medikuntzan, H2 hartzailearekiko antagonistak diren medikamentuak erabiltzen dira (ranitidina, adibidez) azidoaren sintesiaren murrizketa lortzeko eta hainbat gaixotasun gastrikoen sintomak lasaitzeko.\nProtoi-ponpa.\nMintz-zelularraren garraio aktiboko mekanismoa da, zeinetan H+ jariatzen den eta K+ ioiekin ordezkatzen diren. Prozesu hau urdaileko zelula parietaletan gertatzen da eta azido klorhidrikoaren eraketaren oinarria izango da. Medikamentu batzuek (adibidez omeprazola) protoi-ponpa inhibitzeko eta azidotasun gastrikoa murrizteko gaitasuna daukate.\nGaixotasunak.\nGastroenterologoek tratatzen dute organo honekin lotutako eritasunak. Haien artean, hauek dira nabarmenenak:\nUrdaila aztertzeko, gaur egungo proba osagarririk onena endoskopia da, biopsiak hartzea ere ahalbidetzen duena.\nAipatzekoa da Helicobacter pylori bakterioa. Hau Helicobacter generoko bakteriorik ezagunena da giza-patogenoa delako. Bakterio honek urdaileko zein duodenoko ultzerak (ultzera peptikoak) eta gastritis kronikoa, batik bat, eragin dezake. Hala ere, bakterio honen eramaile osasuntsu asko ere badaude, gaixotasun gastrikoen arrastorik ez dutenak.\nBeste espezie batzuetan.\nUrdailen forma eta tamaina zehatzak ornodunen espezie ezberdinen artean asko aldatzen den arren, hestegorrirako eta duodenorako irekiduren posizio erlatiboak nahiko konstante mantentzen dira. Lanproiek (hyperoartia), mixinek, kimerek, arrain birikadunek eta zenbait arrain teleosteoek ez dute urdailik, beraz hestegorria uzkian irekitzen da zuzenean. Animalia horien dieta elikagaiak gutxi biltegiratzea eskatzen dutenak edo jariakin-gastrikoekin aurretxegoste-prozesurik behar ez dutenak dira.\nEstaldura gastrikoa bi eskualdetan banatzen da, aurreko zatia guruin fundikoz inguratua eta beste zatia guruin pilorikoz. Kardietako guruinak ugaztunetan soilik aurkitzen dira, espezie askotan falta diren arren. Izan ere, guruin horien banaketa espezieen artean aldatzen da eta beti ez datoz daude gizakien eskualde berberarekin. Honen arrazoietako bat gizakiak ez diren ugaztun askotan kardietako guruinekiko aurreko urdail-zati bat funtsean hestegorriaren epitelio berarekin lerrokatzen dela da.\nBestalde, hausnarkariek hainbat kameraz osatutako sabel-konplexu bat dute. Gainera, hegazti eta krokodiloek urdaila bi eskualdetan banatuta dute, sorburua guruin fundikoek inguratzen duten eskualde tubular estua dena eta laborantzarako benetako urdaila konektatzen duena. Harantzago, irismen handiko gihar-errota dago, guruin pilorikoek inguratzen dutena, eta, espezie batzuetan, animaliak irensten dituen harriak ditu, elikagaiak xehatzen laguntzeko."}
{"id": "46835", "revid": "219", "url": "https://eu.wikipedia.org/wiki?curid=46835", "title": "Gastroenterologo", "text": ""}
{"id": "46836", "revid": "336", "url": "https://eu.wikipedia.org/wiki?curid=46836", "title": "Vladimir Maiakovski", "text": "Vladimir Vladimirovitx Maiakovski, errusieraz \u0412\u043b\u0430\u0434\u0438\u043c\u0438\u0440 \u0412\u043b\u0430\u0434\u0438\u043c\u0438\u0440\u043e\u0432\u0438\u0447 \u041c\u0430\u044f\u043a\u043e\u0432\u0441\u043a\u0438\u0439, (Bagdadi, Georgia, 1893 uztailaren 19agreg./uztailaren 7ajul. - Mosku, 1930eko apirilaren 14a) poeta eta dramaturgo iraultzailea izan zen, XX. mendeko errusierazko literaturako poetarik garrantzitsuena. Errusiako futurismoaren sortzaileetariko bat, kubo-futurismoa hain zuzen ere.\nBiografia.\n1893an familia xume baten baitan jaio zen. 1906an Moskura doa bizitzera bere aita hil eta gero. Alderdi sozial demokrataren (boltxebikea) afiliatu zen. 1905ko manifestaziotan espetxeratua izan zen bitan. Hamazortzi urterekin idazten hasten da. Laster bihurtzen da mugimendu futuristaren partaide garratzitsuenetarikoa 1911n ezagutu zuen David Bourliouk margolari eta poetarekin batera.\nErrusiako Iraultzaren ondoren, iraultzaren defendatzaile sutsuenetarikoa bihurtu zen.\nBere buruaz beste egin zuen 1930ko apirilaren 14an, zergatia inoiz argitu ez bazen ere."}
{"id": "46837", "revid": "56334", "url": "https://eu.wikipedia.org/wiki?curid=46837", "title": "Hestegorri", "text": "Hestegorria edo esofagoa izaki bizidun ornodunen zein ornogabeen digestio-aparatuaren zati bat da. Gizakietan 25cm inguru neurtzen ditu eta muskulu-hodi batez osatuta dago. Faringea urdailarekin lotzen duen egitura da. C6 ornoan du jatorria eta T11 ornoraino hedatzen da. Beraz bere funtzioa elikagaiak faringetik urdailera garraiatzea da. \nHestegorria lepotik eta atzeko mediastinotik igarotzen da, diafragma zeharkatuz hestegorri hiatotik, abdomenaren goiko zatian sartu arte.\nEnbrioi garapena.\nHestegorria aurreko hestearen hasierako ataletik garatzen da, eta atal hau toraxetik jeisten da, diafragma zeharkatzen du eta azkenik abdomenean sartzen da.\nHestegorriaren geruzarik barnekoena, jatorriz endodermikoa da, izan ere, atal honen inguruan kokatzen den alboko mesodermoaren errai-orritik hestegorriaren muskuluak sortzen dira. \nEgitura.\nEstuguneak.\nHestegorriak hainbat estugune ditu, eta hauek maila ezberdinetan kokatzen dira. \nHestegorriaren zatiak.\nZintzurrestea laringearen jarraipena izango da. Laringea kartilagoz osatuta dago, eta bere alderik kaudalenean krikoide kartilagoa aurkitzen da. Azken honen inguruan eztarriaren beheko gihar hertsatzailea aurkitzen da, eta hor izango da laringea edo zintzurra bukatzen den gunea, idun hestegorriari hasiera emanez.\nIduneko zatia hestegorriaren alderik zefalikoena izango da eta zintzurrestearekin harremanetan egongo da, hain zuzen ere, zintzurrestearen atzealdeko kartilagorik gabeko gunearekin. Atzealdean orno aurreko giharrekin egongo da kontaktuan. Iduneko atal honetan zintzur-nerbio itzuliak, vagus nerbioaren adarrak direnak eta iduneko atala inerbatuko dutenak ikus daitezke.\nZintzur-nerbio itzuliak ezkerraldean aorta arkua inguratzean eta eskumaldean lepauztai azpiko arteria inguratzean, gorantz egiten du. Goranzko norabide horretan iduneko hestegorria inerbatuko dute.\nTiroide guruinak idun hestegorria partzialki estaliko du alboetatik.\nHestegorriaren zatirik luzeena izango da eta goi mediastinotik eta behe mediastinoaren atzeko mediastinotik igaroko da.\nGoi mediastinoan hestegorria T4 mailaraino iritsiko da, non, zintzurrestearen sardetze eta aortaren makuaren mailan, beheko mediastinoaren atzeko atalera pasako den. Hestegorria perikardioaren atzeko aurpegiaren atzealdean kokatuta dago.\nT4 mailatik aurrera aorta arkuak torax aorta sortuko du. Maila horretan aorta hestegorriaren atze ezkerraldean kokatuko da, gorago aurre ezkerraldean zegoen bitartean.\nHestegorriaren ezkerraldean hemiazigos zaina eta hemiazigos zain laguntzailea daude. Biak aorta eta hestegorriaren artean igaroko dira odol hori azigos zainean drainatzeko.\nHestegorriaren eskumaldean, ordea, azigos zaina dago eta T4 mailan atzetik aurrerantz makurtzen da, azigos arkua sortuz. Arku horren bidez odola drainatuko du goiko kaba zainean. Azkenik, behetik goranzko bidean torax hodia doa, hasieran eskumatik bideratzen da, baina T5-T6 mailan ezkerralderantz joango da, ezkerreko zain angelurantz.\nZatirik laburrena da, hestegorriak zati honetan bat egingo du urdailaren kardias atalarekin. Atal hau abdomen aortaren aurreko aldean kokatuko da. Bere goiko muga diafragmaren hestegorriaren hiatoa izango da, eta behekoa urdailarekin muga egiten duen Z-lerroa. Azken hau barnetik egongo da, eta urdailaren eta hestegorriaren mukosaren ezberdintasunak nabarmenduko ditu.\nBarne egitura.\nBarneko egitura oso antzekoa da digestio hodi osoan zehar. Hestegorriari dagokionez, 4 geruza nagusi daude eta horien artean, hainbat azpi geruza egongo dira. Barrutik kanpora horrela antolatzen dira:\nGainera, hestegorrian zehar dauden muskulu geruzak ezberdinak dira hestegorriaren atalaren arabera:\nOdoleztapena.\nArteriak.\nHestegorriaren odoleztapena desberdina izango da atal bakoitzean, eta oso luzea denez, atal ezberdinetako eremuetan dauden arteriek adarrak emango dituzte.\nHonen odoleztapena enbor tirozerbikaletik dator. Enbor honetatik, beheko tiroide arteriak ateratzen dira, zeinetatik hestegorrirako adarrak aterako diren eta organo honen odoleztapen nagusiaz arduratuko da. Hala ere, eremu horretan zenbait arteria egongo dira inguruan eta horiek ere adartxoak emango dituzte hestegorria odoleztatzeko. Horien artean adibidez, lepauztai azpiko arteriak, karotida arteria komunak eta orno arteriak ere hestegorrirako adartxoak ematen dituzte.\nZati honen odoleztapen nagusia aortatik sortzen diren bronkio arteriek egingo dute, nagusiki ezkerreko bronkio arteriak, nahiz eta eskuinekoak ere odoleztatu. Gainera, saihetsarteko arteriek (batez ere eskuinekoak) eta torax-aortak ere hestegorriko adartxoak emango dituzte.\nEzkerreko urdail-arteria (enbor zeliakoaren adar nagusienetarikoa) izango da zati honen odoleztatzaile nagusia, hestegorrirako adarrak zuzenean emango dituena. Gainera, adar horiek diafragman eratzen den hestegorri-hiatoa gorantz zeharkatzen dute eta torax zatiaren buztanaldea ere odoleztatu dezakete bertako arteriekin anastomosiak eginez. Horrez gain, beheko ezkerreko diafragma arteriak ere hestegorriko zati hau odoleztatuko du, eta hauek ere hiatoa zeharkatu dezakete toraxeko arteriekin anastomosiak egiteko.\nZainak.\nLehenengo zain sare bat dago, mukosapeko zain plexua, sakonean dagoena, zehazki hestegorriko mukosa eta mukosapeko geruzen artean. Plexu honetako zainek zulotxoak egiten dituzte giharrezko geruzan eta hau zeharkatuko dute azalerantz abiatuz. Bertan beste plexu bat osatzen da, hestegorri inguruko plexua. Azkenik, azken plexu honetako zainek odola drainatuko dute. Hestegorriaren zain itzulia hiru ataletan desberdina izango da:\nBeheko tiroide zainak egingo du zati honen itzulera benosoa. Zain hauek jasotako odola eskuineko eta ezkerreko besondo buruko (brakiozefalikoan) zainean drainatuko dute. Aldi berean, horietatik odola goiko kaba zainera bideratuko da.\nAtal honetako odola azygos eta hemiazygos zainetan drainatuko da, baita hemyazigos gehigarrian ere. Aldi berean, hauek goiko kaba zainan isuriko dute odola.\nZati honetan ematen den itzulera benosoa bereziena da. Atal honetako odola ezkerreko urdail zainak, urdail zain laburrek eta ezkerreko diafragma zainak hartuko dute. Gainera, urdaileko zain laburrak eta ezkerreko urdail zainak odola porta zainean drainatuko dute eta odola gibelean sartuko da. Bertatik odola beheko kaba zainera helduko da.\nBestalde, ezkerreko diafragma zainak drainatuko du ezkerreko goiko giltzurrun zainan edo beheko kaba zainan zuzenean.\nInerbazioa.\nPlexu enterikoa.\nNerbio sistema enterikoa giharrezko bi geruzen artean eta geruza biribil eta mukasapeko geruzaren artean kokatua dago (tarte bakoitzean plexu bat). Plexu honek digestio sistemako paretak inerbatuko ditu. Nerbio sistema enterikoak izaera begetatiboa du, bere zuntzak sinpatiko eta parasinpatikoarenak baitira. \nEsan bezala, nerbio sistema enterikoa bi plexuz osatuta dago:\nPlexu hauek digestio sistema osoan zehar agertzen dira, ez bakarrik hestegorrian.\nZuntz parasinpatikoak, vagus nerbioaren zuntzak izango dira, gongoil aurreko zuntzak direnak. Plexu mienteriko eta mukosapeko plexuan dauden gongoiletan sinapsia egingo dute. Bertatik gongoil osteko zuntzak aterako dira, eta haien muturrek hestegorria parasinpatikoki inerbatuko dute. \nSinpatikoaren zuntzak, aldiz, normalean odol-hodiekin bideratuko dira. Maila bereko kate ortosinpatikoko gongoiletan sinapsia egin ondoren, gongoil osteko zuntzak eratuko dira, eta hauek plexu mienteriko eta mukosapeko plexura helduko dira. \nInerbazio sinpatikoa.\nIduneko hestegorria iduneko gongoiletatik inerbatzen da sinpatikoki. Toraxean bezala, gongoil aurreko zuntzek sinapsia nerbioen maila berean dauden kate ortosinpatikoko gongoiletan egiten dute, eta hortik gongoil osteko zuntzak hestegorrira abiatzen dira. Toraxean aldiz, T1-T6 gongoiletatik datoz nerbioak. Hauek ere haien mailako kate ortosinpatikoko gongoiletan egiten dute sinapsia.\nAzkenik abdomen atalera, inerbazioa nerbio esplakniko nagusitik (T5-T9 jatorria duena) iritsiko zaie. Nerbio honen gongoil aurreko zuntzak diafragamatik abiatuko dira abdomenera heldu arte, hor sinapsia egiteko eguzki plexuan dauden gongoiletan. Sinapsia egin ondoren, gongoil osteko zuntzek informazioa abdomeneko hestegorrira bidaliko dute.\nKasu batzuetan, nerbio esplakniko nagusiaren zuntz batzuk aortan dauden gongoiletan egin dezakete sinapsia.\nInerbazio parasinpatikoa.\nInerbazio parasinpatikoa egiteaz vagus nerbioaren zuntzak arduratzen dira, hauek gongoil aurreko zuntzak izango dira, hestegorriaren atal toraxikoaren atzetik doaz beheko bidean eta diafragma zeharkatzen dute. Hestegorriaren inerbazioa egiteko bi plexu daude: Meissnerren plexua, azpimukosan, zeinaren funtzioa batez ere sentimenezkoa baita, eta Auerbachen plexua, muskuluaren luzetarako geruzen eta geruza zirkularren artean, funtzio eragilea duena. Vagus en gongoil aurreko zuntzek sinapsia egingo dute plexu hauetan eta ondoren, gongoil osteko zuntzen bidez hestegorria inerbatuko dute."}
{"id": "46838", "revid": "1545", "url": "https://eu.wikipedia.org/wiki?curid=46838", "title": "Faringe", "text": "Faringea garezur azpitik seigarren lepaornora doan muskulu eta mintzezko tutua da, sudur zuloen eta ahoaren atzealdean, laringearen eta hestegorriaren artean dagoena. Hiru zati nagusi ditu: nasofaringea, orofaringea eta hipofaringea.\nAnatomia eta fisiologia.\nFaringea lepoan dago, laringearen atzealdean. Ahoa du goialdean, eta hestegorria behealdean. Pertsona helduena 15 bat cm izaten da luze. Sudur zuloak laringearekin lotzen ditu eta ahoa hestegorriarekin. Giharrez eta zuntzez osatuta dago. Giharrak luzetarakoak eta biribilak dira: biribilak estutu egiten dira eta horrela elikagaia hestegorrira eramaten laguntzen dute eta ez dute uzten haizerik irensten; luzetarakoek faringeko paretak igotzen dituzte, elikagaia irensteko."}
{"id": "46839", "revid": "137486", "url": "https://eu.wikipedia.org/wiki?curid=46839", "title": "Heste mehar", "text": "Heste mehea hodi luze eta bihurgunetsua da, 6-6,5 m bitarteko luzerakoa. Piloro esfinterretik ileo-kolonetako loturaraino luzatzen da. Hain luzea izanik, bere atal guztiek ez dute egitura berdina izango eta 3 zatitan banatuko da, duodenoan, jejunoan eta ileoan, hain zuzen. Duodenoak 30cm neurtzen ditu, jejunoak 2-2,5m eta ileonak 3-3,5m.\nAnatomia.\nDuodenoa.\nEzaugarriak.\nHeste mehearen hasierako zatia da, pilorotik duodeno-jejunotako angeluraino luzatzen dena. Hiruretatik zatirik laburrena izango da, 30 cm-ko luzera baitu. C hizkiaren itxura du eta arearen burua inguratuko du.\u00a0 Duodenoa, era berean, anatomikoki eta funtzionalki 4 zatitan banatuta egongo da: erraboila, beheranzko zatia, zeharkako zatia eta goranzko zatia. Peritoneo atzeko egitura kontsideratzen da, nahiz eta bere zati batzuk peritoneo barrukoak izan.\nEgitura.\nDuodenoa 4 zati ezberdinetan banatzen da:\nErraboila, anpulua edo goiko zatia.\nLehenengo zatia da eta guztien artean laburrena. Zati zabala da, horregatik anpulu edo erraboila deritzo. Lehenengo gerri ornoaren (L1) parean kokatzen da, eta atzeranzko eta goranzko norabidea hartzen du pilorotik abiatuta. Gibelarekin erlazionatzen da, alde batetik, gibel duodenoetako lotailuaren bidez, eta bestetik, errai honek sorrarazten duen duodenoaren goiko tolesagatik:\nZati honetan, aipagarriak dira Brunner-en guruinak. Mukosa azpiko geruzan kokatzen dira eta muzinaz osaturiko jariakin alkalinoak sortzen dituzte, urdailetik datorren kimo azidikoa neutralizatzeko balio dutenak. Azido asko denean handitu egin daitezke, baina fisiologikoa da. Beste funtzio batzuk ere badituzte, hala nola, ingurune alkalinoa sortzea bertako entzimen jarduera bermatzeko eta paretak lubrikatzea.\nBeheranzko zatia.\nBeherazko norabidea erakutsiko duen zatia eta guztien artean luzeena da 7-8 cm-ko luzera baitu. Lehenengo eta hirugarren gerri ornoen (L1-L3) artean luzatzen da. Beheranzko zatia peritoneoz kanpoko zatia da, eta ondorioz ez da mugikorra izango.\nAtal honen erlazioak honako hauek dira: aurreko aldetik, zeharkako kolonarekin erlazionatzen da, atzeko aldetik, berriz, eskuineko giltzurrunarekin, eta erdialdetik pankrearen buruarekin.\nBeheranzko zati honen erdialdeko paretan, bi mukosa toles biribil bereizten dira:\nBeraz, beheranzko zatira are eta behazun xixkuaren jariakinak helduko dira, urdailetik datorren kimoaren liseriketa jarraitzeko asmoz.\nZeharkako zatia.\nZeharkako norabidea erakusten du eta eskuinetik ezkerrera zuzentzen da hirugarren gerri ornoaren (L3) parean. Peritoneoz kanpoko egitura da, eta ondorioz ez da mugikorra. Beheranzko eta zeharkako zatiaren artean toles bat sortzen da: duodenoaren beheko tolesa.\nBere erlazioak honako hauek dira: Beheko kaba eta aortaren aurrealdetik pasako da, baina aldi berean, bertatik sortzen diren mesenterio arteria eta zainaren atzealdetik.\nGoranzko zatia.\nGoranzko norabidea erakusten du, hirugarren gerri ornotik bigarreneraren (L3tik L2ren) parera luzatzen delako. Bukaeran, jejunoarekin jarraitu ahal izateko, angelu nabarmena sortzen du: Duodeno-jejunotako tolesa. Hau izango da bi egitura horien muga. Toles honetan duodenoaren esekitze-lotailua edo Treitz-en lotailua ezartzen da, duodenoa diafragmarekin lotuko duena. Lotailu hau peritoneo zatia da, beraz, angelua bera peritoneo barruko egitura izango da, oso mugikorra.\nBere erlazioak honako hauek dira: Aortaren ezkerraldetik joango da eta ezkerreko giltzurrunaren aurrealdean kokatuko da.\nJejuno eta ileona.\nHeste mehearen hurrengo bi zatiak jejunoa eta ileona dira. Biek batera 6m inguruko luzera duen hodi jarraia osatzen dute. Zehazki, hodiaren lehen \u2156-ak jejunoak osatzen ditu eta gainerakoak ileonak. Bihurgune asko dituzte eta hauei heste lakio deitzen zaie.\nBiak peritoneoz barruko erraiak dira, izan ere, atzeko abdomen paretari heste meharraren mesenterioaz lotuta daudelako. Horregatik, mugikortasun handia dute abdomen barrunbean zehar.\nBeraien arteko muga kanpotik ezin da bereiztu, muga hau histologikoki ezartzen da. Eskubiko hipokondrio eremutik ezkerreko hipogastriko eremura doan marra birtual laprana ezartzen da, marratik gora geratzen diren heste lakioak jejunoari dagozkio eta marraren azpian gelditzen direnak, ordea, ileoari.\nBarne egitura.\nBai duodeno zein jejuno eta ileonak, barne egitura amankomuna erakutsiko dute.\nBarne egitura 4 geruzak osatzen dute, argitik interstiziora:\nMukosa.\nDuodenoaren anpuluan eta ileoaren urruneko herenean izan ezik, heste mehearen mukosan toles biribilak daude eta Kerkring-en balbulak deritze. Horiek gero eta txikiagoak eta urriagoak dira heste mehe hasieratik urrundu ahala.\nMukosaren azal osoan heste-bilo asko agertzen dira xugatzeko azal erabilgarria handitzeko. Motots bakoitzaren barnean hodi kilifero bat\u00a0(hodi linfatikoa), benula bat eta arteriola bat daude. Horrela, xurgatu diren nutrienteak bai sistema kardiobaskularrera (odolera) bai linfa-sistemara zuzenean sartzen dira. Heste meharreko zelulei enterozito deituko zaie.\nMukosaren epitelioak 2 zelula mota ditu:\nHeste-bilo artean Lieberk\u00fchn-en kriptak zabaltzen dira. Kripta horien paretetan heste-guruinak kokatzen dira. Hauetan beste 3 motatako zelulak tartekatzen dira:\nMukosapeko geruza.\nEhun konektibo dentso ez-modelatuz osatua dago. Duodenoan ez bezala, bertan ez dira agertzen Brunnerren guruinak. Odol hodiak eta Meissnerren plexua bertan kokatzen dira.\nGiharrezko geruza.\n2 azpigeruza erakusten ditu luzaera osoan:\nHaien uzkurketek 2 motako mugimenduak eragiten dituzte:\nGiharrezko azpigeruza bien artean Auerbachen plexua aurkitzen da eta giharrezko zuntz biribil eta mukosapeko geruzaren artean Meissner-en plexua kokatzen da.\nAbdentzia.\nGeruza serosoa.\nEnbriologia.\nGarapen enbrionarioan ematen den tolespen zefalo-kaudal eta alboko tolespenaren ondorioz, saku bitelinoaren zati bat enbrioi barrura sartuko da heste primitiboak osatuz. Saku bitelinoa endodermoz osatuta dagoenez esan dezakegu heste mehearen jatorria endodermikoa dela. Garai honetan ez da egongo leku nahikorik barrunbe abdominalean errai guztiak bertan egoteko eta honen ondorioz, saku bitelinoaren zati bat enbrioaren kanpoan egongo da.\u00a0Kanpoan dagoen saku bitelinoaren zatia eta barnekoa hodi onfalomesenterikoaren bidez lotuta egongo dira zeinek denborarekin zilbor-heste barruan kokatuko da. Heste primitiboak lau zati izango ditu eta bakoitzak liseri hodiaren zati bat eratuko du:\nHeste mehea aurreko hestearen amaierako herenetik eta erdiko hestetik garatuko da.\nHeste meheak hernia fisiologiko garaia pairatuko du non umetoki barruko garaiko 6. astetik- 3. hilabetera hesteak zilbor-heste barruan kokatu eta bertan garatuko diren. Erdiko hesteak helduleku baten itxura izango du eta bi ataletan banatuko da: helduleku kaudala eta zefalikoa. Atal hauek erlojuarean aurkako norabidean biraketa prozesu bat jasango dute arauzko posizioa lortzeko, errotazioa 2 zatitan banatuko da. Lehenengo errotazioa zilbor-hestean egingo da eta 90\u00ba koa da. Bigarren biraketa 10. astean gertatuko da erraiak barrunbe abdominalera sartzearekin batera, 180\u00ba ko biraketa izango da.\nIrrigazioa.\nAbomen aortatik zuzenean pareta adarrak eta errai adarrak aterako dira, abodmeneko paretak eta erraiak odoleztatzeko, hurrenez hurren. Heste meharraren odoleztapenaz arduratzen direnak erdiguneko errai adarrak izango dira, zehazki, gibel-arteria batua (enbor zeliakotik ateratzen dena) eta goiko mesenterio arteria.\nGibel-arteria batua.\nEnbor zeliakotik ateratzen da, hau da, T12 mailetik. Eskuinerantza zuzentzen da eta piloro aldean bitan adarkatzen da:\nHauetatik, urdail-duodenotako arteria bakarrik arduratuko da heste meharraren odoleztapenaz, duodenoaren goiko zatia odoleztatzen duelako.\nUrdail-duodenoetako arteria.\nPiloro atzekaldetik pasatzen da eta haren beheko ertzean duodeno-gaineko arteria(k) ematen ditu, arteria hauek duodenoaren hasierako zatia odoleztatuko dute. Geroxeago pankrearen burua aurrekaldetik zein atzekaldetik odoleztatzeko pankrea-duodenoetako goiko atzeko arteria eta pankrea-duodenoetako goiko aurreko arteria ematen ditu. Handik aurrera, duodeno-urdailetako arteria izenaz aldatzen da eta eskubiko urdail-omentuetako arteria bihurtzen da.\nGoiko mesenterio arteria.\nEnbor zeliako baino 1 cm beherago sortzen da aortaren aurrekaldetik, L1 beheko ertzaren parean. Hasieran, peritoneoz atzekoa da. Pankrea atzekaldean sortzen da, eta pankrearen buruaren eta gakoaren arteko muxarraduratik aurrealdera pasatuko da, giltzurrun odol hodien gainetik (giltzurrun ezkerreko zainaren azalaldean). Behin aurrera pasatu dela, duodenoaren 3. zatiaren gainean eusten da. Honek beheko pankrea duodenoetako arteriak ematen ditu (aurreko eta atzekoa), zeinek goiko pankrea-arteriekin (goiko pankrea-duodenoetako adarrekin) anastomosatzen dira.\nMesenterioaren bi orrien artean sartzen da eta eskubirantz zuzentzen da, eta heste mehea eta heste lodiaren lehenengo bi herenak (zeharkako kolonaren lehenengo 2/3) odoleztatzen ditu.\n2 motatako adarrak ematen ditu: ezkerrekoak eta eskubikoak. Ezkerrekoak izango dira heste mehea odoleztatzeaz arduratuko direnak.\nEzkerreko adarrak.\nJejuno- eta ileo-arteriak izango ditugu. Lehen 5-6 adarrak jejunorako izango dira, eta gainontzeko 10-12 adarrak, berriz, ileorako.\nHauek mailakatuta daude eta arku itxurako anastomosiak sortzen dituzte, ugariagoak direnak ileon aldera. Anastomosi hauetatik adartxoak aterako dira eta 2. mailako arku itxurako anastomosiak eratuko dituzte. Azkenik, 2. mailako arkuetatik adar zuzenak ateratzen dira pareta odoleztatzeko. Jejuno aldera adar zuzen horiek luzeagoak izaten dira.\nEskubiko adarrak.\nBatez ere, heste lodiaren lehenengo bi herenak odoleztatzen dituzte. 3 adar emango dituzte:\nZainen itzulera.\nHeste meharraren odolaren itzulera goiko mesenterio zainak egingo du. Zain honek, bare-zainarekin eta beheko mesenterio zainekin batera, porta zaina eratuko du. Honek odola gibelera eramango du.\nPankrea-gorputzaren atzealdean, bare zaina beheko mesenterio-zainarekin batu egiten da eta horrela sortzen den zaina geroxeago (pankrearen idunaren atzealdean) goiko mesenterio-zainarekin anastomosatuko da, pankrea-buruaren aldean porta zaina osatzeko. Porta zaina gibel-duodenotako lotailuarekin barruan sartuko da, eta gibelaren hiliotik (gibel arteriaren eta gibel-hodi batuaren atzetik) sartuko da. Ondoren, darkatuko da segmentu guztietara heltzeko, eta sinusoide hepatikoetan drainatuko du odola.\nGibelak honen metabolismoa egin ostean, gibel-zainek odola beheko kava zainera eramango dute. Gibel-zain hauek ez dira hiliotik pasatuko.\nInerbazioa.\nInerbazio eferentea.\nInerbazio eferentea nerbio sistema autonomoak egingo du. Honek atal sinpatikoa eta parasinpatikoa izango du.\nInerbazio parasinpatikoa.\nHeste meharraren inerbazio parasinpatikoa Vagus nerbioen bidez egingo da. Honek, heste meheaz gain, zeharkako kolonaren lehenengo bi herenetararaino). Sinapsi aurreko zuntzek goiko mesenterio-arteriak emandako adarrak erabiliko dituzte Auerbach eta Meissneren plexuetaraino heltzeko. Bertan aurkituko diren gongoilen neuronekin sinaptatuko dira. Bertatik, sinapsi osteko zuntzak aldenduko dira aipatutako erraiak inerbatzeko.\nInerbazio sinpatikoa.\nTorax nerbio esplakniko nagusi (T5-T9), txiki (T10-T11), txikien (T12) bidez heltzen zaie.\nInerbazio sentikorra.\nHesteak ohartu ezinak dira taktuetara, minetara eta tenperaturetara, ez ordea anoxietara (oxigeno falta), agente kimikoetara eta distentsioetara.\nZuntz sentikorrek nerbio parasinpatikoek duten kontrako norabideko bide (Vagus nerbioen ibilbidea) berbera egiten dute vagus nerbioaren nukleo bakartiraino.\nLotutako patologiak.\nZeliakia.\nZeliakia edo glutenarekiko enteropatia sentsiblea, glutenaren kontsumoaren aurrean gorputzak sortuko duen erreakzio inmunitario sistemiko bat da, zehazki glutenean aurkitzen den gliadina glukoproteinari. Gluten, gari, olo, garagar eta zekalean agertzen den proteina bat izango da. Gaixotasun sistemiko bat dela esaten da, izan ere, glutenarekiko ematen den erantzun inmunitarioan antigorputz mota desberdinak sortzen dira, eta hauek organismoaren edozein atali egiten die kalte. Denborarekin, glutena hartzean heste mehearen mukosa handitzen eta kaltetzen da eta horrela digestioan zehar elikagaien mantenugaiak birxurgatu behar direnean, ez da gertatuko.\nHau ematen denez, gorputzak ez ditu lortuko behar dituen mantenugaiak (bitamina, burdina, etab.) eta, hori dela eta, gaixoak desnutrizioa, pisu galera edota anemia ferropenikoa garatu dezake nahiz eta normal elikatu. Gaur egun dagoen tratamendu bakarra dietatik glutena daukaten elikagaiak ezabatzea da eta dieta hau modu zorrotz batean jarraitzea. Honekin lortuko duguna, gaixoaren heste mukosa osatzea eta erantzun inmunitariorik ez sortzea izango da. \nOnfalozelea.\nOnfalozelea zilbor-heste eraztuna ixten ez denean gertatzen da. Horren ondorioz, abdomen erraiak (area, gibela, heste meharra, etab.) zilbor-hestera irtengo dira. Kasu honetan, irteten diren errai hauek mintz batez inguratuta egongo dira. Onfalozelea bi kausengatik gerta daiteke:\n\u25cf Hernia fisiologikoa bukatzen denerako, erraiak barrunbe abdominalera ez itzultzea. Mintz amniotikoz estalita egongo dira errai hauek.\n\u25cf Arauzko hernia fisiologikoa emango da, eta ondoren, bigarren hernia bat sortuko da, abdomen aurreko paretaren ixte akatsaren ondorioz. Hori dela eta, erraiak faszia subserosaz eta peritoneoz estalita egongo dira.\n\u25cb Hernia sekundario honek 2 kausa izan ditzake:\n\u25a0 4-8 aste artean enbrioi tolespena gertatzean akatsak gertatzen dira eta aurreko pareta ez da ondo eratuko.\n\u25a0 Alboko mesodermoaren migrazio akatsak.\nEragabetasun honek hilkortasun tasa altua dauka eta erlazionatuta egongo da beste patologia desberdindekin, adibidez, Edwards sindromea. Tratamenduari dagokionez, kirurjia bidez tratatzen da, erraiak berriko barrunbe abdominalera sartuz."}
{"id": "46843", "revid": "96586", "url": "https://eu.wikipedia.org/wiki?curid=46843", "title": "Uzki", "text": "Uzkia edo ipurtzuloa digestio-aparatuaren amaieran kokatuta dagoen organoa da, ondestea kanpoaldearekin lotzen duena.\nHondakinak kanporatzen ditu.\nOndestearekin lotuta dago goialdean, heste lodiarekin alegia.\nOrokortasunak.\nMugak.\nGoiko muga:.\nEndodermoa eta ektodermoa bereizten dituen lerro pektineoa, Morgagni zutabeen bukaeran dauden balbula semilunarrek eratuko dutena.\nBeheko muga:.\nUzkiaren irekidura, hau da, kanpoaldearekin kontaktuan dagoena.\nKonformazioa.\nUzkiak, kanpotik, dilatatuta dagoenean forma zirkularra du . Hau gertatuko da gorozkiak pasatzean edo objektu bat sartzean. Atsedenean arraildura forma dauka eta bertatik tolesdura erradiatuak ateratzen dira. Uzkia uzkurtzean nabariagoak egiten dira eta luzatzean, desagertzen dira.\nUzki-zuloa inguratzen duen larruazalari uzki-ertza esaten zaio, azal meheagoa, gorriagoa, hezea eta bilorik gabekoa da.\nDeskribapen anatomikoa.\n3-4cm luzeera duen kanala izango da, eta diametroz askoz handiagoa izan dezake, esfinterren elastikotasunaren arabera. 3 atal nagusi ezberdinduko ditugu: \nUzki balbulak bata bestearekin bat egiten badute, lerro pektinatua (endodermoz eta ektodermoz osatuta). Lerro hau endodermoz osatutako eta ektodermoz osatutako uzki kanalak banatzen ditu. Lerroaren azpiko eremuari (zuriagoa) pekten eremua edo zona alba deitzen zaio eta uzkiraino luzatzen da.\u00a0 Azkenik, pekten-aren behealdean uzki-larruazaletako ildoa edo esfinter arteko ildoa izango dugu, zeinaren aurretik zelulak ez dira keratanizatuak izango eta ondoren, berriz, keratinizatutak izango dira. Uzki kanalaren beheko muga uzki zuloa izango da. \nIrrigazioa eta inerbazioa.\nOndestea eta barruko esfinterra nerbio sistema autonomoak inerbatzen ditu, bai sinpatikoak zein parasinpatikoak. Aldiz, kanpoko uzki esfinterra gihar ildaskatuz osatuta dagoenez, inerbazio somatikoa du, nerbio pudendoaren bitartez (S2-S4), beraz, ez da autonomoa.\nUzkiak inerbazio sentikorra du eta oso odoleztatua dago. Normalean, bi esfinter hauek uzkurtuta daude.\nBarneko esfinterra gihar leunez osatuta dago,\u00a0 beraz nerbio sistema sinpatikoak uzkurketa estimulatzen du eta parasinpatikoak, ordea, inhibitzen du. Kanpoko esfinterra borondatezkoa da. \nOrokorrean, beheko uzki nerbioek, nerbio perinealeko zuntz batzuek eta nerbio pundendoaren zenbait adarrek inerbatzen dute. \nOdoleztapena beheko ondeste arteriatik dator, barneko arteria pudendoaren adarra dena. \nLinfa hodiek gongoil hipogastrikoetan, kanpoko iliakoetan eta iztaiekoetan drainatzen dute. \nIraunketa.\nProzesua.\nUzkiaren funtzioa gorotzak organismotik kanporatzeko zuloa izatea da, iraunketaren bidez. Uzkiaren muskulu jasotzaileak 90\u00ba-ko angelua sortzen du ondestearen eta uzkiaren artean, eta horrek gorozkiak igarotzean ixten ditu, mahuka tolestearen antzera. \nIraunketaren prozesuan, ondeste-barneko presioa areagotzen da, eta ondestea gorozkiz betetzen da, eta hori areagotu egiten da zoru pelbikoko eta abdominaleko muskuluen uzkurduren ondorioz. \nNahi gabeko muskulu batek, uzki-esfinter barnekoak eta kanpokoak, erlaxazioaren bidez erantzuten diote presioari, gorotzak uzki-kanalean sartu ahal izateko. Iraunketa aurretik, uzkiko bi esfinterrak eta uzkiko muskulu jasotzailea lasaitzeak ondestearen eta uzkiaren arteko angelua 15\u00ba-ra igarotzea eragiten du, eta horrek gorotzak ebakuatzea ahalbidetzen du. \nOlatu peristaltikoek gorozkiak uzkira bultzatzen dituzte. Azkenik, uzkiko muskulu jasotzaileak uzkitik tira egiten du gorotzak ateratzen diren bitartean.\nHigienea.\nHigienea sustatzeko, oro har, gizakiek uzkiaren kanpoaldea garbitzen dute hesteak hustu ondoren. Komuneko papera erabili ohi da \u2014 horretarako egiten da \u2014 eta/edo bidet bateko urarekin garbitzen da. Uzkiko garbiketa-praktikak aldatu egiten dira giza kulturen artean.\nIle uzkiperineala.\nUzki-eremuan, ileak linea uzkiperinealetik agertzen dira; oro har, garatuago daude gizonengan emakumeengan baino. Gizakietan, pubertaroan eta nerabezaroan androgenoen mailak gora egiten du (gizonezkoen sexu-hormonak). Ile-folikuluak gehikuntza horren ondorio dira, batez ere testosteronarena eta haren deribatuena, eta horrek gorputzean ile androgenikoa haztea eragiten du. Uzkiaren inguruan, ile uzkiperineala izeneko ile mota bat agertzen hasten da, perineo eta uzkiaren ingurua estaltzen duena.\nTalde etniko batzuetan, ile uzkiperineala ez da hain ohikoa."}
{"id": "46844", "revid": "219", "url": "https://eu.wikipedia.org/wiki?curid=46844", "title": "Heste mehe", "text": ""}
{"id": "46848", "revid": "336", "url": "https://eu.wikipedia.org/wiki?curid=46848", "title": "Behazun xixku", "text": "Behazun-xixkua edo kolezistoa organo huts txiki bat da, 8cm-12cm-koa. Gizakietan, behazun-xixkuak madari forma du eta gibelaren azpian kokatzen da, behazun hobian hain zuzen ere (gibelaren errai aldeko aurpegiaren aurreko ertzean). Hala ere, bere egitura eta posizioa nabarmen alda daitezke animalia-espezie desberdinen artean.\nPeritoneoz estalita dago, hau da, peritoneo barruko erraia da. Gibelak ekoiztutako behazuna jasotzen du, jarraian bildu eta gordetzeko. Bertatik, beharrezkoa denean, ekin batera duodenora bideratuko da behazuna, ren bidez. Behin heste meharrean, koipeen digestioan lagunduko du.\nMorfologia.\nKanpo morfologia.\nOrgano hutsa da; gibeleko eskuineko lobuluaren azpian sakonera txikiko sakonune batean kokatzen da eta gris-urdinxka kolorekoa da. Helduetan, behazun-xixkuak 7-10cm-ko luzera eta 4cm-ko diametroa du erabateko distentsio egoeran dagoenean. Horrez gain, 50ml inguruko edukiera du.\nBehazun-xixkuak udare itxura du eta lau egitura nagusitan banatzen da:\nBarne morfologia.\nBehazun-xixkuaren pareta hainbat geruzaz osatuta dago:\nGibelarekin kontaktuan dauden behazun-xixkuaren gainazalak ehun konektiboz estalita daude.\nFuntzioa.\nBehazun-xixkuaren funtzio nagusia behazuna biltegiratzea da; behazuna beharrezkoa da elikagaien koipeen digestioa burutzeko. Behazuna gibelak ekoiztuko du eta ondoren hodi hepatikoetatik bideratuko da, hodi kistikoaren bidez behazun-xixkura iritsi arte. Bertan batu, metatu eta gordeko da behazuna. 30-60 ml behazun metatu daitezke uneoro behazun-xixkuan.\nKoipea duten elikagaiek, digestio-hodian sartzen direnean, duodenoko eta jejunoko I zelulen ' jariapena estimulatzen dute. Kolezistokininak behazun-xixkuaren uzkurketa erritmikoa eragiten du. Izan ere, uzkurketa horren ondorioz, bere edukia (behazuna) duodenoan drainatzen duen hodi koledokoan askatzen du. Behazunak partzialki digeritutako elikagaien koipeak emultsionatzen ditu, horien xurgapena errazteko. Behazunaren osagai nagusiak ura eta ' dira. Horrez gain, bilirrubina (hemoglobinaren metabolismoaren emaitza dena) organismotik kanporatzeko bitartekari gisa ere jarduten du behazunak.\nGibelak jariatzen duen eta behazun-xixkuan gordetzen den behazuna ez da ondoren besikulak jariatzen duenaren berdina. Behazuna behazun-xixkuan biltegiratzen denean, uraren eta elektrolitoen zati handi bat eliminatzen da eta horren ondorioz 3-10 aldiz kontzentratzen da behazun hori. Eliminazio prozesu hori sodio eta kloro ioien epitelioan zeharreko garraio aktiboarekin hasten da. Garraio horrek presio osmotikoa sortzen du eta ondorioz, uraren eta beste elektrolito batzuen birxurgapena ematen da.\nErregulazioa.\nDigestioan ez gaudenean (hodi koledokoak eta areako Wirsung hodiak sorrtutakoa) itxita dago, hortaz behazuna pasiboki metatuko da. Aldiz digestio garaian, elikagaiak duodenoaren erraboilara iristean, behazuna era aktiboan kanporatuko da. Horretarako bi erregulazio mekanismo daude:\nOddi esfinterra oso garrantzitsua da behazunaren askapenerako, bere irekitzea duodenoaren mugimendu peristatikoekin batera egiten baita. Horri esker, hodi koledokoan eta Wirsung hodian den presioa duodenoan dena baino handiagoa izatea lortzen da, atzeraldi gastrikoak ekidituz.\nOdoleztapena, zain itzulia, inerbazioa eta linfa drainatzea.\nOdoleztapenari dagokionez, 'k eskuineko eta ezkerreko gibel arteriak emango ditu. Eskuineko gibel arteriatik ' sortuko da behazun-xixkua odoleztatzeko. Zain itzultzera zain kistikoen bidez egiten da. Funduseko eta gorputzeko zainak gibel sinusoidetara dreinatzen dute odola, eta beste ataletako zainek porta zainara edo hodi koledokaren zainetara dreinatzen dute odola.\nBehazun-xixkua sistema sinpatikoaz eta parasinpatikoaz inerbatua dago.\nHori dela eta, gongoil osteko nerbioak oso luzeak izango dira eta gongoil osteko nerbioak oso laburrak.\nBehazun-xixkuaren linfa drainatzea hodi kistikoaren eta hodi koledokoaren arteko gongoil kistikoan emango da. Behealdeko hodi linfatikoek beheko gongoil linfatiko hepatikoetan drainatzen dute. Linfa guztia, azkenean, linfa nodo zeliakoetan drainatuko da.\nPatologiak.\nKolelitiasia.\nEpidemiologia.\nAmeriketako Estatu Batuetan, erdialdeko eta mendebaldeko Europan pertsona helduen %12 koleolitiasia du. Kalkulo biliarrak hodi biliarraren gaixotasun ia guztien jatorria da.\nKalkuluen ekoizpenaren mekanismoa.\nBehazuneko azido biliarren eta kolesterolaren proportzioa 20:1 izan behar da, proportzio hori 13:1 baino baxuagoa baldin bada, kolesterola disolbatuta egon beharrean, hauspetuko da. Kolesterola kalkulu gehienen erruduna da, hauspeatzean kristalizazioaren zentroa da, eta bertan, adibidez bilirrubina eta kaltzioa metatuko dira.\nKolesterola eta azido biliarren proportzioa aldarazteko arrazoiak hauek dira:\nBehazun kalkulu motak.\nMota askotako kalkuluak daude, horiek guztiak sailkatzeko irizpide desberdinak daude:\nSintomak.\nKalkuluek berez ez dute ondoezik sortzen, baizik eta behazun-xixkuaren narritadura (koleozistitisa) sortzen dute. Horretaz gain, konplikazio atalean agertzen den bezala, kolelitiasiak bestelako gaixotasunak eragin dezake beranduago, besteak beste kolangitisa eta koledokolitiasia. Hori dela eta bata eta bestea era egokian bereiztu behar dira bakoitzaren sintomak:\nDiagnostikoa.\nKonplikazio horiek ekiditeko oso garrantzitsua da diagnostikoa lehen bai lehen egitea. Diagnostikorako pazientearen sintometan oinarrituko gara, horitetatik abiatuta odol analisi bat egingo dugu, infekzioa, ikterizia, pankreatitisa edo kalkuluek eragindako bestelakoak detektatzeko asmoarekin.\nAnalitika soilik ez da nahikoa gaixotasuna zein den determinatzeko, hori dela eta, irudien bidezko diagnostikoa aplikatuko da. ' behazun kalkuluak bilatzeko gehien erabiltzen den teknika da. Hala ere, teknika horrekin kalkulu txikiak ezin dira bereiztu, kasu horretan ' egiten da. Aipatutako bi tekniketan transduktorea erabiltzen da abdomenaren irudiak lortzeko.\nFroga horietaz gain, froga gehigarriak egin daitezke, besteak beste atzerako colangiopankreatografia endoskopikoa (\"gazteleraz colangiopancreatografia endoscopica, CPRE\"). Teknika horri esker nabarmendutako kalkuluak deuseztatu daitezke prozedura burutzen ari garen bitartean.\nBehazun-xixkuko minbizia (BXM).\nBehazun-xixkuko minbizia (BXM) ez-ohiko neoplasia oso hilgarria da. Kasu gehienetan, BXM asintomatiko gisa agertzen da, sintomak gaixotasun aurreratua dagoenean baino ez baitira agertzen. BXMren bizi-pronostikoa etapa guztietan %5 ingurukoa da; emakumezkoetan gizonezkoetan baino 6 aldiz ohikoagoa izanez. Intzidentzia handitu egiten da adinarekin, eta maizago diagnostikatzen da bizitzako seigarren eta zazpigarren hamarkadetan.\nBehazun-xixkuaren neoplasia ia guztiak adenokartzinomak dira, ehun glandularretan sortzen den minbizi mota.\nEtiologia.\nBXMren etiologia zehatza oraindik ez da argitu. Hala ere, BXMren garapenean onartutako arrisku-faktore nagusiak kolezistolitiasi kronikoa eta sexu femeninoa dira, beste aldagai batzuez gain.\nDiagnostikoa.\nKasu gehienetan, BXM sintomak gaixotasun aurreratua dagoenean baino ez dira agertuko. Sintoma bakarrak, oro har, kolelitiasi batek sortutakoak dira. Odol analisien bitartez, funtzio hepatikoaren egoera aztertu ahal da, baita tumore-markatzaileak ere.\nTumore-markatzaileak minbizi-zelulek edo zelula osasuntsuak gorputzeko minbiziaren erantzun bezala jariatzen duten\u00a0 substantziak dira, beraz, odolean aurkituko dira. Behazun-xixkuaren neoplasian, ikerketek erakusten dute CD34, CA15-3 eta MIB-1 faktore pronostikoa zehazten laguntzen dutela. Beste markatzaile bat p53 genearen adierazpen altua da, BXMn eta gradu handiko diaplasietan nabari handitzen dena. ADAM-17, EGFR eta TGF bezalako beste markatzaile batzuek ere rol bat izan dezakete pronostikoan.\nDiagnostikoa jarraitzeko irudi azterketak erabiliko dira. BXM susmatu behar da kolelitiasia duten pazienteen ekografian besikula-horma loditua agertzen bada. Kasu horietan, abdomeneko tomografia konputatu (TAC) bat eskatu behar da, azterketa osatzeko eta kirurgia planifikatzeko.\nGaixotasun aurreratua den adierazlea ikteriziaren presentzia izango da, (pazienteen %34), eta paziente hauen %7ak tumore lehorgarria izango du (kirurgiarekin tratatu ahal dena)\nEtapifikazioa.\nBXMren gaur egungo etapifikazioa TNM (tumour-node-metastasis) sistemaren arabera arautzen da:\nLehen mailako tumorea (T).\nTX \u2192 Lehen mailako tumorea ezin da ebaluatu\nT0 \u2192 Lehen mailako tumorearen ebidentziarik gabe\nTis \u2192 Kartzinoma in situ\nT1 \u2192 Tumoreak lamina propria edo muskulu-geruza inbaditzen du\nT1a \u2192 Tumoreak lamina propria inbaditzen du\nT1b \u2192 Tumoreak muskulu-geruza inbaditzen du\nT2 \u2192 Tumoreak ehun konektibo perimuskularra inbaditzen du, serosaren edo gibelaren barruan hedapenik gabe.\nT3 \u2192 Tumoreak serosa perforatzen du (erraietako peritoneoa) eta/edo zuzenean gibela eta/edo alboko beste organo bat edo egitura bat inbaditzen ditu (urdaila, duodenoa, kolona, pankrea, omentua edo behazun-hodi estrahepatikoak)\nT4 \u2192 Tumoreak bena porta edo arteria hepatikoa inbaditzen du edo organo estrahepatiko edo egitura bi edo gehiago inbaditzen ditu.\nLinfonodo erregionalak (N).\nNX \u2192 Linfonodo erregionalak ezin dira ebaluatu\nN0 \u2192 Linfodo erregionalak metastasirik gabe\nN1 \u2192 Metastasia linfonodo erregionaletan\nN2 \u2192 Metastasia linfonodo periaortikoetan, perikaboetan, goiko arteria mesenterikoan eta/edo enbor zeliakoan\nUrrutiko metastasia (M).\nM0 \u2192 Urruneko metastasirik gabe\nM1 \u2192 Urruneko metastasiarekin\nTratamendua.\nTratamendua determinatuta dago BXMren etapen bidez.\nKirurgia (kolezistektomia).\nKolezistektomia behazun-xixku ateratzeko egiten den ebakuntza kirurgikoa da, nahiko arrunta eta konplikazio-arrisku txikiarekin. Behazun-xixkua kutsatuta eta handituta badago (kolezistitisa), edo blokeatuta\u00a0 badago, behazun-kalkuluz beteta, egin ohi da. Gehienetan, kolezistektomiaren egunean bertan itzuliko zara etxera.\nAnestesia orokorra erabiltzen da, orekatzen dena arrisku handiko pazienteekin. Blokeo epidurala edo anestesia lokala erabil daiteke, gorputz-enborretik izterren 3/4 arte.\nBi kolezistektomia mota:\nKolezistektomia irekia.\nEbaki txiki bat egiten da saihetsen ertzaren azpian, abdomenaren eskuinaldean. Gibela mugitzen da besikula ikusteko. Zainak eta behazun-hodiak (arteria eta hodi zistikoa) moztu eta besikula atera. Koledokoa (behazun-hodia) aztertu egiten da kalkuluak edo beste blokeoak dauden egiaztatzeko.\nKolezistektomia laparoskopikoa.\nAnestesia orokorrarekin egiten da. Hiru edo lau kanula erabiliko dira. Zilbor eremutik laparoskopio bat sartuko da, zirujaua prozesuan zehar ikusteko. Beste kanula batzuk sartuko dira prozesua burutzeko. Zirujauak besikula erauzi ondoren, ebaki txikiak puntu bat edo birekin edo zinta kirurgiko batekin ixten dira.\nBibliografia.\nVitton, V.; Grimaud, J.-C.; Barthet, M. (2007). Motricite v\u00e9siculaire et oddienne : physiologie et physiopathologie. EMC - H\u00e9patologie, 2(4), 1\u20135. doi:10.1016/s1155-1976(07)40556-3"}
{"id": "46851", "revid": "56334", "url": "https://eu.wikipedia.org/wiki?curid=46851", "title": "Manu Leguineche", "text": "Manuel \u00c1ngel Leguineche Bollar (Arratzu, Bizkaia, 1941eko irailaren 28a - Madril, Espainia, ) euskal herritar kazetari, idazle eta bidaiaria izan zen. Gaztelaniaz idatzi zituen bere lanak.\n1980an Kazetaritzako Espainiako Saria irabazi zuen. 2008an gaztelaniazko Euskadi Literatura Saria irabazi zuen. 2010ean, Eusko Jaurlaritzak Lan Onari saria eman zion, Euskadiren alde jardun duten edota Euskadiren ekonomia, historia eta kultura munduan ezagutarazi duten pertsonei eskainitako saria.\nBiografia.\nColpisa eta Fax Press albiste-agentzien sortzailea izan zen. Berriemaile lanetan, XX. mendeko gertaera historiko ugariren lekuko izan zen. Gertutik bizi izan zituen, adibidez, Koreen arteko gerra edota Irango islamiar iraultza. Gainera, Aljerian, Indian, Pakistanen, Vietnamen, Libanon, Afganistanen eta Nikaraguan ere aritu zen, besteak beste.\nLeguinecheren kazetari idazkera literario, erakargarri eta pertsonala zela kausa, Espainiako maisu nagusietakotzat dute bere alorrean. Haren lanen artean, aipagarriak dira \"Los a\u00f1os de la infamia: cr\u00f3nica de la II Guerra Mundial\" (1995), \"Adi\u00f3s, Hong Kong\" (1996), \"Annual, 1921 \"(1997), \"Apocalipsis Mao: una visi\u00f3n de la nueva China\" (1999), \"La felicidad de la tierra\" (1999), \"Recordad Pearl Harbour \"(2001), \"Gibraltar \"(2002), \"Madre Volga\" (2003) eta \"El \u00faltimo explorador\" (2004).\n1980an Kazetaritzako Espainiako Saria eman zioten. 2008an, berriz, Euskadi Literatura Saria jaso zuen \"El club de los faltos de cari\u00f1o\" lanarengatik. Eta bere idazle eta kazetari ibilbide luzean beste sari asko irabazitakoa da: Pluma de Oro, Cirilo Rodriguez, God\u00f3, Julio Camba eta Ortega y Gasset sariak, besteak beste.\nBere bizitzako azken urteetan, gaixorik, La Alcarria eskualdeko Brihuegan (Guadalajarako probintzia) bizi izan zen. Madrilgo Jim\u00e9nez D\u00edaz Fundazioa unibertsitate ospitalean hil zen, 2014ko urtarrilaren 22an, arnas gutxiegitasunaren ondorioz.\nSariak.\nHainbat sari irabazi ditu. Hona hemen nabarmenenak:"}
{"id": "46853", "revid": "336", "url": "https://eu.wikipedia.org/wiki?curid=46853", "title": "Manuel Portela", "text": "Manuel Portela Valladares (Pontevedra, 1867ko urtarrilaren 31 - Bandol, Frantzia, 1952ko apirilaren 29a ) galiziar kazetari eta politikaria izan zen.\n1905 sartu zen politikan, diputatu bilakatzean. 1909an Ekintza Galiziarra sortu zuen, beste intelektual batzuekin batera. 1912an Bartzelonako gobernadore zibil hautatu zuten eta bi urte beranduago auzitegi goreneko fiskal. \"El Pueblo Gallego\" aldizkaria sortu zuen 1924an, aldaketa sakonak erreklamatzen zituena. 1935-1936 bitartean hainbat kargu bete zituen, Gobernuko presidentzia, besteak beste.\nGerra Zibila hastean errepublikaren legezkotasuna defendatu zuen. Nizara egin zuen ihes, baina Espainiara itzuli zen geroago. Gerra bukatu zelarik, Frantziara egin zuen ihes, berriz ere, baina Gestapok atxilotu zuen. Gobernu espainiarrak estradizioa eskatu arren, alemaniarrek ez zuten Espainiara bidali.\n1952an Bandolen, Marseillatik hurbil, hil zen."}
{"id": "46854", "revid": "119347", "url": "https://eu.wikipedia.org/wiki?curid=46854", "title": "Maite Agirre", "text": "Maite Agirre (Zarautz, Gipuzkoa, 1955eko irailaren 16a - ) gipuzkoar antzezlea, gidoilaria eta antzerki-zuzendaria da. Euskal antzerkigileak ekarpen handiak egin dizkio mundu honi bere interpretazio eta sormenei esker. Bartzelonako Unibertsitate Autonomoan Psikologia ikasten ari zela, Dagoll Dagom antzerki-konpainia sortu zuen Joan Oll\u00e9rekin. Konpainia horretan Mario Gas eta Lluis Pasqualrekin lan egin zuen, baina handik urte gutxira Domus de Janas konpainia italiarrarekin Europatik biran joan zen. Hamar urte geroxeago, Donostiara joan zen eta Agerre Teatroa konpainia sortu zuen.\nBiografia.\nLehen ohikoa zen Unibertsitatean ikasten aritu bitartean antzerkian hastea. Agirre Bartzelonako Unibertsitatean, Psikologia ikasketak egiten ari zela, hasi zen antzerkian. Laster utzi eta antzerki munduan hasi zen bete-betean. \nIbilbidea.\n1973an eman zuen, pausua Dagoll Dagom antzerki konpainia sortuz; alboan Joan Oll\u00e9r zuen proiektua aurrera ateratzeko. Bartzelonan zenbait urtetan lan egin ostean, Domus de Janas izeneko antzerki talde italiarrarekin elkartu eta eta Europatik zehar aritu zen zenbait eszenatokiren gainean lanean. \n1985ean Euskal Herrira itzuli zen eta beste talde bat sortu zuen, Agerre Teatroa izenekoa. Ordutik hamaika proiektu bultzatu ditu konpainiarekin. Agirrek egokitzapenak edota sormen propioak eszenaratzen ditu. Hala, 1989tik, besteak beste, Beckett, Joyce edota Arantxa Urretabizkaiaren zenbait lan moldatu izan ditu.\nLanak.\n1991an Trilogia bat ere aurkeztu zuen gizartean, Murumendiko Mari, Beldurra eta Leonor izeneko antzezlanak izan ziren. Bertan, euskal mitologia lantzen zen eta baita poesigintza ere, Mikel Laboa zein Joseba Tapiaren musikarekin, esaterako.\nUrtebetera, 1992an Molly Bloom bakarrizketa antzezlanak argia ikusi zuen. Hasieran katalanez eginiko lana zen, baina ondoren gaztelaniaz ere aurkeztu zuten; azken bertsio horretan Maite Agirre bera izan zen protagonista. \"El Borracho burlado\" eta Cr\u00f3nicas de motel izan ziren 1994an aurkeztutako lanak.\nBigarren bakarrizketa lan bat ere taularatu zen Agirreren eskutik: Arantxa Urretabizkaiaren \"Zergatik Panpox?\" hain zuzen ere. Lan horretan emakume batek egun arrunt batean zehar bere semearekiko, berekiko eta munduarekiko daukan harremana erakusten digu, Joycek asmatutako pentsamenduaren korrontea erabiliz.\nGarbi Losadaren Lamiak izan zen hurrengo proiektua (1997\u20131998) eta 1999an berrestreinatu egin zuten \"Molly Bloom\", berak zuzendu eta antzeztuta.\nAgirre ikasi eta ikasi aritu da urte hauetan guztietan. Horren erakusgarri da zenbait antzerki talde edota Euskal Herriko Unibertsitatearekin aurrera eramandako proiektuak. Modu horretan, Arnasa (unibertsitateko antzerki topaketa) proiektua egi bihurtu zen 2001ean, eta urteroko ohitura da berau ospatzea. Esaterako, Alfred Jarry idazlearen \"Ubu Rey\" aurkeztu zuen 2002an. Urte hartantxe \"Mar\u00eda tres veces amapola\", Mar\u00eda lana kaleratu zuen Artezblai aldizkariak. Mar\u00eda de la O Lej\u00e1rraga (Mar\u00eda Mart\u00ednez Sierra) Errioxako San Mill\u00e1n de la Cogollan jaio zen 1874an. Pedagogoa, feminismoaren aitzindaria Espainian, Granadan diputatua 1933an, azkenean Frantzian eta Argentinan erbesteratua, 1974an hil zen Buenos Airesen. Bere bizitza garai zirraragarria kontatzen du.\n\"Puta vieja alcahueta Celestina!\" (2004), \"Neska politak, artasoro alaiak\" (2005) edota \"Secando charcos\" (2008) bezalako lanetan ere parte hartu du zarauztarrak.\nHerriz herri jaialdiz jaialdi.\nHainbat jaialditan hartu du parte, besteak beste, Mozanbikera joan zen 2004 urte inguruan, bertarako moldatu eta bertakoekin nahasian lan egin zuen. Gero Hegoameriketara, besteak beste Mejikon Xerezade lanarekin, ahozko kontalariekin harremana izanda aritu zen hemengo eta hango kultura-eta, nahasiz. Emakumeen antzerkia eta antzerki inklusiboa egiten saiatzen da. \nAntzerkia.\nMaite Agirreren lan batzuk:\nMaite Agirreren antzerkia: jendearekiko konfabulazio festa.\nMaite Agirreren antzerki-obretan ikusleak elkartasunez parte hartzera deituta daude, antzerki-hizkuntzan arakatzen duten proposamen bitalistekin, eta idealei, ikuspegi aberats batek ezarritako bizitza osoagoa eta benetakoagoa bizitzeko nahiari uko ez egiteko gonbita egiten dute."}
{"id": "46859", "revid": "105290", "url": "https://eu.wikipedia.org/wiki?curid=46859", "title": "Saint Andrew (Grenada)", "text": "Saint Andrew Grenadako parrokiarik handiena da. Hiri nagusia Grenville da, aldi berean Grenadako bigarren hiri nagusia dena."}
{"id": "46860", "revid": "2241", "url": "https://eu.wikipedia.org/wiki?curid=46860", "title": "Saint Andrew", "text": "Saint Andrew hurrengo gauzak izan daitezke:"}
{"id": "46861", "revid": "512", "url": "https://eu.wikipedia.org/wiki?curid=46861", "title": "Saint David (Grenada)", "text": "Saint David Grenadako parrokia bat da, laugarren handiena. Baserri-giroko lurraldea da, eta ez du hiri nagusirik. Horrek, hiririk gabeko Grenadako parrokia bakarra da bihurtzen du.\nOrografiari erreparatuz, badia asko eta harkaitzezko kostaldea duen lurra da."}
{"id": "46863", "revid": "105290", "url": "https://eu.wikipedia.org/wiki?curid=46863", "title": "Saint George parrokia (Grenada)", "text": "Saint George Grenadako parrokia bat da. Saint George's parrokiako eta Grenadako hiriburua da. Gainera, Grenadako aireportua, Point Saline nazioarteko aireportua, eta nazioartean ospetsua den Grand Anse hondartza bertan daude."}
{"id": "46868", "revid": "336", "url": "https://eu.wikipedia.org/wiki?curid=46868", "title": "Napoleon III.a", "text": "Napoleon III.a edo Luis Napoleon Bonaparte (1808ko apirilaren 20a - 1873ko urtarrilaren 9a) 1848tik 1851 arte Frantziako II. Errepublikako presidentea izan zen eta 1852 eta 1870 bitartean, frantesen enperadorea. Napoleon I.a osaba bezala, Errepublikako boterea hartzean, iraultzaileen ideiak eta agintean jarrera autoritarioa bat egiten saiatu zen. Gainera, bi inperioak armadaren porrotak zirela kausa erori ziren.\nFrantziako presidentea.\n1848ko Iraultzako gatazken ostean, abenduaren 10eko hauteskundeen ondorioz, Luis Napoleon Bonaparte II. Errepublikako presidente bihurtu zen Burokrazia, armada eta Frantziako probintzietako biztanleria nekazari eta atzerakoiagoaren babesa lortuta. Aurrerakoiagoen aurrean, Louis Napoleonek gizonezkoen sufragio unibertsala indarrean jarri zuen berriro.\nAlabaina, 1851ko abenduaren 2an, estatu-kolpea eman zuen: Asanblada Nazionala desegin eta oposizioko buru nagusiak atxilotu zituen. 1852ko urtarrilean, presidentetza hamar urterako luzatu zitzaion, eta Guardia Nazionaleko kontrol zuzena bere esku geratu zen. 1852ko azaroan, plebiszitu baten ondoren, II. Inperioa ezarri zuen.\nInperio autoritarioa (1851-1860).\nBarne politika.\nInperio autoritario deritzon Bigarren Inperioaren lehen epe horretan, Napoleon III.ak barne politikan bi helburu nagusi izan zituen: estatuko botereak bereganatzea eta matxinadak itzaltzea. 1852ko konstituzioak Napoleonen esku botere betearazlea eta militarra utzi zituen, baita justizia boterean eskua sartzeko eskumena ere, ordezkariak izendatu ahal izaten baitzituen. Legegintzari zegokionez, Napoleonek Estatu Kontseilua eratu zuen: horrek proposatzen zituen gizonezko sufragio unibertsalaren bidez hautatutako legebiltzarrak aztertu behar zituen legeak.\nOrden publikoa poliziaren bidez gorde zen: hirietan, polizia eta herrietan, jendarmeria. Zentsurarik ez egon arren, prentsa zein unibertsitateak zelatan zituen. Elizarekin aliatuta, batik bat Industria Iraultzak ekarritako aberastasunak, baikortasuna, segurtasuna eta ondasun andana eman zizkien frantsesei. Horrela, matxinatzeko gogoa apaldu zen.\nKanpo politika.\nKanpo politikan, epe horretan Krimeako Gerran zein Austria-Piamonteko Gerran ere aritu zen.\nKrimeako Gerran Napoleon III.ak Erresuma Batuaren alde egin zuen eta Nikolas I.aren Errusiaren aurka Ekialdeko katolikoei lagundu nahian. Bi urteren buruan garaile aterata, nazioarteko mailan ospe handia lortu zuen Napoleonek.\nItalian, Piamonteko Cavourrekin sinatu zuen Plombiers hitzarmena (1858ko uztailaren 21ean) Austriaren aurka. Hurrengo urteko ekainean, Magenta eta Solferino batailetan austriarrak garaitu ostean, Prusiak Austriari laguntza emango zien beldurrez, Napoleonek bakea sinatu zuen, Piamontekin adostu gabe. Piamontek lurralde batzuk lortu arren, tartean Aita Santuen Estatuko zati bat, Cavourrek dimisioa aurkeztu zuen.\nEkonomia.\nHistorialari frankok Frantziako benetako Industria Iraultzaren garapena epe horretan kokatzen dute.\nNapoleonek eskua sartu zuen ekonomian. Frantziako nekazarien babesa (populazio aktiboaren % 50 baino gehiago) bereganatu nahian, laguntza eman zien. Halaber, Paris eraberritu zuen, hiriburuko langabeziari aurre egiteko eta negozio-burgesiaren babesa ere bereganatzeko.\n1850eko hamarkadan babeskor jokatu zuen Napoleonek ekonomia arloan, eta ekonomia modernizatu ahal izan zuen. 1860ko hamarkadan, merkatuak ireki zituen eta 1866ko krisi ekonomikora arte, Frantziako kanpoko salmentak ugaltzea lortu zuen.\nInperio liberala (1860-1870).\nBarne politika.\nFrantziaren laguntzaz, Piamontek Aita Santuen Estatuetako zati bat eskuratu izanak (1859) kendu zion Napoleoni hainbat katoliko frantziarren babesa. Orduan, Napoleonek politika aurrerakoiagoa hartu zuen, \u20141859an, amnistia ezarri zuen, esterako\u2014 errepublikazaleen babesa bereganatu nahian. Hala ere, atzerakoiekiko lotura moztu ez zuenez, hein txiki batean baino ez zuen lortu.\nLiberalizazio politiko (eta ekonomiko) horri esker, legebiltzarrak eskumen gehiago izan zituen eta, 1864an, langileen elkarteak eta grebak onartu zituen.\nKanpo politika.\nPorrot latzak ere izan bazituen ere, batik bat 1866tik aurrera, Napoleonek arrakastak izan zituen: Savoia eta Niza bereganatu zituen Frantziak 1860an, Indotxinan eta Senegalen lehenengo koloniak kokatu zituen, Suezko Kanala eraiki zen (1859-1869), eta Mexikora espedizioa bidali zuen (1861-1866); baina 1866an bertan, Bismarcken estreinako porrot diplomatikoa izan zuen Napoleonek, Luxenburgo Frantziarako bereganatu nahi izan zuenean. AEBetako Gerra Zibilean Hegoaldearen alde egin zuen Napoleonek, eta 1865ean Iparraldea atera zen garaile. Gainera, Frantziak Mexikon ezarritako gobernua \u2013Maximilianorena\u2014 ez zuten onartu AEBek. 1867an, Frantziak abandonaturik, Maximiliano atzeman eta hil zuten.\nPorrot erabakigarria 1869-1870eko Prusiaren kontrako gerra izan zen. Bismarckek berehala garaitu zituen Frantziako armadak. Horren ondorioz, Alsazia eta Lorena galdu zituen Frantziak, eta legebiltzarrak III. Errepublika aldarrikatu ondoren, II. Inperioa amaitu zen."}
{"id": "46869", "revid": "1150", "url": "https://eu.wikipedia.org/wiki?curid=46869", "title": "Napoleon I.a", "text": ""}
{"id": "46870", "revid": "1150", "url": "https://eu.wikipedia.org/wiki?curid=46870", "title": "1848ko Iraultza", "text": ""}
{"id": "46871", "revid": "499", "url": "https://eu.wikipedia.org/wiki?curid=46871", "title": "AEBetako Gerra Zibila", "text": ""}
{"id": "46872", "revid": "1545", "url": "https://eu.wikipedia.org/wiki?curid=46872", "title": "Grenadinak", "text": "Grenadinak Saint Vincent eta Grenadinak eta Grenada artean kokaturiko uharte-multzo bat da."}
{"id": "46873", "revid": "119347", "url": "https://eu.wikipedia.org/wiki?curid=46873", "title": "Frantziako Bigarren Inperioa", "text": "Frantziako Bigarren Inperioa Napoleon III.aren agintaldia da, 1851ko abenduaren 2an estatu-kolpearekin eta era ofizialean 1852ko azaroan hasita eta 1870ean, Prusiaren aurkako gerra galdu ostean, amaitua.\nInperio Autoritarioa (1851-1860).\nBarne politika.\nInperio Autoritario deritzon Bigarren Inperioaren lehenengo epe honetan, barne politika bi helburu nagusi izan zituen Napoleon III.ak: estatuko botereak bereganatzea eta matxinadak itzaltzea. 1852ko konstituzioak Napoleonen esku botere betearazlea eta militarra utzi zituen, baita justizia boterean eskua sartzeko eskumena ere, ordezkariak izendatu ahal izaten baitzituen. Legegintzari zegokionez, Napoleonek Estatu Kontseilua eratu zuen, zeinek proposatzen zituen gizonezko sufragio unibertsalaren bidez hautatutako legebiltzarrak aztertu behar zituen legeak.\nOrden publikoa poliziaren bidez gorde zen: polizia hirietan eta jendarmeria herrietan. Zentsurarik ez egon arren, prentsa zein unibertsitateak zelatan zituen. Elizarekin aliatuta, batik bat Industria Iraultzak ekarritako aberastasunak, baikortasuna, segurtasuna eta ondasun andana eman zizkien frantsesei. Honela, matxinatzeko gogoa apaldu zen.\nKanpo politika.\nKanpo politikan, epe honetan Krimeako Gerran zein Austria-Piamonteko Gerran ere aritu zen Napoleon.\nKrimeako Gerran Napoleon III.ak Erresuma Batuaren alde egin zuen eta Nikolas I.aren Errusiaren aurka Ekialdeko katolikoei lagundu nahian. Bi urteren buruan garaile aterata, nazioarteko mailan ospe handia lortu zuen Napoleonek.\nItalian, Piamonteko Cavourrekin sinatu zuen Plombi\u00e8rs hitzarmena (1858ko uztailaren 21ean) Austriaren aurka. Hurrengo urteko ekainean, Magenta eta Solferino gudetan austriarrak garaitu ostean, Prusiak Austriari laguntza emango zien beldurrez, Napoleonek bakea sinatu zuen, Piamontekin adostu gabe. Piamontek lurralde batzuk lortu arren, tartean Aita Santuen Estatuko zati bat, Cavourrek dimisioa aurkeztu zuen.\nEkonomia.\nHistorialari frankok Frantziako benetako Industria Iraultzaren garapena epe honetan kokatzen dute.\nNapoleonek eskua sartu zuen ekonomian. Frantziako nekazarien babesa (populazio aktiboaren %50 baino gehiago) bereganatu nahian, laguntza eman zien. Halaber, Paris eraberritu zuen, hiriburuko langabeziari aurre egiteko eta negozio-burgesiaren babesa ere bereganatzeko.\n1850eko hamarkadan babeskor jokatu zuen Napoleonek ekonomia arloan, eta ekonomia modernizatu ahal izan zuen. 1860ko hamarkadan, merkatuak ireki zituen, eta, 1866ko krisi ekonomikora arte, Frantziako kanpoko salmentak ugaltzea lortu zuen.\nInperio Liberala (1860-1870).\nBarne politika.\nFrantziako laguntzarekin Piamontek Aita Santuen Estatuetako zati bat eskuratu izanak (1859) kendu zion Napoleoni hainbat katoliko frantziarren babesa. Orduan, Napoleonek politika aurrerakoiagoa hartu zuen, -1859an amnistia ezarri zuen, esterako- errepublikazaleen babesa bereganatu nahian. Hala ere, atzerakoiekiko lotura moztu ez zuenez, hein txiki batean baino ez zuen lortu.\nLiberalizazio politko (eta ekonomiko) horri esker, legebiltzarrak eskumen gehiago izan zituen, edota, 1864an, langileen elkarteak eta grebak onartu zituen.\nKanpo politika.\nPorrot latzak ere izan bazituen ere, batik bat 1866tik aurrera, Napoleonek arrakastak izan zituen: Savoia eta Niza bereganatu zituen Frantziak 1860an, Indotxinan eta Senegalen lehenengo koloniak kokatu zituen, Suezko Kanalaren eraikuntza (1859-1869), edota Mexikoko espedizioa (1861-1866).\nBaina 1866an bertan, Bismarcken estreinako porrot diplomatikoa izan zuen Napoleonek, Luxenburgo Frantziarako bereganatu nahi izan zuenean. AEBetako Gerra Zibilean Hegoaldearen alde egin zuen Napoleonek, eta 1865ean Iparraldea atera zen garaile. Gainera, Frantziak Mexikon ezarritako gobernua \u2013Maximilianorena- ez zuten onartu AEBek. 1867an, Frantziak abandonaturik, Maximiliano atzeman eta hil zuten.\nBaina porrot erabakigarria 1869-1870eko Prusiaren kontrako gerra izan zen. Bismarckek berehala garaitu zituen Frantziako armadak. Ondorioz, Alsazia eta Lorena galdu zituen Frantziak, eta legebiltzarrak III. Errepublika aldarrikatu ondoren, II. Inperioa amaitu zen."}
{"id": "46874", "revid": "1105", "url": "https://eu.wikipedia.org/wiki?curid=46874", "title": "Granadinak", "text": ""}
{"id": "46875", "revid": "105290", "url": "https://eu.wikipedia.org/wiki?curid=46875", "title": "Frantziako Industria Iraultza", "text": "Frantziako Industria Iraultzaren garapena, historialari frankoren arabera, Bigarren Inperioan gertatu zen susperraldi ekonomikoa eta ekonomiaren modernizazioa da. Napoleon III.ak eskua sartu zuen ekonomian, Frantziako nekazarien babesa (populazio aktiboaren %50 baino gehiago) bereganatu nahian, laguntza eman zien. Halaber, Paris eraberritu zuen, hiriburuko langabeziari aurre egiteko eta negozio-burgesiaren babesa ere bereganatzeko.\nOro har, esan daiteke 1850eko hamarkadan babeskor jokatu zuela Napoleonek ekonomia arloan, eta ekonomia modernizatu ahal izan zuen. 1860ko hamarkadan, berriz, merkatuak ireki zituen, eta, 1866ko krisi ekonomikora arte, Frantziako kanpoko salmentak ugaltzea lortu zuen.\nMunduko egoera ekonomikoa.\nMundu osoko ekonomia hazi zen 1850 eta 1873 bitartean. Izan ere, Kalifornian (1848) eta Australian (1851) urrea aurkitu zuten, eta, honela, etekinak biltzera laguntzen duen inflazio epela lortu zen. Libra esterlinan oinarrituta, munduko moneta sistema egonkortu zen, eta urte horietan, merkatu berrien sorrerak munduko sal-erosketen kopurua hirukoiztu zuen.\nInbertsioa.\nFrantzian, barne aurrezkietatik etorri zen inbertsioa. Alde batetik, estatuak obra publikoetan eta atzerriko inbertsioetan bideratzen zuen diru horretako zati bat. Bestetik, Bigarren Inperioan sortutako sal-erosketa bankuek (Rothschild-en Soci\u00e9t\u00e9 G\u00e9n\u00e9rale edo H. Germain-en Cr\u00e9dit Lyonnais esaterako) edo industria bankuek (Pereire-ren Cr\u00e9dit Mobilier edo Banque de Paris) enpresetara eman zuten aurreztutako diru horren beste kopuru bat.\nNekazaritza.\nAurrerapen zientifikoak zirela medio (barbetxoaren bazterketa, zoru berrien egokipena, ongarri berriek edota abereen hautaketa) nekazaritzaren emaitzak hobek izan ziren.\nEskualdeak espezializatu ziren, eta, honen ondorioz, eskasiak eragindako krisiak pairatzeari utzi zion Frantziak. Are gehiago, frantziarren elikadura hobesteaz gain, jangarriak kanpoan saltzeko gai ere izan ziren.\nIndustria.\nIndustria nagusiak oihalezkoa izaten jarraitu zuen, baina meatzak (Lorenan) eta siderurgiak izugarri hazi ziren burdinbideek eta eraikuntza publikoaren eskutik. 1847tik 1869ra, Frantzia 1820 kilometro burdinbide izatetik 17300 izatera igaro zen. Horretaz gain, Frantziako enpresek burdinbide franko zabaldu zituzten Europako hegoaldean baita Austriar zein Turkiar Inperioan.\nSal-erosketak.\nBarne salerosketa biderkatu zen garai horretan. Hirietan azoka modernoak (Les halles) sortu ziren. Kanpo salerosketa hiri halakotu zen, eta balantza komertzialak superavita izan zuen 1867 arte.\nTelegraforen hedapenak, 1855eko eta 1867ko nazioarteko erakusketek, nazioarteko komertziorako kaien atontzeak, atzerriko inbertsoreek, burdinbideen zabaltzeak eta 1860ko hamarkadako oztoporik gabeko politika ekonomikoak bultzatu zuten hazkunde hori. Suezko Kanalaren eraikuntzak (1869) ez zuen eragin zuzenik epe honetako hazkundean, baina hurrengo urteetan garrantzitsu bilakatzekoa zen."}
{"id": "46878", "revid": "336", "url": "https://eu.wikipedia.org/wiki?curid=46878", "title": "Bigarren Industria Iraultza", "text": "Bigarren Industria Iraultza 1870 inguruan sortutako aldaketa ekonomiko sakona izan zen. Lehenengo Industria Iraultzaren lurrun eta ikatzaren aurrean, Bigarrenean energia-sortzaileak petrolioa eta elektrizitatea izan ziren. Garapeneko sektore aitzindariak, oihal industria eta 1850tik aurrera burdinbidearen hedapenak bultzatutako siderurgiak baziren ere, Bigarrenean industria kimikoa eta automobilak edo hegazkinak eragindako metalurgia berria izan ziren. Gehienetan, zientzia eta industriaren elkarlanaren fruitua izaten dira aldaketa horiek guztiak.\nGarai honi Kapitalismo Handiko Aroa ere deitzen zaio, enpresek eta bankuek bat egitean, familia gutxiren esku baliabide handiko kontrola geratu baitzen: hala nola Krupp eta Thyssen Alemanian, edo Morgan, Rockefeller eta Ford Ameriketako Estatu Batuetan.\nIndustrializazioa lurralde askotara hedatu zen: Erresuma Batuko nagusitasun konparaezina amaituta, Alemania eta AEBetako ekonomiek izugarri egin zuten gora. Japoniak, esaterako, egundoko garapen ekonomikoa lortu zuen urte gutxiren buruan.\nTelegrafoak, telefonoak, irratiak, argindarrak, tranbiak, metrok eta gainerako asmakizunek gizakien bizitza errazteaz gain (edo, hobe esanda, bizitza errazteagatik) baikortasun handia eragin zuten, eta gizakiarentzat mugarik ez zegoela pentsatzera eraman zuten.\nAurreko epean horrenbeste bidegabekeria pairatu zuen proletargoak ere hobekuntzak jaso zituen. Pixkanaka pixkanaka lanaren gaineko arautegia jaio eta osatu zen. Gainera, bere ahalmen ekonomikoa handitu zen herrialde garatuetan. Katean eta seriean ekoizten diren produktuak erosteko gai izan ziren, merkeagoak baitziren."}
{"id": "46879", "revid": "1150", "url": "https://eu.wikipedia.org/wiki?curid=46879", "title": "Bigarren Industri Iraultza", "text": ""}
{"id": "46880", "revid": "1105", "url": "https://eu.wikipedia.org/wiki?curid=46880", "title": "Grenadina uharteak", "text": ""}
{"id": "46882", "revid": "336", "url": "https://eu.wikipedia.org/wiki?curid=46882", "title": "Krimeako Gerra", "text": "Krimeako Gerra Erresuma Batua, Frantzia, Otomandar Inperio eta Sardiniako Erresumaren eta Errusiako Inperioaren arteko gerra izan zen, 1853tik 1856ra bitarteko urteetan gertatu zena.\nGerra 1853an hasi zen, Otomandar Inperioan ziren kristau ortodoxoak babesteko aitzakiarekin, Nikolas I.a Errusiakoak Danubio aldeko otomandar lurraldeak inbaditzeko agindua eman zuenean. Erresuma Batuak Ekialdeko Europako orekari eutsi nahi zion, Turkiar Inperioarekiko erlazio ekonomiak kaltetuta atera ez zitezen, eta Mediterraneon zeukan nagusitasuna gal ez zezan. Frantziak geroago bat egin zuen Erresuma Batuarekin Errusiaren aurkako gerran. Frantziako Napoleon III.aren motibazioa, berriz, ez zen ekonomikoa. Ekialdeko katolikoei lagundu nahi zien baina, batik bat, nazioarteko mailako ospearen bila zebilen.\nBi urteko gerra burutu ondoren, Errusia galtzaile atera zen, eta Otomandar Inperioko ortodoxoen gaineko babesari uko egin behar izan zion. Napoleonek nazioarteko ospea lortu zuen, eta Erresuma Batuak nahi zituen abantaila ekonomikoak eta estrategikoak. Turkiar Inperioak mugak zeuden moduan gorde ahal izan zituen, baina nazioen printzipioa onartu behar izan zuen. Hortik aurrera, \"\u201cEuropako gaixotasuna\u201d\" izatekoa zen eta \"\u201cEkialdeko auzia\u201d\" itxi gabe geratu zen."}
{"id": "46883", "revid": "105290", "url": "https://eu.wikipedia.org/wiki?curid=46883", "title": "Saint John (Grenada)", "text": "Saint John Grenadako parrokia bat da. Hiriburua Gouyave da. Arrantza sektorerik garrantzitsuena da.\n15 kilometro koadroko azalera dauka eta azken erroldaren arabera 8.591 biztanle zituen."}
{"id": "46884", "revid": "105290", "url": "https://eu.wikipedia.org/wiki?curid=46884", "title": "Saint Mark (Grenada)", "text": "Saint Mark Grenadako parrokiarik txikiena da, bai tamainaz zein populazioz, 4.000 biztanle inguru dituela. Hiririk garrantzitsuena Victoria arrantza-portua da. Gainera, uharteko punturik handiena, Mount Saint Catherine (840 m, Saint Marken dago."}
{"id": "46885", "revid": "336", "url": "https://eu.wikipedia.org/wiki?curid=46885", "title": "Saint Patrick (Grenada)", "text": "Saint Patrick Grenadako parrokia bat da, uhartearen iparraldean dagoena. XX. mendera arte nekazaritza oso garrantzitsua zen eta kakaoa eta intxaur muskatua ekoizten zen bereziki."}
{"id": "46886", "revid": "119347", "url": "https://eu.wikipedia.org/wiki?curid=46886", "title": "Carriacou eta Martinika Txikia", "text": "Carriacou eta Martinika Txikia Grenadako barruti administratibo dependiente bat da, Carriacou eta Martinika Txikia uharteek osatzen dutena.\nUharteak 34 kilometro koadroko azalera dauka eta 1991eko erroldaren arabera 4.595 pertsona bizi ziren bertan. Uharteko herririk garrantzitsuenak, Hillsborough, L'Esterre, Harvey Vale, eta Windward dira."}
{"id": "46887", "revid": "105290", "url": "https://eu.wikipedia.org/wiki?curid=46887", "title": "Carriacou", "text": "Carriacou Grenadako uharteetako bat da, Martinika Txikia uhartearekin Carriacou eta Martinika Txikia administrazio-barruti dependientea sortzen duena. 34 km\u00b2ko azalera du eta 4.595 biztanle zituen 1991ako datuen arabera. Biztanlegunerik garrantzitsuenak, honako hauek dira: Hillsborough, L'Esterre, Argyle, Dumfries, Grand Bay, Meldrum eta L'Appelle."}
{"id": "46888", "revid": "105290", "url": "https://eu.wikipedia.org/wiki?curid=46888", "title": "Martinika Txikia", "text": "Martinika Txikia Grenadako uharteetako bat da, Carriacou uhartearekin Carriacou eta Martinika Txikia administrazio-barruti dependientea sortzen duena. 2,4 km\u00b2ko azalera du eta 900 biztanle."}
{"id": "46893", "revid": "56334", "url": "https://eu.wikipedia.org/wiki?curid=46893", "title": "Saint George", "text": "Saint George hitzak honako adierak izan ditzake:"}
{"id": "46894", "revid": "2241", "url": "https://eu.wikipedia.org/wiki?curid=46894", "title": "Saint David", "text": "Saint David hurrengo gauzak izan daitezke:"}
{"id": "46895", "revid": "2241", "url": "https://eu.wikipedia.org/wiki?curid=46895", "title": "Saint Patrick", "text": "Saint Patrick hurrengo gauzak izan daitezke:"}
{"id": "46897", "revid": "512", "url": "https://eu.wikipedia.org/wiki?curid=46897", "title": "Saint Andrew parrokia (Saint Vincent eta Grenadinak)", "text": "Saint Andrew Saint Vincent eta Grenadinetako sei parrokietako () bat da. Hiriburua Layou du.\nOndorengo hiriek osatzen dute:"}
{"id": "46899", "revid": "499", "url": "https://eu.wikipedia.org/wiki?curid=46899", "title": "Grenadinak (argipena)", "text": "Grenadinak hurrengo gauzak izan daitezke:"}
{"id": "46900", "revid": "105290", "url": "https://eu.wikipedia.org/wiki?curid=46900", "title": "Hausj\u00e4rvi", "text": "Hausj\u00e4rvi Hegoaldeko Finlandian kokatutako herria da. Azaleraren %2a lakuek osatzen dute, bertako ingurunea ikusgarria bilakatuz. Herria 4 auzoek osatzen dute: Hiki\u00e4, Monni, Oitti eta Ryttyl\u00e4k. Udaletxea eta zerbitzuak Oittin aurkitzen diren , eta besteengandik urrutirago dagoenez, beste herritarren haserreak ekartzen ditu kontu honek.\nHistoria.\nDatuek diotenez, Finlandiako lurralde hau, duela 5.000 urte baino gehiago, bizileku izan da gizakientzako.\n1857. urtean Finlandia osoko lehen ikastola publikoa ireki zen herrian bertako herritarra zen, Johan Reinhold Muncken eskutik.\n1868. urtean, herri bezala fundatua izan zen urtean, herriak, landa-lur zabalak zituen, izan ere Hyvink\u00e4\u00e4 herriaren erdia eta Riihim\u00e4ki hiriak, Hausj\u00e4rvi herriaren parte ziren.\nZer ikusi.\nHerria ez da oso turistikoa, baina gelditzea beharrezkoak zaizkigun hainbat eraikuntza ditu:\nHausj\u00e4rviko Eliza.\n1789. urtean eraikitako elizak, lehenengo egunean bezain ongi kontserbatua dago.\nHausj\u00e4rvi Museoa.\nElizaren ondoan kokaturik dago. 1949. urtean berreraikia izan zen 1853. urtean eraikitako etxe-bizitza baten gainean.\nMuseoak ez dauka balio handiko erakusketarik baina eraikuntza oso polita da."}
{"id": "46901", "revid": "646", "url": "https://eu.wikipedia.org/wiki?curid=46901", "title": "Partitu di a Nazione Corsa", "text": "U Partitu di a Nazione Corsa edo PNC (korsikeraz \"Korsikako Alderdi Nazionala\") Korsikako alderdi abertzalea da. 2002an sortu zen, Unione di u Populu Corsu, A Scelta Nova eta A Mossa Naziunale alderdi nazionalistak batzean.\nEuropako Aliantza Askearen partaidea da.\nAlderdi independentista baino gehiago, autonomista da. FLNC erakundearen indarkeria politikoa gaitzesten zuen.\nJean-Cristophe Angelini eta Fran\u00e7ois Alfonsi dira bere buruzagi ezagunenak.\n2015etik aurrera Femu a Corsica koalizio abertzale arrakastatsuan dago."}
{"id": "46902", "revid": "1105", "url": "https://eu.wikipedia.org/wiki?curid=46902", "title": "Korsikako Alderdi Nazionala", "text": ""}
{"id": "46903", "revid": "62526", "url": "https://eu.wikipedia.org/wiki?curid=46903", "title": "Humppila", "text": "Humppila, Finlandiaren bihotzean kokatutako herrian biztanleria ez da 3.000 pertsonetara iristen eta Renko eta Tuulos ondoren, herri txikiena eta mendebaldeen dagoena da.\nZer ikusi.\nKirkko Eliza.\nKirkko eliza Josef Stenb\u00e4ck arkitektoak diseinatu eta 1922. urtean eraiki zuen. Inguruko harriekin eraikitako eliza, herritarrek \"Lamminm\u00e4ki Eliza\" deitzen diote 1723. urteko elizaren omenez.\nHilerria 1774. urtean ezarri zen, herritarrak ondoko Jokioinen, Perttula eta Tammela herrietan lurperatuak izaten zirelako."}
{"id": "46905", "revid": "512", "url": "https://eu.wikipedia.org/wiki?curid=46905", "title": "Zenbat Gara", "text": "Zenbat Gara elkartea Bilbon sortu zuten 1990eko hamarkada hasieran Abando auzoan, hiri honetan euskal hiztunen komunitatea sendotzeko asmoarekin. Nagusiki Bilboko Gabriel Aresti euskaltegiko irakasle talde batek bultzatu du hasieratik egitasmoa.\nIzaera.\nEkolinguistika.\nHastapenetan, Bizi+Hitza Fundazioa sortu zuten, Jose Maria Sanchez Carrion \"Txepetx\"en teoria ekolinguistikoekin bat eginez. \"Un futuro para nuestro pasado\" (1987) liburua eta \"Euskara Bilbon\" (1991) azterketa soziolinguistikoa abiapuntuak izan ziren eta, urte batzuk geroago, Jon Sarasuak \"Biziaren hizkuntzaz. Txepetxekin solasean\" (1997) argitaratu zuen.\nAurrerago, Juan Carlos Etxegoien \"Xamar\"ek segitu du ildo honexetatik. Bere argitalpenen artean, azpimarratzekoa da \"Orekan: Herri eta Hizkuntzen ekologiaz\" liburua (Pamiela, 2001), non jasotzen ditu ekolinguistika planteamendu hauek.\nBestela, Jose Angel Irigaray idazlea eta kulturgilea izan da planteamendu hauen guztien bideratzailea elkarterako.\nUnibertsaltasuna.\nBizkaiko hiriburuan sortu arren, elkarteak hasieratik ez dio tokian tokiko ezaugarriari bakarrik eutsi, baizik eta unibertsaltasunari ere bai, \"hemen eta munduan\" filosofiari jarraituz. Izan ere, munduko beste hizkuntza gutxituen eta herri txikien testigantzaren berri ematen ahalegintzen dira.\nHalaber, nabarmentzekoa da elkartea alderdi politikoen eraginetik kanpo mantentzen saiatu dela beti. Euskararen mundua erakargarri egin eta, hizkuntza irakasteaz gain, euskaraz egunerokotasunean komunikatzeko uneak eta guneak sortuz Bilbon euskaraz bizitzea posible egitea du helburu euskara elkarteen Topaguneko kide den elkarte honek.\nIzena.\nPentsa daiteke elkartearen izena hautatu zutenek Benito Lertxundiren abesti zahar bati erreferentzia egiten ziotela, Ez Dok Amairu garaietako, \"Zenbat gera?\" abestiari.\nGabriel Aresti euskaltegia.\nGabriel Aresti euskaltegia 1978an sortu zen, Bilboko Kale Nagusiko 24. zenbakian. 1986tik aurrera kooperatiba bihurtu eta bertako irakasleak eskolez kanpoko ekintzak antolatzen hasi zen, Bilbo hiriburu nagusiki erdaldunean, klase akademikoez gain, ikasleek harremanak euskaraz era natural batean egin ahal izateko aukerak behar zituztela konturatuta. Jose Maria Sanchez Carrion \"Txepetx\"en planteamendu soziolinguistikoek oinarri teorikoa eman zieten euskaltegiko irakasleen ordura arteko gogoetei. Txepetxek elkar elikatzen zuten hiru faktore aipatzen zituen, pertsona batek hizkuntza ikasteko: motibazioa, ezagutza eta erabilera. Horregatik, aurrerantzean, eskolak emateaz gain, euskara erakargarri egin eta erabiltzeko uneak eta guneak sortzeari ekin zion euskaltegiko irakasle talde batek, Zenbat Gara elkartea eratuta. Gaur egun Euskal Herriko euskaltegirik handiena da Gabriel Aresti, ikasle kopuruari dagokionez, urte osoan denetara 2000 ikasle inguru matrikulatzen baitira bertan. Kale Nagusiko egoitza mantendu da, baina egungo egoitza nagusia eta bulegoa Done Bikendi kaleko 2. zenbakian dago, Kafe Antzokia dagoen eraikin berean.\nKafe Antzokia.\nKafe Antzokia elkartearen etxe nagusia da hasieratik, San Bizente elizaren zinema izandakoan kokatutakoa, Abando auzoan.\nGaur egun Euskal Herriko kultur erreferente nagusietakoa da, kontzertuak, antzezlanak, hitzaldiak eta bestelako emankizunak eskaintzen dituena. Euren eredua Bilbotik kanpo ere zabaldu dira, Ondarroako Kafe Antzokia lehenik eta geroago eragina edukiz beste elkarte batzuetan, Elgetako eta Durangoko Kafe Antzokietan adibidez.\nErreferentzial bihurtu da beste hizkuntza gutxituen komunitate batzuentzat ere.\nBilbo Hiria Irratia.\nBilbo Hiria Irratia katea euskaraz eta Bilbo Handiako eskualdean emititzen duen garrantzitsuena da. Zenbat Gara elkarteak sortu zuen 1997an.\nAlgara konpartsa.\nAlgara konpartsak Bilboko Aste Nagusian txosna paratzeaz gain, urtean zehar beste jai batzuetan ere parte hartzen du, beti ere euskal kulturaren ingurukoak.\nArgitalpenak.\nBadira zenbait urte sortzen ari ziren irakaskuntza eredurako ikasmaterialak argitaratzeari ekin ziotela. Berriketan zein Berbetan izenburupean ugari dira ikasle zein irakasleentzat landu dituzten liburuak, lehen urratsetik hasi eta EGAraino. Baina Gara argitaletxearen zeregina ez da horretara murriztu, euskalduntze prozesuaren urrats ezberdinei egokitutako irakur liburu mailakatuak ere kaleratu baitira.\nHorrez gain, pentsamendu eta dibulgazio alorreko lanak ere argitaratu dituzte. Horra hor, adibide gisa, Jon Sarasuak idatzitakoa: \"Txepetxekin solasean, Biziaren hizkuntzaz\" (Bilbo, 1997) edo Zenbat Gara aldizkaria.\n2011ko abenduan Atoan argitaletxea aurkeztu zuen Zenbat Garak, \"Euskara errazean\" bildumako lau liburu plazaratuz. Goiburuak dioen moduan, bilduma horretako liburuak euskara errazean daude idatzita, euskara ikasten ari direnei zuzenduta. 2012an, hala ere, Erroa argitaletxea izena hartu zuen, hori baitzen hasierako asmoa.\n2012an, Xamar idazlearen \"Euskara jendea: Gure hizkuntzaren historia, gure historiaren hizkuntza\" liburuan oinarritutako Euskara Jendea dokumentalaren ekoizpenean kolaboratu du Ibaizabal Telebista izeneko web telebistarekin."}
{"id": "46906", "revid": "512", "url": "https://eu.wikipedia.org/wiki?curid=46906", "title": "Santiago Casares", "text": "Santiago Casares Quiroga (A Coru\u00f1a, 1884ko maiatzaren 8a - Paris, 1950eko otsailaren 17a) espainiar politikari eta abokatua izan zen. 1936ko maiatz eta uztail bitartean, Espainiako Bigarren Errepublikako gobernuburua izan zen.\nGaliziako Erakunde Errepublikazale Autonomoaren sortzailea izan zen; erakunde hori geroago Galiziako Federakunde Errepublikazalean sartuko zen. 1930an Donostiako Ituna izenpetu zuen. Urte bereko abenduan, Batzorde Iraultzaileak Jakako jaikialdi militar errepublikazalea atzeratzera bidali zuen. Beranduegi iritsi zen, eta jaikialdiak ez zuen eraginik izan. Haren ondorioz, Casares Quiroga espetxeratu zuten. Errepublika aldarrikatzearekin askatu zuten.\nErrepublikaren lehenengo hirurtekoan ministroa izan zen, Manuel Aza\u00f1aren gobernuan. 1936an, gobernuburu izendatua izan ondoren, Galiziako autonomia-estatutua bultzatu zuen, eta ekainean onartu zen. Gerra Zibila hastean, jaikialdia gelditzeko gai izan ez zelako kargua utzi zuen. Gerra amaitu zelarik, Frantziara ihes egin zuen, eta han hil zen 1950ean."}
{"id": "46907", "revid": "119347", "url": "https://eu.wikipedia.org/wiki?curid=46907", "title": "Altza Telebista", "text": "Altza Telebista interneten bidez ematen den Donostiako Altza auzoko telebista da."}
{"id": "46912", "revid": "512", "url": "https://eu.wikipedia.org/wiki?curid=46912", "title": "Euromar hotela", "text": "Euromar hotela Zarautzen (Gipuzkoa) zegoen hotela zen. Izen berdina daraman urbanizazioaren eraikin altuenean.\n1960ko hamarkadan eraikia, geroago hotela desargertu eta apartamendu talde bezala birziklatu zen. Egun, Zarauzko bigarren dorrerik altuena da."}
{"id": "46914", "revid": "90523", "url": "https://eu.wikipedia.org/wiki?curid=46914", "title": "Jos\u00e9 Giral", "text": "Jos\u00e9 Giral Pereira (Santiago de Cuba 1879ko urriaren 22a - Mexiko, 1962ko abenduaren 23a), espainiar kimikari eta politikari errepublikazalea izan zen.\nBizitza.\nManuel Aza\u00f1arekin batera Acci\u00f3n Republicana alderdia sortu zuen eta Izquierda Republicanaren kidea zen. 1931 eta 1933 urteen artean itsas ministroa izan zen. 1936ean Manuel Aza\u00f1ak gobernuburu izendatu eta gobernua osatzea eskatu zion. Urte berean, tropa frankisten garaipenen ondorioz, bera kargua utzi behar izan zuen. 1945-1947 bitartean, erbesteko erbesteko gobernuaren burua izan zen."}
{"id": "46915", "revid": "512", "url": "https://eu.wikipedia.org/wiki?curid=46915", "title": "Let Go", "text": "Let Go (euskaraz, \"bertan behera utzi\") Avril Lavigne abeslari kanadiarraren lehen estudio albuma da. 2002ko ekainaren 4ean plazaratu zen AEBn. Bertan, bigarrengo postua lortu zuen musika zerrendetan; lehenengoa Australia, Kanada, Erresuma Batua eta beste hainbat herrialdetan. Britainia Handian lehenengo postua lortu zuen abeslari gazteena izan zen.\nUrrezko eta platinozko diskak lortu zituen album honi esker. Plazaratzea eta sei hilabetetara, 13.197.000 kopia saldu zituen mundu osoan, eta platinozko lau diska lortu zituen. Urteko diska salmenta kopuru handiena izan zen emakumezko abeslarien artean.\nLau single ditu Let Go-k: Complicated, Sk8er Boi, I'm With You eta Losing Grip.\nAbestirik famatuena Complicated izan zen, eta mundu osoan zehar lehenengo postu ugari eskuratu zituen. Abesti sarituena, ordea, I'm With You da, AEBtan izugarrizko arrakasta izan baitzuen.\nAlbum honek MTV bideo eta musika sarietan hainbat premio lortu zituen, eta \"artista berri onena\" bezala izendatua izan zen Avril Lavigne honi esker.\nTourra.\nDiska honi Try To Shut Me Up Tour izeneko mundu mailako tourra dagokio."}
{"id": "46916", "revid": "59723", "url": "https://eu.wikipedia.org/wiki?curid=46916", "title": "The Blues Brothers", "text": "The Blues Brothers 1978an New Yorken (Estatu Batuak) sortutako rhythm and blues musika taldea da. Dan Aykroyd eta John Belushi komedianteek sortua, \"Saturday Night Live\" telebista programarako sketch musikal bat egiteko. Belushi \"\"Joliet\" Jake Blues\" ezizenaz kantaria zen eta Aykroyd \"Elwood Blues\" ezizenaz, aldiz, harmonikoa eta kantaria. Musikari ospetsu askorekin taldea osatu zuten. Debuta 1978ko apirilaren 22an izan zen, \"Saturday Night Live\" telebista-programan.\n1982an, Belushi hil eta gero, taldeak musikariak taldea osatzera gonbidatzen segitu zuen. 1988an, hasierako taldekideak elkartu ziren, nazioarteko bira egiteko eta 1998an berriz, Blues Brothers 2000 filma grabatzeko. Harezkero, hasierako taldekideak noizean behin elkartzen dira.\nTaldekideak.\nBeste taldekide batzuk.\nZenbait alditan taldearekin jo dutenenen zerrenda:\nFilmak.\n\"The Blues Brothers\".\nJohn Landisek zuzendutako The Blues Brothers filma 1980an egin zen. Chicagon (Illinois) girotuta dago eta Jake Bluesek eta anaia Elwoodek euren banda elkartu behar dute, dirua lortzeko eta umezurztegia salbatzeko.\n\"Blues Brothers 2000\".\nBlues Brothers 2000 filma ere John Landisek 1998an zuzendu zuen. Elwoodek espetxean 18 urte igaro ondoren, handik irteten denean hasten da. Berriz ere umezurztegia salbatu behar dute berak eta 10 urteko Buster Blues deituriko mutilak.\nBideo-jokoak.\nThe Blues Brothers Titus software enpresak hainbat kontsolatarako garatu zuen bideo-jokoa da. Enpresa berak beste bideo-joko bat garatu zuen Gameboy, ordenagailu eta Super NESerako. Urte batzuk geroago, Blues Brothers 2000 izeneko bideo-jokoa atera zuen Nintendo 64 kontsolarako.\nThe Blues Brothers Bar.\nThe Blues Brothers Bar John Belushik eta Dan Aykroydek 1970eko hamarkadan martxan jarri zuten taberna ilegala zen. Chicagoko Old Town auzoko Wells Street kalean, 1970eko eta 1980ko hamarkadetan irekirik egon zen. College of DuPagen Belushirekin egon zen lagun batek eraman zuen. Lizentziarik ez zuenez, tiketak saltzen zituen, ondoren alkohol truke aldatzen zituenak."}
{"id": "46918", "revid": "1545", "url": "https://eu.wikipedia.org/wiki?curid=46918", "title": "Aho-soinu", "text": "Aho-soinua, xotixe edo harmonika airezko musika-instrumentua da. Mihi libreko haize-instrumentua da, mihiak dituzten irekigune zenbaitez osatua. Irekigune horietatik putz eginez edo airea hartuz jotzen da, eta nota desberdinak sortzen dira putz egitean eta airea xurgatzean. Harmonika diatonikoak eta kromatikoak daude. Harmonika kromatikoak alboko pieza mugikor bat du, eta hura sakatzean, airea soinu kromatikoak sortzen dituzten mihietara bideratzen da."}
{"id": "46919", "revid": "412466", "url": "https://eu.wikipedia.org/wiki?curid=46919", "title": "Xotixe", "text": ""}
{"id": "46920", "revid": "412467", "url": "https://eu.wikipedia.org/wiki?curid=46920", "title": "Filarmonika", "text": ""}
{"id": "46921", "revid": "58701", "url": "https://eu.wikipedia.org/wiki?curid=46921", "title": "Francisco Largo Caballero", "text": "Francisco Largo Caballero (Madril, 1869ko urriaren 15a - Paris, 1946ko martxoaren 23a) espainiar sindikalista eta politikari marxista izan zen. Espainiako Bigarren Errepublikan, Lan Ministroa (1931\u20131933) eta Gobernuko Presidentea (1936\u20131937) izan zen.\nBizitza.\nGaztarotik mugimendu ezkertiarretan ibili zen. 1890ean UGTn sartu zen eta 1894an PSOEn. 1917ko greba iraultzailean parte hartu ondoren biziarteko kartzelera zigortu zuten, baina diputatu hautatu zutenean espetxea utzi zuen. 1918an UGT sindikatuaren idazkari nagusi aukeratu zuten. Primo de Riveraren diktaduraren garaian, kolaborazio politika burutu zuen erregimenarekin. Jarrera honek UGTko beste kide askoren arbuioa ekarri zuen.\nEspainiako Bigarren Errepublika iritsi ostean, 1931 eta 1933 artean Lan Ministroa izan zen. 1933ko hauteskundeetan eskuina nagusitu zenetik, bere jarrera erradikalizatu eta \"iraultza sozialista\" aldarrikatzen hasi zen. 1934n CEDA Alejandro Lerrouxen gobernuan sartu zenean, Asturiasko Iraultza prestatzen jardun zuen.\n1936ko irailean, Gerra Zibila hasi eta gero, Ministroen Kontseiluko Presidente eta Gerra Ministro izendatu zuten, Giralen gobernuaren porrotaren ondoren. Jose Antonio Agirrek irail horretan Largo Caballerok egindako ahaleginari egotzi zion neurri batean 1936ko euskal autonomia-estatutua azkenean aurrera atera izana. 1937ko maiatzeko egoera larriaren ondorioz (Bartzelonan istilu latzak izan ziren, komunisten, anarkisten eta POUMeko kideen artean) gobernua utzi behar izan zuen.\n1939an Frantziara ihes egin zuen. Hurrengo urtean, Alemaniako armadak herrialdea inbaditu ondoren, Vichyko gobernuak atxilotu eta 1943an Gestaporen esku utzi zuen. Sachsenhausengo Kontzentrazio Esparruan (Brandenburgo) egon zen, 1945ean sobietar armadak askatu zuen arte. Parisen hil zen 1946ko martxoan."}
{"id": "46922", "revid": "448", "url": "https://eu.wikipedia.org/wiki?curid=46922", "title": "Eskusoinua", "text": ""}
{"id": "46924", "revid": "512", "url": "https://eu.wikipedia.org/wiki?curid=46924", "title": "Tobera (musika tresna)", "text": "Tobera bi lagunen artean airean edukiz jotzen den euskal musika tresna da, txalapartaren antzerakoa. Metro eta erdi luzerako burdinezko palanka edo hodi batek osatzen du eskuarki. Berau jotzeko metalezko 30 zentimetro luzeko lau haga erabili ohi dira, bat esku banatan. Batzuetan, palanka joaldiarekin tartekatuz, bertsolariak koplak abesten ditu, bai toberaren bertso propio zaharrak, bai saio horretarako prestatutakoak edo bat-batekoak. Festa-giroan jotzen da, ezteietan nagusiki edo \"karobi ezteiatan\".\nEginkizuna.\nToberak azken denboraldian izan zuen zeregin nagusia, bai Lesakan eta bai Oiartzun inguruan, ezteiei lotua dago. Gazte-taldea, gehienetan palanka bizkarrean harturik, andregaiaren edo ezteia ospatzen ari den etxera inguratzen dira. Han, atari aurrean palanka lurrera sartzen dute, askotan zinta eta lorez apaindurik, eta jotzeko garaian, lurretik atera eta alderik alde bi muturretatik zintzilikaturik jotzen dute. Joaldiekin tartekatuz, koplak kantatzen dira. Bukatzen dutenean, ezkongaiekin etxera sartu eta afaldu edo zerbait jan eta edan egiten da. Karobietako inguruan ere askotan agertzen dira halako ekintza edo ospakizunak. Karea egiteko elkartzen ziren eta gauez, karobien inguruan suak pizturik, \u201ckarobi ezteia\u201d izeneko festa ospatzen zen. Gaur egun, txalapartarekin batera edo nahasturik erabiltzen da eta gero eta jole gehiago, iraunkorrago eta trebeagoak dira Euskal Herriko alde gehienetan ."}
{"id": "46925", "revid": "12788", "url": "https://eu.wikipedia.org/wiki?curid=46925", "title": "Tobera (argipena)", "text": "Tobera hitzak kono edo hodi formako zenbait gailu izendatzen ditu:\nHoriez gain, adiera hauek ere ditu:"}
{"id": "46926", "revid": "201", "url": "https://eu.wikipedia.org/wiki?curid=46926", "title": "Bandung-eko konferentzia", "text": ""}
{"id": "46927", "revid": "201", "url": "https://eu.wikipedia.org/wiki?curid=46927", "title": "Esklabo", "text": ""}
{"id": "46928", "revid": "105290", "url": "https://eu.wikipedia.org/wiki?curid=46928", "title": "InterCityExpress", "text": "InterCityExpress edo ICE Alemaniako abiadura handiko trenen sarea da."}
{"id": "46929", "revid": "119347", "url": "https://eu.wikipedia.org/wiki?curid=46929", "title": "Jos\u00e9 Mar\u00eda S\u00e1nchez Carri\u00f3n", "text": "Jos\u00e9 Mar\u00eda S\u00e1nchez Carri\u00f3n, \"Txepetx\", (Cartagena, Espainia, 1952ko abuztuaren 1a - ) doktorea da hizkuntzalaritza eta euskal filologian, lizentziaduna anglogermaniar filologian, institutu-katedraduna espainiar hizkuntza eta literaturan, hala nola hololinguistikaren sortzailea.\nEuskal jatorririk ez duen arren, gaztetatik interesatu egin zen euskararen inguruko soziolinguistikaz: elebitasuna, hizkuntzaren biziraupenaren arrazoiak eta abar. Izan ere, hainbat liburu eta artikulu idatzi izan ditu gaur egungo hizkuntza egoerari buruz, ekolinguistikaren ildotik beti ere.\nHalaber, beste hizkuntza komunitate batzuk aztertu izan ditu, osotasuna bilatuz \"hololinguistika\"ren bidez. Haren ekarpena (lan nagusia \"Un futuro para nuestro pasado, claves de la recuperaci\u00f3n del euskara y teor\u00eda social de las lenguas\" du) Euskal Herrian berria, orijinala eta iraultzailea izan da.\nIbilbidea.\nBidaia iniziatikoa: 1952-1976.\nJos\u00e9 Mar\u00eda S\u00e1nchez Carri\u00f3n Cartagenan jaio zen 1952ko abuztuaren 1ean. Aita magistratua zuen eta familiak han urtebete eman ondoren, Orihuelara aldatu zen eta, handik urte batzuetara, Ceutara. Txiki-txikitatik, hiriko giro eleaniztunean, jakin bide zuen hizkuntzen ugaritasunaren berri: gaztelania, arabiera, frantsesa, ingelesa, amazigera, Indiako hizkuntzak, hebreera eta, tartean, baita euskara ere. Antropologoek aztertzen dituzten herri indigenak maite zituen eta haien liburuak irakurtzen astia ematen. Lehendabizi tamazight ikasten saiatu zen neskamearekin, baina hura ez zen eskolatua, ez eta hizkuntza irakasteko gauza nonbait. Ondoren, antropologoen liburuek kitzikatuta, inuktitutera ikasten saiatu zen alferrik. Izan ere, ikasteko metodoak ingelesez eta danieraz baino ez zeuden.\nFinean, hamalau urterekin, Miguel de Unamunoren \"La cuesti\u00f3n del vascuence\" (1902) eta Andoni Urrestarazu \"Umandi\"ren \"Gram\u00e1tica vasca\" (1955) eskuratu zituen eta bere kasa hasi zen euskara ikasten. Senideek Kubatik Ceutara joandako azpeitiar batekin, Pello Azkoitia okinarekin, jarri zuten harremanetan eta hura, aldiz, Inazio Eizmendi \"Basarri\" bertsolari ospetsuaren jakituriaz mintzatu zitzaion. Astia alferrik galdu gabe eta gurasoen baimenarekin, hainbat udaldi eman zituen 1966tik aurrera Zarautzen Basarriren etxean apopilo, euskaraz txukun ikastekotan. Hizkuntzak zeharo maitemindu zuen mutikoa. Hasieran sortutako susmo txarrak Pello Azkoitiaren gomendio gutunari esker leundu zituen. Zarauzko etxe hura ez zen nolanahiko \"euskaltegia\" gero. Basarrik gerraosteko bertsolaritza bideratu zuen, arorik ederrenetako batera eraman arte. Bestalde, haren egunkarietako sailak eta irrati-saioek hainbat irakurle-entzule biltzen zituen emanaldirik ez da beharbada gure artean izan.\nBatxilergoaren 1966ko ikasturtera arte Ceutako agustindarren eskolan ikasi zuen etan ondoren hiriburuko INEMera aldatu zen letrak ikastekotan. Seigarren maila bukatu ostean institutuko mutilak Madrilera eta Toledora abiatu ziren ikasturte amaierako bidaialdian. Oporraldi hura baliatu zuten eskolakoek artean Daniel Vindelek aurkezten zuen TVEko \"Cesta y Puntos\" telebista-saioan parte hartzeko. Programa hartan Espainiako batxiller-ikasleak lehiatzen ziren testu-liburuetan oinarritutako galderei erantzunez. Miguel Angel \"Milan\" ikaskideak honela gogoratzen du Txepetx: \"un chico silencioso, muy blanco, con gafas\" eta \"tan empoll\u00f3n que estudiaba \"vascuence\" (que entonces no se llamaba euskera) en sus ratos libres\" (hau da, \"mutil isila, oso zuria, betaurrekoduna eta hain ikastuna, non \"vascuence\"a ikasten baitzuen \u2014artean ez zitzaion \"euskera\" esaten\u2014\"). Tamalez, Txepetx letrak ikasia zen eta eskolakoak galtzera eraman zituen galderari erantzuten ez zuen jakin; alegia, zein den itrioaren ikur kimikoa... eta, horren ondorioz, taldeak porrot egin zuen telebista-saioan. Horra pasadizoa. Berrogei urte hiritik at ibili ondoren, 2008ko ekainean, Txepetx agustindarren eskolako ikaskideekin elkartu zen Ceutan.\nHamasei urterekin, Txepetx Granadara abiatu zen eta hango unibertsitatean hasi zituen Filosofia eta Letra ikasketak 1969 urtean. Lehen ikasturtean amaitutakoan bertan, 1970ean, Nafarroako euskararen mugak aztertu nahi zituela adierazi zien irakasleei. Antonio Llorente katedradun eta hispanista ospetsuaren gomendio gutun baten jabe, Txepetx Felix Huarte Nafarroako Foru Aldundi frankistako buruordearekin elkarrizketatu zen. Horrek, aldiz, beste aurkezpen gutun bat eman zion Nafarroako alkate guztiei zuzenduta, Txepetxen lana onar zezaten.\nBeraz, ikerketa lanari ekin zion, hamazortzi urterekin, 1970ko uda oporraldian. Nafarroako euskararen egoera atzeragarria bertatik bertara ezagutu zuen, ehun eta berrogeitabost herri, patrikan xentimorik gabe, bakarrik eta oinez arakatuz. Bereziki herrietako apaizek lagundu zioten ikerketarekin, eskolatuak izateaz gain, oso ongi ezagutzen zituztelako herritar guztiak. Hain zuzen ere, Iturengo erretoreak, Fermin Ixurkok Txepetx gaztearen deskribapen bizia utzi zuen 1972ko \"Pr\u00edncipe de Viana\" aldizkarian: \"Nafarroako euskeraren berri zehatz bezain negargarriak, aurki ukanen ditugu. Granadar gazte S\u00e1nchez Carri\u00f3n-ek emanik. Nor dugu S\u00e1nchez Carri\u00f3n hau? Euskararekiko jakitatez beterikako unibertsitario suhar bat. Kaizuz (tamainez), ttipia. Granadar jator bezala, berriz, beltxaran, bizi, erne. Ez, ordea, itzontzi. Euskara bikain ikasi duela, sakonki ikasi gero!, bedi haren adimen-naimen bizkorren froga (proba) bakarra. Nafarroako apezik geienek, badute haren berri. Herriz-herri ibilia baitugu euskararen osasunaren berriak jasotzen. Oro har, osasun hori, makala zirudion. Eta, sendagile guti da, oso guti, erien hala-holataz gehiago kupitzen denik, euskararen egoeraz, hura kupitzen den baino. Euskararekiko gure axolagabekeriak, biziro sumintzen du. Bihotzak zirakion gure zabarkeria ikusirik. Aurki argitaratzekoak ditu nafar-euskararen radiografi eta analisak. [...] Beajondeizula, S\u00e1nchez Carri\u00f3n adiskidea. Zure begi-beltz- olien ziztarik ez dager emen. Emengoek, eskuarki (komunzki), zure soina baino soin andiagoko ta sendoagokoak gaituzu -ni izan ezik-, baina, IKUSTEZ, sator diru-digu, begi gabeko mukulu. Ea zure liburua, derrigorrean behar ditugun betaurrekoen ordezko, bilakatzen zaigun.\"\nAtera bazen atera zen liburua, datuak jaso eta urtebeteko langintzaren ondotik, bai eta suak lehen argitaratze saioa zapuztu ondoren, \"El estado actual del vascuence en la provincia de Navarra\" 1972ko liburua. Lan goiztiar horrek egundoko eragina izan zuen. Jose Angel Irigaraik 1996 urtean \"Bat\" aldizkarian adierazi zuenez: \"1972. urtean euskaldungoa harriturik geratu zen\" El estado actual del vascuence en la provincia de Navarra \"delako liburua agertu zelarik. Nor ote zen Jos\u00e9 Mar\u00eda S\u00e1nchez Carri\u00f3n, izengoitiz, Txepetx hura? Urte haietan ia inork ez zuen ezagutzen, nahiz eta aurreko urteetan hemendik barna ibilia izan. Sekulako zirrara eta oihartzuna sortu zituen euskalarien artean, baita miresmena ere kanpotik etorri batek zer nolako ikerketa interesgarri eta bizia egina zuen ikusirik.Egin zuen lana ez baitzen ohikoa tenore hartan; ez zen geografia linguistikoari zegokion ikerketa arrunt bat (soziometria edo eginez: non mintzatzen zen, non ez, adinak, non ziren galerak, e.a.); lehen aldikotz hasten zen galera horien zergatikoak xilatzen, eta gainera era eraginkor eta zientifiko batez\".\nGranadatik Salamancara aldatu zen Txepetx 1971 urtean, Anglo-germaniar Filologia ikastera, modu horretan, ingelesari eta alemanari esker, bibliografia iturri joriagoetara joko bazuen. Salamancako Unibertsitatean orobat Koldo Mitxelena izan zuen irakasle. Han idatzia da, 1972ko otsailean, Txepetxen lehen artikulu ezaguna: \"Sobre una forma in\u00e9dita de la primera persona del singular transitivo en Urrizola-Galain\". Ingeles-alemanak ongi ikastearren, 1972an Bavaria eskualdeko Steinh\u00f6ring herrian (artean 2.000 bat biztanle), Munichetik joan-etorrian, eta 1973-1974an Glasgow hiriburuan (artean 900.000 bat biztanle) eman zuen astia. Eskozian, Paisley hiriko ikastetxe katoliko batean gaztelania eskolak emateaz gain, alderdi trotskista eta maoistetan sartu ziren Txepetx eta haren emaztea, baina laster komunismotik aldendu eta anarkismora joko zuten.\nEuskararen atzerakadaren kezkak, aldiz, soziolinguistikara eraman zuen Txepetx eta ezagutza arlo berri samar hura zertan zen aztertu zuen laurogei orrialdetako artikuluan: Glasgowen idatzitako 1974ko \"Biling\u00fcismo, disglos\u00eda y contacto de lenguas\". Koldo Mitxelenari esker \"ASJU\" aldizkarian argitaratutako lan horretan soziolinguistikari giltzarri zaizkion hiru kontzeptu lantzen ditu: elebitasuna, diglosia eta hizkuntz ukipena. Gisa horretara hizkuntza gatazkari zurikeriarik gabe heltzeko asmoz. Nazioarteko iturriak sistematikoki arakatzeaz gain (Uriel Weinreich, Rafael Ninyoles, Llu\u00eds Vicent Aracil, William Labov, John J. Gumperz, Charles A. Ferguson, Heinz Kloss, Joshua Fishman, William F. Mackey, Francesc Vallverd\u00fa eta Einar Haugen, besteak beste) berezko gogoeta soziolinguistikoari ekiten dio Txepetxek lan horretan eta \"elealbotasuna\" eta \"elebitasun soziala\"ren gisako kontzeptuak formulatzen ditu lehen aldiz.\nEusko Jaurlaritzak antolatutako II. Euskal Mundu-Biltzarraren baitan, 1987ko abuztuaren 31n, Donostiako EUTGn Luis Villasante euskaltzainburuak honela hitz egin zuen Txepetxen artikuluan emandako elebitasunaren adieraz: \"\"Bilinguismo hitz horren azpian hainbeste gauza zeharo desberdin sar daitezke eta sartzen dira, denak zaku berean! \"Txepetx\" jauna uste dut izan dela gure artean gai hau gehien sakondu duena, eta nolako gauzak ez ditu esaten! Sasi-elebidun, elebidun desorekatuak, \"trampa sibilina\", diglosia, etab. Jaun horren hitzekin esateko, hiztun osoak, horra euskarak behar dituenak, ez erdizkakoak, eta hori gabe ez dugu ezer egingo.\"\" Glasgowen idatzia da orobat \"La aportaci\u00f3n vasca al Atlas Ling\u00fc\u00edstico de Europa\" artikulua.\nLizentziatura amaitzearren, Salamancan irakurtzen du Javier Coy irakasleak zuzendutako \"El biling\u00fcismo y la teor\u00eda de los espacios ling\u00fc\u00edsticos\" tesina. Javier de Hoz, Gudelia Rodr\u00edguez, Koldo Mitxelena eta Antonio Llorente epaileek bikaintzat jo zuten Txepetxen lizentzaitura-memoria. Ondoren, Iru\u00f1era aldatu zen, ikertzen segitzeko asmotan, baina handik bi hilabetera, bat-batean, lan intelektualari zegokion orori utzi egin behar izan zion, ama gaixotua baitzen eta hura zaintzen eman behar izan zituelako hurrengo bi urteak, harik eta ama 1976an hil zen arte. Granadako urte latz haietan, bertako unibertsitatean ingeles zientifikoko eskolak emateaz gain, senar-emazteak talde anarkistetan sartu ziren buru-belarri eta CNT sindikatua berpizteko saioetan esku hartu zuten. 1976ko urrian, Vianako Printzea erakundearen beka bati esker, Txepetx, hogeitalau urterekin eta amaren heriotzagatik lur jota, Saldiasa abiatu zen, euskararen egoera hala soziolinguistikoki nola etnolinguistikoki ikertzen jarraitzeko.\nSoziolinguistika berria eta hizkuntzen ekologia: 1977-1987.\nOndoren Xole Erbitik deitu zuen Nafarroako Foru Aldundiko Euskara Zerbitzutik, lanpostua lortua ziolako Saldias herri koskorreko (artean 200 bat biztanle) eskolan. Bizipen ikaragarri ona izan zen Txepetx euskaldun berriarentzat, baina era berean nahiko urduri ibili zen. Bertako jendeak kanpotarrekiko aurreiritziak zituen. Helduek ez zuten ulertzen haurrei eskolak euskaraz ematerik, nahiz eta ikasleak poz-pozik ibili. Zoritxarrez, bi urte ondoren haurrek Doneztebera joan behar izan zuten erdarazko eskolara. Umeek erdararik ez zeketinez, gurasoek Txepetxen aurka egin zuten.\nNafarrora itzulia zen, hortaz, emaztearekin eta han egon artean, 1977-1978an, prentsan artikulu sorta argitaratu zituen. Mirentxu Purroyk zuzendutako \"Punto y Hora de Euskal Herria\" aldizkarian agertutako iritzi-artikulu gehienak \"Lengua y pueblo\" liburuan bildu zituen bi urte geroago, 1980an. \"Egin\" sortu berrian orobat hiru artikulu idatzi zituen psikosoziolinguistikaz. Urte horietan Burlatako Udaleko idazkari eta Iru\u00f1eko \"Navarro Villoslada\" institutuan ingeles irakasle jardun zuen.\nMariano Izeta erlojugileak 1978an Elizondon antolatutako kultur ekitaldi baten berri eman zuen \"Pr\u00edncipe de Viana\" aldizkarian: \"\"Ostiralean, J.M. S\u00e1nchez Carri\u00f3n jauna, Saldis'ko maixtrua, jatorriz Granada'koa. Baztan'go euskararen egoeraz, elebitasunaren arazoetaz eta euskaldunen jokabidetaz mintzatu zitzaikun. Beti euskarari buruz mintzatuz, hitzaldi guziz jakingarria egin zigun. \"Txepetx\" adiskideak erakaspen sakonak eman dizkigu, jakitate haundia erakutsirik eta euskararen egoeraz azterketa on bat eginik. Egiak eta egia garratzak gainera, nahiz eta guretzat mingarri diren. Atsegin haundiarekin entzun ginuen Saldis'ko maixtruaren solasaldia. Zorionak, adiskide, baduzu merezimendu.\"\"\nPolitikaz den bezainbatean, Gerra Zibileko iraultza sozialean esku hartu eta ondotik Frantziara erbesteratutako anarkistekin harremanetan aritu zen. Lankidetza horren erakusgarri da Txepetxek Demetrio Beriainen 1981ko \"Prat de Llobregat ayer\" liburuari idatzitako hitzaurrea. Adiskide eta irakurle zuen Demetrio Beriain nafar anarkista historikoa Baionan hil zen urte horretako apirilaren 28an. Ordurako, baina, Txepetxek utzia zuen CNT, sindikatura sartutako jende berria zela-eta.\nGarai horretakoak dira, halaber, euskaltzale askorekin egin zituen harremanak: Jon Arrizabalaga, Juan Carlos Etxegoien \"Xamar\", Marga Ezkieta, Alfredo Hualde, Nuntxi Iriarte, Jose Angel Irigarai, Jose Mari Larrea, Pedro Oses, Kontxesi Pedroarena eta beste asko. Berebiziko arrastoa utzi zuten Txepetxengan Aingeru Irigarai medikuak eta Rene Rangel mexikar artistak.\nAingeru Irigarai mediku euskaltzalearekin harreman estua sortu zen; harritzekoa ez dena, Txepetxen liburuak Gerra Zibilak etendako Irigarai zaharraren lana jarraitzen baitzuen, nolabait. Julio Caro Baroja antropologo, historialari eta eruditu handia lagun harturik, hirukotea Nafarroako Foru Aldundiak euskararen aldeko plangintza abia zezan saiatu zen 1981eko abuztuaren 1ean. Hamabi puntutako txostena erakutsi zioten PSOEko Jes\u00fas Mal\u00f3n Hezkuntza eta Kultura sailburuari. Hasieran erakundearen aldetik baiezkoa jaso arren, bertan behera utzi zuen asmo hori berehala artean UCDko Juan Manuel Arza buru zuen Foru Aldundiak.\nBi urte ondoren, lagun minarekin abiatu zuen elkarlanak emaitza sendoena ematera zihoanean, 1983ko azaroaren 28an, hilko zen Irigarai. Haren omenez artikulu hunkigarriak idatziko zituen Txepetxek: 1983ko \"En recuerdo de Angel Yrigaray\", 1984ko \"D. Angel Yrigaray\" eta 1985eko \"La nueva socioling\u00fc\u00edstica y la ecolog\u00eda de las lenguas\" aitzindaria.\nSenar-emazteak lehendabizi Burlatara aldatu ziren eta han jaio zen lehen semea. 1981ean Aramaiora aldatu ziren urtebeteko semearekin, Txepetxek Arrasateko institutuan espainiar hizkuntza eta literatura katedra lortua baitzuen lehiaketa bidez, eta han jaio zen bigarren haurra. Aramaion zirela, I\u00f1aki Larra\u00f1aga ezagutu zuen, gerora SIADECO kooperatiban lankide urko izan zuena. Hala ere, urtebete eskasera, alabagatik, Donostiara joan behar izan zuten hezetasunetik ihesi eta Altzako institutuan hasi zen Txepetx eskolak ematen.\nSoziolinguistikari dagokionez, \"El marco sociol\u00f3gico y espacial de una situaci\u00f3n biling\u00fce\" ponentzia preskriptiboa eraman zuen 1979ko maiatzean Zarautzen egindako Elebitasun Jardunaldietara. Edonola ere, soziologiak asebete ez, eta euskararen egoeraren gakoa etnolinguistikan bilatu gura izan zuen. Gainera, orduan sakonetik eta nahikoa kostata ezagutzen zuen herri euskaldun bateko bizimodua. Horren erakusgarri da \"La Navarra cant\u00e1brica\", laurogei orrialdetako Malerreka eskualdearen 1981ko azterketa antropologikoa. Javier Zubiaurreri eta Julio Caro Barojari esker artikulua \"Fontes Linguae Vasconum\" aldizkarian argitaratu zen.\nOrdurako, ordea, teoria autonomoa lantzen ari zen Sanchez Carrion eta lehen emaitza zinez iraultzaileak, hala nola, \"hizkuntz esparruen teoria\" eta \"muin sinbolikoa\", \"El espacio biling\u00fce\" urte bereko liburuan aurkituko ditugu. Liburu hori Jose Angel Irigarai, Aingeru Irigarai eta Agustin Zumalaberi esker argitaratu zuen Eusko Ikaskuntzak. Koldo Mitxelenarentzat, Indoeuropar Hizkuntzalaritzako katedraduna hala Salamancako Unibertsitatean nola EHUn, bai eta Txepetxen irakasle ohia, liburu hura, \"Eusko Ikaskuntzen Nazioarteko Aldizkaria\"n 1983 urtean idatzi zuenez, hura ez zen hizkuntzalaritza hutsa, baizik eta antropologikoa edo etnologikoa.\nEuskadiko Ezkerra alderdiaren \"Hitz\" aldizkariak 1982an euskarari buruzko txostena argitaratu zuen, eta hitzaurreak honela zioen azken hamarkadako soziolinguistikaz: \"Ordudanik ari gara aipatu urteetako leloak errepikatzen, berritasun xoila, eta arront inportante J.M. S\u00e1nchez Carri\u00f3n-ek, aitzindari honetan Euskal Herrian, [sic] eta artikuluxketan egin duela\". Txepetxen ekarpen soziolinguistikoen eragina geroz eta handiagoa zen, maila akademikoan zein politikoan. Eusko Legebiltzarrak 1982ko azaroan Euskararen Legea izango zena lantzerakoan, besteak beste, Txepetxen lana hartu zuen kontuan. Izan ere, Pedro Miguel Etxenike Hezkuntza Sailburuak Txepetxen txosten bat aipatu zuen EAJ-EEren eta PSEren arteko eztabaidak baretzeko asmoarekin. Kalapita legearen 8.3 artikuluak sortu zuen, hain zuzen, 1986an Espainiako Auzitegi Konstituzionalak atzera botako zituen bi artikuluetako bat.\nBi urte geroago, 1983ko martxoaren 25ean, Txepetx euskaltzain urgazle izendatu zuten Adolfo Arejita, Miren Azkarate, Ricardo Badiola, Manex Erdozaintzi-Etxart, Ana Maria Etxaide, Jose Maria Etxebarria, Juan Luis Goikoetxea, Bernard Goiti, Jon Kortazar, Maria Pilar Lasarte, Anjel Lertxundi, Be\u00f1at Oihartzabal, Karlos Otegi, Arantxa Urretabizkaia, Josemari Velez de Mendizabal, Xarles Videgain, Julen Yurre eta Mikel Zalbiderekin bat.\n1983ko uztailekoa da \"Iruinean Sortua\" izeneko agiria. Bergarako UNEDen egindako soziolinguistika ikastaroaren ondoren, Txepetx eta Llu\u00eds Vicent Aracilek beste batzuen artean deiturik Iru\u00f1eko Larraona egoizan elkartu ziren katalan, gailego eta euskaldun talde bat (35 lagun) \"El idioma del Estado y el estado de los idiomas\" gaiaren inguruan eztabaida eta gogoeta egiteko. Bildutakoen artean zeuden Antonio Gil Hernandez, Juan Carlos Etxegoien, Kontxesi Pedroarena, Sagrario Aleman, I\u00f1aki Larra\u00f1aga, Jose Ignacio Ruiz Olabuenaga, Joan Mari Torrealdai, Maria Jose Azurmendi, Karmele Rotaetxe, Alan King, Miren Ega\u00f1a, Juan Jose Arbelaiz, Kike Amonarriz, Jordi Serra, Esther Bonet, Miquel Pueyo, Enric Montaner, Amadeu Viana, Antoni Artigues, Jose Maria Satrustegi, Teresa Marba, Antonina Tugores eta abar.\nEspainiak gaztelania ez beste hizkuntzei ezartzen zien txikizioari elkarlanean aurre egiteko elkarte soziolinguistikoa osatu nahi zuten. Tamalez Iru\u00f1ean Sortua elkarteak ez zuen luze iraun, nork bere aldetik jo baitzuen 1984ko urriaren 15ean Getxon egin biltzarraren ondotik. Txepetx, Llu\u00eds Vicent Aracil, Juan Cobarrubias eta William Mackey buru zirela, Galizia, Katalan Herriak eta Euskal Herriko lagun ugari bildu ziren. Hizkuntz Minorizatuen Soziologia izeneko biltzar horretara, hain zuzen, Txepetxek \"Fundamentos para una teor\u00eda de la territorialidad ling\u00fc\u00edstica\" ponentzia aurkeztu zuen.\nGarai bertsuan Pedro Migel Etxenikek deitu zuen Eusko Jaurlaritza sortu berritik. Hura Hezkuntza eta Kultura sailburua zen eta Txepetx 1982ko urtarrilaren 11n eratutako Euskararen Aholku Batzordeko kide izatea gura zuen. 1983ko ekainaren 6an, ikertzaile gisa zuen autonomia errespetatuko zutelakoan sartu zen bertan Jose Antonio Muxikarekin bat, baina 1984ko azaroaren 27an, Carlos Garaikoetxea Ajuriaenetik egotzi eta laster, Batzordea utziarazi zieten, legezko lau urteak bete gabe, Txepetxi, Jesus Altunari, Lino Akesolori, Josu Oregiri, Ander Manterolari eta Jesus Eguzkitzari. Horien ordez, Juan Manuel Etxebarria, Itziar Idiazabal, Adolfo Arejita, Eneko Oregi, Javier Uriarte, Andres Urrutia eta Jose Antonio Retolaza izendatu zituzten.\nNafarroako Gobernuko PSN ere Euskararen Foru Legea izango zena prestatzen hasia zen eta, Hortensia Vi\u00f1esekin egindako saioak kale egin ostean, Txepetxekin harremanetan jarri zen, eta euskararen egoeraren azterketa soziologiko bat egin nahi zutelako. Txepetxek, ordea, ez zuen inolako bermerik ikusi Gobernuaren aldetik. Ez ziren ados jarri, beraz, eta Rafael Azkonak hartu zuen ikerketa horren lana.\nArtean Sanchez Carrionen intuizioak goitik behera lantzeke egonagatik, filologoak parada hobezina zuen jarduna burutzeko. Izan ere, Londresen bizi zen 1983tik, Vicente Ca\u00f1ada Blanch Espainiar Institutu elebidunean irakasle, bi haur txiki zituen halako giro eleanitzean eta Britainiar Liburutegiko baliabide bibliografikoak eskura zituen. Era berean, Inner London Education Authority-ren laguntzaz euskara eskolak ematen zituen Westminster Adult Education Institute-an. Hiriburuko Anglo-Basque Society-ko (gaur egungo London Basque Society) presidentea eta Survivial International-eko kidea ere bazen. Londresko egonaldi latzaren lehen seihilekoan lan linguistikoari lotu zitzaion, euskararen corpusa aztertuz, latina, frantsesa edo ingelesaren ikuspegitik ordez, Australia eta Amerikako jatorrizko hizkuntzen ikuspegitik. Lanok argitaragabe diraute.\nHalako batean Doneztebetik deitu zuten bertako eskolako euskal lerroa prestatzen lagundu zezan. Beste guztia alde batera utzi eta horri ekin zion eta bat-batean ikasketa prozesua argi eta garbi ikusi ahal izan zuen. Berrogei egunetan hizkuntzarekiko tesi berri baten ardatzak landu zituen. Hala ere, bere esperientzia pertsonala azaltzeaz gain, zeinahi hiztun eta hizkuntzarena azaltzeko gauza zela frogatu gabe zuen artean. Aitzitik, aipatutako Britainiar Liburutegiari esker, bost kontinenteetako ehundik gora hizkuntzaren egoerak aztertu ahal izango zituen. Lau urte luze izan ziren, gau eta egun, uda nahiz negu, hizkuntzak aztertu eta aztertu. Azkenean erabat makaldu eta ospitalera eraman behar izan zuten eskolak ematen ari zela ziplo erori ondoren. Bi hilabete eman zituen hilzorian. Beste sei hilabete behar izan zituen kinka larritik ateratzeko eta eriondoak bi hilabete iraun zituen.\nGuztiarekin ere, tesiaren ondorio batzuen berri ematen da Euskal Herriko Unibertsitatean 1986ko abenduaren 5ean aurkeztutako doktore-tesian: \"Teor\u00eda socioling\u00fc\u00edstica de la recuperaci\u00f3n del Euskara y teor\u00eda social de las lenguas\". \"Apto cum laude\" eman zion epaimahaia Antoni Ferrando, Maria Jose Azurmendi, Maite Etxenike, Itziar Idiazabal eta Ibon Sarasolak osatzen zuten. Salamancako Unibertsitatean irakasle izan zuen Koldo Mitxelena zen tesiaren zuzendaria. Handik urtebetera, 1987ko urriaren 11n Mitxelena hil zenean, haren omenez idatzia da 1991ko \"La herencia de Koldo Mitxelena\" artikulua.\n\"Un futuro para nuestro pasado\" izenburuarekin, 1987an Txepetxek bere kasa argitaratu behar izan zuen tesi horretan, \"unibertsal linguistikoak\" adierazten dira egilearen ustez, zeinahi hizkuntzaren ikasteko prozesuaren eta zeinahi hizkuntzaren bizitzaren hatsarreei dagokionez bederen. Hala ere, Txepetxek euskara jarri zuen diskurtsoaren erdian.\nJoan Mari Torrealdaik 1987ko abuztuaren 13an \"Eguna\" astekarian Txepetxen tesiaz adierazi zuen: \"Euskararen egoeraren diagnosia zorrotz egin du, hizkuntz-komunitatearen berreskurapen-prozesua zuzen markatu du eta -hirugarrena-marko teorikoa egoki definitu du\". Torrealdaik uste du \"\"aukera egokia eta aproposa eskaintzen diola euskal gizarteari euskararen berreskurapen-prozesu osoa birpentsatzeko eta -beharko balitz, nik neuk baietz uste- birplanteatzeko eta bideratzeko.\" Eta gaineratzen du: \"Hona lehen meritua are gehiago balioztatzen duena. Balio orokorra du liburu honek, hizkuntzen teoria soziala baita, ez euskararena bakarrik\". \"Eguna\" astekarian egun horretan Txepetx izan zuten hizpide Joxe Joan Gonzalez de Txabarrik, Joan Mari Torrealdai berak eta I\u00f1aki Larra\u00f1agak.\nTxepetx irailaren 25ean Compostelako Donejakuen izan zen, AGALen Nazioarteko 2. Batzarrean doktore-tesiko ideiak aurkezten. Hain zuzen, Galizian irakurritako laburpena Gotzon Nazabalek euskararatua agertu zen urte hasieran \"Jakin\" aldizkarian. Txepetxen tesiaz zenbaki monografikoa izan zen hura eta bertan parte hartu zuten I\u00f1aki Larra\u00f1agak, Lontxo Oihartzabalek, Dionisio Amundarainek, Paulo Agirrebaltzategik, Joxe Azurmendik eta Llu\u00eds Vicent Aracilek.\nKontzientzia pertsonala eta ekintza soziala: 1988-1999.\nHololinguistikak, ordea, betiere praxiarekin lotuta, edo, hobe esan, honen eraginez, etengabe aurrera egin du eta 1988rako, Kanarietako giroa sendatzeko baliatzen zuen bitartean, prest zuen Txepetxek teoriaren beste atal nagusi bat: \"La dial\u00e9ctica de la territorialidad\". Handik bi urtetara beste koska bat gehituko zion: \"La utop\u00eda necesaria\". Egilea, ordea, beldur da zati horiek gaizki ulertuak edo oker erabiliak izango ote diren eta oraino argitaragabeak dira. Atal berriak plazaratu ordez, \"Un futuro para nuestro pasado\" doktore-tesia berriz argitaratu zuten 1991 urtean. Kanarietako Los Llanos de Aridane herriko (artean 16.000 inguru biztanle) Institutuan lanean ari zela, 1990eko \"Subvenci\u00f3n econ\u00f3mica y normalizaci\u00f3n ling\u00fc\u00edstica\" artikulu jakingarria AEKrendako idatzia da, orobat.\nEuskal Kulturaren Batzarreak 1988an II. Biltzar Nazionala burutu zuen. Bertan, 1999an EKB erakundeak berak adierazi zuenez, \"urte bete lehenago argitaratutako Jose Maria Sanchez Carrion en hizkuntzaren teoria soziala aztertu eta EKBren dinamikan lagungarri gerta zedin eztabaida burutu zen\". 1989an, EKBek antolatuta Soziolinguistika Jardunaldiak burutu ziren Iru\u00f1ean eta honako hizlarien parte hartzea izan zuten: Txepetx, Juan Luis Larraza, Yvo Peter\u0092s, Txillardegi, Eugenio Arraiza, Aingeru Epaltza, Mikel Bujanda eta Jose Felix Diaz de Tuesta.\nTxepetxek inspiratutako AED Arrasateko euskara elkarteak 1989an doktore tesia aurkeztu zuen \"Jazten\" aldizkariaren lehen zenbakian. Txepetxez beraz gain, Dionisio Amundarainek, I\u00f1aki Larra\u00f1agak, Julen Arexolaleibak, Koldo Zuazok, Juan Carlos Etxegoienek eta Jose Angel Irigaraik hartu zuten parte. Txepetxek eragin itzela izan du herri-hirietako euskara elkarteetan. I\u00f1aki Arrutik 1995 urtean idatzi zuen euskara elkarteez: \"Txepetxen lana izan da eragileen iharduna teorikoki gidatu duena\". I\u00f1aki Arruti biologian lizentziatua eta Lasarte-Oriako euskara zerbitzuko arduraduna da. Esaterako, Errenteriako Lau Haizetara elkartea zuzentzen zuen I\u00f1aki Alberdik bere kasa \"Un futuro para nuestro pasado\" euskarara itzultzeari ekin zion. Zoritxarrez, herioak harrapatu zuen 1993an lana burutzeko gutxi falta zitzaionean.\nEuskara-elkarteen sortzeko eta garatzeko lanetan izandako eraginaz gain, ordea, Julen Arexolaleiba arrasatear euskaltzalearen ahaleginaren ondorioz, Txepetx Euskal Herrira etortzea lortu zen 1989ko urrian, lehendabizi Iru\u00f1era. Haren oinarri teorikoak garatzeko eta hedatzeko Adorez eta Atseginez Mintegia sortu zuten hainbat lagunek Eskoriatzako Irakasle Eskolaren inguruan: Julen Arexolaleiba, I\u00f1aki Izarzelaia, I\u00f1aki Arruti, I\u00f1aki Alberdi, Fernando Muniozguren eta Axun Aierbe, besteak beste. Hainbat ikastaro eman zituzten Bergarako UNED edo UEUren gisako erakundeetan. Era berean, \"Un futuro para nuestro pasado\"ren bigarrenez argitaratu zuten \"Julio Urkixo\" Euskal Filologi Mintegi-Institutuarekin (Manuel Agud, Ibon Sarasola, Joseba Lakarra eta abar) elkarlanean, lehen argitaraldiaren 2.000 aleak agortuak baitziren. Hala ere, Txepetxek, desadostasunak medio, 1992an utzia zuen taldea eta hiru urte ondoren, 1995ean, Menorcara abiatuko zen. Desadostasun horien iragarle gisa uler daiteke Txepetxek \"Euskaldunon Egunkaria\"n argitaratutako \"Euskara eta gu\" iritzi-artikulua.\n1989 inguruan, EAJko Jose Maria Gorordo 1987tik alkate zuen Udalak eskatuta, SIADECOk Bilboko euskararen azterketa soziolinguistikoa egin zuen. Udaleko Euskara Zerbitzua HBko Koldo Celestinoren eskuetan zegoen. Txepetxi, aldiz, inkesta haiek baliatzea egokitu zitzaion, haren hitzetan, Bilbo \"eskarmentu izatetik eredu izateraino\" eramateko. 1991 urtean, haatik, Gorordok EAJ alderdia utzi zuen eta udal hauteskunde berriak izan ziren ere bai. Ondorioz, udaletxean aldaketa ugari eman ziren eta Txepetxen lanak zortzi urte gehiago itxaron behar izan zituen argia ikusteko. Aurrerapena, ordea, SIADECOrentzat idatzitako \"Bilb(a)o y el Euskara\" artikulua dugu.\nEdonola ere, 1990 urterako Gasteiza joana zen Txepetx, SIADECO kooperatibaren langile gisa. 1967an sortutako SIADECO aitzindaria izan da Espainian ikerketa soziolinguistikoak eta soziourbanistikoak egiten. Txepetxek bertan egin zuen lan bost urtez, 1990tik 1995 arte, besteak beste, haren teoria aplikatuko zuten proiektuak zuzentzen eta ikasketa soziolinguistikoen kabinetean esku hartzen. Anartean, bizitokia Irun eta Lapurdi artean izan zuen aldi batez. Nolanahi den, 1990eko iraila bukaeran Galizian izan zen berriz ere, AGALen Nazioarteko 3. Batzarrean, \"Patolog\u00eda som\u00e1tica y terapia ling\u00fc\u00edstica\" ponentzia berritzailea aurkezten.\nNolanahi den, penintsulatik alde egin aurretik, hainbat lan garrantzitsu burutu zituen. Izan ere, hololinguistikak hizkuntzalaritzari ez ezik, beste jakintza eremuei ikuspegi berria eskaintzen die hizkuntzekiko, Txepetxen ustez. Donostian, 1991ko Eusko Ikaskuntzaren 11. Batzarrean, hizkuntzen diskurtso berriak historian eragindako iraultza azaltzen saiatu zen Txepetx: \"Las lenguas vistas desde la Historia versus la Historia vista desde las lenguas\" trinkoa. Euskal Herriko Unibertsitatean ere irakasle ibili zen aldi batez hamarkadaren hasieran. 1988-2000 artean, Joseba Lakarrak eta Ibon Sarasolak zuzendutako \"ASJU\" aldizkariaren Aholku Batzordeko kide izan zen.\nNafarroa ezin bazterrean utzi. 1988an Pedro Burillok, Nafarroako Unibertsitate Publikoaren kudeatzaileak, unibertsitatean Euskal Filologia sail bat sortzeko asmoa adierazi zuen. Ondoren sailburu Txepetx izango zela haizatu zen. 1991 inguruan, NUPeko lehendabiziko bi errektoreei, Pedro Burillo bera eta Alberto Gonzalez hurrenez hurren, hizkuntza plangintza katedra bat eratzeko diseinu bana aurkeztu zien. Ez batak ez besteak zuen aintzat hartu. 1991ko neguan Iru\u00f1eko \"Pamiela\" aldizkariak txostena egin zuen Txepetxez. Artikulugileak Jose Angel Irigarai, Andolin Eguzkitza, Jose Mari Larrea eta Bixente Serrano Izko izan ziren.\nBaina Bilbo urian bertan bazuen beste hazi bat landatua. SIADECOko I\u00f1aki Larra\u00f1agarekin bat, 1994ean eratuko zen Zenbat Gara Bilboko kultur elkartearen prestatze nahiz gogoeta lanean sartu baitzen buru-belarri; Teo Etxaburu, Xabier Monasterio, Jabier Lauzirika, Xamar, Jose Angel Irigarai eta beste hamaika euskaltzaleri laguntzearren. Abiapuntua 1993ko urrian aurki dezakegu, Luigi Anselmi poetak Gabriel Aresti Euskaltegian ikastaroa ematera gonbidatu zuenean. Hiru trebakuntza ikastaro eman zituen Txepetxek beste hainbeste urtetan Euskaltegiko irakasle-ikasleei, Zenbat Garako kideei eta Bilboko Kafe Antzokiko langileei.\n1993ko negukoak dira, orobat, \"Pamiela\" aldizkariaren azken zenbakiarentzat idatzi zituen bi lan garrantzitsu: \"Radiograf\u00eda de la situaci\u00f3n general del Euskara en la C.A.V\" eta \"Panorama actual del conflicto\". Hizpide \"euskararen bizitza\" zuen zenbaki horretan parte hartu zuten Jorge Oteizak, Be\u00f1at Oihartzabalek, Jose Joakin Gallastegik, Jose Angel Irigaraik, Jose Mari Larreak eta Eduardo Gil Berak. Garai horretan ekin zion Luigi Anselmik, Pamiela argitaletxeko poeta ofizialak nahiz Gabriel Aresti Euskaltegiko irakasleak, \"Un futuro para nuestro pasado\" (1987) euskararatzeari.\n1995-1996 ikasturtean soziolinguistika ikastaroa eman zuen Deustuko Unibertsitatearen Euskal Kulturako Espezializazio Diplomaturan. Beste irakasleak Josu Erkoreka, Mikel Etxebarria, Francisco Garmendia, Jesus Maria Lasagabaster, Nerea Mujika, Rosa Miren Pagola, Juan Francisco Santacoloma, Ana Toledo, Andres Urrutia eta Jose Urrutikoetxea ziren.\nNolanahi den, Txepetxek 1995 urtean alde egin zuen Euskal Herritik. Kike Amonarriz 1995eko abenduaren 10ean honela mintzo zen Argian: \"Saminez hartu nuen hemendik Menorcara alde egin behar zueneko berria. Euskal Herriak Txepetx bezalako pertsona bat galtzea benetan tamalgarria da, eta ez da ulertzekoa berak eginiko moduko ekarpena egin ondoren, hainbat instantziaren aldetik jaso duen \u00abisiltasunezko\u00bb tratua jaso izana. Gure egoera \u00abez sanoaren\u00bb zantzu bat gehiago.\" Joxe Manuel Odriozolak urte berean adierazpen gordinagoa egin zuen : \"atzerriko adituen izenak nabarmenduko dira, Txepetx Menorcako kaioen artera bidaltzen den bitartean.\"\n1996 inguruan Jorge Oteiza Fundazio eratu berriaren funtzioak ere diseinatu zituen Txepetxek, Jorge Oteizaren beraren aginduz. Fundazioko patronatuko kide ziren, artean, Juan Huarte, Francisco Javier Saenz de Oiza, Jaione Apalategi, Juan Antonio Urbeltz, Jose Angel Irigarai, Xabier Morras, Pedro Burillo eta Juan Ramon Corpas. Urte horretan agertu zen Txepetxen \"Jorge Oteiza o Acte\u00f3n en su laberinto\" artikulua, Jorge Oteizaren \"Nociones para una filolog\u00eda vasca de nuestro preindoeuropeo\" liburuaren bigarren argitaraldian. Harremana, hala ere, aurretik zetorren Txepetxek 1994an \"Bailando con osos\" epilogo iradokitzailea idatzi baitzuen Urbeltz koreografoarentzat. Jose Angel Irigaraik honela zioen \"Argia\" aldizkarian 2008 urtean: \"Txepetxek ongi ezagutzen zuen Oteizaren obra; alderantziz, ez hainbeste, baina Oteiza liluraturik gelditu zen Txepetxek bere obraz egin zuen irakurketarekin. Besteak beste, giro horretan egosi zen Fundazioan sartu izana.\"\n\"Un futuro para nuestro pasado\"k hamar urte bete zituela-eta, 1996ko ekainean txostena eskaini zion Txepetxi. Berariaz, egileak sei urte arinago idatzitako artikulua bidali zuen, Mertxe I\u00f1igok itzulitako \"\"Un futuro para nuestro pasado\" idazlaneko ideiei buruzko jarrera intelektualak\". Txostenean parte hartu zuten Jose Angel Irigaraik, I\u00f1aki Larra\u00f1agak eta I\u00f1aki Martinez de Lunak.\nOrdurako, esan dugu, Txepetx Menorcan bizi zen, Maoko institutu batean irakasle. 1996an, Jon Sarasua bertsolari eta kazetaria irlaratu zen harekin elkarrizketa luze bat egiteko asmoz. Emaitza \"Biziaren hizkuntzaz\" liburua da, 1997an Zenbat Gara elkarteak argitaratua. Bertan Txepetxen teoriarako, hots, hololinguistikarako, sarrera orokor bat eskaintzen zaio irakurleari.\nMenorcan egon artean, bertako prentsan hogeitik gora artikulu idatzi zituen 1997 eta 1998 urteetan. Artikuluotan, hain zuzen ere, hizpide du Quiton 1997ko uztailaren 7tik 11ra egin zen Amerikanisten Nazioarteko 49. Batzarra. Txepetxek bertara ponentzia kooperatzailea aurkeztu zuen: \"La importancia de los pueblos del origen dentro de un modelo de sostenibilidad de lenguas, cultura y territorio\". Aspalditik ekin nahi zuen herrien arteko elkarlana abiatu zuen Txepetxek gisa horretara. Bai eta nazioartean ukatu zaion oihartzuna bere kasa sortu ere.\n1998ko otsailean eta martxoan Errenterian eta Madrilen izan zen Alain Massonen eta Alex Perez de San Romanen \"Los colores del futuro\" ikastaroa aurkezten. 2010ean hildako Alain Masson frantses zientzialari eta ikertzailea zen. Oinarrizko ekarpenak egin zituen energiaren lengoaiaren arloan, bai eta Erdi Aroko beiragileen argi kodearen ulertzean ere. Argiaren hizkuntza ikertzen aritu ziren elkarrekin. Anna Raquel Serranok hartaratuta,1998ko martxoaren 28an, ostera, Alcoin izan zen Txepetx, Soziolinguistikazko 7. Jardunaldietan. Hizkuntza politika berri bat proposatu zuen bertara eramandako lanean: \"Les lleng\u00fces del territori i el territori de les lleng\u00fces\".\nAnartean hololinguistikak beti aurrera egin du eta \"bizitzaren hizkuntza\"ren berri ematen omen du teoriaren azken emaitzetan. Bataren eta bestearen arteko zubia egiteko asmoz, eta 1991 urtean Bilboz hasitako lanak tornu berria duela, \"Aplicaci\u00f3n socioling\u00fc\u00edstica de la territorialidad\" (1999) liburua idatzi zuen 1996-1998 bitartean, Menorcatik Landetako Josse herri koskorrerako (gerraostean \"Joan Iturralde\" apaiz izan zuen huraxe bera) joan-jinean. Udalak artean Jose Joakin Gallastegi zuen Euskara Zerbitzuko buru eta liburua Josu Ortuondo EAJko alkatearen hitzaurre eta guzti argitaratu zen. Liburuan lurraldetasunaren arazo larriari konponbidea emateko hastapenak adieratzen dira, soziolinguistikatik abiatuta. Euskararen Herriaz inoiz egin den diagnostikorik argienaz gain, osabiderako artean sortutako preskripzio garbiena ere ematen da liburuan. Liburuaren aintzatespena, haatik, hutsaren edo, asko jota, hutsalaren hurrengoa izan da. Bada salpuespenen bat: Carme Junyent Universitat de Barcelona-ko irakasleak 2006ko idazlanean honela zioen Txepetxen azken liburuaz: \"Si mai us heu preguntat per a qu\u00e8 serveix la ling\u00fc\u00edstica o la socioling\u00fc\u00edstica, aqui trobareu moltes respostes; i si mai heu dubtat de l'exist\u00e8ncia d'un gran investigador apassionat, aqu\u00ed en trobareu el desmentiment. L'autor t\u00e9 altres obres, totes recomanables\".\nLankidetza eta garapena: 2000-2007.\nLiburua, orobat, Zenbat Gara bilbotar egitasmoaren gauzatzean giltzarri izateko sortua zen. Elkarteak 1998. urtetik izen bereko aldizkaria argitaratzen hasi zen, bizitza eta hizkuntzaren lotura sendotzeko asmoarekin. Laugarren zenbakian , 1999an, \"Aplicaci\u00f3n socioling\u00fc\u00edstica de la territorialidad \"ren aurrerapen gisa, Aitor Zuberogoitia kazetariak elkarrizketa luze bat argitaratu zuen Txepetxekin. Bosgarren zenbakian, aldiz, 2001ean, Txepetxek hitzaurrea egin zuen 1997an Ekuadorren ezagututako Nidia Arroborentzat. Zenbat Garak gonbidatuta Nidia Arrobo ekonomista eta Leonidas Proa\u00f1o apezpikuaren jarraitzailea Bilboko Kafe Antzokian izan zen hitzaldi bat egiten, Ekuadorko herri indigenen egoera azaltzearren Zenbat Garakoei. Txepetx, hain zuzen ere, bilbotar elkarteko aholkulari izan zen bi urtez, baina ondoren, berriz ere desadostasunak medio, kargua utzi egin zuen.\nZenbat Gara elkartearen magalean sortua da orobat Bizi-Hitza Fundazioa, Txepetxen lana behar bezala zabaltzeko asmoarekin eratua. Bilbo hirian finkatu zuen egoitza eta Txepetxez gain, I\u00f1aki Larra\u00f1agak eta Mikel Agirreazkuenagak esku hartu zuten. I\u00f1aki Larra\u00f1aga apaiza, soziologoa, soziolinguista, eta SIADECO kooperatibaren sortzaileetako bat da eta Mikel Agirreazkuenaga EHUko euskal filologia irakaslea eta yoga irakaslea. 2001eko otsailean Beasainen antolatutako Kilometroak jaian parte hartu zuen Txepetxek. \"Euskararen komunikazioa nola landu\" hitzaldia eman eta Fundazioa aurkeztu zuen Larra\u00f1agarekin bat. Joxean Artze poetak bukatu zuen ekitaldia.\nTxepetxek 2001 urtean, artean Frantzian bizi zela, artikulu bat argitaratu zuen Omnium Cultural erakundearen \"Escola Catalana\" aldizkarian: \"Sobre bogeries, seny y vacunes\". Bertan kontzientzia linguistikoaren adiera zehatz eta alderdikeriarik gabea deskribatzen zuen, baina arrakasta eskasarekin, antza. 2002 urtean fundazioa, dagoeneko Txepetxik gabe eta gaztelaniazko izenarekin soil-soilik, Donostiara aldatu zen. Fundazioa I\u00f1aki Larra\u00f1aga, Maria Pilar Unzueta, Mikel Agirreazkuenaga eta Angel Maria Lagek osatzen zuten musu-truk.\nPilar Unzuetaren ondoren Ana Cristina Vega izan da fundazioaren lehendakaria. Fundaci\u00f3n Pueblo Indio del Ecuador-ekin eta Kolonbiako Confederaci\u00f3n Ind\u00edgena Tairona-rekin ibili dira elkarlanean. 2002ko uztailean Txepetx eta Nidia Arrobok fundazio holinguistikoa aurkeztu zuten Kataluniako Unesco Etxean eta irailean Nidia Arrobok Ekuadorko Chachi herriaren \"Las culturas de la Ecodiversidad\" proeiktua aurkeztu zuen toki berean. Txepetxek, aldiz, \"hololinguistika\" jabetza industrial gisa patentatu zuen Iru\u00f1ean.\nEuskal Herritik berriz ere alde egitear zegoen, baina SIADECO elkartearekin harremana berritua zen, izan ere, 2004an kooperatibarentzat \"Cooperaci\u00f3n y desarrollo\" gogoeta hololinguistikoa idatzi zuen. Hololinguistikak, agidanez, izenari zor osotasunerantz etengabe saiatuz, soziolinguistikaren esker txarreko bide hertsia alde batean utzi eta lankidetzari eta garapenari eusten dio azken aldian. Gisa berean, 2005ean hitzaurrea idatzi zuen Bakarne Zuazuak koordinatutako \"Euskal gazte lankideen bizi-ibilbideak\" liburu elebidunarendako.\n2004ko maiatzean Txepetx Kolonbiako bi arhuako buruzagirekin egon zen Arbizun. Bertako Udalak, Irungo, Gernikako eta Errenteriakoarekin bat, 2003an Sierra Nevada de Santa Martaren inguruko lurrak erosteko emandako dirulaguntza eskertu nahi zuten. Abokatuen laguntzaz, Kolonbian giza eskubideen behatoki bat sortzea ere asmo zuten, nazioartean herri indigenen egoera salatzeko.\n2006an Jaione Apalategiren NUPeko irakaslearen tesia argitaratu zen, \"Ikastetxeen egitura intelektuala\". Txepetxek asko lagundu omen zion tesia burutzen, baita hitzaurrea propio idatzi ere: \"Gizarte zientzien ortzemugatik kanpo\". Liburuaren argitalpenaren harira, Felix Ibargutxi Diario Vascoko kazetariak Txepetx zertan zebilen galdetu zion Apaletegiri eta honek halaxe erantzun: \"Ezin dizut esan non bizi den. Lanean ari da, orain ere arlo berriak ikertzen eta nazioarte mailan.\"\n2007an Txepetx Indiako Andhra Pradesh estatuan Kalki Bhagavan guruak sortutako Oneness University-n egon zen.\nHololinguistika.\nHololinguistika (grezierazko \"\u03cc\u03bb\u03bf\u03c2-h\u00f2l\u00f2s\" osotasuna + linguistika) edo Hizkuntza Esperientziaren Teoria Autoosatua Jose Maria Sanchez Carrion \"Txepetx\" hizkuntzalariak sortutako hizkuntzari buruzko diskurtso berria da, hizkuntzaren bizitzaren hatsarreak ez ezik, bizitzaren hizkuntzarenak zehazten omen dituena. Egileak 2002ko irailaren 25ean patentatu egin zuen jabetza industrial gisa.\nEtika, psikologia eta soziologia osotasun zatiezina izan eta hololinguistikak guzti horiek hartzen dituen eremua ei denez, Txepetxen iritziz ezagutzaren arlo hau ez da ez ohizko soziolinguistika, ez hizkuntzalaritza, ez hizkuntzaren filosofia ez eta psikolinguistika ere; arlo hau bestelakoa da. \"Hololinguistika\" edo \"Hizkuntza-Esperientziaren Teoria Autoosatua\" (\"Teor\u00eda Autoconsistente de la Experiencia Ling\u00fc\u00edstica\" gazteleraz) esaten dio Txepetxek.\nHololinguistikaren aztergaia, soziolinguistikarena ez bezala, bizia da, bere osotasunean (\"h\u00f2l\u00f2s\"). Ez da, beraz, hizkuntzaren biziaz bakarrik arduratzen, izadi osoaren biziaz baizik, hizkuntzak barne. Eta hortik, hizkuntzetatik abiatuta, giza bizitzaren garapena (psikologia, etika, soziologia) eta baliabideen ekoizpena (ekonomia), gizartearen antolaketa (politika) eta mundu sinboliko eta espiritualaren (kultura, erlijioa) garapena ziurtatzeko lain, izadiaren (\"denaren\") norabidea aztertzen du. Hori guztia hizkuntza bakoitzetik abiatuta, munduko hizkuntza guztien arteko harremanerantz, bakoitzaren era begiratuz eta aldeak onartuz, arrisku bizian dagoen gure planetaren hondamendia saihestearren.\nAzken batean, hizkuntzen eta hizkuntza komunitateen arteko orekaren formulazioa baino gehiago den zerbait aurkezten omen du Txepetxen teoriak. Fisika kuantikoak, ekologiak, garapen kognitiboak edo garapen iraunkorrak bezala; adierazi egiten du zientziaren \"kontzientzia\". Funtsean ekintzarako pentsamendua izan gura du.\nHizkuntzaren ikaskuntza Txepetxen arabera.\nMotibazioa, Ezagutza eta Erabilera dira, \"Txepetx\"en teoriaren arabera, hizkuntza bat menperatzeko hiru zutabe edo \"ontzi\" nagusiak.\nHiru ontzi hauek ezberdin betetzen dira kasuen arabera. Hortaz, Txepetxek bi ikasketa prozesu bereizten ditu:\nA ibilbidea gizarteratze prozesua da, umea gizarte identitate gainjarriak dituzten esparruetan pixkanaka sartzen du eta: familia, eskola, herria...\nNahikotasun maila\nEdozein hizkuntzaren ikasketa-prozesuan fase batetik beste batera igaro ahal izateko (hau da, A ibilbidean motibaziotik ezaguerara eta ezagueratik erabilerara jauzi egiteko eta B ibilbidean erabileratik ezaguerara eta ezagueratik motibaziora) ezinbesteko baldintza da ikaskuntzaren aurrerapenaren adierazlea den nahikotasun maila erdiestea:\nA eta B zirkuituak\nArestian azaldutako A eta B ikasketa-ibilbideek ez dute zertan amaitu hirugarren fasera heltzean. Bertan amaituko balute, bata zein bestea osatu gabeko ikasketa-prozesuak izango lirateke:\nHortaz, ikasketa-prozesu biak harremanetan daude, eta, bata bestearen osagarria izanik, biak behar-beharrezkoak dira hiztunek hizkuntz garapen osoa lor dezaten.\nTalde soziolinguistikoak.\nHizkuntzen ikaskuntza prozesuak gogoan hartuta, euskarari dagokionez bost talde soziolinguistiko bereiz ditzakegu:\nHizkuntzen galera eta normalizazio prozesuak.\nLehenengo talde soziolinguistiko biek -ABk eta BAk- hizkuntzaren bihotza edo gune sinbolikoa osatzen dute. Hiztun horiek hizkuntzaren ikasketa-prozesu osoa burutu dutenez, euskaldun osoak dira eta gaituta daude edozein hizkuntz funtzio euskaraz betetzeko. Azken taldea, erdaldunak, euskal komunitatetik at dago.\nHizkuntza baten gune sinbolikoa osatzen duten AB eta BA talde soziolinguistikoak, euren leku eta funtzioak ulertzeaz eta ondo betetzeaz gain kanporantz hazten direnean, bihotzetik azalerantz, hizkuntza komunitatea artikulatuta egongo da eta hizkuntzak ez du desagertzeko arriskurik izango. Aitzitik, talde soziolinguistikoek talde edo gizarte izaera galtzen dutenean, paradigma glotofagikoa jartzen da martxan: lehenengoz, hizkuntzan funtzio galera sortzen da; bigarrenez, norabide bakarreko gizarte-elebitasuna nagusitzen da; hirugarrenez, hiztunek gutxiagotasun konplexua hartzen dute; laugarrenez, komunitatearen erabateko desagituraketa gertatzen da; eta azkenik, lege bereizkeriak hizkuntzaren galtze prozesua azkartzen du.\nParadigma glotofagikoaren kontra, hizkuntza minorizazio egoeratik atera dezakeen prozesua normalizazio paradigma da. Hizkuntza komunitatearen normalizazio prozesuaren abiaburua haustura-tentsioa da, hots, gune sinbolikoa osatzen duten AB eta BA talde soziolinguistikoak hizkuntzaren egoera aldatzeko ados paratu eta normalizazioaren alde lanean hasten diren une historikoa. Haustura-tentsioa gertatuz geroztik, hiztun komunitatearen trinkotzeari eta hizkuntz tipoen optimizazioari ekin behar zaio. Optimizazioa hizkuntz tipoen eskalan aurrera egitean datza, talde soziolinguistikoak barnetik kanporantz ugalduz:\nOptimizazioaz gainera, hizkuntz normalizazioan eman beharreko beste urrats garrantzitsu bat legearen babesa lortzea da, hizkuntzak funtzio guztiak berreskuratzeko erraztasun handiagoa izan dezan. Eta geroago, euskaraz bizitzea ahalbidetzen duten harreman sareak sendotu eta areagotu behar dira, gizarte osoak autokonfiantza hartu eta euskaraz gustura eta konplexu barik bizi izan dadin."}
{"id": "46930", "revid": "219", "url": "https://eu.wikipedia.org/wiki?curid=46930", "title": "Filologo", "text": ""}
{"id": "46932", "revid": "336", "url": "https://eu.wikipedia.org/wiki?curid=46932", "title": "KGB", "text": "KGB (, ) SESBren barneko zein kanpoko kontraespioitza eta segurtasuna kontrolatzeko erakundea izan zen 1954-1991 artean.\nZuzendaritza Nagusia.\nZuzendaritza Nagusia KGB Zuzendariarekin, bat edo bi zuzendariorde eta lau-sei ordezkorekin osatzen zen."}
{"id": "46933", "revid": "371", "url": "https://eu.wikipedia.org/wiki?curid=46933", "title": "Ozkabarte", "text": ""}
{"id": "46934", "revid": "371", "url": "https://eu.wikipedia.org/wiki?curid=46934", "title": "Berceo (Errioxa)", "text": ""}
{"id": "46935", "revid": "59723", "url": "https://eu.wikipedia.org/wiki?curid=46935", "title": "Jean Sibelius", "text": "Jean Sibelius (H\u00e4meenlinna, Finlandia, 1865eko abenduaren 8a - J\u00e4rvenp\u00e4\u00e4, 1957ko irailaren 20a) finlandiar musikagilea zen, Erromantizismo berantiarrekoa, eta eragin nabaria izan zuen Finlandiaren nortasun nazionala finkatzen.\nSibeliusen lanaren funtsa zazpi sinfoniatan biltzen da. Beethovenek bezala, Sibeliusek ere erabili zuen horietako bakoitza bere estiloa garatzeko, baina Beethovenek ez bezala \u2014hark sinfoniak aldarri publikoak egiteko erabiltzen zituen eta bere sentimendurik ezkutuenak lan txikietarako gordetzen zituen\u2014, Sibeliusek bere sentimendu pertsonalak sinfonietan kanporatu zituen. Haren lanak sarri jo eta maiz grabatzen dira gaur egun ere.\nSinfoniak alde batera utzita, Sibeliusen konposiziorik ezagunenak \"Finlandia\", \"Bals Tristea\", biolin kontzertua, \"Karelia\" suitea eta \"Tuonelako beltxarga\" (\"Lemmink\u00e4inen suite\"aren lau mugimenduetako bat) dira. Beste lan batzuen artean \"Kalevala\"n oinarri hartutako zenbait pieza daude, ehundik gora abesti ahots eta pianorako, musika 13 antzezlanetarako, \"Jungfrun i tornet\" opera (\"Dontzeila Dorrean\"), ganbera musika, piano musika, 21 argitalpen musika koralaz eta musika erritual masonikoa. Sibelius musikagile emankorra izan zen 1920ko hamarkadaren erdialdera arte. Hala ere, bere \"Zazpigarren Sinfonia\", \"Ekaitza\" (1926) eta \"Tapiola\" (1926) bukatu bezain laster, ez zuen maila handiko lanik egin bizi izan zen hogeita hamar urtean. Musika sortzen saiatu zen, bai, baita zortzigarren sinfonia bat ere, baina emaitzarik gabe. Bere bizitzaren azken aldian musika masonikoa idatzi zuen, eta hasierako zenbait lan berrargitaratu egin zituen. Halaber, musikaren garapena arretaz segitu zuen, nahiz eta beti ez zuen musika modernoa begi onez ikusi.\nBizitza eta lana.\nJohan Julius Christian Sibelius H\u00e4meenlinna herrian jaio zen, Finlandiako Dukerri Handian, suediera hitz egiten zuen familia batean. Aita Christian Gustaf Sibelius izan zuen, eta ama Maria Charlotta Sibelius. Nahiz eta familian \u201cJanne\u201d esaten zioten, ikasle zela hasi zen erabiltzen bere izenaren frantses aldaera, \u201cJean\u201d, bere osaba baten bisita txartela oinarri hartuta. Gaur egun mundu osoan Jean Sibelius izen-deiturez ezaguna da.\nBere familiak erabaki zuen Jean gaztea finlandiar hizkuntzako eskola batera bidaltzea, eta halaxe ikasi zuen H\u00e4meenlinnako eskolan 1876tik 1885era bitartean. Nazionalismo erromantikoa elementu erabakigarria izan zen Sibeliusen ekoizpen artistikoan eta bilakaera politikoan.\n1885ean institutuan graduatu ondoren, Alexander Unibertsitatean Zuzenbidea ikasten hasi zen, Finlandian bertan (egun, Helsinkiko Unibertsitatea). Dena dela, musikaz interes handiagoa zuenez, ikasketak laster utzi zituen. 1885etik 1889ra, Sibeliusek musika ikasi zuen Helsinkiko Musika Eskolan (egun, Sibelius Akademia). Bertan, Martin Wegelius izan zuen irakasle, besteak beste. Musika ikasten segitu zuen, Berlinen lehenengo (1889tik 1890era) eta Vienan gero (1890etik 1891ra).\nJean Sibelius eta Aino J\u00e4rnefelt (1871-1969) Maxmon ezkondu ziren 1892ko ekainaren 10ean. Etxe bat eraiki zuten Ainola izenarekin Tuusula lakuaren ondoan, eta hantxe bizi izan ziren hil arte. 64 urte bizi izan ziren ezkonduta, eta sei alaba izan zituzten: Eva, Ruth, Kirsti (oso gazte hil zen), Katarina, Margareta eta Heidi.\n1911n ebakuntza handia egin zioten, ustez eztarrian minbizia zuelako. Heriotza hain hurbil ikusteak utzi zuen arrastorik egileak garai hartan egindako zenbait lanetan, adibidez, Luonnotar eta Laugarren Sinfonia.\nSibeliusek natura maite zuen, eta Finlandiako paisajeak bere musika egiteko sarri erabili zituen. Behin, horrela idatzi zuen bere Seigarren Sinfoniaz: \"Beti ekartzen dit gogora lehen elurraren usaina\". Askotan esan da Ainola inguruko basoek inspiratu zutela Tapiola konposizioa.\n1926an Sibeliusen ekoizpena nabarmen jaitsi zen, aldi luze baterako: Zazpigarren Sinfonia egin ostean, lan gutxi batzuk soilik egin zituen, goi mailakoak. Horietatik, Shakespeareren Ekaitza lanerako egindako musika eta Tapiola poema musikatua aipagarrienak dira. Bere bizitzako azken hogeita hamar urtean, ez zuen bere musikaz hitz egiterik ere nahi izan.\nFroga ziur samarrak daude Sibelius aritu zela zortzigarren sinfonia lantzen. 1931n eta 1932an Serge Koussevitzky bere lagunari agindu zion estreinatuko zuela, eta 1933an iragarri ere egin zen emanaldi bat Londresen, Basil Cameronen zuzendaritzapean. Dena dela, froga zehatz bakarra zortzigarren sinfoniarena faktura bat da, lehen mugimenduaren kopia batekoa. Sibelius beti izan zen oso kritikoa bere buruarekin; behin baino gehiagotan azpimarratu zien bere lagun minei: \u201cGai ez banaiz Zazpigarrena baino sinfonia hobea idazteko, orduan hura izango da nire azkena\u201d. Zelan ez den gorde hurrengoaren eskuizkriburik, askok uste dute Sibeliusek berak suntsitu zituela partiturak, seguruenik 1945ean, jakina baita urte hartan paper asko bota zituela sutara, bere emaztea aurrean zela.\n1939ko urtarrilaren 1ean nazioarteko irrati emanaldi batean parte hartu zuen, eta bertan egileak berak bere Andante Festivo pieza zuzendu zuen. Ekitaldi hura grabatu eta argitaratu egin zen, lehendabizi diskoetan eta gero CD bidez. Seguruenik adibide bakarra da, non musikagilea bera bere musika zuzentzen agertzen baita.\n1955ean, 90 urte bete zituenean, musika ekitaldi bereziak egin ziren Finlandian, eta Columbia Records eta EMI diskoetxeek album bereziak atera zituzten haren omenez. Bi urte geroago, 1957ko irailaren 20an, 91 urte zituela, hil egin zen, garuneko odoljario batek jota. Ainolan bertan lurperatu zuten, lorategian. Egun berean, Finlandiako beste musikagile ezagun bat hil zen, Heino Kaski. Aino, berriz, hamabi urte gehiago bizi izan zen, 1969ko ekainaren 8an hil zen arte; senarraren ondoan lurperatu zuten. Sibeliusen heriotzaz honako anekdota hau kontatzen du Erik Tawastjerna biografoak:\n\u201cPozez zoratzen itzuli omen zen eguneroko pasieratik, eta esan omen zion bere emazteari ikusi zuela kurrilo talde bat hurbiltzen. \u2018Hementxe datoz, nire gaztaroko txoriak\u2019, esan omen zuen. Bat-batean, txori haietako bat taldetik urrutiratu, eta zirkulu bat marraztu zuen Ainola gainean. Ondoren, bat egin zuen berriz taldearekin, aurrera egiteko\u201d.\n1972an, Sibeliusen ondorengoek Ainola Finlandiako estatuari saldu zioten. Bi urte geroago, 1974an, Finlandiako Hezkuntza Ministerioak eta Sibelius Elkarteak museo gisa ireki zuten.\nMusika estiloa eta onespena.\nHaren lanaren muina zazpi sinfonien bilduma da. Beethovenek bezala, horietako bakoitza ideia musikal bat garatu eta bere-berea zuen estiloan aurrera egiteko erabili zuen. Gaur ere, sinfoniak oso ezagunak dira, eta sarri jotzen dira kontzertuetan, bai Finlandian bertan, eta baita handik kanpo ere.\nJohan Ludvig Runeberg-ekin batera, Finlandiaren kultur sinboloetariko bat izan zen, biek ala biek eragin handia izan baitzuten Finlandiaren nortasun nazionala finkatzen, nahiz eta, harrigarria bada ere, biak ziren suediar jatorriko familietakoak.\nHaren lanik ezagunenen artean daude.\nBeste musikagile askok bezala, Sibeliusek ere XIX. mendeko konposizio arauak bere egin zituen. Bere garaikide askok bezala, berak ere Wagner miretsi egin zuen, baina aldi baterako soilik, geroago beste musika eredu bat hautatu baitzuen. Ferruccio Busoni eta Txaikovskiren eragina ere jaso zuen. Azken horrena bereziki nabaria izan zen Kullervo sinfonia koralean (1891) eta baita Biolin kontzertuan ere, zenbait urte geroago, 1903an.\nSibelius musikaren barne eraikuntza erabat sinplifikatzen saiatu zen. Antonin Dvo\u0159aki bezala, horrek eraman zuen melodiak bilatzera, nazioaren izaerarekin bat etorri zirenak. Mahlerek bezala, berak ere folklore nazionala eta literatura bere konposizioak eraikitzeko sarri erabili zituen. Bere Bigarren sinfoniaren bigarren mugimendua hartuta dago Don Juan liburuko pasarte batetik, non estatua bat agertzen baita ilargiaren argipean. Laugarren sinfonian, ostera, sinfonia baterako aurreikusitako lana (Mendia) poema batekin uztartzen du: hori Edgar Allan Poe idazlearen \"Belea\" lanean oinarritzen da.\nPoema musikatuak ere idatzi zituen, Finlandiako poesian oinarrituak, \"En\" saga poemarekin hasi eta \"Tapiola\"rekin amaitu (1926), haren azken lan handia.\nSibelius modan egon izan da, eta modatik joanda, bietan. Bera izan zen XX. mendeko sinfonia egilerik ezagunena, eta behin eta berriro eskaini izan zaizkio ziklo osoak. Munduko orkestra zuzendaririk onenak haren musika interesatu dira, bai eta jo ere."}
{"id": "46936", "revid": "1545", "url": "https://eu.wikipedia.org/wiki?curid=46936", "title": "Irgun", "text": "Irgun (), jatorrizko izena Irgun Zevai Leumi (, ) 1930 eta 1940ko hamarkadetan zehar Britainia Handiaren mandatupean zegoen Palestinan jardun zuen talde armatu sionista zen.\nHistoria.\nVladimir Jabotinskyk 1931n sortu eta zuzendutako taldea izan zen, Haganako zatiketa baten ondorioz. Haren helburua arabiarrek egiten zituzten ekintza terroristen aurrean erantzutea zen, bereziki 1929ko sarraskien ondoren.\nBritaniarren agintearen amaieran jarrera gogortu zen, bai arabiarren eta baita britaniarren aurkako atentatu gogorrak eginez, Menahem Beginen gidaritzapean. Bortitzena Jerusalemgo King David hotelaren kontrakoa izan zen (kolonialismo britaniarraren gune garrantzitsuena zen), 1946ko uztailaren 22an: 91 pertsona hil ziren, tartean 17 judu. Irgunek hiru aldiz leherketaren berri eman arren, agintari britaniarrek ez zuten hotela hustu. Erakunde horrek eta arabiar talde armatuek sortutako giroak Britainia Handiak Palestinako agintea 1948an uztea eragin zuen.\nLehen gerra arabiar-israeldarrean parte hartu zuen, besteak beste, Jafo konkistatuz eta Jerusalemgo auzo judua defendatuz. Dena dela, Deir Yassingo sarraskiak fama txarra eman zion erakundeari; arabiarren herri horretan egindako sarraskiaren ondorioz ehun arabiar hil ziren. Antzeko sarraskiak beste hainbat herri palestinarretan ere gertatu ziren, eta horren ondorioz, zenbait arabiarrek inguruko estatuetan babesa aurkitu zuten.\nGerra hartan, Irgunek Israelgo armadarekin bat egin zuen eta armak eman zizkion."}
{"id": "46937", "revid": "336", "url": "https://eu.wikipedia.org/wiki?curid=46937", "title": "Haganah", "text": "Haganah (, ) 1920 eta 1948 bitartean ihardun zuen sionisten defentsarako erakundea izan zen, britainiarren menpeko Palestinan. Kibbutz eta moshavetako kideek osatu zuten, arabiarren erasoei aurre egiteko. Britainiar agintariek, gainera, ez zuten ahaleginik egiten juduak babesteko. Haganah egungo Israelgo armadaren aurrekari zuzenena da.\nJatorria.\nPalestinako judutarrek 1909an sortu zuten \"Hashomer\" deituriko talde armatua beduino eta arabiarren erasoetatik babesteko. Garai hartan ez zuen babes handirik (100 kide inguru).\n1920-1921eko Jerusalem, Yafo, Hebron eta Haifako pogromoen ostean, buruzagi juduek beraien komunitateak babesteko talde bereziak sortzeko beharra ikusi zuten, batez ere britainiarrek zuten jarrera pasiboa zela eta. 1929ra arte, Haganahren miliziak gaizki armatutako talde batzuk ziren, kibbutzen kontrako erasoak aurreikustea zen beraien zeregin garrantzitsuena.\n1929an Hebronen gertatutako sarraskiaren ondoren sionistek armada sendo baten beharra ikusi zuten, eta aginte zentral argi bat ezarri zuten talde horren gidaritza burutzeko. Kibbutzetako gazteria gehiena sartu zen Haganah. Hala, 1936rako 10000 soldadu izatera iritsi zen.\n1936-1939 bitarteko altxamendu arabiarrari aurre egin zion armada britainiarrarekin batera. Britainia Handiak ez zuen Haganah ofizializatu, baina altxamendu horretan jasotako esperientzia ezinbestekoa izan zitzaien juduei 1948ko gerraterako. Hala ere, garai horretara arte joera moderatua agertu zuen eraso eta mehatxu arabiar zein britainiarren aurrean. Pasibotasun hori zela eta, zenbait talde bereizi egin ziren, hala nola \"Irgun\" eta \"Stern\".\nBigarren Mundu Gerra.\nII Mundu Gerra lehertu zenean, britainiarren eta sionisten arteko harremanak ez ziren batere erosoak. Hala ere, David Ben-Gurionek bere ahalegin guztiak egin zituen Palestinako juduak Ardatzaren kontra mobilizatzeko. Bere esaldi famatuetako bat hau izan zen:\nGerrako brigada judua Italian ezarri zen, Ardatzeko estatuen kontra borroka eginez. Historia garaikidean lehen aldiz, juduek beraien banderapean parte hartu zuten gerran. Guztira britainiarren alde eta Hitlerren kontra borroka egin zuten 30000 judu palestinar hil ziren gerran.\nGerraren ondoren.\nGerraren ostean Haganahk errefuxiatu juduak Palestinara eramateko saioak egin zituen, sarri britainiarren aurkako politikak eginez. Israelgo estatua aldarrikatu ostean, Gobernuak Ejertzitoa antolatu zuen, eta bestelako talde armatu guztiak legez kanpokoak zirela aldarrikatu zuen. Horrela, Haganah gaur egungo Israelgo armadaren oinarrietako bat da.\nIrgun eta bestelako taldeek ez zuten erabaki hori onartu, eta horrek gatazka labur bat sortu zuen. Hala ere, berehala Menahem Begin Irguneko buruak bere talde armatua ezabatu eta Herut deituriko talde eskuindarra osatu zuen."}
{"id": "46939", "revid": "1491", "url": "https://eu.wikipedia.org/wiki?curid=46939", "title": "Bilbo Hiria Irratia", "text": "Bilbo Hiria Irratia katea (96.0 FM) Bilbo Handian eta euskaraz emititzen duen garrantzitsuena da. Euren hitzetan \"irrati urbanoa, irekia, kosmopolita eta euskalduna\" dira. \"Zenbat Gara\" elkarteak sortu zuen 1997an, eta Abandoko San Bizente kaleko bulegoetatik emititzen dute. Mieltxo Monfort izan zuen esatari eta bultzatzaile nagusi, 2016an hil zen arte. Baita 2015ean zendutako Jabi Lauzirika \"Apolo\" ere.\nTOKIKOM tokiko hedabideen bateraguneko kidea da. Euskal Herriko irrati libre eta komunitarioak biltzen dituen Arrosa sarea elkarlan ekimenean ere esku hartzen du.\n2006ko martxoan aurkeztu zuen bilbohiria.com webgunea, bertan zuzeneko emisioa eskaintzeaz gain, iragandako saioak podcast eran nahierara eskaintzen hasi zen bertan, hori egiten zuen Euskal Herriko lehenengo emisora izanik. 2014ko uztailean aurkeztu zuen bere webgune berria bilbohiria.com bilbohiria.eus bihurtuta, smartphoneetarako egokitutako itxura berriarekin baina 2006tik argitaratutako saio guztien gordailua mantenduta.\n10. urteurrena.\n2007ko maiatzaren 23an \"The Dubliners\" talde irlandarrak jo zuen Kafe Antzokian irratiaren 10. urteurreneko jaian."}
{"id": "46940", "revid": "536", "url": "https://eu.wikipedia.org/wiki?curid=46940", "title": "Zenbaketa", "text": "Zenbaketa multzo bati dagokion kopurua edo kardinalitatea zehaztera daraman abstrakzio-prozesua da.\nZenbaketaren ikaskuntza.\nBanan-banako korrespondentziaren edo korrespondentzia \"biunibokoaren\" oinarria.\nBi azpi prozesuen koordinaketa eskatzen du: partiketa eta etiketatzea.\nHonako gaitasun hau umeek bi urterekin hasten dira bereganatzen, hasiera batean etiketatzea akatsak ematen badira ere.\nOrdena egonkorraren oinarria.\nMultzo bateko elementuei egokitu behar zaizkion etiketek sekuentzia egonkorra osatu behar dute eta edozein momentutan errepikatu ahal izango dira umeak, zenbaketa prozesuan, aurrera egin dezan. Honako oinarri hau hiruzpalau urteekin lortu ohi da eta garapen-aldi desberdinetan lortzen da: hasieran etiketak zorizko ordenen egokitzen dira, 3, 6, 4, 8, 21\u2026 esaterako, ondoren zerrenda osoa ez bada ere ordena gorakorrean aipatzen dituzte 1, 3, 7, 9, 13\u2026 Garapen-aldi aurreratuago batean sekuentziak modu egokiz eta edonondik has ditzakete, 13, 14, 15, 16, 17\u2026\nKardinalitatearen oinarria.\nGaitasun honen bitartez umeak kardinalen zerrendako azkena berezitzat eta multzoaren adierazgarritzat joko du. Gelman eta Gallistelen arabera oinarri hau eskuratua izango du umeak:\nKardinalitatea bi urte eta zazpi hilabeteekin lortzen dela baieztatu da, banan-banako korrespondentziaren eta ordena egonkorraren gaitasunak eskuratu ondoren. Beste autore batzuentzako, berriz, mailaz mailako prozesua litzateke eta 5 urte bete arte ez litzateke eskuratuko.\nAbstrakzio oinarria.\nGaitasun honek aurreko hiru oinarriak (bana-banako korrespondentzia, ordena egonkorrarena eta kardinalitatearena, alegia) edozein multzotara aplikatzean datza, nahi deneko heterogenotasun dutela multzoko elementu horiek. Beraz elementuak benetakoak ala irudizkoak izan daitezke eta nahi den tamaina, kolore edota tanketakoak. Umearentzako, gaitasuna eskuratua badu \u201cgauzak\u201d izango dira, zenbatu daitezkeen \u201cgauzak\u201d alegia. Nonbait hiru urterekin eskuratzen omen da.\nOrdenaren garrantzi ezaren oinarria.\nZenbaketaren ordena garrantzirik ez duela konturatzean eskuratuko du umeak honako gaitasun hau. Zera jakingo du:\nHonako gaitasun hau bereganatua izango du umeak baldin eta elementuak zoriz aukeratuta zenbatzeko gai baldin bada, hau da, elementuak ordenarik gabe aukera litzatekeenean eta, batez beste, lau urteren inguruan lortuko luke.\nAipaturiko gaitasunak Haur Hezkuntzaren bukaerarako osatu beharko lirateke eta eragiketa matematikoak eta zenbakien kokapenaren araberako balorearen kontzeptuak bereganatu ahal izateko oinarrian daude. Ume gehienek gaitasunok modu ez formalean bereganatzen dituzte euren ohiko ingurune sozialetan.\nGaitasunok sei urteekin bereganatu ez dituenak laguntza berezia beharko luke."}
{"id": "46941", "revid": "1491", "url": "https://eu.wikipedia.org/wiki?curid=46941", "title": "Kafe Antzokia", "text": "Bilboko Kafe Antzokia kulturgunea \"Zenbat Gara\" elkarteak zabaldu zuen 1995eko abenduan, Abandoko San Bizente elizaren zinema izandako eraikinean.\nBilbo inguruko euskal hiztunentzako bilgune eta kultura ekitaldiak eskaintzeko leku erreferentziazkoa izateko sortua, denborarekin jarduerak ugarituz joan dira. Kafe Antzokiari esker euskararen erabilera sustatzeko ekimenak garatuz joan dira Zenbat Gara elkartearen eskutik. Bilbon euskara hutsez emititzen duen Bilbo Hiria irratia Kafe Antzokiak lagundua da eta areto gainean ditu estudioak. Bilbo Handi osorako euskara hutsez emititzen duen irrati ez komertziala da Bilbo Hiria. Eraikin berean dago, halaber, Gabriel Aresti euskaltegiaren egoitza nagusia. non hainbat hitzaldi, tailer eta jai antolatzen diren.\nBere ezaugarriak dituen lehenengo aretoa izan zen, bere atzetik Ondarroako Kafe Antzokia zabaldu bazuten eta bien ondoren Euskal Herrian beste antzeko ekimen batzuk abiatu badituzte ere.\nJarduerak.\nKulturgunearen jarduera nagusiak hauek dira,\nKontzertuak.\nZuzeneko musikari dagokionez, Bilboko eszenatoki nagusietako bat da Kafe Antzokia. Euskal musikari gehienek jo dute bertan, baita atzerriko ehunka talde eta bakarlari ezagun ere. \nLagun Artean Kantari.\nEuskal kantagintza saioa egungo eta atzoko euskal kantak berreskuratuz lagun arteko giroan kantatzeko saio irekia.\nUrbeltzen Dantza Ganbara.\nEuskal dantzen saio ireki eta partehartzailea Juan Antonio Urbeltz folklorista ospetsuaren eskutik.\nKurkuluxetan Umegunea.\nhaurrentzako jarduera mordoa antolatzen duten ekimena da: igande arratseroko Olgetan haur jaia, Arte eszenikoen eskola (dantza eskola, musika eskola eta antzerki eskola) Ane Monna, Oskola eta Karramarroi antzerki taldea, haurrentzako CD eta DVD ekoizpenak, udako egonaldiak\u2026\nEuskara ikasleentzako jarduerak.\nEraikin berean dagoen Gabriel Aresti euskaltegiak hainbat hitzaldi, tailer eta jai antolatzen ditu bertan.\nJantokia.\nEgunero 200 bat lagunentzako bazkariak prestatzen dira. Eguerdietan jantoki bilakatutako aretoko mahaiak beteta egon ohi dira. Bezperan artistek jardundako eszenatokian bertan ere bazkaldu daiteke, horrek duen kutsu magikoarekin.\nBestelako ekitaldi eta ospakizunak.\nEuskalgintzaren erreferentziazko bilgunea izanik, euskal kulturarekin lotuta dauden erakundek hainbat ekitaldi ospatzen dira Kafe Antzokian. Esaterako Udako Euskal Unibertsitatean Kafe Antzokian antolatu zituen Uztaro aldizkariaren 100. alea argitaratzea, eta bere 50. urteurrena."}
{"id": "46942", "revid": "119347", "url": "https://eu.wikipedia.org/wiki?curid=46942", "title": "Penny Black", "text": "Penny Black lehen posta zigilu ofiziala izan zen. 1840ko maiatzaren 1ean argitaratu zen Erresuma Batuan, eta ofiziala izan zen maiatzaren 6tik aurrera. Viktoria Erreginaren profila agertzen da irudian.\n1837an Britainia Handiko bidalketa postalen prezioa altua, konplexua eta anomaloa zen. Gauzak sinplifikatze askotan Sir Rowland Hillek proposatu zuen posta batean itsasi ahal zen zigilu bat egitea, aurretik ordainduko zena. Garai hartan normalena zen jasotzaileak ordaintzea posta zerbitzua, bidaiatutako distantziaren araberakoa. Penny Black postarekin, ordea, posible zen ontza erdiko (14 gramo) gutunak bidaltzea penike bakarreko tarifa lauarekin, distantziarekiko independiente.\nItsaskorrak ziren zigiluak erabiltzea ez zen Penny Blackarekin asmatu. Lehenago ere erabili ziren Austriako Inperioan, Suedian eta, ziurenik, Grezian."}
{"id": "46944", "revid": "119347", "url": "https://eu.wikipedia.org/wiki?curid=46944", "title": "Sax Rohmer", "text": "Arthur Henry Sarsfield Ward, ezagunagoa Sax Rohmer ezizenez, (Birmingham, 1883ko otsailaren 15a - 1959ko ekainaren 1a) nobelagile ingelesa zen. Fu Manchu doktorea eta beroni dagokion eleberri-seriea sortu izana zor diogu.\nIdazlearen lehen lana 1903an argitaratu zen \"Pearson's Weekly\" argitalpenean, \"The Mysterious Mummy\" izenekoa. \"Music hall\" saioetarako komedia-pasarteak ere idatzi zituen hasierako garai hartan, aldizkako ipuinak tartean. 1909an Rose Knox anderearekin ezkondu zen. Eta hurrengo urtean, 1910ean, lehen eleberria kaleratu zuen, \"Pause!\", izenpetu barik argitaratua baina. 1913an Fu Manchu-ren lehen istorioa sortu zuen, \"The Mystery of Dr. Fu Manchu\", erabateko arrakasta izan zuena eta pertsonaiaren lan gehiago ahalbideratuko zituena. Han ziren dagoeneko Sir Nayland Smith eta Petrie doktorea \"Arrisku Horia\" gorpuzten zuen gaizkilearen aurkako borrokan. 1915ean beste pertsonaia bat sortu zuen, Gaston Max ikerlaria, \"The Yellow Claw\" lanean agertuko dena.\nGogoan izateko beste pertsonaia batzuk ere jaio ziren Rohmerren lumatik, Morris Klaw alde ilunetako ikerlaria eta Sumuru, Fu Manchuren tankera bertsua zuen andere zital eta ankerra, esaterako. Okultismoa eta mistika zaletasun eta kezka izan zituen, eta elkarte sekretu bateko kide ere izan zen. Ildo horretatik literatur lan zenbait sortu zituen: \"Brood of the witch Queen\" (1918) edota \"Grey Face\"(1924). 1920-1930 urte haietan Rohmer ondoen ordaindutako idazleetako bat izatera helduko zen, osasun makalekoa izan bazen ere. Sasoi batean alde batera lagata izanda, 1929n berriro ekin zion Fu Manchuren bildumari \"The Book of Fu Manchu\" lanarekin. Bigarren Mundu Gerra amaituta New Yorkera aldatu zen bizitzera. 1950 eta 1956 bitartean Sumuru pertsonaiari dagozkion liburuak landu zituen. Antzerkigintza eta kantak idaztea ere gustuko izan zuen. Pneumonia gaizto batek ahulduta bihotzekoak jota hil zen 1959an."}
{"id": "46945", "revid": "371", "url": "https://eu.wikipedia.org/wiki?curid=46945", "title": "N\u00e1jera", "text": ""}
{"id": "46948", "revid": "336", "url": "https://eu.wikipedia.org/wiki?curid=46948", "title": "Juan Negr\u00edn", "text": "Juan Negr\u00edn L\u00f3pez (Las Palmas Kanaria Handikoa, 1892ko otsailaren 3a - Paris, Frantzia, 1956ko azaroaren 12a), espainiar fisiologo eta politikaria izan zen. 1937-1945 bitartean Espainiako Bigarren Errepublikako Presidentea izan zen (1939tik erbestean).\nBiografia.\nMedikuntza ikasi zuen Leipzigen (Alemania), eta 20 urterekin doktoregoa lortu zuen. 1916an Espainiara itzuli zen, eta unibertsitate irakasle bilakatu zen. 1922an Madrilgo unibertsitateko fisiologia katedra eskuratu zuen. Horrez gain, mundu osoan ospe handia izan zuen eskola bat sortu zuen hiri horretan. Miguel Primo de Riveraren diktaduran PSOEko kide egin zen. 1931tik aurrera diputatua izan zen.\n1936an, Espainiako Gerra Zibila hasi eta gero, Fronte Popularraren gobernuak Finantza Ministro izendatu zuen, eta 1937ko maiatzaren 17an, Aza\u00f1ak gobernuburu hautatu zuen, Francisco Largo Caballeroren ordez. Erresuma Batuak eta Frantziak gerran esku hartuko ez zutela agindu zutenez, Negr\u00ednek Sobietar Batasunari erosi behar izan zizkion armak eta, ordainetan, Moskura bidali zuen Espainiako Bankuak gordea zuen urrearen erdia. Bestalde, alderdi komunistaren eragina mugatu nahi izan zuen.\nErrepublikak gerra galtzear zeukala ikusirik, bake eskaintza bat egin zion Francori; hark, ordea, ez zion onartu. Gerra irabazteko azken ahalegina egin zuen orduan eta alderdi komunistaren laguntzaz Ebroko erasoa prestatu zuen. Francoren gudarosteak Katalunia mendean hartu zuenean Frantziara joan zen, baina handik gutxira itzuli zen. Casado koronelaren matxinadak kargutik kendu zuen.\nFrantzian erbesteratu zen eta errepublikak atzerrian zuen gobernuko lehendakaria izaten jarraitu zuen 1945 arte. 1946an PSOEk alderditik bota zuen, sobietar eta komunisten mendekoa zela egotzirik (2008an alderdiak berriz hartu zuen kide gisa). Parisen hil zen, 1956an."}
