{"id": "102429", "revid": "117015", "url": "https://eu.wikipedia.org/wiki?curid=102429", "title": "Edurnezuri", "text": "Edurnezuri (; ; ; ) izenburu bera duen maitagarri-ipuineko protagonista nagusia da. Ahozko tradizioan sortutako kontakizuna bada ere, mundu osoan hedatu den bertsioa Grimm anaiena izan da. Jacob eta Wilhelm anaiek 1812an jaso zuten Berlinen, \"Kinder-und Hausm\u00e4rchen\" izenburua daraman liburuan. Bertsio horretatik abiatuz, asko izan dira egin diren egokitzapenak.\nGrimm anaien bertsioa.\nHassenplug familiak\u00a0Grimm anaiei kontatutako istorioan, Edurnezuriren ama hil ondoren, aitak emakume eder bezain zital batekin ezkontzeko erabakia hartzen du. Honek, neskatoa hiltzeko agindua ematen du, gazteluan duen ispilu magikoak, bera baino ederragoa dela esaten diolako. Baina, hil behar duen ehiztariak, errukiturik, ihes egiten uzten dio. Gordeleku baten bila dabilela, zazpi ipotxen etxearekin egiten du topo eta hauek babestuko dutela esaten diote; baina, amaordeak, bere ispilu magikoari esker, laster du gertatutakoaren berri eta Edurnezuri berak hiltzea erabakitzen du. Agure saltzaile baten gisan janzten da eta gerruntzea lotzeko lazoak saltzen dizkio neskatoari. Honek, etxera sartzeko baimena ematen dio eta lazoak lotzeko aitzakiaz baliatuz, Edurnezuri itotzen saiatzen da. Baina, ipotxak etxera heldu eta gertatutakoa ikusten dutenean, lazoak lasaitu egiten dizkiote eta neskatoa bere onera itzultzen da.\nAmaordeak, berriro ere galdetzen dio ispiluari munduko emakumerik ederrena zein den orduan eta honek Edurnezuri dela erantzutean gertatutakoaz jabetzen da. Orduan, berriro ere, agure saltzaile baten gisa mozorrotu eta neskatoa engainatuz, orrazi pozoitsua sartzen dio buruan. Gaztelura bueltatzean, erreginak galdera errepikatzen dio ispiluari, baina honek berriro ere Edurnezuri dela esaten dio. Hau ikusita, erreginak pozoitutako sagar bat prestatu eta ipotxen etxera abiatzen da. Bertan, Edurnezurik sagarrari hozkada bat ematean zerraldo erortzen da. Ipotxek neskatoa kristalezko kutxa batean sartzen dute eta handik pasatzen den printzeak ikusten duenean, maitemindu egiten da. Printzeari ematen diote Edurnezuriren gorpua eta honen mirabeek gaztelura eramateko altxatzen dutenean, estropezu egiten dute eta neskatoak eztarrian daukan sagar zatia atera eta berpiztu egiten da.\nBukatzeko, Edurnezuri eta printzea ezkondu egiten dira eta amaordea gonbidatzen dute ezteietara. Bertan, egindako gaiztakeria guztien ordainez, zigortu egiten dute hil arte sutan berotutako burdinez eginiko zapata batzuk jantzita dantzatzera.\u00a0Grimm anaiek jasotako ipuinean, ipuin klasikoetan gertatu ohi den bezala, ez da Edurnezuriren pertsonaiaren inguruko deskribapen handirik egiten. Badirudi, jatorrizko bertsioan, erreginak elurra bezain zuria, odola bezain gorria eta ebano egurra bezain beltzarana den alaba izateko nahia adierazten duela. Ondoren, ezaugarri horiek betetzen dituen neskatoa jaio dela adierazten denez, Edurnezuri, horrelako ezaugarri fisikoekin irudikatua izan da beti, hots, azal zuriko, masail gorriko eta ile beltzeko emakume gisa.\nBere izaerari dagokionez, ez da deskribapen sakonik egiten. Hala ere, bere jokaera kontutan izanda hainbat ezaugarri esleitu zaizkio:\nBasileren bertsioa.\nGrimm anaiek jasotako bertsioaren aurretik, Giambattista Basilek\u00a0\"Pentamerone\"\u00a0liburuan idatzi zuen\u00a0\"Mirabe gaztea\"\u00a0kontakizunean, Edurnezuriren istorioaren lehenengo aztarnak aurki daitezke. Kontakizun honetan, Lilla, Oihan Beltzean bizi den baroiaren arreba haurdun gelditzen da sasiarrosa baten hostoa jateagatik. Haurra jaiotzean, Lillak maitagarriei deitzen die umeari dohain bereziak eman diezaioten. Baina, horretan daudela, maitagarria batek estropezu egin eta madarikazio bat jaurtitzen du: Haurrak zazpi urte betetzen dituenean, amak orrazi bat sartzen dio buruan eta hil egingo da. Profezia bete egin da eta neskatoaren gorpua kristalezko hilkutxa batean sartuko dute. Alabari gertatutakoaren ondorioz, Lilla gaixotu egiten da eta hil zorian dagoela, bere nebari eskatzen dio alabaren gorpua dagoen bezala uzteko eta ez dezala inork zabaldu bere gelako atea.\nUrte batzuen buruan, baroia ehizara doan egun batean, emazteak debekatutako gelako atea zabaltzen du. Orduan, Lisaren gorpua aurkitzen du eta jeloskor jartzen da, lotan dagoen emakume ederraren irudia ikustean \u2013Lisa urteak joan ahala hazi egin baita, nahiz eta ustez hilik egon\u2013. Horregatik, hura kutxatik atera eta hiltzea deliberatzen du, baina neska burutik hartzean orrazia erori eta Lisa esnatu egiten da. Baroiari gertatutakoa ezkutatzeko asmoz, emazteak mirabe lanak egitera behartzen du neskatoa.\nEgun batean, baroia azokara joateko prestatzen ari dela, gazteluko biztanle guztiei galdetzen die oparirik nahi duten. Emaztea gelarazten saiatzen den arren, Lisak, panpina, harria eta labana eskatzen dizkio opari gisa.\nBaroia bueltatzean, Lisak opariak jasotzen ditu. Labanaz, panpinaren sabela zulatu eta harria sartzen dio barruan. Orduan, panpina hizketan hasten da eta neskatoak bere istorioa kontatzen dio. Une horretan, baroia neskatoa zelatatzen ari da eta guztia entzutean, haurra bere iloba dela ulertzen du. Orduan, baroiak emaztea gaztelutik kanporatzen du eta Lisari berak hautatutako mutilarekin ezkontzeko baimena ematen dio.\nIstorio honetako pertsonaiaren izaerari dagokionez, esan daiteke, nahiz eta baroiaren emazteari aurre egiteko gai ez den, bere burua askatzeko gauza dela. Beraz, Grimm anaien bertsioan agertzen diren hiru ezaugarri nagusiak \u2013xalotasuna, menpekotasuna, irtirina\u2013 ez dira errepikatzen kontakizun\u00a0 honetan.\u00a0Hala ere, badaude bi istorioetan parekoak diren elementuak: orrazia eta kristalezko kutxa, adibidez.\nIpuinaren jatorri posibleak.\nMaria Sophia Magaretha Catharina Von Erthal-en istorioa.\nAlemaniako Lohr am Main herriko,\u00a0Karlheinz Bartels\u00a0historialariak egindako ikerketari esker, gaur egun, 1725ean jaiotako\u00a0Maria Sophia Magaretha Catharina von Erthalen istorioa ezagutzen dugu. Bartels-en iritziz, honek inspiratu zuen Edurnezuriren pertsonaia.\u00a0\nAsko dira bi emakume hauek komunean dituzten ezaugarriak. Dirudienez, Maria Sophiaren aitak,\u00a0Philipp Christoph Von Erthalek, Kanpo Harremanetarako ministroaren funtzioak betetzen zituen dukerrian. Eginkizun honek bultzatuta, Europako errege, erregina eta enperadore ezberdinekin harremanetan egoteko aukera zuen eta honen ondorioz, Lohr-eko biztanleen ustez, familia noble baten ezaugarriak zituzten Von Erthal-ek. Haien egoitza, Lohr am Main-eko gaztelua zen.\nMariaren ama hiltzean, aitak\u00a0Claudia Elizabeth Maria von Venningenekin ezkondu zen eta antza denez, ispilu bat oparitu zion. Ispilu horrek, garai hartako beste askok bezala, erreberberazioa deritzon ezaugarri akustiko bereziak zituen.\nBartels-ek egindako ikerketaren arabera, Erthal familiaren kronikariak, izaera atsegineko, emakume bihozbera gisa deskribatzen zuen Maria Sophia \u00a0eta pobreziaren aurkako borrokan konprometitua. Neskatoak, barizelak eragindako ikusmen urria zuen, baina honek ez zuen bere laguntzeko grina eten. Dirudienez, herritarrek amaordeak ematen zion tratu zitalaren berri zuten eta estimu handian zuten Maria. Haien ustez, neskatoak printzesa baten ezaugarriak zituen. \u00a0\nIkerlariak frogatu ahal izan duenez, Mariaren amaordeak belladona fruitua erabiliz pozoitu zuen neskatoa. Antza denez, sagarraren erdia zukuz busti zuen eta horrek efektu narkotikoak zituenez, Mariaren gorputza gogortu egin zen. Eta orduan, denek pentsatu zuten neskato gaixoa hilda zegoela.\nBeste asko izan dira bi istorioen artean aurkitutako parekotasunak, hala nola, basoa \u2013Lohr Spessarteko basora sartzeko atea dela esaten da\u2013 , kristalez eginiko hilkutxa, amaordeak jantzi zituen burdinez egindako zapatak\u2026\nGrimm anaiak, Steinau izeneko herri batean bizi ziren, \"Lohr am Mainetik\" gertu eta dirudienez, Margaritharen istorioaren berri izan zuten. Horrela 1812an, neskatoa hil eta urte batzuetara,\u00a0kontakizuna jaso zuten bere ipuin liburuan.\u00a0\nMitologia klasikoaren oihartzuna.\nSheldon Cashdan idazleak,\u00a0\"La bruja debe morir\"\u00a0saiakeran aipatzen duenez, handiusteak edo harroak betidanik egon dira presente maitagarri ipuin gehienetan. Apuleiok II. mendean jasotako\u00a0\"Kupido eta Psike\"ren\u00a0kontakizunean, kasu. Askok ipuin hau lehenengo maitagarri ipuina dela uste dute.\nVenus, edertasunaren greziar jainkosa, jeloskor jartzen da hura baino ederragoa den Psike deituriko printzesa hilkorra ezagutzen duenean. Venusen jarraitzaileak\u00a0jainkosa baztertu eta Psikerengana joaten dira haren edertasunaz liluratuta. Jainkosa konturatzen denean sumindu eta bere seme Kupidori dontzeila hiltzeko eskatzen dio.\nKupido bere amaren agindua betetzen saiatzen da, baino txundituta geratzen da Psike ezagutzen duenean. Venus, bere semea Psikez maitemindu dela ohartzen denean, harekin haserretu eta mendekua hartzea erabakitzen du.\nLehenengo saiakeran zelai zabal batean dauden gari, garagar, arto eta dilistak zaku desberdinetan sailkatzeko eskatzen dio Venusek.\u00a0Psique larri dabil baino Kupidok bidalitako inurri talde batek lana amaitzen laguntzen dio.\nHala ere, Venus ez dago konforme, eta oraindik arriskutsuagoa den betebehar bat ematen dio: Infernura abiatu eta Plutonen emaztea, Proserpina, aurkitzea. Eta\u00a0aurkitzean, \u201cedertasunaren urrezko edalontzia\u201d kendu, eta ireki gabe, Venusi ematea.\nVenusek, ondo daki Psikerentzat zaila izango dela tentazioari eustea eta zuzen dago. Dontzeilak agindua bete beharrean edalontzia irekitzen du eta orduan, lurrun hilgarri batek inguratzen du. Zorionez, Kupido handik gertu dago eta gertatutakoa ikusita harengana abiatzen da. Lurrun hilgarriak jaso eta edalontzian sartzen ditu berriz, Psike esnaraziz. Honek, aurrera jarraitzen du eta Venusi agindutakoa eskaintzen dio. Psike Olinpora igotzen da eta bertan, Kupidorekin elkartzen da. Azkenean, Venusek, semeari barkatzen dio eta bikoteari jainkoen bedeinkazioa eskaintzen dio.\nHainbat dira mito honek eta Edurnezuriren istorioak dituzten ezaugarriak, hala nola:\nInterpretazioak.\nPsikoanalitikoa.\nBruno Bettelheim-ek \"The Uses of Enchantment: The Meaning and Importance of Fairy Tales\"\u00a0liburuan kapitulu oso bat eskaintzen dio Edurnezuriren istorioari. Ikerlari honen ustez, ipuin honen bitartez haur guztiek izaten duten Ediporen konplexua islatzen da, izan ere, printzesaren edertasunak sorturiko zeloek amaordea bultzatzen dute hau hiltzera. Honela, zeharka, aitaren maitasunarengatik borrokatzen ari direla transmititzen zaio irakurleari\nGauzak horrela izanik, Betthelheimek dioenaren arabera, maitagarri ipuinek arazo Edipiko horiek azaleratzen eta ulertzen laguntzen digute. Edurnezuriren istorioan, haurren garapenaren fase nagusiak deskribatzen dira:\nAutore honek aipatzen duenez, ipuin miresgarriek etengabeko garapenean dagoen heroiaren ikuspuntutik islatzen dute mundua eta ez era objektiboan. Horri esker, haurra Edurnezurirekin identifikatzen da eta bere barne gatazka \u2013Ediporen konplexuak eraginda\u2013 ulertzen hasten da. Izan ere, nahiz eta alabak aitaren maitasuna bilatzen duen, jasangaitza izan daiteke beretzat amak horren ondorioz zeloak sentitzea. Azken finean, haur horrek aitak eta amak maitatzea nahiko du. Edurnezuriren kasuan, jeloskor sentitzen den \u201cama\u201dren ekintzak justifikatzeko, edertasunaren lehian oinarritzen da.\u00a0\nEra berean, autoreak dio, Edurnezuri eta erregina gaiztoaren arteko harreman korapilatsu horrek, ama eta alabaren arteko gatazka sinbolizatzeaz gainera, pertsona batek izan ditzakeen joera bateraezinen proiekzioa direla. Bettelheim-en hitzetan, izaeraren barne kontraesanak gurasoekin ditugun harremanetan dute oinarria eta istorio honek hori islatzen du.\nHona hemen Bruno Bettelheim-ek analisi psikoanalitikoaren bitartez identifikatutako sinbolo ezberdinak:\nAmaordeak ispiluarekin dituen elkarrizketen bitartez, nartzisismoaren arriskuen inguruko informazioa jasotzen dute haurrek. Handiusteak galbidera eramaten ditu erregina eta baita Edurnezuri bera ere. Gatazka horri dagokionez, Bettelheimek ondorengoa aipatzen du:\nEdurnezurik ipotxen etxean ematen duen denborak bakea sinbolizatzen du. Haur izateari uzten dio, neskato gazte bihurtzeko, akatsik gabeko etxekoandrearen eginkizunak zeintzuk diren ikasten duen bitartean. Ipuinean, igarotako denboraren inguruko aipamenik egiten ez den arren, ikus daiteke, Edurnezurik haur izatetik gerruntzea erabiltzera pasa den nerabea dela. Etxe horren babesean ematen duen denbora tartean, bere izaera garatuz doa. Berarekin dauden ipotxak asteko zazpi egunen adierazle gisa identifikatzen ditu Bettelheimek. Bakoitzak, neskatoak lanean eman behar duen asteko egun bat irudikatzen du eta honela, Edurnezuriri adierazten zaio, hazteko, lan esparruan moldatzen ikasi behar duela.\nEra berean, guztiz hazi ez diren gizonezkoak diren heinean, ez dute barne-gatazkarik, errutinan eroso sentitzen dira. Horregatik, ezin dute ulertu, neskatoak zergatik ezin duen amaordeak eskainitakoa hartzeko tentazioari eutsi. Edurnezuriren pertsonaiak garapena sinbolizatzen duen bitartean \u2013etengabeko gatazkak pairatu eta gainditzen dituelarik\u2013 ipotxek garapen eza sinbolizatzen dute. Honekin haurrari transmititzen zaion mezua honakoa izango litzateke: \u00abBizitza honetan aurrera egin eta hobetu ahal izateko, gatazkak ezinbestekoak dira\u00bb.\nSagarrak, beste hainbat kontakizunetan bezala, sexua eta maitasunaren alderdi positibo zein negatiboa islatzen du. Edurnezurik eta erreginak sagarra partekatzen dute biek duten ezaugarria sinbolizatzen duelako fruituak: sexu grina. Honela, Edurnezurik bere xalotasunari eta ondorioz haurtzaroari uko egiten dio betiko. Ondorioz, heldu ez diren ipotxek ezin diote etapa berri horretan lagundu eta horregatik ez dute lortzen neskatoa esnatzea aurrekoetan bezala.\nSagarrari hozkada ematean, bere baitan dagoen haurra hil egiten da eta bere gorputza kristalezko hilkutxa batean sartzen dute oraindik ez dagoelako helduen munduan murgiltzeko prest, nahiz eta fisikoki garatua egon, bere burua heltzeko dago oraindik. Gauzak horrela, Edurnezurik hilkutxan ematen duen denboran, hiru hegaztiren bisitak jasotzen ditu. Hegaztiak heldutasunera igarotzeko beharrezkoak diren dohainen] isla dira: hontza jakituriaren ikurra da, belea kontzientziaren heldutasunarena eta usoa maitasunarena. Hiru dohain hauek biltzen dituenean, Edurnezuri prest dago eta horregatik esnatu egiten da..\nIpuinaren interpretazio sinbolikoa.\nEdurnezuri, Grimm anaien bildumako ale nagusia izateaz gain, Walt Disneyren marrazki bizidunen film luzeen ibilbidearen hasiera da. Edurnezurik maitagarri ipuinek izaten dituzten aldi guztien ezaugarriak ditu:\nAmaordeak ederra delako hil nahi du Edurnezuri, eta arrazoi beragatik, uzten du ehiztariak aske oihanean barrena.\nKritika feminista.\nOinarrizko gordeleku eroso eta segurua aurkitu badu Edurnezurik ipotxen etxean, kritika feministek, beste ikuspuntu batetik behatzen dute proposamena. Feministek diote, babeslekuaren eskaintza emakumeak etxeko lanetara mugatzea duen gizarteko joera orokorra islatu nahi dutela. Honela, menpeko jarrera hartuko du pertsonaiak.\nIstorioaren Egokitzapena.\nFilmak eta telesailak.\nAsko izan dira pertsonaia honen inguruan egindako irudi bidezko adaptazioak. 1916. urtean sortu zen lehenengoa (\"Snow White)\" eta urteak aurrera joan ahala ia hamarkada guztietan aurki dezakegu Edurnezuriren istorioaren egokitzapenen bat. Gizartearen aldaketek bultzatuta, pertsonaiak berak ere nolabaiteko garapena eman du egokitzapen hauetan eta mirabe errukitsua izatetik gerlari ausarta izatera pasatu da.\nJarraian moldaketa horietako batzuk ageri dira. Film bakoitzean, Edurnezuriren pertsonaiaren deskribapenarekin batera, Grimm anaien istorioarekin dagoen aldea ikus dezakegu. Honela, pertsonaiak izan duen garapena islatzen da.\nFilmak.\n1937. urtean ekoiztutako filmean, istorioaren izenburua aldatu egin zen eta honela, Edurnezuri izatetik Edurnezuri eta zazpi ipotxak izatera pasa zen. Honekin, protagonista nagusia bigarren maila batean gelditzen da beste pertsonaia batzuk gailentzen direlarik. Horren adibide dira ipotxak eta basoko animaliak.\nKasu honetan ere, Edurnezurik, ile beltza, azal zuria eta masail gorriak ditu Grimm anaien istorioan bezala. Irudizko moldaketa izanik, garrantzia handia eman zitzaion pertsonaiaren irudiari eta hiru ilustratzaile ezberdinen lana behar izan zen Disney-ren gustuko emakumea sortzeko.\nJanzkerari dagokionez, bi soineko mota erabiltzen ditu Edurnezurik filmean. Hasieran, gaztelua garbitzen duen neskame gisa aurkezten zaigunean, adabakiz betetako soinekoa darama. Baina, gainontzekoan, printzesan soineko hori, urdin eta gorriarekin agertzen da.\nJarrerari erreparatuz, esan daiteke, Edurnezuri, mirabe inozentearen arketipo gisa irudikatzen zaigula. Maitasun erromantikoaren bila dabilen emakume maitekor, xalo, errukitsu eta alai gisa, alegia. Bere ametsetako printzearen zain dagoela adierazten du aukera duen bakoitzean, kantuen bitartez edota seme gisa tratatzen dituen ipotxekin. Ikus daiteke, beraz, Grimm anaien ipuinean ez bezala, Edurnezurik hartzen duela amaren rola zazpi ipotxekin eta ez alderantziz.\nFilm honetan Edurnezuri da protagonista nagusia. Bigarren maila batean, garrantzi handia hartzen dute 3 arloteek, printzeak eta amaordeak.\nJatorrizko bertsio idatzian bezala, protagonista azal zuria, ile beltza eta masail gorriekin agertzen zaigu film honetan ere. Izotz gainean irristatzea gustatzen zaio eta soineko zuri ederrekin agertzen da. Gazteluko kartzelan sartzen dutenean, ordea, soineko eta mantala zaharra jantzita agertzen zaigu. Ehiztariak basora eramaten duenean, gona, kapa eta buruan zapia duela agertzen da. \u00a0\n1961ean plazaratutako filmean Edurnezuri emakume goxo, xalo, eta ekimen gutxiko pertsonaia bezala agertzen da. Iniziatiba gehiena printzearen eskutik agertzen zaigu eta ez protagonista nagusiaren eskutik. Edurnezurik, film honetan ere, semetzat hartzen dituen arloteak zaintzen ditu etxeko lanak eginez. Hauek, protagonistaren ekintzak bere gain hartzen dituzte hura babestu nahian, etxetik ateratzea debekatuz \u2013Grimm anaien jatorrizko bertsioan egiten duten bezala\u2013 eta inori atea ez irekitzeko ohartaraziz, besteak beste. Edurnezuriren desio eta beldur asko haren ametsetan dute isla. Bertan agertzen baitira printzea eta amaordea askotan.\nFilm honetan, Edurnezurik hartzen du garrantzi handiena istorioko protagonista bera delarik. Hala eta guztiz ere, pisu handia dute amaordeak, printzeak eta ipotxek.\nPertsonaiaren jarrera eta haren janzkera bat datoz filmean zehar. Hasieran, pertsonaia maitekor eta xalo gisa agertzen denean jantziak printzesarenak dira, dotoreak, alegia. Dena dela, Edurnezuriren pertsonaia ahalduntzen doan heinean, janzkera ere aldatuz doa eta printzesa bati ez dagozkion, borrokarako jantzi erosoagoak janzten ditu.\nAzpimarratu beharra dago, orain arte egindako Edurnezuriren filmekin alderatuz gero, hau desberdina dela. Film honetan, nabaria da Edurnezuriren pertsonaiak hartzen duen papera. Nabarmen aldatzen da pertsonaia, filmaren hasieratik amaierara arte. Hasieran, 18 urte betetzen dituen neskato bat besterik ez da. Filma aurrera egiten duen heinean, Edurnezuri ahaldundu egiten da eta bere arma guztiak amaordearen eta herriak sufritzen dituen injustiziekin amaitzeko erabiltzen ditu. Edurnezurik bakarrik egiten du borroka, ez ditu printzipe eta ipotxak behar txotxongilo eta piztiak garaitzeko. Gainera, Edurnezuri da hasieran eta amaieran printzea salbatzen duena. Honako adibide hauekin nabarmena da, irudizko moldaketa honetan, Edurnezurik rol estereotipoekin apurtzen duela.\nFilm honetako Edurnezuri emakume ausart eta borrokalari gisa agertzen zaigu. Hasieratik, amak nolako alaba nahi duen adierazten duenean, gainontzeko egokitzapenetan aipatzen ez den ezaugarria eransten du, erreginak \u00abarrosa bezain indartsua\u00bb izatea eskatzen duenean. Era berean, pertsonaiaren inguruko lehenengo deskribapena egiten denean ondorengoa esaten da: \u00abErresuma guztiak maite zuen Edurnezuri bere izaera menderakaitz eta bere edertasunarengatik\u00bb.\nFilm osoan zehar duen izaerari erreparatuz, neska adoretsu, gogotsu, argi eta bihozbera dela esan daiteke. Grimm anaien jatorrizko bertsioko protagonistarekin alderatuta, ez dute bat ere antzik. Istorio honetan, borrokarako prest dagoen emakume ekintzaile eta aitzindaria da, berak bultzatzen du herria erreginaren kontra borrokatzera: \u00abNi izango naiz zuen arma, zuen bihotzetako suaz forjaturiko ezpata. Nahiago dut borrokatu eta hil heriotzaren erresuma honetan egun bat gehiago ematea baino\u00bb. Borrokan daudela berak bilatzen du amaordea eta akabatzen du inoren laguntzarik gabe.\nJanzkerari dagokionez, hasieran, gazteluan bahituta dagoen bitartean, garai hartako emakume jantzia daraman arren, basoan sartu eta berehala jantzia mozten du erosoago egoteko. Gerrarako prestatzean, burdinazko armadura jartzen du.\nTelesailak.\n2011an hasitako telesaio honetan Edurnezuri da protagonista nagusienetariko bat. Grimm anaien bertsioko emakumearekin alderatuta, printzesa ekintzaileago eta ausartagoa dela esan daiteke, baina hala ere, maitasun erromantikoan oinarritutako \u00a0istorioa da, printzearen musuak esnatzen du Edurnezuri.\n2014ean estreinatutako\u00a0\"Cu\u00e9ntame un cuento\"\u00a0telesaioan, Edurnezuri, emakume indartsu, burujabe eta ahaldundua da. Gehienetan, ez du ipotxen beharra, haiek bizi dira ordea, Edurnezuriren menpe. Sentimenduz beteriko saio honetan Edurnezuri ez da printzearekin maitemintzen, ipotx batekin baizik.\nIpuinak.\nHona hemen Grimm anaien bertsiotik sortu diren eta euskaraz aurki ditzakegun ipuinak:"}
{"id": "102432", "revid": "105290", "url": "https://eu.wikipedia.org/wiki?curid=102432", "title": "Naas", "text": "Naas (irlanderaz \"N\u00e1s na R\u00edogh\" edo \"An N\u00e1s\") Irlandako Errepublikako Kildare konderriko hiriburua da. Naasek 20.713 biztanle ditu (2011) eta konderriko bigarren hiri handiena da Newbridgeren atzetik..\nEtimologia.\nIrlanderazko \"N\u00e1s na R\u00edogh\" izenak \"Erregeen biltokia\" esan nahi du, izan ere Leinster Erresumako errege irlandarrak bertan bildu izan baitziren. Normandiarren inbasioaren ondoren (1171) Irlandako parlamentuak bertan biltzen jarraitu zuen.\nHistoria.\nErdi Aroan harresiak jaso zituen alboko Wicklowko konderritik zetozkion O'Byrne eta O'Toole klanen erasoetatik babesteko. Alkatea eta udaleko zinegotziak herriko merkatari eta lur jabe aberatsenen artean erabakitzen zen. Alkateak \"Sovereign of Naas\" (Naaseko subiranoa) titulua hartzen zuen, eta Naasek bi toki zituen Irlandako parlamentuan.\nGaur egun Dublinen hiri satelite bihurtu da, jende askok bertan bizi eta hiriburuan lan egiten baitu.\nKirolak.\nZaldi lasterketek indar handia dute Naasen, eta hirian bi hipodromo daude; \"Punchestown Racecourse\" eta \"Naas Racecourse\".\nHainbat futbol talde ere badaude, denetan garrantzitsuena \"Naas AFC Soccer Club\", guztira 500 jokalaritik gora dituena 5 urteko haurretatik hasita."}
{"id": "102435", "revid": "512", "url": "https://eu.wikipedia.org/wiki?curid=102435", "title": "Cabezabellosa", "text": "Cabezabellosa C\u00e1ceresko probintziako udalerria da. 2008ko erroldaren arabera 421 biztanle zituen 33,56 km\u00b2-ko azaleran."}
{"id": "102436", "revid": "512", "url": "https://eu.wikipedia.org/wiki?curid=102436", "title": "Campillo de Deleitosa", "text": "Campillo de Deleitosa C\u00e1ceresko probintziako udalerria da. 2008ko erroldaren arabera 88 biztanle zituen 25,6 km\u00b2-ko azaleran."}
{"id": "102437", "revid": "512", "url": "https://eu.wikipedia.org/wiki?curid=102437", "title": "Ca\u00f1averal", "text": "Ca\u00f1averal C\u00e1ceresko probintziako udalerria da. 2008ko erroldaren arabera 1.294 biztanle zituen 86,48 km\u00b2-ko azaleran."}
{"id": "102439", "revid": "119347", "url": "https://eu.wikipedia.org/wiki?curid=102439", "title": "Carbajo", "text": "Carbajo C\u00e1ceresko probintziako udalerria da. 2008ko erroldaren arabera 228 biztanle zituen 28,05 km\u00b2-ko azaleran."}
{"id": "102440", "revid": "119347", "url": "https://eu.wikipedia.org/wiki?curid=102440", "title": "Casas de Mill\u00e1n", "text": "Casas de Mill\u00e1n C\u00e1ceresko probintziako udalerria da. 152,91 km\u00b2-ko ditu, eta, 2008ko erroldan, 704 biztanle zituen."}
{"id": "102441", "revid": "1105", "url": "https://eu.wikipedia.org/wiki?curid=102441", "title": "Casas de Millan", "text": ""}
{"id": "102442", "revid": "119347", "url": "https://eu.wikipedia.org/wiki?curid=102442", "title": "Cedillo", "text": "Cedillo (extremadureraz \"Ceillu\") C\u00e1ceresko probintziako udalerria da. C\u00e1cerestik 116 kilometrora dago. 2008ko erroldaren arabera 518 biztanle zituen 61,6 km\u00b2-ko azaleran.\nHerria portugaldarrek sortu zuten XVIII. mendean eta Espainiaren esku utzi ondoren, 1838. urtera arte Herrera de Alc\u00e1ntararen udalerriaren barne egon zen. 1838an Cedillo udalerri bihurtu zen."}
{"id": "102443", "revid": "512", "url": "https://eu.wikipedia.org/wiki?curid=102443", "title": "Collado de la Vera", "text": "Collado de la Vera (2012ra arte Collado, ) C\u00e1ceresko probintziako udalerria da. C\u00e1cerestik 122 kilometrora dago. 2007ko erroldaren arabera 213 biztanle zituen 44,94 km\u00b2-ko azaleran. La Vera eskualdeko erdialdean dago eta Collado eta Vega de Mesillas herriek osatzen dute."}
{"id": "102444", "revid": "42829", "url": "https://eu.wikipedia.org/wiki?curid=102444", "title": "Ernst R\u00f6hm", "text": "Ernst Julius R\u00f6hm (Munich, 1887ko azaroaren 28a - Munich, 1934ko uztailaren 1a) militar alemaniarra izan zen, Sturmabteilung (SA) taldearen burua eta sortzaileetakoa.\nEstreinako urteak.\nLehen Mundu Gerran Bavariako armadako ofiziala izan zen. Lorrainen zauri larria jaso zuen aurpegian. Gerraren ostean, Freikorps-en sartu zen, Weimar Errepublika sortu berriaren aurka jotzeko.\nNSDAPen 1920an sartu zen. Sturmabteilung (SA) talde paramilitarraren sorreran hartu zuen parte, alderdiko buruak babestearren eta aurkari politikoei erasotzearren. Municheko Putscha izeneko estatu kolpean parte hartu zuen 1923an, baina huts egin zutenez gero, 15 hilabete eman zituen espetxean. Ateratakoan, Adolf Hitlerrekin batera lan egin zuen alderdia berriz altxatzeko.\nSAren burua.\nBolivian aholkulari militar ibili ondoren, 1931n Hitlerrek Alemaniara itzultzeko eskatu zion SAren zuzendaritza har zezan. Ideia berriak ekarri zituen, baina adiskideak paratu zituen goi postuetan, hainbat alderdikide haserraraziz. Baina orduko R\u00f6hm eta Hitler lagun minak ziren, eta elkarri \"du\" (hika) erabiliz hitz egiten zioten. Hermann G\u00f6ring eta Joseph Goebbels ziren horrelakorik egiten zuten beste bakarrak.\nR\u00f6hm burua zuela, SAk langileen alde egin zuen grebetan eta beste lan gatazketan, greben aurkako azpilana egiten zutenen kontra joz. SAren jarrera bortitzak lagundu zien naziei herritar xume askoren artean ospa lortzen, alderdi ezkertiarrei kenduta. Izan ere, SAkoak ezagunak ziren kale borroka, zurruta eta erradikalismo ia-ia sozialista zirela-eta.\n1931n Munich Post aldizkari sozialistak argitaratu zuen R\u00f6hm homosexuala zela. Izan ere, SAko hainbat buru, tartean Edmund Heines ere, homosexualak zirela ezagutzen zen era zabal samarrean. Baina egunkariak R\u00f6hm-ek lagun bati igorritako gutunak eskuratu zituen, non beste gizonekin izandako harreman sexualak kontatzen zituen. Honen ondorioz nazio mailako eskandalua sortu zen.\nGainbehera.\nNazionalsozialistek 1933an boterea bereganatu zutenean, NSDAPren alde ezkertiarrak politika sozialista aplikatu nahi zuen, hala nola, enpresa handiak nazionalizatzea, langileen artean mozkinak banatzea eta interes tipoak jeistea. R\u00f6hm-ek \"bigarren iraultzaz\" eta atzerakoien aurka hitz egiten zuen.\nHala ere, Hitlerrek armadaren babesa bereganatu nahi zuen, osasunez pattal zebilen Hindenburg presidentea hildakoan bere eserlekua lortzeko. Gainera, armadako ofizialek SA erdeinatzen zuten, eta beldur ziren R\u00f6hm-ek armada SAren azpian sartu nahi zuela, bera guztien burua zela.\n1934ko ekainaren hasieran, Hindenburgek Hitlerri esan zion gerra-legea indarrean jarriko zuela Alemaniako kaleetara bakea eraman ezean. Honek Hitler boteretik kenduko zukeen. Beraz, SA boteregabetzea eta bigarren iraultza hori bertan behera uztea hitzartu zuen armadarekin.\nHeriotza.\nHimmler, Heydrich eta G\u00f6ring R\u00f6hmen aurka hasi ziren azpijana egiten. R\u00f6hmek Hitler boteretik kendu nahi zuela zioen istorioa Hitlerrengana iritsi zen, eta, agian, sinetsi ere egin zuen F\u00fchrerek.\nHitlerrek R\u00f6hm-i deitu zion SAko buruak Bad Wiesseen biltzeko ekainaren 30an, Labana luzeen gaua izena hartuko zuen egunean hain zuzen ere. Egun horretan eta hurrengoetan, SAko buruzagitza osoa, baita nazien beste aurkari andana ere, garbitu zuten. Bere buruaz beste egiteko aukera eman zion Hitlerrek R\u00f6hm-i, baina uko egin zuen. Beraz, SSko bi buruzagik hil zuten.\nHurrengo egunetan kaleratu zen SAk matxinada prestatzeko asmoa zeukala. Hori izan zen garbiketa azaltzeko erabili zena. Uztailaren 13ko hitzaldi batean, Hitlerrek R\u00f6hmen homosexualitatea aipatu zuen eta garbiketa traizioaren kontrako kolpea izan zela esan zuen."}
{"id": "102445", "revid": "119347", "url": "https://eu.wikipedia.org/wiki?curid=102445", "title": "Cuacos de Yuste", "text": "Cuacos de Yuste C\u00e1ceresko probintziako udalerria da. C\u00e1cerestik 117 kilometrora dago. 2008ko erroldaren arabera 932 biztanle zituen 52,6 km\u00b2-ko azaleran."}
{"id": "102446", "revid": "119347", "url": "https://eu.wikipedia.org/wiki?curid=102446", "title": "Garganta la Olla", "text": "Garganta la Olla C\u00e1ceresko probintziako udalerria da. C\u00e1cerestik 125 kilometrora dago. 2008ko erroldaren arabera 1.085 biztanle zituen 48 km\u00b2-ko azaleran.\nDemografia.\nHemen Garganta la Olla herriaren demografia azkeneko urtetan ikus daiteke. Datuak Espainiako Estatistika Institutuarenak dira:\nMitologia.\nInguru honek mitologia aberats du eta mito horietako askok herrian birizik diraute. Lekukotasun asko jaso dira horren inguruan, esaterako \"beltzezko erraldoiei\" buruzkoak, eta, agian horren ondorioz, herri honek parapsikologia munduan ospe handia du."}
{"id": "102447", "revid": "6327", "url": "https://eu.wikipedia.org/wiki?curid=102447", "title": "Mao (Balear Uharteak)", "text": ""}
{"id": "102449", "revid": "6327", "url": "https://eu.wikipedia.org/wiki?curid=102449", "title": "Deia (Mallorca)", "text": ""}
{"id": "102450", "revid": "90523", "url": "https://eu.wikipedia.org/wiki?curid=102450", "title": "Amerikar tripanosomiasi", "text": "Amerikar tripanosomiasia edo Chagasen gaixotasuna \"Trypanosoma cruzi\" espezieko protozoo flagelatu batek sortutako gaixotasun infekzioso tropikala da. Bizkarroia gizakiarengana eta beste ugaztun batzuengana bektore gisa jarduten duen Reduviidae familiako intsektu baten bidez heltzen da. Gaixotasuna odol transfusio, organo transplante, parasitoekin kutsatutako elikagaien irenste edo amarengandik umekiarengana ere transmiti daiteke.\nGaixotasunaren sintomak aldakorrak dira dira infekzioa garatu ahala. Hasieran, sintomak arinak dira eta infekzioa izan den lekuan besterik ez da agertuko hantura. Urteekin gaixotasuna kroniko bihurtzen da eta sintoma larriagoak agertuko dira, hala nola, bihotzeko gaixotasunak eta hesteetako asaldurak. Gaixotasun kronikoa tratatu ezean, heriotzara eramango du. Gaur egun erabiltzen diren sendagaiak oso toxikoak dira eta zenbait kasutan eraginkortasun gutxikoak, batez ere gaixotasunaren aldi kronikoan.\nAmerikar tripanosomiasia, izenak adierazten duen bezala, Amerikan agertzen den gaixotasuna da; oro har, Mexikon, Hego Amerikan eta Erdialdeko Amerikan. Infekzioa zabaltzen duten intsektuak izen desberdinarekin ezagutzen dira tokiaren arabera: Argentina, Bolivia eta Paraguain \"vinchuca\" eta Brasilen \"barbeiro\". 8-11 milioi pertsona inguru daudela infektatuta uste da gaixotasuna endemikoa den herrialdetan eta horietatik gehienek ez dakite horrela denik. Lurralde horietako pertsonen emigrazioak gaixotasunaren banaketa geografikoa handitu du.\nHistoria.\nGaixotasunari bere izena, Chagas-en gaixotasuna, Carlos Chagas mediku brasildarraren omenez eman zitzaion. Hau izan zen zen gaixotasuna lehen aldiz deskribatu zuena 1909an. Garai hartan gaixotasuna ez zen hain ezaguna, 1960tik aurrera hartu zuen gaur egun duen garrantzia.\nChagasek Reduviidae familiako intsektuen hestean Trypanosoma generoko protozoo flagelatu bat aurkitzen zela frogatu zuen eta hau intsektuaren bidez ugaztunetara transmititzen zela. Chagasen lana berezia izan zen medikuntzaren historian, gaixotasun infekzioso bat bere osotasunean deskribatu zuen ikerlari bakarra izan zelako, hau, patogenoa, bektorea eta ostalaria, gaixotasunaren adierazpen klinikoak eta epidemiologia. Hala ere, Chagasek gaixotasunaren transmisioa bektorearen ziztada bidez gertatzen zela uste zuen eta ez bere gorotzen bidez aurrerago 1915ean Emile Brumptek proposatu eta 1932an Silveira Diasek, 1938an Cardosok eta 1939an Brumpt berak frogatu zuten bezala.\n\"Pneumocystis\" generoko onddo-parasitoak aurkitzen ere lehena izan zen Chagas. Ondoren, HIESa duten gaixoetan agertzen den pneumoniarekin erlazionatu zen genero hau.\nArgentinan gaixotasuna Chagas-Mazza-ren gaixotasuna bezala ezagutzen da, Salvador Mazza medikuak gaixotasunaren inguruan egin zituen ikerketen omenez. Mediku hau 1926an hasi zen gaixotasun honen inguruan lanean eta urteekin gai honi buruzko aditu bihurtu zen. Gaixotasun hau txirotasunarekin erlazionatuta zegoela eta, medikuntzak ez zion inoiz beharrezko arreta eskaini 1960an gaixotasuna osasun publikoarentzat arriskutsu bihurtu zen arte. Mazzaren lana hein handi batean gaixotasuna ezagutaraztera eramatean oinarritu zen.\nBizi-zikloa.\nGaixotasunaren transmisioa parasitoarekin infektatutako intsektu hematofago baten bidez ematen da. Egunean zehar intsektu hauek horma eta sabaiko pitzaduretan gordetzen dira eta gauez gizakia edo beste ugaztunen bat lo dagoenean infektatu egiten du. Odola xurgatzeko ziztatu ondoren, kaka egiten dute. Gorotza ziztada egindako lekutik gertu geratuko da eta pertsonak azkura egindakoan gorotz honek epitelioa zeharkatu eta odolera helduko da.\nBehin parasitoa odolera heldu denean, zelulak inbaditu eta bertan ezberdindu eta ugaldu egingo da berriro odolera itzuliz. Zelula bat infektatzen duen bakoitzean gauza bera egingo du. Infektatu gabe dagoen intsektu batek pertsona hau ziztatzen duenean parasitoa hartuko du zikloa itxiz.\nAitzitik, infektatzeko beste modu batzuk ere badaude, hala nola, odol transfusio, organo transplante, edoskitze, karena, edo kutsatutako elikagai bidez.\nSintomak.\nGaixotasunak bi aldi desberdin ditu; bata akutua infekzioaren ondoren ematen dena eta bestea kronikoa urte askoren buruan garatzen dena.\nAldi akutua infekzioaren ondorengo lehen aste edo hilabeteak dira. Normalean ez da nabaritzen, ez baitu sintomarik izaten eta izatetakotan oso arinak direnez, ez dira gaixotasun honekin erlazionatzen. Sintoma hauen artean sukarra, nekea, zefalea, gorputzeko mina, azaleko asaldurak, gosearen galera, beherakoa eta gorakoak daude. Azterketa fisiko batean gongoilen hantura eta hantura lokala ikus daitezke, parasitoa gorputzean sartu den lekuarena hain zuzen ere. Infekzio akutuaren sintoma nabarmenena ordea, \"Roma\u00f1a\" zeinua da non betazalen hantura ikusiko den.\nInfektatuko kasuen %90ean 3-8 astetan desagertzen dira sintomak. Hala ere, tratatu ezean infekzioa mantendu egingo da. Fase akutua haur txiki edo immunitate-sistema ahulduta duten pertsonetan bakarrik da hilgarria, gihar kardiakoaren hantura (miokarditisa) edo burmuinarena (meningoentzefalitisa) ager daitezkeelako. Kasuen %10ean infekzioaren sintomak ez dira desagertuko eta infekzio kroniko latentea agertuko da.\nHasierako infekzioa baino urte edo hamarkada batzuk beranduago, infektatutako pertsonen %30ek gaixotasun kronikoa garatuko dute. Aldi honek nerbio-sistema, digestio-aparatua eta bihotzarengan izango du eragina. Sintoma kronikoak dituzten gaixoen bi herenek kalte kardiakoa dute, bihotzaren erritmoan asaldurak eta bat-bateko heriotza izan dezakete. Asaldura digestiboak dituzten gaixoek pisu galera handiak dituzte eta desnutrizioa ere bai. Asaldura neurologikoen artean dementzia ager daiteke.\nGaixotasun kronikoaren adierazpen klinikoak parasitoak ehun horietan eragindako heriotza zelularraren ondorioa dira. Sendabiderik ezean, ia kasu guztietan heriotza eragingo du muskulu kardiakoan eragiten dituen kalteak direla eta.\nDiagnostikoa.\nInfekzioaren diagnostikoa \"T. cruzi\"ren presentzian oinarritzen da. Ondoko proba diagnostikoak erabiltzen dira:\nSendabidea.\nGaixotasuna sendatzeko bi aukera daude. Alde batetik, bizkarroiaren aurkako terapia eta, bestetik, infekzioaren sintoma eta zeinuen sendabidea.\nChagas-en gaixotasuna sendatzeko erabil daitezkeen sendagai bakarrak nifurtimox eta bentzinidazola dira. Hala ere, ez dira oso eraginkorrak, zaharkituak geratu baitira, % 60-70ean bakarrik senda dezakete gaixotasuna eta kasu kronikoetan % 50etik behera.\nAldi akutuan sendagai hauen erabilerak gaixotasuna kontrolatzen laguntzen dute eta kronikoa bihurtzeko arriskua gutxitzen dute kasuen % 90etan.\nAldi kronikoan duten eragina ez da behar den bezala frogatu. Hala ere, gaixotasunak hainbat organotan sortzen duen kaltearen sendabiderako badaude beste sendagai batzuk.\nEpidemiologia.\nOsasunerako Mundu Erakundeak (OME) dio gaixotasun honekin 16-18 milioi pertsona daudela infektatuta, beste 100 milioi pertsonak gaixotasuna hartzeko arriskua dutela eta urtean 50.000 pertsona inguru hiltzen direla bere eraginez. Gaixotasun kronikoa Latinoamerikako herrialde askotan arazo larria da, nahiz eta azken urteetan behera egin duen neurri higienikoak hobetu eta gaixotasuna transmititzen duten intsektuen kopuruak behera egitean.\nGaixotasuna Amerika guztian dago zabalduta, AEBen hegoaldetik Argentinaraino, batez ere Hego Amerikako eta Erdialdeko Amerikako alde txiroetan.\nGaixotasuna bere transmisioaz arduratzen diren intsektuan dauden zonetara mugatzen da. Emigrazioak ordea, gaixotasunaren transmisio arriskua asko hedatu du odol transfusioen bidez. Amerikako Estatu Batuetan esaterako, 500.000 pertsona inguru daude infektatuta. Espainiara berriz, 68.000 pertsona iritsi direla uste da gaixotasunarekin. Ondorioz, epidemiologia profilak aldaketak jasan ditu azken urteetan."}
{"id": "102451", "revid": "6327", "url": "https://eu.wikipedia.org/wiki?curid=102451", "title": "Chagas-en gaixotasuna", "text": ""}
{"id": "102452", "revid": "6327", "url": "https://eu.wikipedia.org/wiki?curid=102452", "title": "Chagasen gaixotasuna", "text": ""}
{"id": "102453", "revid": "119347", "url": "https://eu.wikipedia.org/wiki?curid=102453", "title": "Garg\u00fcera", "text": "Garg\u00fcera C\u00e1ceresko probintziako udalerria da. C\u00e1cerestik 103 kilometrora dago. 2008ko erroldaren arabera 136 biztanle zituen 52 km\u00b2-ko azaleran."}
{"id": "102454", "revid": "1105", "url": "https://eu.wikipedia.org/wiki?curid=102454", "title": "Garguera", "text": ""}
{"id": "102455", "revid": "1105", "url": "https://eu.wikipedia.org/wiki?curid=102455", "title": "Garg\u00fcera de la Vera", "text": ""}
{"id": "102456", "revid": "119347", "url": "https://eu.wikipedia.org/wiki?curid=102456", "title": "Guijo de Santa B\u00e1rbara", "text": "Guijo de Santa B\u00e1rbara C\u00e1ceresko probintziako udalerria da. C\u00e1cerestik 140 kilometrora dago. 2008ko erroldaren arabera 390 biztanle zituen 35,1 km\u00b2-ko azaleran."}
{"id": "102457", "revid": "119347", "url": "https://eu.wikipedia.org/wiki?curid=102457", "title": "Jara\u00edz de la Vera", "text": "Jara\u00edz de la Vera C\u00e1ceresko probintziako udalerria da. C\u00e1cerestik 117 kilometrora dago. 2008ko erroldaren arabera 6.464 biztanle zituen 62,52 km\u00b2-ko azaleran."}
{"id": "102458", "revid": "1105", "url": "https://eu.wikipedia.org/wiki?curid=102458", "title": "Jaraiz de la Vera", "text": ""}
{"id": "102459", "revid": "119347", "url": "https://eu.wikipedia.org/wiki?curid=102459", "title": "Jarandilla de la Vera", "text": "Jarandilla de la Vera C\u00e1ceresko probintziako udalerria da. C\u00e1cerestik 132 kilometrora dago. 2008ko erroldaren arabera 3.113 biztanle zituen 62 km\u00b2-ko azaleran."}
{"id": "102460", "revid": "119347", "url": "https://eu.wikipedia.org/wiki?curid=102460", "title": "Losar de la Vera", "text": "Losar de la Vera C\u00e1ceresko probintziako udalerria da. C\u00e1cerestik 142 kilometrora dago. 2008ko erroldaren arabera 2.988 biztanle zituen 82 km\u00b2-ko azaleran."}
{"id": "102461", "revid": "512", "url": "https://eu.wikipedia.org/wiki?curid=102461", "title": "Madrigal de la Vera", "text": "Madrigal de la Vera C\u00e1ceresko probintziako udalerria da. C\u00e1cerestik 170 kilometrora dago. 2008ko erroldaren arabera 1.824 biztanle zituen 42 km\u00b2-ko azaleran."}
{"id": "102462", "revid": "119347", "url": "https://eu.wikipedia.org/wiki?curid=102462", "title": "Pasar\u00f3n de la Vera", "text": "Pasar\u00f3n de la Vera C\u00e1ceresko probintziako udalerria da. C\u00e1cerestik 128 kilometrora dago. 2008ko erroldaren arabera 666 biztanle zituen 38 km\u00b2-ko azaleran."}
{"id": "102463", "revid": "1105", "url": "https://eu.wikipedia.org/wiki?curid=102463", "title": "Pasaron de la Vera", "text": ""}
{"id": "102464", "revid": "95298", "url": "https://eu.wikipedia.org/wiki?curid=102464", "title": "Ene Jesus", "text": "Ene Jesus Ramon Saizarbitoriak idatzitako hirugarren eleberria da. 1976an argitaratua, Espainiako Kritika Saria euskarazko narratibari irabazi zuen."}
{"id": "102465", "revid": "95298", "url": "https://eu.wikipedia.org/wiki?curid=102465", "title": "Bihotz bi. Gerrako kronikak", "text": "\"Bihotz bi. Gerrako kronikak\" Ramon Saizarbitoriak idatzitako bosgarren eleberria da."}
{"id": "102466", "revid": "95298", "url": "https://eu.wikipedia.org/wiki?curid=102466", "title": "Gorde nazazu lurpean", "text": "\"Gorde nazazu lurpean\" Ramon Saizarbitoriak idatzitako seigarren eleberria da."}
{"id": "102467", "revid": "95298", "url": "https://eu.wikipedia.org/wiki?curid=102467", "title": "Gudari zaharraren gerra galdua", "text": "\"Gudari zaharraren gerra galdua\" Ramon Saizarbitoriak idatzitako zazpigarren eleberria da. Espainiako Gerra Zibilaren garaian Elgeta aldean gertatutako borrokak testuinguru nagusia dira."}
{"id": "102468", "revid": "95298", "url": "https://eu.wikipedia.org/wiki?curid=102468", "title": "Rossetti-ren obsesioa", "text": "Rossetti-ren obsesioa Ramon Saizarbitoriak idatzitako zortzigarren eleberria da. Nobela labur hau \"Gorde nazazu lurpean\" liburuan jaso eta, baita ere, nobela independente bezala argitaratu izan zen. \"Gorde nazazu lurpean\" liburuan narrazio hauek biltzen ziren: \"Gudari zaharraren gerra galdua\", \"Bi bihotz, hilobi bat\", Marcel Martinen aitatasun ukatua, Asaba zaharren baratza eta \"Rossettiren obsesioa\". Guztien hari amankomuna heriotzaren inguruko kezka da.\nArgumentua.\nEleberri honetan Saizarbitoriak pertsonai gris baten bizitza kontatzen digu. Protagonista Juan Martin da.Behin baino gehiagotan bere lan nagusia \"Gastronom\u00eda y paisaje\" enkarguzko liburua dela azalduko digu. Idazle horrek bi emakume ezagutuko ditu: Eugenia, lehendabizikoa, madrildarra petoa. Victoria, bigarrena, arte munduarekin lotuta dagoen emakume interesgarria. Eugeniarekin testu erotiko labur bati esker arrakasta handia lortu zuen eta, orain, Victoria ezagutzerakoan, arrakasta bera lortu nahi du baina horretarako hasierako testua eskuratu nahiko du. Datu horrek Dante Gabriel Rossettirekin paralelismo berezi bat ezarriko du ezen margolari horren emaztea hil egin zenean bere poema guztiekin batera lurperatu zuen; denborarekin, ordea, poema horiek berreskuratzeko beharra sentitu zuen eta horretarako emaztearen hilobia irekitzeko agindua eman zuen. Antzeko sentimenduak adierazten ditut nobelaren protagonistak, Eugeniarekin erabilitatoa lortu nahian.\nEragina.\nUr Apalategik eleberri horrekin zuzenean lotuta dagoen ipuin bat idatzi du, \u201cBernardo eta Ramon\u201d, \"Fikzioaren izterrak\" (Susa, 2010) liburuan jasota. Narrazio horretan euskaldun batek munduko ahalegin guztiak egingo ditu nobela horren itzulpena Frantziako editore garrantzitsu batek irakur dezan. Apalategiren ipuinean, testuartekotasunarekin jolasean, Saizarbitoriaren eleberrian moduan, ironia eta erotismoa nahastuta azaltzen zaizkigu."}
{"id": "102469", "revid": "95298", "url": "https://eu.wikipedia.org/wiki?curid=102469", "title": "Bi bihotz, hilobi bat", "text": "Bi bihotz, hilobi bat Ramon Saizarbitoriak idatzitako bederatzigarren eleberria da. Nobela labur horretan esan daiteke umore beltza dela nagusi. Nobela hau \"Gorde nazazu lurpean\" liburuan jaso eta, baita ere, nobela independente bezala argitaratu izan zen. \"Gorde nazazu lurpean\" liburuan narrazio hauek biltzen ziren: \"Gudari zaharraren gerra galdua\", \"Rossetti-ren obsesioa\", \"Marcel Martinen aitatasun ukatua\", \"Asaba zaharren baratza\" eta \"Bi bihotz, hilobi bat\". Guztien hari amankomuna heriotzaren kezka da.\nArgumentua.\nArgumentuak Donostian kokatzen da, Trantsizioaren garaietan. Liburuak Lur entziklopediaren saltzaile euskaldun baten historia kontatzen du. Saltzailea, benetako antiheroi, Flora izeneko emakume batekin ezkondu egiten da eta, diru gutxi daukatenez, neskaren gurasoen etxera doaz bizitzera. Gurasoak oso bereziak dira: amaginarreba ez du protagonista ondo ikusten baina aitaginarrebarekin, Benito, primeran konpondu egiten da. Zoritxarrez Benito hil egingo da eta, ondorioz, Flora eta ama, hasieran baloratzen ez zuten gizona, idealizatzen hasiko dira, protagonistaren kaltez. Amaginarreba eta emaztea haren kontra jarriko dira batez ere Benito hilobi amankomunean lurperatu behar izan zutelako. Eta hortik abiatuko dira protagonistaren arazoak, aitaginarrebaren hilobi baten bila, hasieran, bere gorpuzkinaren bila, ondoren. Bidean beste emakume bat ezagutuko du, Bioleta... Senarraren irudia oso tristea eta gogorra bada, hori guztia umorez eta samurtasunez leuntzen du egileak.\nIdeia nagusiak.\nNobelak, umorez, heriotzaren inguruko hausnarketa azaltzen ditu. Ironia eta, batzuetan, sarkasmo erabiliz, Saizarbitoriak heriotzaren inguruko idei desberdinak azaltzen ditu: gorpuzkinak zaintzeko beharra versus horren garrantzi eza, hildakoen idealizazioa, heriotzaren inguruko euskal ohiturak, horren inguruan egun ematen diren aldaketak... Aldi berean, beste lerro nagusia, maitasunaren gastatzearen inguruko hausnarketa dago, bikote harremanan maitasuna galdu ondoren gelditzen den egoeraz, horren ondorioz askotan sortzen den krudelkeriaz."}
{"id": "102470", "revid": "95298", "url": "https://eu.wikipedia.org/wiki?curid=102470", "title": "Kandinskyren tradizioa", "text": "Kandinskyren tradizioa Ramon Saizarbitoriak idatzitako eleberri laburra da, 2003 urtean lehen aldiz argitaraturikoa eta bereziki irakurle gazteei zuzendutakoa. Miren izena duen neska gazte baten lehen amodioaren gorabeherak kontatzen ditu, bakarrizketa moduan, bere irudimenean sortutako amodio idealarekin alderatuz. Eleberriaren izenburua Kandinskyri buruzko liburu batean aurkitutako errusiar tradiziotik dator, eleberria abiarazten duena, zeinaren arabera urtezahar gauean neska batek topatzen duen lehen gizonak duen izen berbera duen maitalea izango duela baieztatzen den. Abiapuntu honetatik eleberriak ideala eta errealitate gordina kontrajartzen ditu eta lehen amodioa, lehen sexu harremana, desengainua eta lagun eta gurasoekiko harremanak ditu gaitzat. Halabeharra elementu garrantzitsua da eleberrian, liburuan aipatzen den tradizioaren haritik: kasualitate sorta batek tradizioa betetzea ekarriko du, ustekabean bada ere. Izandako esperientziekin kontakizun hunkigarria osatuz, Mirenek harremanen gordintasuna ezagutu, bizitzaren ikasbidea burutu eta heldutasunera iritsiko da.\nEleberria gaztelaniara itzuli zuen egileak berak eta Jon Kortazarren hitzaurreaz argitaratu zen edizio elebidun batean.\nArgumentua.\nMiren donostiar neska gaztea da, margotzeko zaletasuna duena. Kandinsky margolariaren alargunak idatziriko liburu batean irakurrita, Errusiako antzinako tradizio baten berri jasotzen du, zeinaren arabera neska gazte batek urtezaharretik urteberrira kalean ikusitako lehen gizonaren izena duen maitalea izango duela baieztatzen den. Tradizio horri jarraitzea erabakitzen du, baina urtezaharrerako aste batzuk falta direla eta, Aitor izena gustuko duela bururatu eta izen horren inguruan maitasun ideala eratzen du. Sexu harremanetan hasiak diren bere lagun taldeko nesken isekak isilarazteko, Manuel izeneko mutil batekin dabilela kontatzen die, gezurra izan arren. Gurasoekin maiz joaten den Bastida herrian ezagutu duela kontatzen die, han Manuel izena arruntagoa dela kontuan hartuz. Bere lagunek, bereziki Rosa izeneko batek, egiten dizkioten galdera eta zirikadek bultzatuta neurri batean, Manuelekiko alegiazko amodio-harremana osatzen du bere irudimenean, Manuel gazte jakintsu eta arduratsu moduan eratuz.\nUrtezahar gaua heltzen denean, lagun baten etxera mahatsak jatera joan behar duelako aitzakiarekin, Errusiako tradizioa betetzera irteten da kalera. Bebarrutik atera bezain laster, mutil batekin topo egin eta berari izena galdetzean, mutilak ez diola esango erantzun eta berak Miren izena duela erantzuten dio, neska ezagutzen ez duen arren. Miren guztiz harrituta geratzen da. Jolas moduan, mutilak bere izena asmatzeko esaten dio eta burura datorkion lehen izena, noski, Aitor da, gustuko duen mutil izena. Mutilak asmatu egin duela adierazi baina neskak ez du sinesten, baina azkenean mutilaren lagunek baieztatu egiten diote izena. Mutilak telefonoa eskatu eta beste batean elkar ikusteko proposamena egiten dio. Handik astebetera deitu eta Errenteriara joaten dira, Aitor hangoa baita. Hurrengo asteetan ere, handik ibiltzen dira, zinemara joaten eta txurroak jaten beti. Mutila zakarra eta aspergarria izan arren, halabeharrak beretzat ekarri duela sinetsita dago Miren.\nErrenteriaz aspertuta, Mirenek Donostian ibiltzeko proposamena egiten dio. Uliarantz doaz oinez, Sagues auzoko aldapetan zehar. Oinez ibiltzeko erritmo desberdinak dituztela, mutila aurreratu eta Miren bakarrik uzten du. Neskak azkenean bakarrik itzultzen da, desilusionatu eta haserreturik. Hurrengo egunetan deitzen ez diola eta, Miren atsekabetu egiten da. Lagunekin jarraitzen du Manuren istorio ideala eratzen, kultua dela kontatuz eta beste bertute guztiez jantziz. Aitor gogoan, bertute horiek ez dituela konturatzen da: kultura ez zaio interesatzen eta komertzial edo saltzaile moduan lan egiten du (Mirenek airari bere liburuak erosiarazi egiten dizkio, nahiz eta horiek ez dituen sekulan jasoko), opariak ez dizkio egiten eta berari egindakoak mespretxatu egiten ditu (Mirenek, mutilak erretzea atsegin ez bazaio ere, San Balentin egunez oparitu eta gerora, maiz erretzen duen arren, eskutan ikusiko ez dion metxeroa, kasu).\nBere urtebetetze egunean, Rosarekin haserretzen da, Manu dela eta egindako zirikada batengatik. Berriz etxean, Aitorren deia jaso eta berarekin ateratzeko geratzen da. Beti bezala, Errenteriara joaten dira baina Donostiarako bueltan Uliara joaten dira. Han aparkatu eta autoa barruan geratzen dira. Mutila denbora luzez isilik geratzen da. Azkenean, eskua Mirenen belaunen gainean jartzen du baina Mirenek kendu egiten dizkio, hilerokoarekin dagoelako aitzakiarekin. Berehala, mutilak bion arteko harremana uzteko proposatzen dio. Mirenek bere burua abandonatuta ikusi eta negarrez hasten da eta berarekin jarraitzeko erregutzen dio. Elkarrekin ateratzen jarraitzen duten aurren, ateraldiak etsigarriak egiten zaizkio eta Aitor guztiz zakarra dela konturatzen da. Gainera, etengabe harremana uzteko esaten zion, txantaia emozional moduan. Bere irudimenean eta bihotzean, Manuren istorioa osatzen jarraitzen du aldi berean, Rosaren galderei (amodio egin nolakoa den eta lehen musua nola eman zion) erantzun beharrak bultzaturik. Horrela, gainera, Manuk Aitorrekin bizi duen harreman okerra gainditzeko baliatzen du.\nAzkenean, Aitorrengan sumatzen dituen tristura, zakarkeria eta frustrazioa berarekin sexu harremanak ez izateagatik dela pentsatuta, berarekin amodio egitea proposatzen dio, baina leku egoki batean izan behar delako baldintzarekin. Bitartean, Mirenen amak alabarengan zerbait sumatu eta, emakume kontserbadorea izanda, sexu harremanekin kontuz ibili eta aurretik neurriak hartzeko erregutzen dio. Mirenek berak erosten ditu kondoiak, egoera nahaspilatsu batean eta etxetik gertu dagoen botika batean. Aitorrekin geratuko den egunerako kulero arruntak janztea ere erabakitzen du. Aitorrekin elkartu eta Errenteria inguruko errepideko hotel ziztrin batera doaz. Han, biak herabe eta urduri agertzen dira. Mirenek Manurekiko lehen aldia nolakoa izango litzatekeen ekartzen du gogora, maitagarriro egingo zuten, elkarri laztanduz eta hitz gozoak esanez. Azkenean, Aitorrekin ez da horrelakorik ezer gertatzen eta sarpena besterik gabe burutzen du mutilak, Mireni ezer gogoangarririk gabe utziz. Bukatu eta ohean etzanda, bonba baten leherketa gertatzen da. Horrek Aitorri arreta beste zerbaitetan jartzeko aitzakia ematen dio, berehala jaikiz eta Miren bakarrik utziz ohean. Ohean bueltan, Mirenek zerbait kontatzeko esaten dio, baina Aitor isilik geratuko da pentsakor. Ondoren, lehen aldian izaten den maindireko odol arrastoa ikusita, Aitor haserretu egiten da. Ohean etzanda, isilik eta pentsakor, Aitorrek alde egiteko ordua dela adierazi eta isilik hoteletik atera eta autoa hartzen dute Donostiara itzultzeko.\nAutoan haserreturik jarraitzen du Aitorrek eta horrek abiadura handiegiz gidatzera bultzatzen du. Ertzaintzaren kontrol batean, dokumentazioa eskatu eta karneta ematean, Aitorren benetako izena Manuel dela entzuten du, bere ametsetako Manu bezala. Mirenek izen aldaketa ez zaiola axola adierazi arren, Aitorrek izen hori ez erabiltzeko esaten dio haserre, bere amak jarritako izena, galiziarra denez han oso arrunta baita, besterik ez dela eta bere izena Aitor dela lehor gaineratuz. Azkenean, modu zakarrean utziko bere etxe parean.\nAbandonatuta sentitzen du bere burua Mirenek. Aitorrek ez dio deitzen hurrengo egunetan. Baina, denbora bat pasata, atsekabea gainditu eta margotzen hasi zen berriro. Egun batean, Aitorren deia jaso eta elkarrekin ateratzeko esaten dio, besterik gabe, maitasunezko hitzik gabe. Mirenek biak oso ezberdinak direla eta uzteko biontzat hoberena dela adierazten dio, bestelako azalpenekin batera. Ika-mika baten ondoren, Aitorrek \"pija\" deitu eta telefonoa eskegi egiten du.\nBere ama Bastidan dago eta hara doa egun batzuk pasatzera. Amak liburutegitik hartutako liburu bat itzultzera doanean, han lan egiten duen mutila ezagutzen du. Han itsatsita dagoen Kandinskyren margolan baten posterra dela eta hasten dira hizketan, Mirenek berdina baitu etxean. Mutilak Kandinskyri buruzko azalpenak ematen dizkio eta artearen historia ikasten dela esaten dio, Mirenen amak berataz asko hitz egin diola adieraztearekin batera. Bere burua aurkeztu eta Manu izena duela esaten dio. Miren erabat liluraturik geratzen da, Kandinskyren tradizioa bete ote delako pentsamenduarekin. Gainera, Manuk tradizio hori aipatu ere egiten dio Kandinskyri buruzko elkarrizketa jarraituz. Mirenek tradizio horretan sinesten ez duela eta etorkizuna idatzi dago dagoela pentsatzea nahiago duela erantzuten du. Bukatzeko, elkarrekin ateratzeko geratzen dira."}
{"id": "102471", "revid": "95298", "url": "https://eu.wikipedia.org/wiki?curid=102471", "title": "Euzkadi merezi zuten", "text": "Euzkadi merezi zuten Koldo Izagirrek idatzitako lehendabiziko eleberria da.\nNobela laburra da, 1920 eta 1930 hamarraldietan kokatua. Beraz, monarkia, errepublika, altxamendu militarra eta gerra hartzen ditu bere baitan. Giro katoliko itoa, langileen neke gorriak eta garai hobeen esperantza zapuztua jasotzen ditu Izagirrek bertan."}
{"id": "102473", "revid": "96586", "url": "https://eu.wikipedia.org/wiki?curid=102473", "title": "Metxa esaten dioten agirretar baten ibili herrenak", "text": "\"Metxa esaten dioten agirretar baten ibili herrenak\" Koldo Izagirrek idatzitako ipuin liburua da, 1991an lehenengo aldiz eta 2002an berriro argitaratua.\n1999an Agirre'tar Nikola \"Metxa\" pertsonaia berreskuratu zuen \"Agirre zaharraren kartzelaldi berriak\" eleberrirako."}
{"id": "102474", "revid": "95298", "url": "https://eu.wikipedia.org/wiki?curid=102474", "title": "Nik ere Germinal! egin gura nuen aldarri", "text": "\"Nik ere Germinal! egin gura nuen aldarri\" Koldo Izagirrek idatzitako bigarren eleberria da."}
{"id": "102476", "revid": "56334", "url": "https://eu.wikipedia.org/wiki?curid=102476", "title": "Agirre zaharraren kartzelaldi berriak", "text": "\"Agirre zaharraren kartzelaldi berriak\" Koldo Izagirrek 1999an idatzitako hirugarren eleberria da. Agirre'tar Nikola \"Metxa\" pertsonaia berreskuratzen du lan honetan, aurretik 1991n \"Metxa esaten dioten agirretar baten ibili herrenak\" ipuin liburuan agertutakoa.\nMetxa pertsonaia eta agirretartasuna.\nitzulpenek eta sormen-lanek erakutsi dute pertsonaia interesgarria eta emankorra izan dela. Lehenik, gaztelerara itzuli ziren Metxa protagonistatzat duten bi nobelak: \"Malandanzas de un Aguirre llamado Mecha\" (1997, Hiru), eta \"Nuevas prisiones del viejo Aguirre\" (2001, Ttarttalo). Bigarrenik, beste sormen-lan batzuen iturri bihurtu zen Metxa pertsonaia literarioa: batetik, \"Metxa\" (2003) antzerki-lanean, eta, bestetik, Pablo Sastrek atonduriko lagunen zerrenda luzean, \"Eguzkipekoak\" (2003) lanean, Metxa pertsonaia literarioa ere aipatzen da. Zalantzarik ez, nortasun handiko eta nortasun bereziko pertsonaia literarioa sortu zuen Koldo Izagirrek, eta maila bereko interpretazioa egin zuen Soroizek antzezlanean.\nAgirretartasunaren kontzeptuak gidatzen du Metxa zaharraren nortasuna. Agirre'tar Nikola, \"Metxa\", 77 urteko agirretarra dugu. Batean, bere herrian Pelton turbina sartzen saiatuko da; bestean, gerra zibilean abiadore izan zela esango digu; hurrengoan. tanke-gidaria izan zela gogoratuko du. Auskalo zer ez ote duen egin edo esan Metxak. Agirretar on bat bezala. sorpresa huts bihurtzen zaigu Metxa bere jarrera, pentsamendu eta ekintzekin. Ez da erraza agirretar bat zer den esatea. baina. zerbait esatekotan. pertsonaia maitagarria dela esan behar. Behin baino gehiagotan etorriko zaio irakurleari irribarrea Metxa egoskor maitagarri honen ibiliak eta eroriak irakurtzean.\nHonela definitzen Metxak berak: \u201cAgirretartasuna ez baitu sorlekuak ematen, baizik eta erorikoen minak\u201d Hortaz, agirretartasunak nolabait sorlekuak emaniko tasunak (eta mugak) ezeztatzen ditu, eta, era berean, sorlekuaren ideia du abiaburu. Ondorioz, agirretartasunaren kontzepzioak euskalduntasunaren eta abertzaletasunaren diskurtso zenbait jartzen ditu auzitan.\nBide horretatik, nortasun paradoxiko eta ironikoa du Metxa zaharrak. Izaera paradoxiko hori bateraezinak diren bi munduren artean mugitu beharrak eragin duela iradokitzen da nobelan: norbanakoaren mundua (mendebaldeko kulturaren diskurtsoa, askatasunaren bilaketarako eremua), eta giza taldearen edo gizartearen mundua (norbanakoaren askatasun horri nolabaiteko mugak ezartzen dizkion esparrua). Hartara, aldi berean bi aukeraren artean kulunka dabil pertsonaia: askatasuna eta determinazioa. Alde batetik, ekin eta hautatu egin ahal du; eta, beste alde batetik, arauak eta mugak ditu. Ondorioz, nobelak askatasuna du hausnarketa-gai nagusi. Lehenengo eszenan honela kantatzen dute aktore guztiek:\n\"Agirretarren bandera/ hartu dute hankapera\"\n\"Gure ametsen kondarrak doaz/ errekan behera.\"\n\"Ikusirikan galera/ askok egin du atzera\"\n\"Ezin omen da poza ekarri/ minduen aldera.\"\n\"Agirretarrak zer garen/ esango dugu bigarren\"\n\"Zutik irauten saiatzen gara/ erori arren.\"\n\"Ez bagabiltza azkarren/ ez da gaudelako herren\"\n\"Munduko zoro guztiak gara/ lagunak elkarren.\""}
{"id": "102477", "revid": "1491", "url": "https://eu.wikipedia.org/wiki?curid=102477", "title": "Sua nahi, Mr Churchill?", "text": "Sua nahi, Mr Churchill? Koldo Izagirrek idatzitako ipuin bilduma da. Hamazazpi ipuinek, errealismo poetikoan kontatuak, osatzen dute bilduma."}
{"id": "102478", "revid": "119347", "url": "https://eu.wikipedia.org/wiki?curid=102478", "title": "Robledillo de la Vera", "text": "Robledillo de la Vera (extremadureraz \"Roble\u00edllo\") C\u00e1ceresko probintziako ipar-ekialdeko udalerri bat da, La Vera eskualdekoa. 2008ko erroldan, 309 biztanle zituen.\nEtimologia.\nBere izenak \"harizti txikia\" esan nahi du."}
{"id": "102479", "revid": "119347", "url": "https://eu.wikipedia.org/wiki?curid=102479", "title": "Rimmel (liburua)", "text": "Rimmel Koldo Izagirre idazle gipuzkoarrak idatzitako poesia liburua da, 2006an Susaren bidez argitaratutakoa. Liburuan alaba da protagonista lau ataletan zatiturik: alabaren jaiotza, ondoren eskolaratzea, gero nerabezaroa... eta azkenik, gurasoen eskuetatik askatzea.\nLiburu honi esker, egileak Kritika Saria euskarazko poesiari irabazi baina uko egin zuen, Saria mekanismo ilunagoz eta jokamolde zakarragoz dabilen antolamendua zelako esanez."}
{"id": "102480", "revid": "119347", "url": "https://eu.wikipedia.org/wiki?curid=102480", "title": "Talaveruela de la Vera", "text": "Talaveruela de la Vera C\u00e1ceresko probintziako udalerria da. 2008ko erroldaren arabera 377 biztanle zituen 21,34 km\u00b2-ko azaleran."}
{"id": "102481", "revid": "119347", "url": "https://eu.wikipedia.org/wiki?curid=102481", "title": "Villanueva de la Vera", "text": "Villanueva de la Vera C\u00e1ceresko probintziako udalerria da. C\u00e1cerestik 153 kilometrora dago. 2008ko erroldaren arabera 2.127 biztanle zituen 132 km\u00b2-ko azaleran."}
{"id": "102482", "revid": "119347", "url": "https://eu.wikipedia.org/wiki?curid=102482", "title": "Viandar de la Vera", "text": "Viandar de la Vera C\u00e1ceresko probintziako udalerria da. C\u00e1cerestik 157 kilometrora dago. 2008ko erroldaren arabera 266 biztanle zituen 28 km\u00b2-ko azaleran."}
{"id": "102483", "revid": "119347", "url": "https://eu.wikipedia.org/wiki?curid=102483", "title": "Valverde de la Vera", "text": "Valverde de la Vera C\u00e1ceresko probintziako udalerria da. C\u00e1cerestik 156 kilometrora dago. 2008ko erroldaren arabera 594 biztanle zituen 47 km\u00b2-ko azaleran."}
{"id": "102484", "revid": "119347", "url": "https://eu.wikipedia.org/wiki?curid=102484", "title": "Torremenga", "text": "Torremenga C\u00e1ceresko probintziako udalerria da. 2008ko erroldaren arabera 608 biztanle zituen 12 km\u00b2-ko azaleran."}
{"id": "102485", "revid": "1491", "url": "https://eu.wikipedia.org/wiki?curid=102485", "title": "Balizko erroten erresuma", "text": "\"Balizko erroten erresuma\" Koldo Izagirre idazle gipuzkoarrak idatzitako poesia liburua da, 1989an argitaratutakoa \"Susa\"ren bidez."}
{"id": "102486", "revid": "512", "url": "https://eu.wikipedia.org/wiki?curid=102486", "title": "Tejeda de Ti\u00e9tar", "text": "Tejeda de Ti\u00e9tar C\u00e1ceresko probintziako udalerria da. C\u00e1cerestik 100 kilometrora dago. 2008ko erroldaren arabera 894 biztanle zituen 52,83 km\u00b2-ko azaleran."}
{"id": "102487", "revid": "1105", "url": "https://eu.wikipedia.org/wiki?curid=102487", "title": "Tejeda de Tietar", "text": ""}
{"id": "102492", "revid": "105290", "url": "https://eu.wikipedia.org/wiki?curid=102492", "title": "Navan", "text": "Navan (irlanderaz \"An Uaimh\") Irlandako Errepublikako Meatheko konderriaren hiriburu edo hiri administratiboa eta hiririk handiena da. 28.158 biztanle ditu (2011), Irlandako Errepublikako bosgarren hiri handiena da beraz.\nEtimologia.\nIrlanderazko \"An Uaimh\" izenak \"Leizea\" esan nahi du. Tara meategiak gertu daude.\nGeografia.\nBoyne ibaiaren ertzean kokaturik dago, konderriaren erdigunean eta Dublindik 50 kilometro ipar-mendebaldera.\nHistoria.\nMendeetan zehar ez du garrantziarik izan. Tarako meategiak direla eta, Trim herriari Meath konderriaren hiriburutza kendu zion. Tara meategiak, Europako berun eta zink metagi handienak dira. XX mendean hiria asko hazi da, alde batetik ekonomia indartsuagatik eta bestetik Dublin ondoko lo-hiri bihurtu delako."}
{"id": "102494", "revid": "119347", "url": "https://eu.wikipedia.org/wiki?curid=102494", "title": "Zarza de Granadilla", "text": "Zarza de Granadilla C\u00e1ceresko probintziako udalerria da. C\u00e1cerestik 115 kilometrora dago. 2008ko erroldaren arabera 1.770 biztanle zituen 134 km\u00b2-ko azaleran."}
{"id": "102495", "revid": "119347", "url": "https://eu.wikipedia.org/wiki?curid=102495", "title": "Jarilla", "text": "Jarilla C\u00e1ceresko probintziako udalerria da. 2007ko erroldaren arabera 153 biztanle zituen 28,47 km\u00b2-ko azaleran."}
{"id": "102496", "revid": "119347", "url": "https://eu.wikipedia.org/wiki?curid=102496", "title": "Villamiel", "text": "Villamiel C\u00e1ceresko probintziako udalerria da. C\u00e1cerestik 115 kilometrora dago. 2008ko erroldaren arabera 696 biztanle zituen 73 km\u00b2-ko azaleran.\nProbintziaren iparraldean datza eta Portugaleko mugatik hurbil dago eta baita Gaztela Leonetik ere, Salamancatik hain zuzen ere. Beste herri batzuekin, Moraleja eta Hoyos, besteak beste, \u201cSierra de Gata\u201d deritzon herrialdea eratzen du. 75 kilometro koadroko azalera du gutxi gorabehera .\nGeografia eta klima.\nVillamiel muino bateko tontorrean dago eta handik paisaia izugarria ikus daiteke, mendiz eta zelaiez inguratuta dagoelako. Ekosistema dibertsitate handia aurki dezakegu inguruetan.\nNahiz eta herri hau txikia izan, bere udal-barrutia oso handia da, soroen hedadura izugarriekin, laborantzarako, eta, bai txerri hazkuntzarakoa, bai behi hazkuntzarako erabiltzen direlarik.\nAlde honetan, klima epel eta euritsua da. Klimari esker zelaiak emankorrak dira eta barazki eta fruitu barietate handia dago, baina bertako ardo eta koipearengatik, batez ere, ezaguna da.\nDemografia.\nGaur egun 700 biztanle inguru dauka, nahiz eta gehienak adineko pertsonak diren. Gero eta jende gutxiago bizi da herrian, gazteek nahiago dutelako kanpora joatea ikastera edo lan egitera, herrian, nekazaritzan aritzea baino. Hala eta guztiz ere, nahiz eta hau egungo joera izan, lehen oso desberdina zen. 50. eta 60. hamarkada arte, herri nahiko handia zen 2300 biztanle gutxi gorabehera zeukalako. Gero populazioa jaisten hasi zen eta gazte gehienek emigratu zuten, batez ere Kataluniara, Madrilera eta Euskadira, bertan industria baitzegoen.\nHarrezkero, urtero abuztuaren lehenengo larunbatean \u201cEl dia del emigante\u201d deritzon eguna ospatzen da, herritik at joan ziren pertsonei omenaldi bat eginez.\nOspakizunak.\nVillamielentzat bere ohiturak eta kultura mantentzea oso inportantea da eta hori lortzen du urtero bere jaiak ospatuz. Lehen aipatutako egunaz gain, beste jai batzuk ospatzen ditu eta aipagarrienak hurrengoak dira:\nTurismo ekimenak.\nAzken urte hauetan, Villamiel berriro suspertzen hasi da.\nAlde batetik nekazal turismo etxe batzuen irekierari esker, lasaitasuna eta erosotasuna eskaintzen dute. Beste aldetik, herrialdeko turismoaren sustapenagatik, Villamielek ondare historikoa baitu . Aipagarriak dira bere gaztelua, gaur egun haren hondarrak baino ez dituenak, eta bere galtzada erromatarra, besteak beste.\nLasaitasuna bilatzen dutenentzat edo ondo jan nahi dutenentzat, Villamiel oso aukera ona da."}
{"id": "102498", "revid": "119347", "url": "https://eu.wikipedia.org/wiki?curid=102498", "title": "Drogheda", "text": "Drogheda (irlanderaz \"Droichead \u00c1tha\", euskaraz \"Zubiaren Gotorlekua\" esan nahi duelarik) Irlandako Errepublikako ekialdeko kostaldean dagoen Louth konderriko itsasportudun hiri industriala da. Dublindik 56 kilometro iparralderuntz dago, Ipar Irlandako mugatik oso hurbil. 30.393 biztanle ditu, baina metropoli eremua 38.578raino iristen da, honekin konderriko Dundalk hiriburua gaindituz.\nHiriaren hegoaldeko auzuneak Meath konderrira hedatzen dira.\nHistoria.\nNeolito garaiko aztarna ugari daude inguruan, horren adibide da gertu dagoen Newgrange hilobi megalitiko famatua. Aztarna arkeologikoak beranduagoko garaietara ere luzatzen dira, V mendeko Monasterboice abatetxea kasu.\nHerriari berari dagokionez, ez dago anglo-normandiarren inbasioaren aurreko dokumentu idatzirik. Gaztelua 1186an eraiki zen Boyne ibaiaren hegoaldeko ertzean eta 1194ean Droghedak hiri eskubideak jaso zituen. Bere kaiari esker The Pale eremuko herri garrantzitsua bihurtu zenez harresiek inguratu zuen. XV mendean Ingalaterrako Bi Arrosen Gerrako pasarte bat bizi izan zuen, Desmondeko kondea eta bere bi semeak 1468an exekutatzean. Agindua Elizabeth Erreginak berak eman zuela uste da. 1494ean, Gerra bukatu zenean Droghedan zegoen Irlandako parlamentuak Poyning legea onartu zuen, zeinak Irlanda Ingalaterrako monarkia berriaren menpe jartzera behartu zuen.\nXVII mendean Irlandako Gerra konfederatuetan bi aldiz setiatua izan zen. Bigarren aldian Oliver Cromwellek 1649an eskuratu zuen eta ingelesek hiriaren defendatzaile irlandarrak masakratu zituzten. Cronwellek esan da \"errenditu zirenean, agintariak buruan kolpatuak izan ziren, soldaduen hamarretik bat exekutatua izan zen eta gainontzekoak untzietan sartu eta Barbadosera bidaliak izan ziren\".\nBarbadosen irlandarrek bertako esklabu beltzekin bat egin eta matxinada hasi zuten 1655ean lurren jabeak hil eta uztak suntsituz. Barbadoseko agintariek bi urte behar izan zituzten matxinada kontrolatzeko.\nDroghedatik 6 kilometrotara, Boyneko gudua jazo zen 1690an. Bertan Erresuma Batuak behin betirako hartu zuen Irlanda bere menpe.\nXX mendearen bukaeran Irlandak izan zuen hazkunde ekonomikoari esker (Zelta Tigrea), Drogheda Dublineko jendearen bigarren hiri bihurtu zen.\nKirolak.\nAzken urteetan futbola nagusitu zaie gainontzeko kirolei. Drogheda United F.C. taldeak 2005ean Irlandako futbol kopa eta 2007an liga irabazi zituen. Honetaz gain 2006an Setanta Futbol Kopa eskuratu zuen (Irlandako Errepublikako eta Ipar Irlandako taldeek elkarrekin jokatzen dutena)."}
{"id": "102501", "revid": "1545", "url": "https://eu.wikipedia.org/wiki?curid=102501", "title": "Bard II.a", "text": "Bard II.a, Tolkienen legendarium ospetsuan eta Eraztunen Jauna eleberrian agertzen den pertsonaia bat da. Haraneko Hiri birsortuko laugarren erregea izan zen, Branden semea eta Bard I.aren birbiloba. Bere aita hil ondoren gobernatu zuen Ereborreko defentsan Eguzkiaren Hirugarren Aroko 3019. urtean. Haraneko Hiria, Eraztunaren Gerran suntsitua, bere erregealdian berreraiki zen. Esaten denez, Elessar erregearen koroaketan enbaxadorea izan zen Eguzkiaren Laugarren Aroaren hasieran. Ez da bere oinordekoaren izena ezagutzen."}
{"id": "102502", "revid": "119347", "url": "https://eu.wikipedia.org/wiki?curid=102502", "title": "Dundalk", "text": "Dundalk (irlanderaz \"D\u00fan Dealgan\") Irlandako Errepublikako Loutheko konderriaren hiriburua eta hiri nagusia da, bigarren hiria den Droghedaren parean ia. 31.149 biztanle ditu (2011) eta Irlandako seigarren hiri handiena da.\nEtimologia.\nBere izendapena \"D\u00fan Dealgan\" izenetik eratorria da, hau da, \"Dalgaren Gotorlekua\", C\u00fachulainn irlandar heroi mitikoaren sorlekua. Hiriaren irlanderazko goiburua honako hau da: \"M\u00e9 do rug C\u00fa Chulainn Cr\u00f3ga\" (\"C\u00fachulainn ausartari sorlekua eman nion\").\nGeografia.\nIrlandako itsasoaren ertzean kokatzen da eta Ipar Irlandako mugatik oso hurbil dago.\nHistoria.\nK.a. 3500 urtean jadanik Neolitoko nekazariak bazeuden Dundalk inguruan. K.a. 500 urtearen bueltan zeltak iritsi ziren Dundalk iparraldera, \"Conaille Muirtheimhne\" izenaz ezagutzen den eremura. Mendeetan zehar harresi gabeko herria izan zen.\n1169an anglo-normandiarrak iritsi ziren eta Bertram de Verdun noble normandiarrak jauregi bat eraiki zuen 1185ean. Honi esker Dundalkek hiri eskubideak eskuratu zituen 1189an. The Pale eremuaren iparraldeko muga izanik berehala gotortu zen harresi handi batzuekin.\nXVII mendean Lord Limerickek hiria berrantolatu zuen. Europan bidaian ibilia zen eta handik ekarri zituen ideia berriak. Harresi eta gaztelu zaharrak bota eta hiriaren erdigunetik ateratzen ziren kaleak eraiki zituen. Garapen handiena XIX mendean etorri zen, bere kaia zela eta trenbidea bertaraino iritsi zenean.\nIrlandako Gerra Zibilean borroka ugari izan ziren Dundalken, banaketaren muga oso gertu baitzegoen. Merkatal herria izaten jarraitu zuen baina 70. hamarkadan Irlanda Europar Batasunean sartzerakoan krisi ekonomiko handia izan zuen, atzerritik zetozen produktuen aurrean lehiakorra ez zelako. Lantegi asko itxi ziren eta istilu ugari izan ziren herrian. 90. hamarkadan hazkunde ekonomikoa ezagutu zuen Irlandak (Zelta Tigrea) eta Dundalk ere errekuperatu zen.\nKirolak.\nDundalkeko kirol nagusia futbola da. Dundalk F.C. taldeak 11 aldiz irabazi du Irlandako futbol liga. Dublindik kanporako taldeen artean nagusi da. Kopa ere beste hamar aldiz lortu du. 2015ean txapelketa biak irabazi ditu.\nBestetik zaldi lasterketen tradizio handia ere badu Dundalkek."}
{"id": "102503", "revid": "119347", "url": "https://eu.wikipedia.org/wiki?curid=102503", "title": "Torrequemada", "text": "Torrequemada C\u00e1ceresko probintziako udalerria da. C\u00e1cerestik 18 kilometrora dago. 2008ko erroldaren arabera 608 biztanle zituen 30,81 km\u00b2-ko azaleran."}
{"id": "102504", "revid": "105290", "url": "https://eu.wikipedia.org/wiki?curid=102504", "title": "Eguzkiaren Laugarren Aroa", "text": "Eguzkiaren Laugarren Aroa, soilik Laugarren Aroa ere deitua, Tolkienen legendarium ospetsuko aro bat da.\nEguzkiaren Hirugarren Aroko 3021eko irailak 29an, Frodo Zorrozabal, Bilbo Zorrozabal eta Elfoen Hiru Eraztunen Zaindariak bidaiatu zuten itsasontzia itsasoratu zen, Amanerantz abiatuz, eta, ofizialki, Hirugarren Aroaren amaiera da. Laugarren Aroa, une horretan hasten dena, Gizakien domeinuaren aroa da.\nLaugarren Aroan, Erdialdeko Lurraldean oraindik bizi ziren Elfoen zati handi bat joaten da, euren garaia, jada pasa baitzen, eta euren beherakada geroz eta handiagoa zen. Beste alde batetik, gainontzeko \"herri hiztunak\" ere, gainbehera hasten dira eta ezkutazen hasten dira (nanoekin eta hobbitekin gertatzen dena).\nGertakari nagusiak.\nSoilik Laugarren Aro honen hasieran gertaturiko gertaera batzuen erregistroak iritsi dira. Garrantzitsuenak, honako hauek dira:\nJarraipena.\nTolkienek, 1950eko hamarkadan, Itzal Berria izeneko istorio bat hasi zuen, Laugarren Aro honetan gertatu beharko zena, Eraztunen Jauna eleberrian gertatzen diren gertakarietatik 100 urte beranduago, baina laster utzi zuen. Istorio honen lehen zirriborroak, Christopher Tolkienek argitaratu zituen Erdialdeko Lurraldeko herriak izeneko liburuan."}
{"id": "102505", "revid": "119347", "url": "https://eu.wikipedia.org/wiki?curid=102505", "title": "Torreorgaz", "text": "Torreorgaz C\u00e1ceresko probintziako udalerria da. C\u00e1cerestik 15 kilometrora dago. 2008ko erroldaren arabera 1.759 biztanle zituen 29,64 km\u00b2-ko azaleran."}
{"id": "102506", "revid": "56334", "url": "https://eu.wikipedia.org/wiki?curid=102506", "title": "Lapurtarren Biltzarra", "text": "Lapurtarren Biltzarra Erdi Arotik Frantziako Iraultzara arte Lapurdi gobernatu zuen batzarra izan zen. Euskal Herriko beste herrialdeek bere Batzar Nagusiak edo Gorteak zituzten bezala, Lapurdik bere botere legegile eta zerga-ezartzailea zuen Biltzarra.\nEtimologia.\n\"Biltzar\" hitzak \"Bil(-era)\" eta \"Zahar\" hitzen lotunea du erroa eta 'agureen bilera' esan nahi omen du.\nHistorian zehar idazkera ezberdinak izan ditu:\nEzaugarriak.\nBiltzarra Lapurdiko elizate guztiek aukeratutako \"baldam-apheza'ustari' edo alkate-abadeen bilera izan zen. Hauek etxe-frankoen jabeek aukeratzen zituzten (hau da, beste etxe batzuen menpe ez zirenek), arazo komunak konpontzeko. Biltzarrak bere bilerak igandeko meza eta gero egiten zituen egun oraindik \"kapitaleku\" izena duten lekuetan eta \"kapito-harri\" inguruan. Uztaritzeko Motteko gaztelua egoitza orokor bihurtu zen. Biltzarrak hirugarren estatuarentzat besterik ez ziren, hau da, nobleteria eta apaizeria ezin ziren sartu.\"\nOsaera.\nBiltzarrean parte hartutako elizateen kopurua aldatzen joan zen denborarekin. 1567ko urtarrilaren 24ko bilkuran 29 ordezkari izan ziren.\n1567an eginiko bilkura batean , 31. Hona hemen:\nXVII. mendeko hasieran, Ziburu eta Hendaiako elizateak Biltzarrera lotu ziren.\n1789an, ordezkariak zituzten elizateak aipatutakoak gehi Hendaia eta Urkoi gabe izan ziren.\nGixune, Ahurti eta Bardoze, Agramondeko dukerrian zeudenak, 1763 arte ezin zuten Biltzarrera joan. Historialari batzuen arabera, Frantziako Iraultzara arte, Gixuneko ordezkariek eskatu zioten Biltzarrei kontuak euskaraz eman zitezela.\nFuntzionamendua.\nBiltzarrak bi alditan hartzen zituen erabakiak. Lehendabizikoan, sindikoak (Biltzarreko idazkari eta diruzaina, bi urteko agintea zituena) alkate-abadeei eztabaidatzeko gaiei buruzko txostena ematen zuen. Gero, bakoitzak bere elizatean kontsultatu eta eztabaidatu ondoren, zortzi egun geroago berriro biltzen ziren bere herrikideen erantzunak emateko. Ordezkariak ezin zuen erantzuna aldatu, aldiz, bere herrikideen bozeramalea izateko agindua zuen. Elizate bakoitzak ahots bakarra zuen, biztanle edo etxeen zenbakia zeinahi ere zen. Behin elizate guztiek bozkatu azkenengo emaitza \"demokratikoa\" izan zen.\nArtxiboak eta historia.\nUztaritzeko Biltzarraren bilera antzinena 1567ko urtarrilaren 24an egindakoa izan zen, presidentea Lapurdiko baileren teniente-jenerala zen Micheau Sosiondokoa zuena. Ezagutzen dugun bigarrena 1593. urtekoa da.\nBiltzarraren azken bilera 1789ko azaroaren 18an egin zen. Biltzarraren agiriak Estatu Nagusiek sortutako Asanblada Nazionalari eskatu zion \"egungo funtzionamendua mantentzea (...)\" edo behintzat hiru euskal herrialdeentzako departamendua sortzea.\nBiltzarraren eskubideak.\nBiltzarraren eskubide nagusia, herrialdeko beste batzarrak ziren Bizkaiko Batzar Nagusiak edo Nafarroako Gorteen moduan, finantza-autonomia izan zen. Bere funtzionamendurako zergak bildu ez ezik, erregearen altxorraren kontribuzioa negoziatu ere egiten zituen. Egun, Hego Euskal Herrian kupoarekin egiten zuten bezala, behin kontribuzioa onartuta biltzarrak bilketaz eta banaketaz arduratzen zen.\nBiltzarraren sindiko orokorraren eginkizuna erabakiak betetzea zen, lapurtarren autonomia erregearen funtzionarioen gehiegikerietatik at mantenduz. Bera erregearen zergen atzerapenaren arduraduna zenez batzuk preso hartu zituzten, herrialdearen finantza-independentzia galzorian ez jartzeko.\nErregeak Nafarroa Beherean eta Lapurdin funtzionarioak izendatzeko herrialdeko erakundeei galdetu behar izan zien: Lapurdin Biltzarra izanda. Horrexegatik 1567an Biltzarrak erregeari hiru hautagaiak Uztaritzeko Gortean \"bailliage\"ren teniente jenerala izateko proposatu zizkionean, euskararen ezaguera baldintza ukatuezin bihurtu zen, \"bere menpean izango zuen herriak beste hizkuntzarik ulertuko ez zuelako\".\n1660ean, 1659ko azaroaren 7an Pirinioetako Ituna sinatu eta berehala,Luis XIV.a Frantziakoak Espainiako infanta ezkondu zuenean, Biltzarrak herrialdearen izenean 20.000 libraren borondatezko ekarpena egin zuen Donibane Lohizuneri gertakizunaren antolakuntzan laguntzeko.\nHain zen inportantea sindikoaren eginkizuna eta hain mingarria erregearentzat, ezen honek bere sindiko berezko izendatu baitzuen. Erregearena Urtubi zuen izena, biltzarrarena, aldiz, Xurio. Honek eskatima sortu zuen \"xabel xuri\" (Xurioren aldekoak) eta \"Xael gorri\" (Urtubiren aldekoak) artean. Xurio garaile atera bazen, hil egin zuten. Erregeak, orduan, \"bailli\" izendatu eta honek Biltzarraren gai-zerrenda finkatu zuen.\nBiltzarraren ordezkari ezagunak.\nGarat anaiak (Dominique-Joseph eta Dominique) Biltzarrak aukeratuak izan ziren 1789ko Estatu Nagusietan bere ordezkariak izateko. Hauke Hirugarren Estatuaren ordezkariak izanda, Makeako bizkondea nobleteriarena eta Doneztebeko jauna, Ziburuko apaiza, apaizteriarena izan ziren.\nDominique-Joseph Garatek, Konbentzioan Danton ordezkatuz Justizia Ministroa izan zena, Luis XVI.aren heriotz-zigorra irakurri zuen."}
{"id": "102515", "revid": "96586", "url": "https://eu.wikipedia.org/wiki?curid=102515", "title": "Juri Zitsar", "text": "Juri Vladimirovitx Zitsar (; Kuibyxev, Errusiako Sobietar Errepublika Sozialista Federatiboa, 1928ko apirilaren 14a - San Petersburgo, Errusia, 2009ko ekainaren 23a) errusiar hizkuntzalaria eta euskalaria zen. 1992ko otsailaren 1etik, ohorezko euskaltzaina zen.\nJurik frantsesa, alemana eta ingelesa ikasi zituen. Ondoren, Sobietar Batasuneko gobernuak Vietnamen errusiera irakasteko enkargua bidali zion. Han, Vietnamgo Akademiak ohorezko kide egin zuen.\nHainbat urtez, bere jaioterriko Institutuaren zuzendaria izan zen. Lehendabizi Siberiako leinuek erabiltzen zituzten zenbaki-sistemak aztertzen aritu zen baina euskararen berri izan zuenean, hau ikasteari ekin zion. 1955ean euskarari buruzko tesia plazaratu zuen 1955ean Leningradon.\nEuskararekiko zuen interesa zela eta, Tbilisira bidali zuten euskara ikasteko eta berpizteko. Georgiako Errepublika Sozialista Sobietarreko Hizkuntza Akademiak euskara-saila baitzuen. Garai horretan, Gabriel Aresti euskal idazlearen \"Nire aitaren etxea\" errusierara itzuli zuen eta bere ikasleek kaukasiar hizkuntza batzuetara itzuli zituzten. Tamara Makharoblidzek georgierara itzuli zuen.\nTbilisin Xabier Kintana euskaltzain osoarekin harremanetan jarri zen eta hango unibertsitatean euskarari buruzko klaseak eman zituen.\nKoldo Mitxelenarekin harreman luzea izan zuen gutun bidez. Koldo Mitxelenak \"Euskera\" eta \"Fontes Linguae Vasconum\" aldizkarietan artikuluak argitaratzen zizkion.\n1982an Euskaltzaindiak antolatutako Biltzarrera gonbidatu zuen Shota Dzidzigurirekin batera. Zitsar Sobietar Batasuneko ordezkaria izan zen.\n1990ean, Georgian gerra piztu zen eta San Petersburgora alde egin behar izan zuen. San Petersburgon Tekhnitxiski Universitet unibertsitateko irakaslea izan zen erretiroa hartu zuen arte, 1995era arte hain zuzen. Bertan euskara irakasten eta doktoregoak eta tesiak zuzentzen ibili zen batez ere.\nUkrainako Akademiaren ohorezko kide ere bazen.\n2009ko ekainaren 23an hil zen gaixotasun luze baten ondorioz."}
{"id": "102516", "revid": "7624", "url": "https://eu.wikipedia.org/wiki?curid=102516", "title": "Juri Zytsar", "text": ""}
{"id": "102517", "revid": "512", "url": "https://eu.wikipedia.org/wiki?curid=102517", "title": "Iru\u00f1eko zezen plaza", "text": "Iru\u00f1eko zezen plaza Nafarroako hiriburua den Iru\u00f1eko Bigarren Zabalgunean dagoen zezen plaza bat da.\nKokalekua.\nLabriteko jaitsiera, Hemingway pasealekua, Amaia kalea, Emilio Arrieta kalea eta Aralar kalearen artean dago, bai eta Medialuna parkea eta Labrit pilotalekuaren alboan ere.\nEraikina.\n1920an eraiki zen.\nNafarroako zezen plazarik handiena eta munduan laugarren handiena da (egun, azken erreforma eta gero, 19.000 ikusleentzako tokia du). Urtero uztailaren 7tik 14ra ospatzen diren Sanferminetako entzierroei esker famatua da. Musika jaialdiak eta beste ikuskizunak ere egiten dituzte bertan.\nEraiki zutenetik, jabea Iru\u00f1eko Erruki Etxea da, bertan egiten diren ikuskizunen antolatzailea ere badena.\nEraikinaren hego-mendebaldean Hemingway pasealekuan Ernest Hemingwayren monumentua dago.\nEzaugarriak.\nFrancisco Urkola arkitekto donostiarrak eraiki eta 1922ko uztailaren 7an, Sanferminetan, zabaldu zuten, 13.620 lagunentzako tokia zuena.. Diseinu klasikoa bazuen ere, eraikuntzako materialak modernoak izan ziren, tartean hormigoi armatua. Alde nagusia garaipen-arku baten itxura du, gainean galeria plateresko eta pizkundetarra duena\n1966an Rafael Moneo arkitektoak eta Carlos Fern\u00e1ndez Casado ingeniariak erreformatu eta 19.529 lagunentzako tokia lortu zuen\nJatorrizko teilaren ordez, 1980ko hamarkadaren hasieran berdez pintatutako xafla metalikoa ipini zuten, iruindarren gustukoa ez dena.\n2004 eta 2005ean, segurtasuna zela eta, lanak egin eta ikusleentzako lekua gutxitu zuten. Lanak egitean 1852. urtera arte Nabarreria hornitzeko iturria, XVI. mendeko ubidea eta zubia eta harresien teileria aurkitu zituzten.\nAntzinako zezen plazak.\nIru\u00f1ean eraikitako lehendabiziko zezen plaza iraunkorra 1844an egin zuten. 1849an bota eta 1852ko Sanferminetarako beste bat zabaldu zuten, tartean behin-behinekoa erabiliz.\nAntzinako zezen plaza Karlos III.a eta Nafarroako Gorteak kaleen bidegurutzean zegoen. Iru\u00f1eko Bigarren Zabalgunea eraiki zenean, 1920an Udalak eta Misericordiak beste plaza berri bat eraikitzea erabaki zuten 1922. urterako. Berria zabaldu baino lehen antzinakoa botatzearen eztabaida 1921eko abuztuaren 12an bukatu zen. Orduan antzinako plaza erre egin zen, batzuek eragindako sutea izan zela esan bazuten ere ez zen inoiz frogatu."}
{"id": "102519", "revid": "7388", "url": "https://eu.wikipedia.org/wiki?curid=102519", "title": "Hamelingo txirularia", "text": "Hamelingo txirularia besteak beste Grimm anaiek jasotako kondaira da, \"Der Rattenf\u00e4nger von Hameln\" izenburupean (euskaraz, \"Hamelingo Arratoi Ehiztaria\"), Hamelngo hirian 1284ko ekainaren 26an izandako ezbehar bat dela-eta.\nHaria.\nHamelin hiria arratoiek hartuta zegoela, egun batean ezezagun bat agertu zen hirian. Ordainsari baten truke, berak arratoi guztiak akabatuko zituela esan zien. Herritarrek bere proposamena onartu eta txirularia zen ezezagunak txirula atera, txirularen soinuaz arratoiak erakarri, bere atzetik abiatu eta azkenean ibai bazterrera eramanda ibaian ito ziren.\nArratoiak akabatuta, herritarrek ez zuten beren hitza bete eta txirulariari ez zioten ordainsaria eman. Txirulariak haserre alde egin zuen eta ekainaren 26 batean, hirira itzuli zen, hiritar guztiak elizan zeudela. Txirula jotzen hasi zen eta hiriko haur guztiak erakarriz, haren atzetik abiatu ziren horrela. Kobazulo batera heldu, kobazuloa itxi eta geroztik ez zuten haurren berririk izan. Grimm anaiek jasotako bertsioaren arabera, bi haur bakarrik salbatu ziren, bat herrena eta bestea itsua, eta beste guztiak Transilvanian agertu ziren.\nLueneburgeko eskuizkribua (c. 1440\u201350) da gertakariaren lehen berri idatzia ematen duen agiria."}
{"id": "102522", "revid": "119347", "url": "https://eu.wikipedia.org/wiki?curid=102522", "title": "Baionako zezen plaza", "text": "Baionako zezen plaza 1893an zabaldutako zezen plaza da, 10.000 ikusleentzako tokia duena. 1919an ikusleek berek sua eman ondoren, antzinako zurezko goiko aldea hormigoiz berreraikia izan zen.\nZezenketak.\nBaionan zezenketaren denboraldia udan da. Ipar Euskal Herriko zaleentzat ez ezik Frantziakoentzat ere ohitura handia duen zezen plaza da. Entzierroa arautzeko lehendabiziko agiria, udalak 1283an argitaratu zuen herriko karriketan zebilen idi, behi eta zezenak kontrolatzeko. Egungo zezen plaza, 1893an irekia, Akitaniako handiena da. Urtero 12 korrida edo kurtsa ez ezik nobillada asko ere egiten dituzte.\nPe\u00f1as y Salsa.\n\"Pe\u00f1as y Salsa\" Salba\u00efa pe\u00f1ak 2001tik aurrera antolatutako salsa jaialdia da. Batez-besteko ikus-entzuleria 5.000 lagunekoa da.\nKontzertuak.\nUrtero, Baionako zezen plazak kontzertu ainitz jasotzen ditu. Adibidez, 2012an, LMFAO amerikar taldea, B\u00e9nabar frantsesa edo Bob Dylan etorri ziren balentria bat egiteko. 2013an, artista mota desberberdinak etorri ziren, Macklemore amerikarra, Sexion d'Assaut frantses taldea edo 30 Seconds to Mars amerikano taldea bezala. 2014an, Tal, Christophe Ma\u00e9 eta D\u00e9troitek jo zuten bertan. 2015an Florence Foresti eta Gad Elmaleh ikuskizun bana ematera etorri ziren, eta Black M, Calogero eta Shaka Ponken kontzertuak izan ziren. 2016an aldiz Nekfeu, Kendji Girac, Jean-Michel Jarre eta Maite Gimsek jo zuten. 2019an Patrick Buelek 6800 lagun bildu zituen."}
{"id": "102524", "revid": "1545", "url": "https://eu.wikipedia.org/wiki?curid=102524", "title": "Baionako zezen-plaza", "text": ""}
{"id": "102525", "revid": "105290", "url": "https://eu.wikipedia.org/wiki?curid=102525", "title": "Pe\u00f1as y Salsa", "text": "Pe\u00f1as y Salsa Salba\u00efa pe\u00f1ak 2001tik aurrera antolatutako salsa jaialdia da.\nBaionako zezen plazan ekainaren erdialdeko larunbateko gauean ospatutako jaialdira, batez-beste, 5.000 ikus-entzule joaten dira.\nKanpo estekak.\nWebgune ofiziala"}
{"id": "102527", "revid": "119347", "url": "https://eu.wikipedia.org/wiki?curid=102527", "title": "Serradilla", "text": "Serradilla (extremadureraz \"Serra\u00edlla\") C\u00e1ceresko probintziako udalerria da. 2008ko erroldaren arabera 1.764 biztanle zituen 259,53 km\u00b2-ko azaleran."}
{"id": "102528", "revid": "119347", "url": "https://eu.wikipedia.org/wiki?curid=102528", "title": "Salorino", "text": "Salorino C\u00e1ceresko probintziako udalerria da. C\u00e1cerestik 60 kilometrora dago. 2008ko erroldaren arabera 707 biztanle zituen 157,65 km\u00b2-ko azaleran."}
{"id": "102530", "revid": "23317", "url": "https://eu.wikipedia.org/wiki?curid=102530", "title": "Plasencia", "text": "Plasencia (extremadureraz \"Pras\u00e9ncia\") C\u00e1ceresko probintziako udalerria da. C\u00e1cerestik 82 kilometrora dago. 2008ko erroldaren arabera 40.105 biztanle zituen 218 km\u00b2-ko azaleran.\nOndarea.\nHiri monumentala izanik, zerrenda oso luzea da. Hona hemen monumentu batzuk:"}
{"id": "102531", "revid": "10891", "url": "https://eu.wikipedia.org/wiki?curid=102531", "title": "CDS", "text": "CDS esanahi desberdineko hainbat gauzaren akronimoa izan daiteke:"}
{"id": "102532", "revid": "512", "url": "https://eu.wikipedia.org/wiki?curid=102532", "title": "Deleitosa", "text": "Deleitosa C\u00e1ceresko probintziako udalerria da. C\u00e1cerestik 95 kilometrora dago. 2008ko erroldaren arabera 850 biztanle zituen 144 km\u00b2-ko azaleran."}
{"id": "102533", "revid": "119347", "url": "https://eu.wikipedia.org/wiki?curid=102533", "title": "Herreruela", "text": "Herreruela C\u00e1ceresko probintziako udalerria da. C\u00e1cerestik 50 kilometrora dago. 2008ko erroldaren arabera 381 biztanle zituen 113,72 km\u00b2-ko azaleran."}
{"id": "102534", "revid": "119347", "url": "https://eu.wikipedia.org/wiki?curid=102534", "title": "Jaraicejo", "text": "Jaraicejo C\u00e1ceresko probintziako udalerria da. C\u00e1cerestik 75 kilometrora dago. 2008ko erroldaren arabera 574 biztanle zituen 177 km\u00b2-ko azaleran."}
{"id": "102535", "revid": "119347", "url": "https://eu.wikipedia.org/wiki?curid=102535", "title": "Marchagaz", "text": "Marchagaz C\u00e1ceresko probintziako udalerria da. C\u00e1cerestik 122 kilometrora dago. 2008ko erroldaren arabera 249 biztanle zituen 9 km\u00b2-ko azaleran."}
{"id": "102536", "revid": "119347", "url": "https://eu.wikipedia.org/wiki?curid=102536", "title": "Membr\u00edo", "text": "Membr\u00edo C\u00e1ceresko probintziako udalerria da. 2008ko erroldaren arabera 871 biztanle zituen 207,74 km\u00b2-ko azaleran."}
{"id": "102537", "revid": "1105", "url": "https://eu.wikipedia.org/wiki?curid=102537", "title": "Membrio", "text": ""}
{"id": "102538", "revid": "512", "url": "https://eu.wikipedia.org/wiki?curid=102538", "title": "Miajadas", "text": "Miajadas C\u00e1ceresko probintziako udalerria da. C\u00e1cerestik 58 kilometrora dago. 2008ko erroldaren arabera 10.241 biztanle zituen 121 km\u00b2-ko azaleran."}
{"id": "102541", "revid": "119347", "url": "https://eu.wikipedia.org/wiki?curid=102541", "title": "Mirabel (C\u00e1ceres)", "text": "Mirabel C\u00e1ceresko probintziako udalerria da. C\u00e1cerestik 76 kilometrora dago. 2008ko erroldaren arabera 738 biztanle zituen 49,3 km\u00b2-ko azaleran."}
{"id": "102542", "revid": "512", "url": "https://eu.wikipedia.org/wiki?curid=102542", "title": "Villar de Plasencia", "text": "Villar de Plasencia C\u00e1ceresko probintziako udalerria da. 2008ko erroldaren arabera 233 biztanle zituen 24,99 km\u00b2-ko azaleran."}
{"id": "102543", "revid": "1340", "url": "https://eu.wikipedia.org/wiki?curid=102543", "title": "UEFA Kopa", "text": ""}
{"id": "102544", "revid": "119347", "url": "https://eu.wikipedia.org/wiki?curid=102544", "title": "Maynooth", "text": "Maynooth (irlanderaz \"Maigh Nuad\") Kildareko konderrian kokatzen den unibertsitate giroko hiria da, Irlandako Errepublikaren Leinster pronbintzian. Dublindik duen hurbiltasunak eta hiriburuarekin lotzen duten komunikabideek, bai busez nahiz trenez, dublindar hirgunearen zati bilakatzen dute."}
{"id": "102545", "revid": "119347", "url": "https://eu.wikipedia.org/wiki?curid=102545", "title": "Malpartida de Plasencia", "text": "Malpartida de Plasencia C\u00e1ceresko probintziako udalerria da. C\u00e1cerestik 87 kilometrora dago. 2008ko erroldaren arabera 4.555 biztanle zituen 373 km\u00b2-ko azaleran."}
{"id": "102546", "revid": "119347", "url": "https://eu.wikipedia.org/wiki?curid=102546", "title": "Oliva de Plasencia", "text": "Oliva de Plasencia C\u00e1ceresko probintziako udalerria da. C\u00e1cerestik 96 kilometrora dago. 2008ko erroldaren arabera 295 biztanle zituen 89 km\u00b2-ko azaleran."}
{"id": "102547", "revid": "119347", "url": "https://eu.wikipedia.org/wiki?curid=102547", "title": "Fermoy", "text": "Fermoy (irlanderaz \"Mainistir Fhear Ma\u00ed\"), Irlandako Errepublikako Corkeko konderrian dagoen udalerria da. 2006ko erroldaren arabera 5.873 bitanle ditu (2.275 herrigunean eta 3.598 auzogunetan). Udalerri hau Irlandako hegoaldean kokatzen da eta Blackwater ibaiak zeharkatzen du."}
{"id": "102548", "revid": "119347", "url": "https://eu.wikipedia.org/wiki?curid=102548", "title": "Pedroso de Acim", "text": "Pedroso de Acim C\u00e1ceresko probintziako udalerria da. C\u00e1cerestik 58 kilometrora dago. 2008ko erroldaren arabera 102 biztanle zituen 33,23 km\u00b2-ko azaleran."}
{"id": "102549", "revid": "119347", "url": "https://eu.wikipedia.org/wiki?curid=102549", "title": "Torrej\u00f3n el Rubio", "text": "Torrej\u00f3n el Rubio C\u00e1ceresko probintziako udalerria da. C\u00e1cerestik 55 kilometrora dago. 2008ko erroldaren arabera 619 biztanle zituen 221,88 km\u00b2-ko azaleran."}
{"id": "102550", "revid": "1105", "url": "https://eu.wikipedia.org/wiki?curid=102550", "title": "Torrejon el Rubio", "text": ""}
{"id": "102551", "revid": "512", "url": "https://eu.wikipedia.org/wiki?curid=102551", "title": "Sierra de Fuentes", "text": "Sierra de Fuentes C\u00e1ceresko probintziako udalerria da. C\u00e1cerestik 15 kilometrora dago. 2008ko erroldaren arabera 2.022 biztanle zituen 25 km\u00b2-ko azaleran."}
{"id": "102552", "revid": "119347", "url": "https://eu.wikipedia.org/wiki?curid=102552", "title": "Herrera de Alc\u00e1ntara", "text": "Herrera de Alc\u00e1ntara C\u00e1ceresko probintziako udalerria da. 2008ko erroldaren arabera 276 biztanle zituen 121,61 km\u00b2-ko azaleran."}
{"id": "102553", "revid": "512", "url": "https://eu.wikipedia.org/wiki?curid=102553", "title": "Santiago de Alc\u00e1ntara", "text": "Santiago de Alc\u00e1ntara C\u00e1ceresko probintziako udalerria da. C\u00e1cerestik 95 kilometrora dago. 2008ko erroldaren arabera 690 biztanle zituen 95,56 km\u00b2-ko azaleran."}
{"id": "102554", "revid": "512", "url": "https://eu.wikipedia.org/wiki?curid=102554", "title": "Valencia de Alc\u00e1ntara", "text": "Valencia de Alc\u00e1ntara C\u00e1ceresko probintziako udalerria da. C\u00e1cerestik 89 kilometrora dago. 2008ko erroldaren arabera 6.175 biztanle zituen 595 km\u00b2-ko azaleran."}
{"id": "102555", "revid": "1340", "url": "https://eu.wikipedia.org/wiki?curid=102555", "title": "Idoia Mendia Cueva", "text": ""}
{"id": "102556", "revid": "119347", "url": "https://eu.wikipedia.org/wiki?curid=102556", "title": "Monaghan", "text": "Monaghan (irlanderaz \"Muineach\u00e1n\") Irlandako Errepublikaren Ulster probintziako Monaghaneko konderrian kokatzen den hiria da. Monaghanek 7.452 biztanle ditu (2011). Hiria Dublinetik iparralderuntz ateratzen den N2 errepideak zeharkatzen du, honek Derry eta Letterkenny hiriekin lotzen duelarik.\nEtimologia.\nIrlanderazko \"Muineach\u00e1n\" izenak \"muino txikiz betetako lurra\" esan nahi du.\nHistoria.\nHugh O'Neill irlandarraren eta britainiar tropen arteko Clontribeteko Gudua Monaghandik gertu izan zen 1591ean. Aurrez MacMahondarren lurra izan zen 1591ean ingelesek Dublinen urkatu zuten arte. Orduan hasi zen Bederatzi Urteko Gerra.\nXIX mendean industrializazioa iritsi zen Monaghanera, lihogintzan oinarritu zena. Horretarako garrantzitsuak izan ziren bi azpiegitura egin ziren, Ulsterreko ubidea, Clonesekin 1842an lotu zuena, eta Ulsterreko trenbidea Belfast eta Armaghekin 1858an lotu zuena.\nErresuma Batuko lehenengo sobieta Monaghanekoa izan zen, 1919ko otsailean sortu zena.\nKultura.\nIrlanda osoko blues jaialdirik prestigiotsuena bertan ospatzen da irailero, \"Harvest Time Blues\" jaialdia hain zuzen ere.\nMonaghaneko konderriko museoa 1974ean ireki zen eta 1980an Europako Kontseiluaren saria jaso zuen.\nOndasun nabarmenak.\nHerriaren erdialdea lau plazaren inguruan antolaturik dago; \"Market Square\" (Merkatu-plaza), \"Church Square\" (Elizaren plaza), \"The Diamond\" (Diamantea) eta \"Old Cross Square\" (Gurutze zaharraren plaza)."}
{"id": "102559", "revid": "119347", "url": "https://eu.wikipedia.org/wiki?curid=102559", "title": "Mullingar", "text": "Mullingar (irlanderaz \"An Muileann gCearr\") Irlandako Errepublikako Westmeatheko konderriaren hiriburua da, baita Eliza Katolikoaren Elizbarrutiko egoitza ere. 20.103 biztanle ditu (2011) eta Dublinetik 80 kilometro mendebaldera dago.\nEtimologia.\nIrlanderazko \"An Muileann gCearr\" izenak \"Ezkertiaren errota\" esan nahi du. Mullingarreko Colmanen kondairatik hartzen du izena.\nGeografia.\nLaku ugarik inguratzen dute, gertuen daukana Lough Ennell da, hiria zeharkatzen duen Brosna ibaia bertara iristen baita.\nHistoria.\n560 inguruan Mullingarreko Colmanek sortu zuela esaten da. Hasieran \"Maelblatha\" izeneko herri txikia zen baina 1543an Meatheko erresuma banatzerakoan mendebaldeko zatiaren hiriburu bihurtu zen. Ganadu merkatuarengatik izan da historian zehar ezaguna."}
{"id": "102560", "revid": "688", "url": "https://eu.wikipedia.org/wiki?curid=102560", "title": "Valinorreko Bi Zuhaitzak", "text": "Valinorreko Bi Zuhaitzak, Tolkienen Silmarillion izeneko lanean agertzen diren fikziozko bi zuhaitz dira, Valinorri argi egiten diotenak. Telperion eta Laurelin dira euren izenak.\nDeskribapena.\nTelperion.\nSilpion ere deitzen da. \"Zuhaitz zuria\" edo Ninquelot\u00eb. Izena, quenyazkoa da, eta, dirudienez, _telpe_ hitzarekin lotua dago, \"zilarra\" esan nahi duena. Bietako lehena izan zen, goikaldean berde ilun koloreko hostoak zituela, eta zilar kolorekoak behealdean. Bere kontaezinbeste loreak, zuriak ziren, eta, hauetatik, \"zilar koloreko argizko ihintza erortzen zen\" (Quenta Silmarillion). Loretzen hasten zenean, Valarrek ez zuten orduen kontaketaren barnean kontutan hartzen, baina, une horri, \"Zabaltzearen Ordua\" izena eman zioten. Bere loratze eta dizdira denbora, sei ordukoa zen. Valarin hizkuntzan, bere izena Ibr\u00eeni\u00f0ilpath\u00e2nezel zen.\nLaurelin.\nMalinalda (urrezko zuhaitza) edo Culurien ere deitua. Bere izenak, quenyaz, \"urrezko kantua\" esan nahi du. Bietatik gazteena zen, berde \"goxo\" koloreko hostoak zituen, kolore horizko lore elkartuekin, adar formadunak; bertatik, urrezko argi indartsu bat igortzen zen, euri eran. Bere dizdira eta loretze garaiak, Telperionen kasuan bezala, sei ordu irauten zuen.\nBi zuhaitzek, argi egiten zuten aldizka: bata dizdiratzen ari zen bitartean, bestea itzalita zegoen, eta alderantziz. Honela, denbora neur zitekeen, gorago azaldu den bezala, dizdira eta iluntasun denbora, bi zuhaitzetan berdina baitzen. Honela hasi ziren Zuhaitzen Aroak eta denboraren kontaketa. Zuhaitzen argia, ihintz eran biltzen zen euren oinetan zeuden bi igerilekutan (Vardako iturriak), hauek ere argi egiten zutelarik. Bere izena, valarinez, Tulukhedelgor\u00fbs zen.\nHistoria.\nYavanna valarrak sortu zituen Aman izeneko kontinentean, Valmarreko Urrezko Atearen parean, Ezelloharren, Valinorren, Melkorrek, Ardako Udaberriari eta Lanparen Aroei amaiera eman zien hondamendiaren ondoren, Erdialdeko Lurraldetik kanporatuak izan ondoren.\nBi zuhaitzen amaiera.\nMelkorren kateaketa amaitu ondoren, hau askatua izan zen, eta Valinorretik aske ibili zen, Noldorren artean ikamika eta ezinikusia eraginez. Melkor benetan damutu ez zela jakin zenean, honek, ihes egin zuen, eta Ungoliantekin topo egin zuen Avatharren, Amanetik hegoaldera, non, elkarrekin, Valarretaz eta Eldarretaz mendekatzea erabaki zuten.\nHonela, Ungoliant eta Melkor sekretuan iritsi ziren Valinorrera, eta heriotzez zauritu zituzten bi zuhaitzak, eta Ungoliantek, bi igerilekuettako ihintza edan zuen. Valarrak eta Eldarrak, une horretan, jai bat ospatzen ari ziren Taniquetilen, eta ezin izan zuten ezer egin, ez aurretik, ez ondoren, Ungolianten iluntasunean murgildurik. Egoera hau probestuz, Melkor Formenosera joan zen, non F\u00ebanorren Silmarilak lapurtu zituen eta [[Noldorren errege etxea|Noldorren erregea zen [[Finw\u00eb]] hil zuen.\nOndorioak.\nUne honetatik aurrera, [[Noldorren erbesteratzea|Noldorren erbesteratzera]] eta Zuhaitzen Aroen amaierara daroaten gertakariak gertatzen dira: Telperion zuhaitzaren azken lorearekin eta Laurelinen azken fruituarekin, Yavanna valarrak, [[Ilargia]] eta [[Eguzkia]] egin zituen, honela, Eguzkiaren Aroak hasi zirelarik, eta [[Gizaki (Eraztunen Jauna)|Gizakien]] esnatzea gertatu zen Hildorienen.\nKanpo estekak.\n[[Kategoria:Eraztunen Jauna]]\n[[pl:Ro\u015bliny \u015ar\u00f3dziemia#Drzewa Valinoru]]"}
{"id": "102561", "revid": "1545", "url": "https://eu.wikipedia.org/wiki?curid=102561", "title": "2004ko Ameriketako Estatu Batuetako hauteskundeak", "text": "Ameriketako Estatu Batuek 55. hauteskunde presidentzialak izan zituzten 2004ko azaroaren 2an. Lehendakaritza zuen Alderdi Errepublikanoko George W. Bushek garaitu zuen Alderdi Demokratako John Kerry, Massachusettseko senataria. Kanpainan kanpoko gaiak nagusitu ziren, batik bat Bushek egindako terrorismoaren kontrako politika eta 2003ko Iraken inbasioa.\nLau urte lehenagoko hauteskundeetan bezala, bozak kontatzerakoan zenbait irregulartasun izan ziren, eta irabazlea zein zen biharamunean zehaztu zen, Kerryk Ohio estatuaren gaineko garaipenagatik ez lehiatzea erabaki zuenean. Bai Kerryk bai Howard Dean demokratak adierazi zuten Ohioko bozketa ez zela zuzen egin, eta, hala izan balitz, demokratek estatua eta hauteskundeak irabaziko zituzketela.\nEmaitzak hiru estatutan baino ez ziren aldatu. Mexiko Berria eta Iowa 2000n demokraten alde bozkatzetik errepublikarren aldera pasa ziren, eta New Hampshirek alderantziz egin zuen.\nIturria: Hauteskunde Federalen Batzordea"}
{"id": "102562", "revid": "1150", "url": "https://eu.wikipedia.org/wiki?curid=102562", "title": "AEBetako Alderdi Demokrata", "text": ""}
{"id": "102563", "revid": "6327", "url": "https://eu.wikipedia.org/wiki?curid=102563", "title": "AEBetako Alderdi Errepublikarra", "text": ""}
{"id": "102564", "revid": "536", "url": "https://eu.wikipedia.org/wiki?curid=102564", "title": "Valmar", "text": "Valmar edo Valimar, Tolkienen legendarium ospetsuan eta Silmarillion lanean, Valarren hiriburua eta egoitza da. Valinorren zegoen, Taniquetil mendiaren oinpean hedatzen ziren lautada zabaletan. Ardako Udaberriaren ondoren eraiki zen, Valarrak, Amanera bizitzen joan zirenean.\nHarri zuri gogorrez eginiko harresi altudun hiri bat zen, eta, bere barnean, kontaezinbeste mantsio zeuden zilarrezko kupula ederrekin eta urrezko dorreekin, non Valar eta Maiar gehienak bizi ziren. Hiria, bertako urrezko eta zilarrezko kanpai ugariek egiten zuten musikagatik ospetsua zen. Urrezko Ate Handi bat irekitzen zen Mendebalderantz.\nValmarreko toki batzuk.\nEzellohar.\nEzellohar, muino berde eder bat da, Urrezko Atearen ezkerrean dagoena, Valmarreko harresietatik kanpo, Yavannak Valinorreko Bi Zuhaitzak erein zituen tokia, han hazi eta loratu zirenak. Niennak, \"hiletaria\"k, bere malkoekin ureztatu zituen.\nMahanaxar.\nUrrezko Atearen aurrean, Mahanaxarra edo \"Epaiketaren Eraztuna\" zegoen. Tronu zuridun zirkulu zabal bat zen, non Valarrak Kontseiluan edo epaiketa bat ospatzeko biltzen ziren; Manw\u00ebk eta Vardak presidituak, gorenengoko tronuetan esertzen zirenak.\nMahanaxarrean bildu zen Melkor harrapatzea erabaki zuen Kontseilua, Botereen Gerra deitu izan zenean, Lehenengo Jaioei Valinorrera joatea baimentzeko. Aurretik, eta Elfoen jaiotza eta iritsiera prestatzeko, Vardak izarrak sortzea erabaki zen.\nMelkor, bi aldiz egon zen Valarren Kontseiluaren aurrean. Angainorrekin lotua, buruz behera eta begiak bendatuta, Mandoseko Geletan preso egotera zigortzen zuen epaia entzun zuen. Hiru aro beranduago, berriz ere Kontseiluaren aurrean agertu zen, damu faltsu bat erakutsiz, eta, ondorioz, askatua izan zen eta Amanetik aske ibiltzen utzi zitzaion, Tulkasen nahiaren aurka.\nF\u00ebanorrek ere agertu behar izan zuen Epaiketaren Eraztunean, Silmarilak, hauek, Bi Zuhaitzen argia ordezkatzeko emateari uko egin zionean. Kasu horretan, Formenosen zigortu zuten.\nMahanaxarrean egon zen beste pertsonaia bat, E\u00e4rendil izan zen, nork Valarrei laguntza eskatu zien Melkorrek Erdialdeko Lurraldean zuen boterearekin amaitzeko. Eskatu zuena emateaz gain, berari eta bere semeei, Elfoen ala Gizakien arrazakoa izan nahi zuten aukeratzera eman zieten."}
{"id": "102565", "revid": "105290", "url": "https://eu.wikipedia.org/wiki?curid=102565", "title": "Taniquetil", "text": "Tolkienen Silmarillion izeneko lanean agertua, Taniquetil (\"Mendi garai zuria\" esan nahi duena), Pelori mendilerroko eta Ardako mendirik garaiena da, bere tontorrean, Ilmarina dagoelarik, Manw\u00eb eta Vardaren jauregiak. Bertatik, Manw\u00ebk, bere oinpean hedatzen ziren Ardako lurralde guztiak ikus zitzakeen. Vanyar goi elfoak, mendi honen magalean bizi ziren.\nTaniquetil mendia, mendilerroaren erdialdeko eta ekialdeko zatian zegoen, mendiak zeharkatzen zituen pasabide bakarretik ez oso urruti. Pasabide honek Kalaziria izena jasotzen zuen, \"Argiaren pasabidea (edo haizpitartea)\", Valinorreko Bi Zuhaitzen argia pasatzen uzten baitzuen.\n\"Mendi Zuria\", \"Mendi Sakratua\" eta \"Manw\u00ebren Mendia\" ere deitzen zen. Baina, izenik erabiliena, quenyazko Oioloss\u00eb zen, \"Betiereko Elurrak\" esan nahi duena, sindarinera \"Amor Uilos\" bezala itzulia, baina, Valaquentaren arabera \"Taniquetilen muturreko dorrea\" zen."}
{"id": "102566", "revid": "2241", "url": "https://eu.wikipedia.org/wiki?curid=102566", "title": "Pelori", "text": "Pelori mendiak, Tolkienen legendarium ospetsuan eta bere Silmarillion izeneko lanean, Amanen inguruan hesi bat eratzen duen mendilerro zabal bat da. Bere izena quenyazkoa da, eta \"Garaiera defentsiboen hesia\" bezala itzul daiteke.\nIlgora erako kurba formarekin, iparraldetik hegoaldera zeharkatzen du Amanen ekialdeko kostaldea, Valarren lurraldea inguratuz. Mendilerroko mendirik garaiena Taniquetil zen, mendilerroaren erdimendebaldean zegoena. Mendi honen tontorrean zegoen Ilmarin, Manw\u00eb eta Vardaren jauregiak. Ia zeharkaezinak, pasabide bakar bat zuten mendebaldean, Kalaziria deiturikoa, Tirion hiria bertan aurkitzen zelarik. Pasabide hau, Valarrek egin zuten Valinorreko Bi Zuhaitzen argia Tol Eress\u00eba uhartera igarotzen uzteko. Iparraldeko muturrean eta bere mendebaldeko magalen oinean, Araman eskualde zabala dago, Aman Endorretik banatzen duena Helkarax\u00ebko pasabidearen bidez. Eta, hegoaldeko muturrean, Hyarmentir dago, nondik Melkorrek eta Ungoliantek, gorrotoz begiratu zuten Bedeinkatutako Erresuma.\nHauek altxa zituzten Valinor, Bedeinkatutako Erresuma, Utumnotik Melkorren balizko erasoetatik babesteko, Lanparen Aroetan. Valinorren Ezkutaketaren ondoren, are garaiago eta zeharkaezinago bihurtu ziren, eta Valarrek pasabide bakar hura zaintzen zuten."}
{"id": "102567", "revid": "536", "url": "https://eu.wikipedia.org/wiki?curid=102567", "title": "Araman", "text": "Araman (quenyazko ar- aurrizkia, \"kanpora\" edo \"ondoan\" esan nahi duena, eta, beraz, Amanetik kanpo edo Amanen ondoan), Tolkienen legendarium ospetsuan agertzen den toki bat da, bere hil ondorengo lana den Silmarillionen agertzen dena. Amaneko kostaldeko lurralde idorra da, Pelori mendien eta Belegaer itsasoaren artean, iparralderantz, Helkarax\u00ebraino hedatzen dena. Melkorrek eta Ungoliantek zeharkatu zuten Erdialdeko Lurraldera zihoazenean, eta, ondoren, Noldor elfoek euren erbesteratzera zihoazenean."}
{"id": "102568", "revid": "512", "url": "https://eu.wikipedia.org/wiki?curid=102568", "title": "Atotxa zezen plaza", "text": "Atotxa zezen plaza Donostiako zezen plaza izan zen, 1876an eraiki zutena.\nHistoria.\nDonostiako lehendabiziko zezen plaza iraunkorra 1869 urte inguruan Verde jaunak eraiki eta Hirugarren Karlistadetan bota zuten.\nHala ere 1876an Jos\u00e9 Arana izeneko enpresaburuak beste zurezko zezen plaza berria eraiki zuen 30 egunetan eta leku berean. Urtez-urte erreformak egiteari ekin zion lanak bukatu arte. Egungo Atotxako Dorrea eta Tabakalera artean zegoen.\n1879ko abuztuaren 24an zabaldu zuten. Lehendabiziko korridan Lagartijo eta Currito toreatzaileek Nazario Karrikiri tuterarraren sei zezen izan zituzten. Itzalean barreraren sarrerak 7 pezeta, kontrabarrerarenak 4 eta tendidurenak, berriz, 3,25 pezeta balio zuten. Eguzkitan, barrerak 4, kontrabarrerak 2,50 eta tendiduk 2,25 pezeta balio zuen.\n1880 eta 1882 artean, bertan frantziar toreatzaile famatuenek eta portugaldar burtzikari onenek toreatu zuten. Aipatzekoa da plaza honetan bertan argindarra erabili zuten lehendabiziko korridak egin zutela: 1886ko abuztuaren 31n hain zuzen ere. Ordu txikitan bukatu baziren ere, ikusle batzuk ez zeuden ados sarreren salmentarekin eta Jos\u00e9 Arana udaltzaingoak atxilotuta bukatu zen.\nXX. mendeko hasieran, ikusle batzuek Arana presidentearen zuzendaritzaren kontra egin zuten, beti toreatzaile berdinak kontratatzen zituela aurpegiratuz. Horrexegatik, hauek 1903an enpresa berria sortu eta Txofre zezen plaza eraiki zuten. Denboraldi batzuetan, plaza biek aritu ziren martxan azkenean Atotxa bota arte. Bota zutenean, plazaren materialak Egia auzoko lehendabiziko eraikinak egiteko erabili zituzten: 4, 6, 12, 14 eta 16 atalondoak hain zuzen ere. Gero, orube berean hasieran Mujika lantegia eta gero Atotxako futbol zelaia eraiki zuten."}
{"id": "102570", "revid": "137256", "url": "https://eu.wikipedia.org/wiki?curid=102570", "title": "Lotura kobalente", "text": "Lotura kobalentea bi atomoren artean elektroi-pareen banaketa oinarritzat hartzen duen lotura kimikoa da. Bi atomoen artean, lotura kobalentea hau osatzen duten atomoek zortzikotearen araua betetzeko ematen da. Hau honela izan dadin, loturan atomo bakoitzak bere balentzia orbitalean dauden elektroiak partekatzen dituzte. Lotura kobalentea eratzeko, bi atomoen arteko elektronegatibitate-diferentzia 1,7 baino txikiagoa izan behar da.\nLotura hau elementu berdineko ez-metalen, elementu ezberdineko ez-metalen eta hidrogeno eta ez-metalaren artean ematen da.\nBi atomoren artean elektroi bat, bi edo hiru parteka daitezke; ondorioz, lotura bakuna, bikoitza edo hirukoitza osatuko da. Lewis egituran bi atomoen artean marra bat (lotura bakunaren kasuan) marrazten da haien arteko lotura adierazteko.\nLotura kobalenteen artean elkarrekintza mota asko daude \u03c3 lotura, \u03c0 lotura, metal-metal lotura, elkarrekintza agostikoa, lotura flexionatuak eta hiru zentro eta bi elektroi loturak. Terminoa 1939an sortu zen, eta \"ko-\" aurrizkia eta \"balentzia\" hitzak elkartzen ditu.\nHistoria.\n\"Kobalente\" hitza lehenengo aldiz 1919. urtean hasi zen erabiltzen Irving Langmuirrek idatzitako artikuluan :J\"ournal of the American Chemical Society\"\".\" Artikulu honentan Langmuirrek hau idatzi zuen: \u00abbi atomok partekatzen dituzten elektroi pare kopuruari kobalente deituko diogu\u00bb.\nLotura kobalentearen ideia Gilbert N. Lewisek sortu zuen, zeinek 1916. urtean atomoen arteko elektroi pareen trukaketa azaldu zuen. Lewisek egitura-notazioa sartu zuen, non balentzia elektroiak atomoaren inguruan dauden puntuen bidez adierazten diren. Baina, loturak adierazteko beste modu bat dago: marra bat marraztea.\nLewisek proposatu zuen atomo batek lotura kobalente nahikoak osatzen dituela kanpoko geruza elektronikoa osatzeko. Goian azaltzen den metanoaren diagraman, karbono-atomoak lau balentzia-elektroi ditu; ondorioz, lau elektroiez inguratuta dago (zortzikoteko araua). Hidrogeno bakoitzak bat balentzia dauka eta bi elektroiez inguratuta dago (bere elektroi propioa eta karbonoaren elektroia). Elektroi kopurua betetako geruzei dagozkie; karbono-atomo baten kanpoko geruza n=2 geruza da eta zortzi elektroi sar daitezke; aldiz, hidorgeno atomo baten kanpoko geruza (geruza bakarra) n=1 geruza da eta bi elektroi sar daitezke.\nMolekula sinpleen propietateak eta estrukturak ulertzeko beharrezkoa da mekanika kuantikoa. 1927. urtean Walter Heitler eta Fritz London-ek lotura kimikoa azaldu zuten mekanika kuantikoan oinarrituz, zehazki, hidrogeno molekularrarena. Lanean azaltzen dute lotura kobalentea osatzen dela parte hartzen duten atomoen orbital atomikoak berdintsuak direnean.\nLotura kobalentearen teoriak, atomo kubikoan oinarrituta dagoenak, hainbat arazori aurre egin behar izan zion, hain zuzen ere lotura ionikoaren teoria konpetentzia izan zen. Arazoak eduki arren, lotura kobalentea 1920.urtean onartu zen. M.Niaz eta M.A.Rodr\u00edguez-ek \"Historia y filosof\u00eda de las ciencias\" testuan aipatu zuten beharrezkoa dela unibertsitateko testu zientifikoetan azaltzea estruktura kubikoak ezin duela lotura hirukoitza azaldu. Horregatik, atomo tetraedrikoa kubikoa ordezkatu zuen.\nSubstantzia kobalente motak.\nBi sustantzia kobalente mota daude: kobalente molekularrak (bentzenoa) eta sare edo kristal kobalenteak (kuartzo kristalak).\nSubstantzia kobalente molekularrak: lotura kobalenteek honako propietatedun molekulak osatzen dituzte:\nSare edo kristal kobalentedun substantzia molekularrak: substantzia kobalenteek atomo kopuru ezberdindun sare kristalinoak osatzen dituzte zeinak konposatu ionikoen antzekoak diren. Honako propietateak erakusten dituzte:\nLotura kobalentearen definizioa.\nHidrogeno-atomoen kasuan oinarrituz, elkartzen doazen heinean elektroi bakoitza beste atomoaren nukleora erakartzen duten indarrak nabaritzen hasten dira, erakarpen-indar hauek konpentsatzen diren arte elektroiek haien artean duten aldarapenaren ondorioz. Puntu horretan du molekulak bere konfiguraziorik egonkorrena.\nElektroien orbitalak gainezarri egiten dira eta honela ezin da desberdiindu zein atomori dagokion elektroi bakoitza.\nS. Seese eta G William Daub kimikarien arabera, hidrogeno molekulan, beste substantzia kobalente guztietan bezala, lau ezaugarri hartu behar dira kontuan:\nBestalde, atomoak desberdinak direnean partekatutako elektroiak ez dira berdin erakarriak izango eta hauek atomo elektronegatiboenera hurbiduko dira gehien. Fenomeno honek polaritate (elektronegatibitate handieneko atomoek polaritate negatiboagoa hartzen dute partekatutako elektroiak bere nukleorantz erakarriz) izena hartzen du eta molekula baten barneko kargen desplazamenduan oinarritzen da.\nEsan daiteke atomo elektronegatiboenek ez dutela gustuko bere elektroiak elkarbanatzea beste atomoekin, eta muturreko kasuetan elektroia hartuko duela besterik gabe, hauetan lotura ionikoa eratuz. Horren ondorioz esaten da lotura kobalente polarrek izaera partzialki ionikoa dutela.\nElektronegatibitate-diferentziarik ez dagoenean (bi atomo berdin), sortutako lotura kobalente purua izango da; elektronegatibitae diferentzia 1,9 denean izaera ionikoa % 35ekoa izango da eta diferentzia 3koa denean, berriz, % 49,5ekoa. Honela esan daiteke elektronegatibitate-diferentzia 1,7tik aurrera doanean molekulak izaera ionikoa handitzen doala. Oxigeno edo fluorra 1 eta 2 taldeko elementuekin konbinatzean elektronegatibitate-diferentzia maximoa da beraz, bere izaera ionikoa ere.\nElektronegatibitate-diferentzia 0 eta 1,7 tartean dagoenean izaera kobalentea izango da gailenduko dena, adibidez, C-H-ren kasua. Baina Raymond Chang kimikariaren arabera, diferentzia hau 2,0 baino handiagoa izan behar da lotura ioniko kontsideratzeko.\nElektronegatibitate-diferentziaren arabera lotura kobalentea kobalente polar eta koalente apolar edo puruak daude. Elektronegatibitate-diferentzia 0,4 eta 1,7 artean badago lotura kobalente polarra da eta 0,4 baino txikiagoa bada, berriz, kobalente apolarra.\nPolaritatea molekula koobalenteetan.\nLotura kobalentean parte hartzen duten atomoen polaritatearen arabera lotura kobalente polar eta apolarrak desberdintzen dira.\nErresonantzia.\nZenbait kasutan Lewis estruktura batek ez digu molekula baten konfigurazio elektronikoa zehazki azaltzen; horregatik, estrukturen superposizioa behar da kasu horiek azaltzeko. Molekula hauetako bi atomo berdinek lotura ezberdinak izan ditzakete bi estruktura ezberdinetan; adibidez, estruktura batean lotura bakuna osatu dezakete, baina bestean, bikoitza. Hau horrela, lotura-ordena ez litzateke zenbaki osoa izango.\nErresonantzia-egituren isla nitrato ioia da, hiru egitura baliokide osatzen baditu. Nitrogeno-oxigeno loturak honakoak dira: lotura bikoitz bat eta bi lotura bakun. Lotura bikoitz hori aldatu egiten da egitura erresonanteaz aldatzen dugunean, hau da, egitura erresonante ezberdinetan lotura bikoitz hori nitrogenoak oxigeno ezberdin batekin eratuko du. Ondorioz, N-O lotura-ordena honakoa izango da: formula_1\nAromatizitatea.\nKimika organikoan, molekula batek Huckelen legea betetzen duen eraztun lau bat badu, egonkortasun-igoera jasaten du. Egoera aromatiko ezagunena bentzenoa da, non molekula honek hiru lotura bikoitz deslokalizatuak dituen. Lotura bikoitz hauek direla eta, bentzenoak bi egitura erresonante erakusten ditu, ondorioz, egonkorragoa da 1,3,5-ziklohexatrieno hipotetikoa baino.\nHeteroziklo aromatikoak edota bentzeko ordezkatuen kasuan, eraztuneko elektronegatibitate ezberdintasunek zehazten dute eraztun aromatikoko loturen jokaera kimikoa.\nHiperbalentzia.\nZenbait molekulek, XeF2 eta SF6 adibidez, uste dena baino oxidazio-zenbaki handiagoa dute, hau da, ez dute zortzikotearen legea betetzen. Honako fenomeno hau 3-zentru 4-elektroi lotura bidez azaldu daiteke.\nElektroi gabezia.\nKasu honetan aurkako fenomenoa dugu, 3-zentru 2-elektroi lotura osatzen da. Elektroi-gabeziko lotura hau diboranoan ikus dezakegu. Molekula honetan bi boroak protoi baten bidez lotzen dira. Hidrogeno hauek bi boroekin osatzen dute lotura momentu berean."}
{"id": "102571", "revid": "1545", "url": "https://eu.wikipedia.org/wiki?curid=102571", "title": "Tol Eress\u00eba", "text": "Tol Eress\u00eba, \"Uharte Bakartia\" edo soilik Eress\u00eba ere deitua, Tolkienen legendarium ospetsuan agertzen den fikziozko toki bat da, Silmarillion izeneko bere lanean agertzen dena. Eldamarreko badiako uretan dago, Kalaziriaren parean.\nAlmarenen suntsipenak eragindako hondamendiaren ondoren, Tol Eress\u00eba, Belegaer itsasoaren erdian zegoen uharte bat zen. Elfoak Cuivienenen esnatu zirenean Izarren Aroetan, eta, euren buruzagi ziren Ingw\u00ebk, Finw\u00ebk eta Elw\u00ebk gidaturik, Erdialdeko Lurraldeko kostaldera iritsi ziren, Bidaia Handiaren ondoren; Itsaso Handia zeharkatzeko zailtasunarekin topo egin zuten. Ulmo Valarrak, Ozeanoen Jauna zena, uhartea erauzi eta Elfoak garraiatzeko itsasontzi erraldoi bat bezala erabili zuen.\nHonela, Noldorrak eta Vanyarrak, uhartean \"ontziratuak\" izan ziren, baina, uharte honen zati bat, Hegoaldeko Beleriandeko kostaldearen parean hondartua geratu zen, Sirion ibaiaren itsasoratzetik gertu, Balar uhartea sortuz. Guzti hau gora-behera, Eldar arraza horiek arazo handirik gabe iritsi ziren Amanera. Urte batzuk beranduago, Telerien bila joan zirenean, hauek, jada hain gogoko zuten itsasoa, Oss\u00eb maiarrak, Olatuen Jauna, Ulmo, zeharkatzea ez betetzeaz konbentzitu zuela, baizik eta uhartea Eldamarreko badian aingura zezala.\nAmanetik begi bistan zeuden arren eta Valinorreko Bi Zuhaitzen argia jasotzen zuten arren, Teleriak, gainontzeko elfoengandik mende askoan zehr bananduta egon ziren, eta, ondorioz, garai horretan, uhartea, Tol Eress\u00eba edo \"Uharte Bakartia\" izena jaso zuen. Telerien bakardadea, ez zen itsasontziak eraikitzen ikasi zuten arte amaitu. Ordutik aurrera, itsasoen jaunak izan ziren, eta nahi zuten tokietara bidaiatu zuten. Uhartean geratu ziren elfoek (beste batzuk joan egin ziren eta Alqualond\u00eb sortu zuten), Avallon\u00eb portu hiri ikusgarria eraiki zuten, bertako dorre zuria Numenorretik ikusten zelarik.\nBeleriand hondoratu ondoren, Amanera itzultzen utzi zitzaien elfoak eta euren senide Teleriekin bizitzera joan nahi izan zuten Sindarrak, Portu Grisetatik abiatu eta uhartean ezarri ziren. Eguzkiaren Bigarren Aroan, Tol Eress\u00ebako elfoek, merkatal harremanak izan zituzten eta Valarren opariak eraman zituzten Numenor uhartera. Hau, Numenortarrak, Leialak eta Erregearen Gizonen artean banatu eta azken hauek gobernatzen hasi ziren arte gertatu zen. Garai horretan, Eguzkiaren Bigarren Aroko 2250. urtean, Numenortarrak Valarren aurka matxinatu ziren, Elfoen hilezkortasuna izan nahi baitzuten, eta, ondorioz, harreman guztiak hautsi ziren. Ar-Pharaz\u00f4nen erregealdian konbentzitu zituen Sauronek Dunedainak Valinor eraso eta Valarrak garai zitzaten. Erregea, flota handi baten buru izan zen, uhartera iritsi zena, baina ezin izan zuen bere betebeharra bete, Eguzkiaren Bigarren Aroko 3319. urtean, Iluvatarrek, flota suntsitu eta Numenor uhartea hondoratu zuen olatu erraldoi bat altxa baitzuen. Ordutik aurrera, Aman kontinente osoa, Tol Eress\u00eba uhartea barne, munduko esferatik banandu zen, eta bertara, soilik Bide Zuzenetik hel zitekeen.\nEguzkiaren Hirugarren Aroan, elfoek, oraindik Eress\u00ebara bizitzera iristen jarraitu zuten, eta, aro honen amaieran eta Laugarrenaren hasieran, eraztunaren eramalearentzako egoitza izan zen, Frodo Zorrozabal, Bilbo Zorrozabal eta Sam Gamgee, alegia, Gimli nanoa eta Gandalfez gain."}
{"id": "102572", "revid": "119347", "url": "https://eu.wikipedia.org/wiki?curid=102572", "title": "Changshou Barrutia", "text": "Changshou Barrutia (), Chongqing osatzen duten barrutietako bat da. 2006ko erroldaren arabera, 880.000 biztanle bizi ziren 1.415 kilometro koadroko azaleran, hortaz, barrutiaren dentsitatea 622 biztanle/km2 da.\nInguru naturala eta kokapena.\nBarrutiaren mugak honakoak dira: Diangjiang konderria iparraldean, Fuling Barrutia ekialde eta hegoldean, Fuling Barrutia hegoaldean, eta Yubei Barrutia mendebaldean."}
{"id": "102573", "revid": "119347", "url": "https://eu.wikipedia.org/wiki?curid=102573", "title": "Fuling Barrutia", "text": "Fuling Barrutia (\u6e1d\u4e2d\u533a txinera sinplifikatuz), Chongqing osatzen duten barrutietako bat da. 2006ko erroldaren arabera, 1.120.000 biztanle bizi ziren 2.946 kilometro koadroko azaleran, hortaz, barrutiaren dentsitatea 380 biztanle/km2 da.\nInguru naturala eta kokapena.\nBarrutiaren mugak honakoak dira: Changshou Barrutia eta Dianjiang konderriak iparraldean, Fengdu konderria ekialdean, Wulong konderria eta Nanchuan Barrutiak hegoldean, eta Banan Barrutia mendebaldean."}
{"id": "102574", "revid": "1545", "url": "https://eu.wikipedia.org/wiki?curid=102574", "title": "Castor Jauregibeitia", "text": "Castor Jauregibeitia Ibarra (Bilbo, 1876ko abenduaren 20a - Guadarrama, 1928ko urtarrilaren 4a), Cocherito de Bilbao ezizenaz ezaguna, euskal toreatzailea izan zen.\nBiografia.\nBilboko Cristo kalearen 21.ean jaioa, gurasoek txakolin bat zuten. Gazte-gaztetik, 1897tik, nobilladak toreatzen aritu bazen ere, 1900ko maiatzean, Paquiro eta Facultades aurkariak zituela, aurkezpen-kapote propioa lortu zuen sari gisa. 1903ko ekainaren 24an Eibarko zezen plaza zabaldu zuen.\nBere karrera osoan (1897/1919), 616 korridetan hartu zuen parte, guztira 1.668 zezen hiltzen.\nHorietatik 132 nobilladak izan ziren (1897-1904) eta 483 zezenketak (1904-1919). Euskal Herrian, Espainian, Frantzian, Mexikon, Perun eta Portugalen toreatu zuen.\nBilbon 1906ko Aste Nagusian debutatu eta 83 zezenketa eta 28 nobillada egin zituen.\nBere denboraldi biribilena Amerikan 1910/11ko neguan egin zuen.\n1919an, Cocheritok 43 urte zituela, Joselito eta Belmonte toreatzaileak ikusi eta erretiratzea erabaki zuen.Horretarako korrida bi prestatu zituen, lehena Madrilen eta bigarrena Bilbon.\nErretiratu ondoren, lur-jabe, arrantzale eta argazkilaria izan zen San Fernando del Jaraman.\nBere omenez, Bilboko zezen-zale kluba eta kale batek bere izena dute."}
{"id": "102579", "revid": "119347", "url": "https://eu.wikipedia.org/wiki?curid=102579", "title": "Hechuan Barrutia", "text": "Hechuan Barrutia (\u5408\u5ddd\u533a txinera sinplifikatuz), Chongqing osatzen duten barrutietako bat da. 2006ko erroldaren arabera, 1.510.000 biztanle bizi ziren 2.356 kilometro koadroko azaleran, hortaz, barrutiaren dentsitatea 641 biztanle/km2 da.\nInguru naturala eta kokapena.\nBarrutiaren mugak honakoak dira: Sichuan probintzia iparraldean, Yubei Barrutia, Bishan Konderria eta Beibei Barrutiak hegoaldean, Tongliang Konderria hego-mendebaldean, eta Tongnan Konderria mendebaldean."}
{"id": "102581", "revid": "119347", "url": "https://eu.wikipedia.org/wiki?curid=102581", "title": "Jiangjin Barrutia", "text": "Jiangjin Barrutia (\u6c5f\u6d25\u533a txinera sinplifikatuz), Chongqing osatzen duten barrutietako bat da. 2006ko erroldaren arabera, 1.460.000 biztanle bizi ziren 3.200 kilometro koadroko azaleran, hortaz, barrutiaren dentsitatea 456 biztanle/km2 da.\nInguru naturala eta kokapena.\nBarrutiaren mugak honakoak dira: Jiulongpo Barrutia eta Dadukou Barrutiak iparraldean, Banan Barrutia ipar-ekialdean, Qijiang Konderria hego-ekialdean, eta Sichuan eta Guizhou probintziak hegoaldean."}
{"id": "102582", "revid": "105290", "url": "https://eu.wikipedia.org/wiki?curid=102582", "title": "Nanchuan Barrutia", "text": "Nanchuan Barrutia (\u5357\u5ddd\u533a txinera sinplifikatuz), Chongqing osatzen duten barrutietako bat da. 2006ko erroldaren arabera, 650.000 biztanle bizi ziren 2.602 kilometro koadroko azaleran, hortaz, barrutiaren dentsitatea 250 biztanle/km2 da.\nInguru naturala eta kokapena.\nBarrutiaren mugak honakoak dira: Guizhou probintzia hegoaldean, Banan Barrutia ipar-mendebaldean, Qijiang Konderria mendebaldean, Wansheng Barrutia hego-mendebaldean, Fuling Barrutia iparraldean, eta Wulong Konderria ipar-ekialdean."}
{"id": "102583", "revid": "119347", "url": "https://eu.wikipedia.org/wiki?curid=102583", "title": "Qianjiang Barrutia", "text": "Qianjiang Barrutia (\u9ed4\u6c5f\u533a txinera sinplifikatuz), Chongqing osatzen duten barrutietako bat da. 2006ko erroldaren arabera, 510.000 biztanle bizi ziren 2.397 kilometro koadroko azaleran, hortaz, barrutiaren dentsitatea 213 biztanle/km2 da.\nInguru naturala eta kokapena.\nBarrutiaren mugak honakoak dira: Hubei probintzia iparralde eta ekialdean, Pengshui Miao eta Tujia konderri autonomoa mendebaldean, eta Youyang Miao eta Tujia konderri autonomoa hegoaldean."}
{"id": "102584", "revid": "30434", "url": "https://eu.wikipedia.org/wiki?curid=102584", "title": "Asia-Pazifikoa", "text": "Asia-Pazifikoa edo APAC Ozeano Barearen mendebaldeko eremuari deritzo. Ekialdeko Asia, Hego-ekialdeko Asia, Ozeania eta Australasia hartzen ditu behe barnean.\nHerrialdeak.\nAsia-Pazifikoko eskualdeak herrialde hauek hartzen ditu barne:\nBatzuetan ere barne hartzen dira:"}
{"id": "102585", "revid": "3829", "url": "https://eu.wikipedia.org/wiki?curid=102585", "title": "Olivia Mart\u00ednez", "text": "Olivia Mart\u00ednez Alonso de Lia\u00f1o (Bilbo, 1937ko maiatzaren 6a - ), \"La Greca\" ezizenez ezaguna, euskal toreatzailea izan zen.\nBiografia.\nHamabost urte zituela, Parisko dantza klasiko konpainia batean lehendabiziko dantzaria izan zen. Konpainia utzi eta Juan Mart\u00ednez \"El Payo\" eta Emilio Mart\u00ednez bere nebekin batera, \"Los tres Mart\u00ednez\" hirukote sortu eta \"Moulin Rougen\" lan egin zuten.\nUrte batzuk geroago, \"La Greca\" ezizena hartu eta ospea lortu zuen Espainia, Mexiko, Japonia eta Estatu Batuetan. Orduan toreatzaile bihurtu eta Amerikan aritu zen (Kolonbia, Ekuador, Peru, Panama eta Costa Rica)\nEmakumeen toreaketaren aitzindaria, El Cordob\u00e9s bezalako toreatzaile famatuekin batera aritu zen."}
{"id": "102587", "revid": "3829", "url": "https://eu.wikipedia.org/wiki?curid=102587", "title": "Pablo Hermoso de Mendoza", "text": "Pablo Hermoso de Mendoza (Lizarra, 1966ko apirilaren 11) euskal burtzikaria da, egun zaldizko toreatzailetzat hartua.\nBiografia.\nGaztetan zaldiketari ekin zion. Nerabea zela, familiarekin Logro\u00f1ora bizitzera joan zen eta hango plazan Jo\u00e3o Moura eta \u00c1lvaro Domecq burtzikariak ikusi eta zaldizko toreatzaile bihurtzea erabaki zuen. Erabakia ez zen erraza izan, herrian mota horretako zezenketak ohikoak ez zirelako.\nHala ere lortu eta alternatiba Tafallan 1989ko abuztuaren 18an izan zuen. Madrilgo Las Ventas zezen plazan lehendabizikoz 1995eko maiatzaren 20an ari izan zen.\n1994an Miren Tardienta Araizekin ezkondu zen eta hiru seme-alaba ditu."}
{"id": "102589", "revid": "119347", "url": "https://eu.wikipedia.org/wiki?curid=102589", "title": "The Burren", "text": "The Burren (irlanderaz An Bhoireann, euskaraz \"leku harritsua\" esan nahi du) Irlandako Errepublikako Clareko konderriaren ipar-mendebaldean dagoen eremua da. Eremu hau bere paisaia kasrtikoarekin ikuspuntu geologikotik ikusita erabat bitxia da.\nLur sail honek 300 kilometro karratuko azalera du, aldiz bertan kokatzen den Parke Nazionala 15\u00a0km\u00b2-an hedatzen da; Ballyvaughan, Kinvara, Gort, Corofin, Kilfenora, Lisdoonvarna udalerriek eta \"Black Head Lighthouse\" izeneko itsasargiak inguratzen dute. Eremu honek bere paisai bitxiaz gain hainbat kokaleku arkeologiko ere baditu: Caherconnell gotorlekua edota Poulnabrone trikuharria esate baterako.\nBestalde, eremu honetan Aillwee Cave izeneko leizeak daude."}
{"id": "102590", "revid": "119347", "url": "https://eu.wikipedia.org/wiki?curid=102590", "title": "Ring of Kerry", "text": "Ring of Kerry (; euskaraz \"Kerryko Eraztuna\") Irlandako hego-mendebaldean kokatzen den Kerryko konderrian dagoen ibilbide edo bira turistikoa da. Ibilbide honek errepidez 170 kilometro inguru ditu, Killarneyko udalerrian hasi, Iveragh penintsulari bira eman, Kenmare, Sneem, Waterville, Cahersiveen eta Killorglin udalerriak zeharkatu ondoren, Killarneyko lakuak eta Killarney Parke Nazionala igaroz berriz ere Killarney udalerrian amaitzen duelarik (hortik \"Kerryko Eraztunaren\" ezizen hori).\nBere erakargarri turistiko ugarien artean Muckross etxea (Killarney inguruko etxaldea), Staigue harrizko gotorlekua eta Derrynane House, Daniel O'Connell zenaren jaiotetxea daude. Waterville udalerria ospetsua da bertan Charles Chaplin zinegileak zenbait uda igaro zituelako eta herritarrek udalerriko hondartzaren aldamenean dagoen irudia eskaini zioten. Killarneyko hegoaldean, hortaz Kerryko Eraztunaren bukaeran, Ross gaztelua, Killarneyko lakuak eta \"Ladies View\" delakoa dago, azken hau, Victoria I.a Erresuma Batukoaren arabera, lakuen ikuspegi bikainez gozatu ahal zitezkeen behatokia da.\nKerryko Eraztuneko \"biraren\" hainbat aldaera badaude, betiere aukeratutako garraiobidearen arabera. Zenbait ibilaldi Valentia uhartea eta Skellig uharteetara eraman gaitzake. Udan Irlandara hurbiltzen diren turisten artean, eta zehazki Killarneyra, Kerryko Eraztuna nahiko ohiko ibilbidea da. Autobusez burutzen diren ibilaldiak erlojuaren aurkako norantzan egin ohi dira, honekin bi autobus bertako errepide estuetan topa ez daitezen sahisten da. 2008an GPSei autobus gidariak erlojuaren aldeko norantzan nahastu eta zuzentzeaz egotzi zitzaien."}
{"id": "102591", "revid": "105290", "url": "https://eu.wikipedia.org/wiki?curid=102591", "title": "Ipar Korearen banaketa administratiboa", "text": "Ipar Korearen banaketa administratiboa hiru maila hierarkikotan eginik dago. Maila gorenean bederatzi probintziak, zuzenki gobernatutako bi hiriak eta hiru eskualde administratibo bereziak daude. Bigarren mailan, hiriak, eskualdeak, barrutiak eta hautes-barrutiak daude. Azkenik, hirugarren mailak herriak, auzoak eta langile-barrutiak hartzen ditu. Hiru mailen banaketa administratiboa Kim Il-sung agintariak ezarri zuen 1952an."}
{"id": "102592", "revid": "201", "url": "https://eu.wikipedia.org/wiki?curid=102592", "title": "Pioneerreko plaka", "text": ""}
{"id": "102593", "revid": "201", "url": "https://eu.wikipedia.org/wiki?curid=102593", "title": "Asteroide gerriko", "text": ""}
{"id": "102594", "revid": "201", "url": "https://eu.wikipedia.org/wiki?curid=102594", "title": "Yuri Zytsar", "text": ""}
{"id": "102595", "revid": "119347", "url": "https://eu.wikipedia.org/wiki?curid=102595", "title": "Graz", "text": "Graz (alemanez ahoskatua) Austriako hiria da, Estiria probintziako () hiriburua. Nazioko bigarren hiria da, biztanleriari kasu eginez gero: 250.099 lagun ziren 2008an.\nKokapena.\nGraz Austriako hego-ekialdean da, Mur ibaiaren ertzetan. Vienatik 200 kilometrora da eta iparraldean Gratkorn, Stattegg eta Weinitzen ditu mugakide; ekialdean Kainbach bei Graz, Hart bei Graz eta Raaba; hegoaldera G\u00f6ssendorf, Feldkirchen bei Graz, Seiersberg eta Unterpremst\u00e4tten, eta mendebaldera Attendorf eta Thal.\nGeografia.\nBarrutiak.\n17 barrutik osatzen dute Graz:\nDemografia.\nBilakaera historikoa.\n1869tik 2007ra bitartekoa:\nSexua eta adina.\nAndreak % 51,97 dira. % 18,14k hogei urte baino gutxiago ditu eta % 64,58 hogei eta hirurogeita bost urte bitartekoak dira; % 17,27 , berriz, 65 urtetik goragokoa da.\nJatorria eta hizkuntzak.\nBiztanleen % 85 austriarrak dira; % 5 Europar Batasunekoak dira, eta enparauak Europako beste herrialde batzuetakoak eta mundu zabalekoak dira.\nAtzerritik etorritakoen jatorriari begira, hona xehetasunak:\nOndarea.\nElizak.\nGehienak erdigunetik kanpo dira, eta aipatzekoak dira Bihotz Santuarena, San Leonardorena, Marigr\u00fcnekoa eta Mariatrost basilika.\nGazteluak.\nEstiriako gaztelurik nabarmenena da Eggenbergekoa. XVII. mendean eraiki zuten, El Escorial monasterioaren diseinuan oinarrituta. Barruan Hans Adam Weissenkircher margolariaren lanak ikus daitezke. Eraikinak 365 leiho ditu, urteak beste egun. Urtean milioi bat bisitarik jotzen dute leku honetara.\nAipatzekoa ere bada G\u00f6stingeko gaztelua, hiriaren iparraldera. 1723an tximista batek bete-betean jo zuen eta haren ondorioz eraikuntza erabat desegin zen. Egun hondakinak baino ez dira geratzen.\nHiriaren erdigunean Schlo\u00dfberg gotorlekua dago, egun parke bat dena.\nEkonomia.\n2003ko datuen arabera 184.135 pertsonak egiten zuen lan Grazen. Horietatik, % 74 zerbitzu-sektorean aritzen zen. 55.000 behargin hiritik kanpo bizi dira.\nEnpresak.\nAustriako enpresa askok egoitza dute hirian:\nKanpotik etorritako enpresek ere leku hartu dute Grazen, esaterako:\nHezkuntza.\nUnibertsitateak.\nLau unibertsitatek 40.000 ikasleri eskaintzen diete zerbitzua. Zazpi biztanletatik bat ikaslea da.\nLiburutegiak.\n\"Steierm\u00e4rkische Landesbibliothek\" eta \"Universit\u00e4tsbibliothek Graz\" dira liburutegi onenak, 3 milioi liburutik goragoko ondarearekin.\nOsasun zerbitzuak.\nHiriak 7 ospitale, 10 klinika eta 44 botika biltzen ditu.\nAireportua.\nAustriako hirugarren aireportu handiena da, hiritik 10 kilometrora hegoalderantz. 2007an 948.000 bidaiari artatu zituen."}
{"id": "102600", "revid": "1340", "url": "https://eu.wikipedia.org/wiki?curid=102600", "title": "Asia-Barea", "text": ""}
{"id": "102601", "revid": "1340", "url": "https://eu.wikipedia.org/wiki?curid=102601", "title": "Renfe Aldirikoak", "text": ""}
{"id": "102603", "revid": "1340", "url": "https://eu.wikipedia.org/wiki?curid=102603", "title": "Bilboko Renfe Aldirikoak", "text": ""}
{"id": "102604", "revid": "1340", "url": "https://eu.wikipedia.org/wiki?curid=102604", "title": "Donostiako Renfe Aldirikoak", "text": ""}
{"id": "102607", "revid": "336", "url": "https://eu.wikipedia.org/wiki?curid=102607", "title": "Tim Howard", "text": "Timothy Matthew \"Tim\" Howard (North Brunswick Township, New Jersey, 1979ko martxoaren 6a) Everton futbol talde ingelesan jokatzen duen atezain estatubatuarra da. 2002. urtetik Ameriketako Estatu Batuetako Futbol Selekzio Nazionalarekin internazionala da.\n2009ko FIFAren Konfederazioen Txapelketaren atezain onenaren Urrezko Larrua saria eman zioten. 2012ko urtarrilaren 4an bere lehendabiziko gola sartu zuen, Bolton Wanderers aurkako partiduan hain zuzen."}
{"id": "102610", "revid": "336", "url": "https://eu.wikipedia.org/wiki?curid=102610", "title": "Landon Donovan", "text": "Landon Timothy \"Landon\" Donovan (Ontario, Kalifornia, 1982ko martxoaren 4a) Los Angeles Galaxy futbol talde estatubatuarran jokatzen duen futbolari estatubatuarra da. 2000. urtetik Ameriketako Estatu Batuetako futbol selekzio nazionalarekin internazionala da."}
{"id": "102614", "revid": "90204", "url": "https://eu.wikipedia.org/wiki?curid=102614", "title": "Ralph Nader", "text": "Ralph Nader (Winsted, Connecticut, AEB, 1934ko otsailaren 27a -) AEBetako abokatu, politikari eta idazlea da. Kontsumitzaileen defentsaren aitzindarietako bat da.\nLau aldiz aurkeztu da herrialdeko hauteskundeetan, 1996an, 2000n, 2004an eta 2008an (lehenengo bietan Alderdi Berdearekin). Kontsumitzaileen babesa, elkartasuna, ingurumena eta demokrazia sakontzea izan dira Naderrek sakonki jorratu dituen gai nagusiak.\nBiografia.\nZuzenbide ikasketak egin zituen Princetongo Unibertsitatean (New Jersey) eta Harvardekoan.\nAbokatu bulego batean hasi zen lanean, eta auto istripuak ikertzen eman zuen denbora gehiena. 1965ean automobilen segurtasun falta salatu zuen liburu ospetsu baten bidez: \"Unsafe at Any Speed: The Designed-in Dangers of the American Automobile\" (Ameriketako automobilen arriskuak eta segurtasun falta). Estatu Batuetako Lan ministerioan lan egin zuen aholkulari gisa, eta autoen segurtasunaren gaineko erantzukizun federala aztertu zuen. Auto enpresak neurri eta arau berriak hartzera behartu zituen.\nIrabazi asmorik gabeko hainbat ikerkuntza etxe sortu zituen segurtasun gai desberdinak ikertzeko, hala nola janarien paketatzea, erradiazioen arriskua, pestiziden erabilera, ikatz meategietako segurtasuna eta abar.\nBeste bi liburu aipagarri idatzi ditu: \"The Menace of Atomic Energy\" (1979, \"Energia atomikoaren mehatxua\") eta \"Who's Poisoning America?\" (1981, \"Nor ari da Amerika pozoitzen?\")."}
{"id": "102616", "revid": "46380", "url": "https://eu.wikipedia.org/wiki?curid=102616", "title": "Jaime Noain", "text": "Jaime Noain Gonz\u00e1lez (Gallarta, 1901eko maiatzaren 20a - Madril, 1973ko uztailaren 4a) euskal toreatzailea izan zen.\nNahiz eta Euskal Herrian eta Espainiako iparraldean estimatua izan, bere karreran ia beti bigarren mailako toreatzailetzat hartua izan zen 1938an izan ezik. Urte hartan, Gerra Zibila zela eta korrida asko izan zituen eta mailan lehendabizikoa izan zen El Estudianterekin batera."}
{"id": "102620", "revid": "512", "url": "https://eu.wikipedia.org/wiki?curid=102620", "title": "Diego Mazkiaran", "text": "Diego Mazkiaran Torrontegi (Sestao, Bizkaia, 1895eko otsailaren 20a - Lima, Peru, 1940ko apirilaren 29a), ezizenez Fortuna, toreatzailea izan zen.\nBiografia.\nGurasoak Olatzagutiko laborariak ziren. Labe Garaietan ikastun hasi bazen ere, Sevillara jo zuen non ogi-banatzailea izan zen.\nNobillero hasi zen Indautxun, 1912ko irailaren 22an. Alternatiba, berriz, Madrilen 1916ko irailaren 17an izan zuen, aitabitxiak Rafael G\u00f3mez \"El Gallo\" eta Alfonso Cela Ville\u00edto \"Celita\" izanik.\n1928ko urtarrilaren 23an, Madrilen paseatzen ari zela, ihes egindako zezena aurkitu eta berokia erabiliz toreatu zuen. Ekintza horregatik Gobernuak Ongintza Gurutzea eman zion.\n1931ko ekainaren 17an Madrilgo Las Ventas zezen plaza zabaldu zuen.\nErnest Hemingwayek \"Death in the Afternoon\" bere liburuan \"...toreatzaile handi...\"tzat hartu zuen, hala ere baliabide gutxikoa zela esan zuen. Gainera, besteen korridetara joaten zen toreatzaile bakarrenetariko bat izan zela gehitu zuen.\nZezenketak utzi ondoren, burua galdu eta zoroetxe batean sartu zuten hil arte."}
{"id": "102622", "revid": "1105", "url": "https://eu.wikipedia.org/wiki?curid=102622", "title": "Euskal Herriko Bertsolari Txapelketa Nagusia", "text": ""}
{"id": "102624", "revid": "1491", "url": "https://eu.wikipedia.org/wiki?curid=102624", "title": "Josune Zabala", "text": "Josune Zabala Alberdi (Donostia, 1978ko abuztuaren 28a) euskal hizkuntzalaria eta ikertzailea da.\nHizkuntza Ikerketa eta Koordinaziorako zuzendaria da Hizkuntza Politikarako Sailburuordetzan (Eusko Jaurlaritza, 2017).\nBiografia.\nFormakuntza.\nEuskal Herriko Unibertsitatean Euskal Filologian lizentziatua (2002), Hizkuntzen aditu titulua eskuratua (Mondragon Unibertsitatea, 2005) eta Euskal ikasketetan doktorego programa eta ikerketa gaitasuna burutua (EHU, 2008). Ikerketa proiektuak: a\") Kortesia estrategia pragmatikoak. Teoriaren garapena\"; b) \"Kortesiaren azterketa euskarazko bi debateetan. Dimentsio enuntziatibora jauzia\".\nLan ibilbidea.\nEuskara eta bere irakaskuntza-ikerkuntzaren (H1/H2) alorra landu du: helduen euskalduntzean euskara irakasle eta trebatzaile (AEK eta Udal euskaltegiak, 1999-2004); Euskara Biziberritzeko Planetan aholkulari (Azpeitiko euskara patronatua, 2004-2005), Mondragon Unibertsitatean irakasle (HUHEZI fakultatea, 2004-2008 eta 2012-2016) eta Mintzola Fundazioan zuzendari (2009-2012).\nIkerketari dagokionez, HIJE taldeko (Hizkuntzaren jabekuntza eta erabilera, EHU) eta Eusko Ikaskuntzako Hezkuntza saileko partaide, eta Soziolinguistika Klusterrean ahozkotasunari buruzko ikerketa eta formazio ezberdinetan jardun du."}
{"id": "102625", "revid": "46380", "url": "https://eu.wikipedia.org/wiki?curid=102625", "title": "Pedro Basauri", "text": "Pedro Basauri Paguaga (Eibar, 1893ko azaroaren 30a - Bartzelona, 1973ko irailaren 21a), ezizenez Pedrucho ezaguna, euskal toreatzaile eta aktorea izan zen.\nBiografia.\nEibarrren jaioa, gurasoak Emeterio Basauri langilea eta Romana Paguaga zituen.\nAitaren lan egoera zela eta, koinataren \"Schilling y Paguaga\" enpresarako lan egiten zuelako, Bartzelonara joan zen gaztetan. Hantxe ikasle fina izanda ere, zezenketei ekin zion aitaren atsekaberako.\nLehendabizikoz La Barceloneta auzoan aritu zuen zezenekin, hala ere, indioz jantzita.\nLehenengo nobillada Eibarren egin zuen, Iluminadito eta Armerito herrikideekin batera, eta bizkarrean atera zuten plazatik.\n1915ean nobillerorik onenetariko bihurtu zen. 1923ko irailaren 2an Donostiako Txofre zezen plazan alternatiba izan zuen, aitabitxia Saleri II.a izanda. 1924an tourra egin eta Erroma, Budapest, Cagliari eta Kairon toreatu zuen. 1925ean, berriz, Amerikan.\n1927ko irailaren 17an Madrilen alternatiba baieztatu zuen, aitabitxia \"Torquito\" izanik. Hain zen garrantsitzua ezen behin Bartzelonan aldi berean zen Errege Koparen FC Barcelona eta Athletic Cluben arteko finalak baino ikusle gehiago izan baitzituen.\n1928an bere banderillero zen Martin anaia Marseillan hil zen. 1929ko abuztuan berak ere hiltzeko zorian izan zen anaiaren omenezko korrida batean.\nEspainiako Guda Zibila zela eta gero eta korrida gutxiago izan eta Ana Susana Heder emazteak hala eskatuta zezenketak utzi zuen. Bartzelonako Zezen-Eskola zuzentzeari ekin zion.\nHil zenean, \"Residencia de San Andr\u00e9s\" Eibarko zaharren egoitzari bere jaraunspenaren zati bat eman zion."}
{"id": "102628", "revid": "119347", "url": "https://eu.wikipedia.org/wiki?curid=102628", "title": "Luis Mazzantini", "text": "Luis Mazzantini Egia (Elgoibar, 1856ko urriaren 10a \u2013 \u2020Madril, 1926ko apirilaren 24a) euskal zezenketaria izan zen.\nBiografia.\nAita, Giuseppe Mazzantini, ingeniari italiarra zuenez, gaztetan Italian bizi izan zen. Madrilen arte batxiler titulua lortu zuen. Amadeo I.a Espainiakoaren erreinaldian Madrilgo Errege Jauregian hasi zen lanean, zalditegiko buruaren idazkari gisa. Ondoren Extremadurako burdinbide konpainian aritu zen. Ospea eta diruaren bila, zezenketei ekin zien, lehenago banderillero izan gabe. Horrexegatik \"se\u00f1orito loco\" ezizena eman zioten. Alternatiba Madrilen hartu zuen, 1884ko maiatzaren 29an, Lagartijo aitabitxia zuela.\nEzpata sartzen zuen trebetasunak, eta bere izaera bitxiak, ospe handia eman zioten eta \"don Luis\" ezizena irabazi zuen. Arerio nagusia Rafael Guerra \"Guerrita\" izan zuen, orduko toreatzailerik onena. Bere karrera osoan ia 3.000 zezen hil zituen eta 1890eko hamarkadan sei mila pezeta irabazi zuen zezenketa bakarrean. Goi burgesiaren festetara gonbidatua izaten zen eta artearen munduan ere zituen lagunak. Operara eta literatura solasaldietara joan ohi zen.\n1905eko otsailean emaztea hil zitzaion eta zezenplazak alde batera utzi zituen. Orduan politikari ekin zion (ideia monarkikoak zituen) eta Madrilgo udaletxean zinegotzi eta alkateordea, eta Guadalajara eta \u00c1vilan gobernadore zibila izan zen."}
{"id": "102631", "revid": "6327", "url": "https://eu.wikipedia.org/wiki?curid=102631", "title": "Seliuzidar Dinastia", "text": ""}
{"id": "102637", "revid": "512", "url": "https://eu.wikipedia.org/wiki?curid=102637", "title": "59 Elpis", "text": "59 Elpis, asteroide gerrikoan aurkitutako 59. asteroidearen izena da. Jean Chacornac frantziarrak aurkitu zuen 1860ko irailak 12an Paristik.\nAsteroide honek, bere izena, greziar mitologian, itxaropenaren jainkosa den Elpisengatik jasotzen du."}
{"id": "102638", "revid": "512", "url": "https://eu.wikipedia.org/wiki?curid=102638", "title": "58 Konkordia", "text": "58 Konkordia, asteroide gerrikoan aurkitutako 58. asteroidearen izena da. Karl Theodor Robert Lutherrek aurkitu zuen 1860ko martxoak 24an, Alemaniako D\u00fcsseldorf hiritik.\nGerriko nagusiko Hirayama asteroide familia txiki baina ondo definitu bat osatzen du, Eguzkitik 2,7 eta 2,75 unitate astronomikoko distantziara. Familia honetako kideek, 4 eta 6\u00ba arteko inklinazioa dute. Diferentzia txikiak baino ez daude C klasekoak diren hiru kide nagusien espektroen artean. Konkordiaren diametroa, 104 kilometrokoa da."}
{"id": "102639", "revid": "105290", "url": "https://eu.wikipedia.org/wiki?curid=102639", "title": "57 Mnemosina", "text": "57 Mnemosina edo Mnemosyne, asteroide gerrikoan aurkitutako 57. asteroidearen izena da. Karl Theodor Robert Luther astronomo alemaniarrak aurkitu zuen 1859ko irailak 22an D\u00fcsseldorfetik.\nAsteroide honek, bere izena, greziar mitologiako Mnemosine izeneko pertsonaiagatik jasotzen du, Zeusekin, musen ama izan zena."}
{"id": "102640", "revid": "119347", "url": "https://eu.wikipedia.org/wiki?curid=102640", "title": "Shuangqiao Barrutia", "text": "Shuangqiao Barrutia (\u53cc\u6865\u533a txinera sinplifikatuz), Chongqing osatzen duten barrutietako bat da. 2006ko erroldaren arabera, 50.000 biztanle bizi ziren 43,1 kilometro koadroko azaleran, hortaz, barrutiaren dentsitatea 1.160 biztanle/km2 da.\nInguru naturala eta kokapena.\nBarrutiaren mugak honakoak dira: Dazu Konderria iparralde eta hegoaldean, Yongchuan Barrutia ekialdean, eta Rongchang Konderria hegoaldean."}
{"id": "102641", "revid": "119347", "url": "https://eu.wikipedia.org/wiki?curid=102641", "title": "Wansheng Barrutia", "text": "Wansheng Barrutia (\u4e07\u76db\u533a txinera sinplifikatuz), Chongqing osatzen duten barrutietako bat da. 2006ko erroldaren arabera, 270.000 biztanle bizi ziren 566 kilometro koadroko azaleran, hortaz, barrutiaren dentsitatea 477 biztanle/km2 da.\nInguru naturala eta kokapena.\nBarrutiaren mugak honakoak dira: Nanchuan Barrutia iparraldean, Qijiang Konderria ekialdean, eta Guizhou eta Sichuan probintziak hegoaldean."}
{"id": "102642", "revid": "119347", "url": "https://eu.wikipedia.org/wiki?curid=102642", "title": "Wanzhou Barrutia", "text": "Changshou Barrutia (\u4e07\u5dde\u533a txinera sinplifikatuz), Chongqing osatzen duten barrutietako bat da. 2006ko erroldaren arabera, 1.710.000 biztanle bizi ziren 3.457 kilometro koadroko azaleran, hortaz, barrutiaren dentsitatea 495 biztanle/km2 da.\nInguru naturala eta kokapena.\nBarrutiaren mugak honakoak dira: Kai Konderria iparraldean, Yunyang Konderria ipar-ekialdean, Guizhou probintzia hego-ekialdean, Shizhu Tujia Konderri autonomoa hego-mendebaldean, Zhong Konderria mendebaldean, eta Liangping Konderria eta Sichuan probintzia ipar-mendebaldean."}
{"id": "102643", "revid": "119347", "url": "https://eu.wikipedia.org/wiki?curid=102643", "title": "Yongchuan Barrutia", "text": "Yongchuan Barrutia (\u6c38\u5ddd txinera sinplifikatuz), Chongqing osatzen duten barrutietako bat da. 2006ko erroldaren arabera, 1.080.000 biztanle bizi ziren 1.576 kilometro koadroko azaleran, hortaz, barrutiaren dentsitatea 685 biztanle/km2 da.\nInguru naturala eta kokapena.\nBarrutiaren mugak honakoak dira: Tongliang Konderria iparraldean, Bishan Konderria ipar-ekialdean, Jiangjin Barrutia hego-ekialdean, Sichuan probintzia hegoaldean, Rongchang Konderria mendebaldean, Shuangqiao Barrutia eta Dazu Konderria ipar-mendebaldean."}
{"id": "102646", "revid": "119347", "url": "https://eu.wikipedia.org/wiki?curid=102646", "title": "Bishan konderria", "text": "Bishan Konderria (\u58c1\u5c71 txinera sinplifikatuz), Chongqing osatzen duten konderrietako bat da. 2006ko erroldaren arabera, 610.000 biztanle bizi ziren 912 kilometro koadroko azaleran, hortaz, barrutiaren dentsitatea 668 biztanle/km2 da.\nInguru naturala eta kokapena.\nBarrutiaren mugak honakoak dira: Hechuan Barrutia iparraldean, Beibei, Shapingba eta Jiulongpo Barrutiak ekialdean, Jiangjin Barrutia hegoaldean, Yongchuan Barrutia hego-mendebaldean, eta Tongliang Konderria ipar-mendebaldean."}
{"id": "102647", "revid": "119347", "url": "https://eu.wikipedia.org/wiki?curid=102647", "title": "Chengkou konderria", "text": "Chengkou Konderria (\u57ce\u53e3\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 230.000 biztanle bizi ziren 3.286 kilometro koadroko azaleran, hortaz, barrutiaren dentsitatea 70 biztanle/km2 da.\nInguru naturala eta kokapena.\nBarrutiaren mugak honakoak dira: Shaanxi probintzia iparraldean, Sichuan probintzia mendebaldean, Wuxi Konderria hego-ekialdean, eta Kai Konderria hego-mendebaldean."}
{"id": "102649", "revid": "119347", "url": "https://eu.wikipedia.org/wiki?curid=102649", "title": "Dazu konderria", "text": "Dazu Konderria (\u5927\u8db3\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 610.000 biztanle bizi ziren 912 kilometro koadroko azaleran, hortaz, barrutiaren dentsitatea 668 biztanle/km2 da.\nInguru naturala eta kokapena.\nBarrutiaren mugak honakoak dira: Sichuan probintzia ipar-mendebaldean, Tongnan Konderria iparraldean, Tongliang Konderria ipar-ekialdean, Yongchuan eta Shuangqiao Barrutiak hego-ekialdean, eta Rongchang Konderria hego-mendebaldean."}
{"id": "102650", "revid": "1545", "url": "https://eu.wikipedia.org/wiki?curid=102650", "title": "Benedicte Delmas", "text": ""}
{"id": "102651", "revid": "1545", "url": "https://eu.wikipedia.org/wiki?curid=102651", "title": "Nicole Pery", "text": ""}
{"id": "102652", "revid": "1105", "url": "https://eu.wikipedia.org/wiki?curid=102652", "title": "Ilargi ortzadar", "text": ""}
{"id": "102653", "revid": "1105", "url": "https://eu.wikipedia.org/wiki?curid=102653", "title": "Ortzadar", "text": ""}
{"id": "102654", "revid": "119347", "url": "https://eu.wikipedia.org/wiki?curid=102654", "title": "Dianjiang konderria", "text": "Dianjiang Konderria (\u57ab\u6c5f\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 910.000 biztanle bizi ziren 1.518 kilometro koadroko azaleran, hortaz, barrutiaren dentsitatea 599 biztanle/km2 da.\nInguru naturala eta kokapena.\nBarrutiaren mugak honakoak dira: Sichuan probintzia mendebaldean, Liangping Konderria iparraldean, Zhong Konderria ekialdean, Fengdu Konderria hego-ekialdean, eta Changshou eta Fuling Barrutiak barrutiak hegoaldean."}
{"id": "102655", "revid": "119347", "url": "https://eu.wikipedia.org/wiki?curid=102655", "title": "Fengdu konderria", "text": "Fengdu Konderria (\u4e30\u90fd\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 800.000 biztanle bizi ziren 2.896 kilometro koadroko azaleran, hortaz, barrutiaren dentsitatea 276 biztanle/km2 da.\nInguru naturala eta kokapena.\nBarrutiaren mugak honakoak dira: Zhong Konderria iparraldean, Shizhu Tujia Konderri Autonomoa ekialdean, Pengshui Tujia Konderri Autonomoa hego-ekialdean, Wulong Konderria hegoaldean, Fuling Barrutia mendebaldean, eta Changshou eta Dianjiang Konderriak ipar-mendebaldean."}
{"id": "102656", "revid": "105290", "url": "https://eu.wikipedia.org/wiki?curid=102656", "title": "Fengjie konderria", "text": "Fengjie Konderria (\u5949\u8282\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 1.010.000 biztanle bizi ziren 4.087 kilometro koadroko azaleran, hortaz, barrutiaren dentsitatea 247 biztanle/km2 da.\nInguru naturala eta kokapena.\nBarrutiaren mugak honakoak dira: Hubei probintzia hegoaldean, Wushan Konderria ekialdean, Wuxi Konderria iparraldean, eta Yunyang Konderria mendebaldean.\nOndarea.\nFengjie konderriaren hiriburutik bederatzi kilometrora Baidicheng izeneko tenplu multzoa dago, Yangtze ibaiako uhartea batean."}
{"id": "102657", "revid": "119347", "url": "https://eu.wikipedia.org/wiki?curid=102657", "title": "Kai konderria", "text": "Kai Konderria (\u5f00\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 1.540.000 biztanle bizi ziren 3.959 kilometro koadroko azaleran, hortaz, barrutiaren dentsitatea 389 biztanle/km2 da.\nInguru naturala eta kokapena.\nBarrutiaren mugak honakoak dira: Sichuan probintzia mendebaldean, Chengkou Konderria iparraldean, Wuxi Konderria ipar-ekialdean, Yunyang Konderria ekialdean, eta Wanzhou Barrutia hegoaldean."}
{"id": "102658", "revid": "105290", "url": "https://eu.wikipedia.org/wiki?curid=102658", "title": "56 Meletea", "text": "56 Meletea edo Melete, asteroide gerrikoaan aurkitutako 56. asteroidearen izena da. 1857ko irailak 9an aurkitu zuen Hermann Mayer Salomon Goldschmidtek Paristik.\nBere izena, greziar mitologiako Meletea izeneko pertsonaiagatik jasotzen du, hiru musetako bat zena, Pausaniasen arabera."}
{"id": "102659", "revid": "512", "url": "https://eu.wikipedia.org/wiki?curid=102659", "title": "Gaineztadura nuklear", "text": "Gaineztadura nuklearra zelula eukariotoetan nukleoa inguratzen duen geruza bikoitz lipidikoa da. Nukleoaren edukia zitoplasmatik banantzen duen hesi fisikoa da, homeostasiaz arduratzen dena, nahiz eta bien artean materiaren elkartrukea baimentzen duten poro nuklearrak dituen.\nGaineztaduraren mintz bakoitza bigeruza lipidiko bat da. Kanpoko mintza erretikulu endoplasmatiko bikortsuaren jarraipena da, hau da, gainazalean bikorrak dituen erretikulu endoplasmatikoa, barnekoa proteina askoren egonlekua den bitartean. Gaineztadura nuklearraren bi mintz hauek bat egiten dute poro nuklearrak dauden tokian.\nBarne mintzarekin erlazionatuta xafla nuklearra dago. Hau kromatina periferiko eta barne mintzaren artean dagoen geruza proteikoa da. Xafla honek kromosomen finkapen leku gisa jokatzeaz gain, nukleoari egonkortasun egiturala ematen dio.\nMitosiaren hasieran, hots, zelularen zatiketa hasten denean gaineztadura nuklearra desagertu egiten da. Zatiketa amaitu ondoren, berriro sortuko da mitosian lortutako bi zelula alaben nukleoak inguratuz. Prozesu hau xafla nuklearra osatzen duten proteinen asaldurari esker da posible."}
{"id": "102660", "revid": "512", "url": "https://eu.wikipedia.org/wiki?curid=102660", "title": "55 Pandora", "text": "55 Pandora, asteroide gerrikoan aurkitutako 55. asteroidearen izena da. G. Searlek aurkitu zuen 1858ko irailak 10ean New York estatuko hiriburua den Albany hiritik.\nBere izena, greziar mitologiako Pandora izeneko pertsonaiagatik jasotzen du, mitologia honen arabera, lehen emakumea izan zena, eta, jakinminak jota, jainkoek eman zioten kutxa edo pitxerra irekiz, munduan zehar nahigabe guztiak barreiatu zituena."}
{"id": "102662", "revid": "512", "url": "https://eu.wikipedia.org/wiki?curid=102662", "title": "54 Alexandra", "text": "54 Alexandra, asteroide gerrikoan aurkitutako 54. asteroidearen izena da. Hermann Mayer Salomon Goldschmidt astronomoak aurkitu zuen 1858ko irailak 10ean Parisko Behatokitik. Bere izena, Alexander von Humboldt esploratzailearen omenezkoa da.\n165,8 kilometroko diametroa eta 7,024 orduko errotazio periodoa du."}
{"id": "102667", "revid": "512", "url": "https://eu.wikipedia.org/wiki?curid=102667", "title": "Banaketa esponentzial", "text": "Probabilitate teorian, banaketa esponentziala Poissonen prozesu bati jarraitzen dioten (hau da, erabat zorizkoak eta elkarrekiko independenteak) ondoz ondoko gertakizunen arteko denbora azaltzen duen probabilitate banaketa da. Hau da bere dentsitate-funtzioa:\nOhikoa da dentsitate-funtzioa era honetan ere adieraztea, beste parametrizazio bati jarraiki:\nLaburrago honela adierazten da X zorizko aldagaiak banaketa esponentzialari jarraitzen diola, erabilitako parametrizazioa zein den:\nedo,\nEzaugarriak.\nItxaropena eta bariantza hauek dira, erabilitako parametrizazioa zein den:"}
{"id": "102669", "revid": "56334", "url": "https://eu.wikipedia.org/wiki?curid=102669", "title": "Gobernu", "text": "Gobernua (grekotik \u03ba\u03c5\u03b2\u03b5\u03c1\u03bd\u03ac\u03c9 \"ontzia gidatu\"), gobernamendua edo jaurlaritza, botere publiko bat zuzendu, kontrolatu eta administratzen duen sistema eta sistema hori ordezkatzen duten agintarien multzoa da. Gobernuak edozein lurralde mailatan egon daitezke, nahiz eta, oro har, Estatuaz eta tokiko gobernuez aritzean erabiltzen den gehien. Estatuen kasuan, lehendakari edo lehen ministro bat \u2014gobernuburua\u2014 izaten da gobernu horren buru, eta hainbat ministroz osatuta dago. Konstituzioak botere betearazlea ematen die gobernuko kide horiei, eta botere politikoa ematen die gizartearen gain.\nBi gobernu mota nagusi dira gaur egun: autokrazia eta konstituzionalismoa. Erregimen autokratikoetan gobernua agintari edo agintari talde (alderdi politiko bakar) baten esku dago, eta hark bere esku du estatuko aginpide osoa. Agintari goren horrek talde nagusiaren aurrean baino ez du erantzukizunik, zenbaitetan aukeratu duen biltzarraren aurrean erantzukizun formala izaten baldin badu ere. Aldiz, demokrazia konstituzionaletan herriak hautatzen ditu bere ordezkariak eta hauek biltzar legegileak edo parlamentuak eratzen dituzte; azkenik, parlamentuak gobernua (ministro taldea) aukeratzen du, aginpide betearazlea duena.\nSistema batzuetan estatu konstituzionaleko buruak (erregeak edo errepublikako lehendakariak) badu gobernuburua hautatzeko ahalmena, baina hautapena forma hutsa izaten da, biltzar legegilearen aukera baieztatu baino ez baitu egiten. Batzuetan alderdi baten burua automatikoki bihurtzen da gobernuburu, baldin eta alderdi horrek eskuratu badu hauteskundeetan parlamentuko gehiengoa. Ministroak eta gobernuburua beren ekintzen erantzule dira parlamentuaren aurrean."}
{"id": "102670", "revid": "1340", "url": "https://eu.wikipedia.org/wiki?curid=102670", "title": "Al\u00e7ay-Al\u00e7ab\u00e9h\u00e9ty-Sunharette", "text": ""}
{"id": "102671", "revid": "6327", "url": "https://eu.wikipedia.org/wiki?curid=102671", "title": "\u00c9ire", "text": ""}
{"id": "102673", "revid": "6327", "url": "https://eu.wikipedia.org/wiki?curid=102673", "title": "Kylemore Abbey", "text": ""}
{"id": "102677", "revid": "98220", "url": "https://eu.wikipedia.org/wiki?curid=102677", "title": "Kylemore abade-etxea", "text": "Kylemore abade-etxea (ingelesez \"Kylemore Abbey\" eta irlanderaz \"Mainistir na Coille M\u00f3ire\"), Irlandako Galway konderriaren mendebaldean dagoen eraikin bat da, Kylemore aintziraren bazterrean. Connemara eskualdean dago.\nIzena.\nKylemore edo \"Coill M\u00f3r\" izenaren irlanderazko esanahia euskaraz \"Egur Handia\" da.\nHistoria.\n1920an sortutako lekame edo monja beneditarren komentu edo serorategia da, aurrez, 1868an Mitchell Henry ingeles finantzagizon aberatsak eraikiarazitako gaztelu eta elizan ezarri zen. Gaur egun Irlandako turismogune nabarmenetako bat da, turistez osatutako bira eta bisita gidatu asko bertaratzen baidira."}
{"id": "102678", "revid": "886", "url": "https://eu.wikipedia.org/wiki?curid=102678", "title": "Belatz handia", "text": ""}
{"id": "102680", "revid": "6327", "url": "https://eu.wikipedia.org/wiki?curid=102680", "title": "Izurde Handia", "text": ""}
{"id": "102681", "revid": "1340", "url": "https://eu.wikipedia.org/wiki?curid=102681", "title": "Newcastle", "text": ""}
{"id": "102683", "revid": "1340", "url": "https://eu.wikipedia.org/wiki?curid=102683", "title": "Kalinga sari", "text": ""}
{"id": "102684", "revid": "105290", "url": "https://eu.wikipedia.org/wiki?curid=102684", "title": "53 Kalipso", "text": "53 Kalipso, asteroide gerrikoan aurkitutako 53. asteroidearen izena da. Karl Theodor Robert Lutherrek aurkitu zuen 1858ko apirilak 4an D\u00fcsseldorfetik.\nBere izena, greziar mitologiako Kalipso izeneko pertsonaiagatik jasotzen du, Atlas titanaren alaba eder bat, Ogigia uhartean bizi zena, eta, zazpi urtez, Odiseo edo Ulisesekin uhartean bertan bizi izan zena, honekin, lau seme izanez."}
{"id": "102685", "revid": "512", "url": "https://eu.wikipedia.org/wiki?curid=102685", "title": "52 Europa", "text": "52 Europa, asteroide gerrikoan aurkitutako 52. asteroidearen izena da. Hermann Mayer Salomon Goldschmidtek aurkitu zuen 1858ko otsailak 4an.\nBere izena, greziar mitologiako Europa izeneko pertsonaiagatik jasotzen du, gaur egungo Libanoko hiria den Tiroko emakume bat, Zeusek zezen zuri bihurtuta liluratu zuena."}
{"id": "102686", "revid": "512", "url": "https://eu.wikipedia.org/wiki?curid=102686", "title": "51 Nemausa", "text": "51 Nemausa, asteroide gerrikoan aurkitutako 51. asteroidearen izena da. 1858ko urtarrilak 22an aurkitu zuen A. Laurent astronomoak Nimes hiri frantziarretik.\nBere izena, hiriak, Erromatar Inperioaren garaian zuen izenagatik jasotzen du, Nemausus, alegia."}
{"id": "102687", "revid": "105290", "url": "https://eu.wikipedia.org/wiki?curid=102687", "title": "50 Virginia", "text": "50 Virginia, asteroide gerrikoan aurkitutako 50. asteroidea da. J. Fergusonek aurkitu zuen 1857ko urriak 4an AEBetako hiriburua den Washington Hiritik.\nBere izena, Washington Hiriak, hegoaldean eta mendebaldean mugakide duen Virginia izeneko estatuagatik jasotzen du."}
{"id": "102688", "revid": "105290", "url": "https://eu.wikipedia.org/wiki?curid=102688", "title": "49 Pales", "text": "49 Pales, asteroide gerrikoan aurkitutako 49. asteroidearen izena da. Hermann Mayer Salomon Goldschmidtek aurkitu zuen 1857ko irailak 19an Paristik.\nBere izena, erromatar mitologiako Pales izeneko pertsonaiagatik jasotzen du, landetako jainko bat zena."}
{"id": "102689", "revid": "512", "url": "https://eu.wikipedia.org/wiki?curid=102689", "title": "48 Doris", "text": "48 Doris, asteroide gerrikoan aurkitutako 48. asteroidea da. Hermann Mayer Salomon Goldschmidtek aurkitu zuen 1857ko irailak 19an.\nBere izena, greziar mitologiako Doris izeneko pertsonaiagatik jasotzen du, Ozeano eta Tetisen alaba eta, Nereorekin batera, nereiden ama izan zena."}
{"id": "102690", "revid": "58866", "url": "https://eu.wikipedia.org/wiki?curid=102690", "title": "Lamin", "text": ""}
{"id": "102693", "revid": "336", "url": "https://eu.wikipedia.org/wiki?curid=102693", "title": "Ozeano (mitologia)", "text": "Antzinaro klasikoan, Ozeano ( \"\u014ckean\u00f3s\" edo \u03a9\u03b3\u03b5\u03bd\u03bf\u03c2 \"\u014cgenos\", \"ibai-ozeanoa\"; ), Munduko Ozeanoa zen, greziar eta erromatarrek, mundua inguratzen zuen ibai erraldoi bat zela pentsatzen zutena. Propio esanda, hemisferio bizigarria zegoen ekuatoreko itsasoko ur korrontea zen ( \"oikoumene\").\nGreziar mitologia.\nGreziar mitologian, Munduko Ozeano hau, titan bat bezala pertsonifikatua zen, Urano eta Gearen semea. Mosaiko helenistiko eta erromatarretan, titan hau, sarri, gizon gihartsu baten enbor eta besoekin, bizar luzea eta adarrekin (sarri karramarro pintzekin) eta sugearen erako gorputzaren behealdearekin (Tifonekin alderatu). K. a. 580an dataturiko antzinako pitxer baten txataletan, Peleo eta Tetis itsas ninfaren arteko ezkontzara doazen jainkoen artean, arrain isatsdun Ozeano bat agertzen da, esku batean arrain bat, eta, bestean suge bat daramatzana, profezia dohainak. Mosaiko erromatarretan, lema bat eramanez eta itsasontzi bat kulunkatzen ager daiteke.\nAdituren batzuk, jatorrian, Ozeanok, ur gaziko toki guztiak ordezkatzen zituela uste dute, Mediterraneo itsasoa eta Atlantiko Ozeanoa barne, antzinako greziarrek ezagutu zituzten ur masa handienak. Baina, geografia zehatzagoa bihurtzen joan zen heinean, Ozeano, Atlantiko Ozeanoko (Ozeano Itsasoa ere deitua) ur ezezagunenak eta bitxienak ordezkatzera pasa zen, belaunaldi berriko jainko iritsi berria zen Poseidon, Mediterraneo itsasoa gobernatzeaz arduratu zelarik.\nOzeanoren emaztea, bere arreba Tetis zen, eta, elkarrekin, 3000 ozeanideak (itsasoko ninfak) eta Ozeanida guztiak (edo Potamoiak) izan zituzten, munduko ibaiak, baita iturri eta lakuak ere. Kronosengandik, titanen arrazakoa zena, olinpiar jainkoak jaio ziren, eta Herak, bi aldiz aipatzen du Iliadan \"lur emankorreko azken muturreraino egin nahi zuen bidaia, Ozeano ikusteko, jainkoen aita, eta Tetis ama, nortzuk Rearen bidez hartu eta euren jauregian hazi eta hezi ninduten\".\nTitanomakia edo Olinpiar Jainkoen eta Titanen arteko gerraren bertsio gehienetan, Ozeano, Prometeo eta Temisekin batera, ez zen euren anaia Titanen aldera batu olinpiar jainkoen aurka borrokatzeko, baizik eta gerratik at geratu zela. Mito honen bertsio gehienetan, Ozeanok, Kronosen honen aita Uranoren aurkako matxinadara elkartzeari ere uko egin zion.\nIliadan, Hefestok egin zuen Akilesen ezkutuaren ikonografia aberatsa, mundua bera zegoela uste zen bezala, Ozeanoak inguratua geratzen zen.\nNestor eta Odiseo, elkarrekin \"itsaso zalapartatsuaren ertzetik zihoazenean, lurra besarkatu eta astintzen duen jainkoari erregutzen\" ziotenean, Ozeanori zuzentzen zizkioten euren pentsamenduak, eta ez Poseidoni.\nZeharka olerkariek deitua, eta ibai eta errekaztoen aita bezala hartua, eta, ondorioz, horiei lotutako jainko eta pertsonaien aita, Ozeano, behin baino ez da agertzen mitoetan, Heraklesek behin eta berriz mehatxatu eta garaitzen zuen antzinako munduko ordezkari bat bezala. Heraklesek, Helios behartu zuen bere urrezko kopa uztera Ozeanoaren handitasuna zeharkatzeko Hesperideetarako bidean. Ozeanok kopa astindu zuenean, Heraklesek mehatxatu egin zuen eta olatuak baretu zituen. Heraklesek, Eguzki kopan Ozeanotik egin zuen bidaia, zeramika atikarreko margolarien gai oso gogoko bat izan zen.\nKosmografian.\nOzeano, kosmografia greziarrean zein mitologian agertzen da. Kartografoek, ekuatoreko korrontea, Akilesen ezkutuan agertu zen antzera irudikatzen jarraitu zuten.\nHerodoto, Ozeanoren existentzia fisikoarekiko eszeptikoa zen arren, ez zuen onartzen Nilo ibaiaren urteroko ur goraldiaren arrazoia izotz urtzea izaterik. Bere itzultzaile eta interpretea den Livio Stecchiniren arabera, Herodotok, Nilo ekuatoretar baten kontua konpondu gabe utzi zuen, berarentzat, Saharatik hegoalderako Afrika guztia ezezaguna baitzen."}
{"id": "102694", "revid": "119347", "url": "https://eu.wikipedia.org/wiki?curid=102694", "title": "Liangping konderria", "text": "Liangping Konderria (\u6881\u5e73\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 880.000 biztanle bizi ziren 1.890 kilometro koadroko azaleran, hortaz, barrutiaren dentsitatea 466 biztanle/km2 da.\nInguru naturala eta kokapena.\nBarrutiaren mugak honakoak dira: Sichuan probintzia iparraldean, Wanzhou Barrutia ekialdean, Dianjiang Konderria hego-mendebaldean, eta Zhong Konderria hego-ekialdean."}
{"id": "102695", "revid": "105290", "url": "https://eu.wikipedia.org/wiki?curid=102695", "title": "Qijiang konderria", "text": "Qijiang Konderria (\u7da6\u6c5f\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 950.000 biztanle bizi ziren 2.182 kilometro koadroko azaleran, hortaz, barrutiaren dentsitatea 435 biztanle/km2 da.\nInguru naturala eta kokapena.\nBarrutiaren mugak honakoak dira: Banan Barrutia iparraldean, Wansheng Barrutia ekialdean, Jiangjin Barrutia mendebaldean, eta Guizhou probintzia hegoaldean."}
{"id": "102696", "revid": "119347", "url": "https://eu.wikipedia.org/wiki?curid=102696", "title": "Rongchang konderria", "text": "Rongchang Konderria (\u8363\u660c\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 820.000 biztanle bizi ziren 1.079 kilometro koadroko azaleran, hortaz, barrutiaren dentsitatea 760 biztanle/km2 da.\nInguru naturala eta kokapena.\nBarrutiaren mugak honakoak dira: Sichuan probintzia mendebalde eta hegoaldean, Dazu Konderria iparraldean, eta Yongchuan Barrutia ekialdean."}
{"id": "102697", "revid": "119347", "url": "https://eu.wikipedia.org/wiki?curid=102697", "title": "Tongliang konderria", "text": "Tongliang Konderria (\u94dc\u6881\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 800.000 biztanle bizi ziren 1.342 kilometro koadroko azaleran, hortaz, barrutiaren dentsitatea 596 biztanle/km2 da.\nInguru naturala eta kokapena.\nBarrutiaren mugak honakoak dira: Tongnan Konderria ipar-mendebaldean, Hechuan Barrutia ipar-ekialdean, Bishan Konderria ekialdean, Yongchuan Barrutia hegoaldean, Dazu Konderria hego-mendebaldean."}
{"id": "102698", "revid": "119347", "url": "https://eu.wikipedia.org/wiki?curid=102698", "title": "Tongnan konderria", "text": "Tongnan Konderria (\u6f7c\u5357\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 910.000 biztanle bizi ziren 1.585 kilometro koadroko azaleran, hortaz, barrutiaren dentsitatea 574 biztanle/km2 da.\nInguru naturala eta kokapena.\nBarrutiaren mugak honakoak dira: Sichuan probintzia iparralde eta mendebaldean, Hechuan Barrutia ekialdean, Tongliang Konderria hego-ekialdean, eta Dazu Konderria hegoaldean.\nEkonomia.\nChongqing hiriko nekazal guneko zati izan arren, Tongnan konderrian, industrialde handi bat dago.\nGarraioa.\nChengdu eta Chongqing arteko burdinbideak Tongnan zeharkatzen du eta bi hiri hauek batzen dituen trenak geltokia dauka bertan."}
{"id": "102699", "revid": "105290", "url": "https://eu.wikipedia.org/wiki?curid=102699", "title": "Wulong konderria", "text": "Wulong Konderria (\u6b66\u9686\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 400.000 biztanle bizi ziren 2.872 kilometro koadroko azaleran, hortaz, barrutiaren dentsitatea 139 biztanle/km2 da.\nInguru naturala eta kokapena.\nBarrutiaren mugak honakoak dira: Fuling Barrutia ipar-mendebaldean, Fengdu Konderria iparraldean, Pengshui Miao eta Tujia Konderri autonomoa ekialdean, Guizhou probintzia hegoaldean, eta Nanchuan Barrutia hego-mendebaldean."}
{"id": "102700", "revid": "105290", "url": "https://eu.wikipedia.org/wiki?curid=102700", "title": "Wushan konderria", "text": "Wushan Konderria (\u5deb\u5c71\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 600.000 biztanle bizi ziren 2.958 kilometro koadroko azaleran, hortaz, barrutiaren dentsitatea 203 biztanle/km2 da.\nInguru naturala eta kokapena.\nBarrutiaren mugak honakoak dira: Hubei probintzia ekialde eta hegoaldean, Wuxi Konderria ipar-mendebaldean, eta Fengjie Konderria mendebaldean."}
{"id": "102703", "revid": "1545", "url": "https://eu.wikipedia.org/wiki?curid=102703", "title": "Clement Duhour", "text": ""}
{"id": "102704", "revid": "1340", "url": "https://eu.wikipedia.org/wiki?curid=102704", "title": "Sants-Montjuic", "text": ""}
{"id": "102705", "revid": "1340", "url": "https://eu.wikipedia.org/wiki?curid=102705", "title": "Sarria-Sant Gervasi", "text": ""}
{"id": "102706", "revid": "1340", "url": "https://eu.wikipedia.org/wiki?curid=102706", "title": "Gracia", "text": ""}
{"id": "102707", "revid": "119347", "url": "https://eu.wikipedia.org/wiki?curid=102707", "title": "Wuxi konderria", "text": "Wuxi Konderria (\u5deb\u6eaa\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 520.000 biztanle bizi ziren 4.030 kilometro koadroko azaleran, hortaz, barrutiaren dentsitatea 129 biztanle/km2 da.\nInguru naturala eta kokapena.\nBarrutiaren mugak honakoak dira: Hubei probintzia ipar-ekialdean, Shaanxi probintzia iparraldean, Chengkou Konderria ipar-mendebaldean, Kai Konderria mendebaldean, Yunyang Konderria hego-mendebaldean, Fengjie Konderria hegoaldean, eta Wushan Konderria hego-ekialdean."}
{"id": "102708", "revid": "1340", "url": "https://eu.wikipedia.org/wiki?curid=102708", "title": "Horta-Guinardo", "text": ""}
{"id": "102709", "revid": "119347", "url": "https://eu.wikipedia.org/wiki?curid=102709", "title": "Yunyang konderria", "text": "Yunyang Konderria (\u4e91\u9633\u53bf txinera sinplifikatuz), Chongqing osatzen duten konderrietako bat da. 2006ko erroldaren arabera, 1.300.000 biztanle bizi ziren 3.634 kilometro koadroko azaleran, hortaz, barrutiaren dentsitatea 358 biztanle/km2 da.\nInguru naturala eta kokapena.\nBarrutiaren mugak honakoak dira: Kai Konderria ipar-mendebaldean, Wuxi Konderria iparraldean, Fengjie Konderria ekialdean, Wanzhou Barrutia hego-mendebaldean, eta Hubei probintzia hegoaldean."}
{"id": "102710", "revid": "119347", "url": "https://eu.wikipedia.org/wiki?curid=102710", "title": "Zhong konderria", "text": "Zhong Konderria (\u5fe0\u53bf txinera sinplifikatuz; Zh\u014dng Xi\u00e0n pinyineraz), Chongqing osatzen duten konderrietako bat da. 2006ko erroldaren arabera, 970.000 biztanle bizi ziren 2.184 kilometro koadroko azaleran, hortaz, barrutiaren dentsitatea 444 biztanle/km2 da.\nInguru naturala eta kokapena.\nBarrutiaren mugak honakoak dira: Liangping Konderria ipar-mendebaldean, Wanzhou Barrutia ipar-ekialdean, Shizhu Tujia Konderri autonomoa hego-ekialdean, Fengdu Konderria hegoaldean, eta Dianjiang Konderria hego-mendebaldean."}
{"id": "102711", "revid": "201", "url": "https://eu.wikipedia.org/wiki?curid=102711", "title": "Amodio Ganbera", "text": "Amodio Ganbera () Angeluko auzoa eta hondartza da, bertako haitzuloak Landetako C\u00f4te d'Argent eta Euskal Herriko kostaldearen arteko muga osatzen duena.\nToponimia.\nPaul Raymonden esanetan, egungo toponimoa haitzulotik datorkio. Lehen \"Ygasc\" (1198) eta \"Higas\" (XII. mendea, Baionako kartularioa) izenak izan zituen.\nEzaugarriak.\nIzena XVII. mendean mareak harrapatutako maitale bietatik datorkio. Bertan San Martin lurmuturra eta Miarritzeko itsasargia baino lehen, Landetako hareek euskal kostaldeko arrokak topatzen dituzte. Arroka hauetan antzinako angeluarrek mahasti txikia zuten non Landetako \"vin de sable\" edo \"hareako ardoa\" ekoizten zuten."}
{"id": "102713", "revid": "512", "url": "https://eu.wikipedia.org/wiki?curid=102713", "title": "Heriotza", "text": "Heriotza biziaren erabateko eta betirako amaierari deritzo. Zergatien artean zahartzaroa, malnutrizioa, gaixotasunak, traumatismo larriak, indarkeria eta suizidioa daude. Lehenengo hirurak berezko heriotza moduan sailkatzen ditugu, azken hirurak ez bezala. Gaur egun munduan 10 eragilerik ohikoenak dira kardiopatia iskemikoa, istripu zerebrobaskularrak, BGBKa, arnas aparatuko infekzioak, minbizia (bereziki arnas aparatukoa), HIESa, gaixotasun diarreikoak, diabetesa (mellitus), errepideetako istripuak eta hipertentsio-kardiopatiak, hurrenkera honetan OMEren arabera. Hala ere, hainbat kasutan heriotza eragin duena ez da argi gelditzen eta batzuetan autopsia egin behar izaten da, indikazio mediko eta judizialengatik.\nHeriotza-tasarik handienak dituzten herrialdeak afrikarrak dira, 2006an: Niger, Sierra Leona, Liberia, Hegoafrika, Angola, Botswana eta Zimbabwe.\nHeriotzaren benetako izaera hainbat erlijio-ohituren arduretako bat izateaz gain, filosofiaren aztergaia ere bada. Berpizkunde (kulto abrahamikoetan) eta berraragiztatze (Indiakoetan) sinesmenak heriotzaren osteko beste bizitza batzuekin lotuta daude.\nBiologikoki, gorpuek ekiten diote deskonposizio prozesuari pertsona hil eta denbora tarte gutxira.\nHeriotza biologian eta medikuntzan.\nMedikuntza zientziak heriotza \u00abkardioarnasketa funtzioen edo garunaren funtzio guztien etetea atzeraezina\u00bb bezala definitzen du. Biologiarentzat, homeostasia mantentzeko ezintasun organikoaren ondoriozko gertaera bat da. Zelulen nukleoetan dagoen azido desoxirribonukleikoaren (DNA) degradazioaren ondorioz, zelulen erreplikazioa gero eta zailagoa da, emaitza hilgarria gertatu arte.\nHeriotzaren egoerari buruzko estimazioen bilakaera.\nXX. mendean, heriotza bihotz-jardueraren etetea (pultsurik eza), erreflexurik eza eta ageriko arnasketa gisa definitu zen. Hala ere, ebidentzia ez nahiko horretan oinarrituta, pertsona asko lurperatu zituzten ezkutuko bizi-egoeran edo katalepsia-aldien ondorioz.\nGeroago, aurrerapen teknologikoei eta garun-jardueraren ezagutza hobeari esker, heriotza garunean jarduera bioelektrikorik ez izatea bezala definitu zen, elektroentzefalograma batekin egiazta daitekeena. Geroago, froga hori ere ez zen nahikoa izan, oso salbuespenezko kasu batzuetan aktibitate bioelektrikorik ezaren fenomenoa itzulgarria izan zitekeela frogatu zenean, hala nola izozte-puntuan eta ustez hilda dauden uretan itotakoak.\nAuzitegiko medikuntza.\nHistorikoki, heriotzaren une zehatza definitzeko saiakerak arazotsuak izan dira. Iraganean, heriotza bihotz-taupadak eta arnasketa gelditzen diren unea bezala definitzen zen, baina zientziaren garapenak aukera eman digu heriotza, benetan, prozesu bat dela, une jakin batean itzulezina bihurtzen dena. Gaur egun, heriotzaren unearen definizioa eskatzen denean, prozesu horren atzeraezintasuna gertatzen den mementoari dagokiola uste da. Medikuntzan, badaude protokolo klinikoak heriotzaren unea ziurtasunez ezartzea ahalbidetzen dutenak, hau da, heriotza prozesuaren atzeraezintasunerako baldintza nahikoa eta beharrezkoa bete dela.\nHeriotza motak.\nHeriotza modu naturalean edo eraginpean izan badaiteke ere, heriotza mota hauek bereiz daitezke bere kausaren izaera kontuan hartu gabe, hainbat alderdi kontuan hartzen dituzten beste sailkapen irizpide batzuei baizik:\nBat-bateko heriotza.\nBat-bateko heriotza edo berehalako heriotza bat-batean gertatzen da bizitza mantentzeko ezinbesteko organo bat edo gehiago berehala baliogabetzean: bat-bateko Istripu zerebrobaskular bat, bihotz-sinkope akutu bat edo gertaera bortitz baten bidez (leherketa baten ondoriozko talka-uhina) edo energia handiz garatutako istripuz.\nBat-bateko bihotz-heriotza.\nBat-bateko heriotza kardiakoa hainbat gertaerak eragin dezaketen bat-bateko bihotz-gutxiegitasun hilgarriaren ondorioz gertatutako heriotza da. Kontuan izan behar da bat-bateko heriotza kardiakoa bihotz-biriketako bizkortze-maniobra egokien bidez berreskura daitekeela eta, beraz, suspergarria izan daitekeela. Espainian, bat-bateko heriotza kardiakoa osasun publikoko arazo garrantzitsu bat da. Kalkuluen arabera, berez gertatzen diren heriotzen % 12,5 bat-batekoak dira, eta horietatik % 88 bihotzekoak jota.\nBat-bateko haur heriotza.\nBularreko haurraren bat-bateko heriotzaren sindromea (SIDS ingelesezko siglak) urtebete baino gutxiagoko haur baten bat-bateko heriotza da. SMSL bidezko heriotza gehienak loarekin lotuta daude, horregatik batzuetan \u00abheriotza sehaskan\u00bb izenarekin ezagutzen da. Haurraren bat-bateko apnea bat nabari da, azalaren kolorazio-aldaketekin eta muskulu-tonuaren aldaketekin batera, behatzaileak haurra bat-batean hiltzen den sentsazioa izaten du. Itxuraz, haurra osasuntsu dago, baina, autopsia, heriotza-lekuaren azterketa eta aurrekari klinikoen berrikuspenak kontuan hartuta, azalpenik aurkitzen ez bada, haurra gaitz hau dela eta hil dela ondorioztatzen da.\nHeriotza entzefalikoa.\nGarun-heriotza (GE) (baita IV motako koma, itzulezina den koman maiz erabiltzen da coma \"d\u00e9pass\u00e9\" galizismoa, \u00abigarotako koma edo bertatik itzultzen ez dena\u00bb ere), Pierre Mollaret eta Maurice Goulon-ek 1959an deskribatu zuten lehen aldiz, garun-hemisferioen eta garun-enborreko funtzioak erabat eta atzeraezina eteteak zehazten duen egoera da. Helduengan, kausa ohikoenak garezurreko hemorragiak, buruko traumatismoak eta kardioarnasketa geldialdiaren bigarren mailako lesio hipoxiko-iskemikoak dira. Kausa edozein dela ere, GE garezurreko presioak pazientearen presio sistolikoa gainditzen duenean gertatzen da, eta horrek garuneko zirkulazio geldialdia eragiten du.\nGaruneko heriotza.\nGarun-heriotza konorte galera itzulezina da, garunaren funtzioaren erabateko desagerpenaz eta bihotz-uzkurdura mantentzearekin ezaugarritzen dena. Medikuntzan izandako aurrerapen teknologikoei esker, gaur egun, zainketa intentsiboetan bihotzaren taupadak gelditu zaizkion eta bere kabuz arnasa hartzeko gai ez den pertsona bati, bihotz artifizialaren eta haizagailuaren bitartez jarduera mantentzeak, ez dela hil frogatzen du. Kasu horretan, heriotza diagnostikatzeko erabiltzen den protokoloa ezberdina da, eta neurozientzietako espezialistek aplikatu behar dute, eta, orduan, \u00abgarun-heriotzaz\u00bb edo \u00abheriotza entzefalikoz\u00bb hitz egiten dugu. Iraganean, batzuek uste zuten garun-azalean jarduera elektrikoa etetea (kontzientziaren amaiera suposatzen duena) nahikoa zela garun-heriotza zehazteko, hau da, kontzientzia behin betiko etetea hilda egotearen parekoa zela, baina, gaur egun, ia munduko leku guztietan, pertsona bat hildakotzat hartzen da (nahiz eta bihotz- eta haizagailu-jarduerarekin jarraitzen duen zainketa intentsiboko unitate batean laguntza artifizialari esker), garun osoaren bizi-jarduera itzulezina eten ondoren, garunaren enborra barne (garuneko egitura baxuena, bizi-funtzio gehienen arduraduna), ondo zehaztutako protokolo kliniko neurologikoen bidez egiaztatua eta proba espezializatuek lagunduta.\nKasu horietan, zaila izan daiteke heriotza zehaztea. Elektroentzefalograma batek, garunaren jarduera elektrikoa zehazteko probarik erabiliena, baliteke garuneko seinale elektriko oso ahulak ez antzematea edo garunetik kanpo sortutako seinaleak bertan agertzea eta, oker, garunekoak direla interpretatzea. Hori dela eta, garunaren bizitasuna ebaluatzeko, beste proba fidagarriagoak eta espezifikoagoak garatu dira, hala nola fotoi bakarreko igorpen-tomografia (garun-SPECT), garuneko panangiografia eta garunen zeharreko ekografia.\nZelulen heriotza.\nZelula-heriotza aldaketa morfologiko, funtzional eta kimiko itzulezinak eragindako zelula baten bizi-funtzioak etetea da. Zelulen heriotza arrazoi natural anitzek eragin dezakete: funtzio galera, kalte mekanikoa, mikroorganismo edo birusen infekzioa, agente kimiko toxikoen ekintza edo nutriente falta. Hori, irizpide klasikoen arabera bana daiteke: \"programatu\" izeneko mekanismo arautuen bidez gertatzen den heriotza batean garapen enbriologiakoan gertatzen dena eta programatu gabeko edo ezbeharrezkoan, hau da, eragile toxikoek, iskemiek, etab eragindakoa. Zelulen heriotza motak apoptosia, autoafagia, nekrosia eta erebosia dira.\nHeriotza klinikoa.\nHeriotza klinikoa (edo itxurazko heriotza) bihotz-taupadak gelditzean eta arnasketa garuneko zeluletan kalterik eragin gabekoan datza. Ikuspegi klinikotik, heriotza edozein izaki bizidunen funtzio organikoen etetea da, gehienetan, hilzorian dagoen etapa baten aurretik, zeinak iragartzen duten agerpen kliniko batzuk barne hartzen dituen. Agonia laburra izan daiteke, edo, normalean, hil baino hilabete lehenago arte iraun dezake. Kasu berezi batzuetan, hiltze-etapa urteak irauten du, eta, bat-batean, hobekuntza esplikaezina gertatzen da. Heriotza klinikoaren kasuan, bizitzaren kanpoko seinale guztiak desagertzen dira, hala nola kontzientzia, pultsua eta arnasketa. Kasu horietan, heriotza biologikoa gertatzen da egoerari buelta emateko neurriak hartzen ez badira. Heriotza biologikoa, berriz, ezin da inongo arreta edo zaintzarekin aldatu, fisikoki itzulezina baita.\nHeriotza perinatala.\nHilkortasun perinatala edo heriotza perinatala deritzo fetuaren edo jaioberriaren heriotza perinatalaren barruan gertatzen denari, hau da, haurdunaldiko 28 astetik bizitzako lehen asteraino, 7 egun.\nOsasunaren Mundu Erakundeak (OMS) honela definitzen du hilkortasun perinatala: \u00abHilda jaiotako eta bizitzako lehen astean hildakoen kopurua bizirik jaiotako 1.000ko bakoitzetik, aro perinatala hasten da 22. astebetera (haurdunaldiaren ondorengo 154 egunetan), eta jaio eta zazpi egunera amaitzen da\u00bb.\nHeriotza zibila.\nHeriotza zibila (latinez, \"civiliter mortuus\") gizabanakoaren eskubide zibilak galtzean datza, oro har, heriotza biologikoa gertatu ez bada ere. Pertsona baten nortasun juridikoa galtzea suposatzen du, eta horrek bere eskubideen gabezia orokorra dakar. Pertsonak, legezko helburuetarako, bizirik kontsideratzeari uzten dio, baita benetako hil baino askoz lehenago ere. Fikzio juridikotzat hartzen da.\nUstezko heriotza.\nUstezko heriotza edo heriotza-adierazpena, deklarazio judizialaren bidez eratzen den egoera juridikoa da, pertsona baten heriotza suposatzen duena eta haren gorpua, azaldu ez denez, medikuak zehazteko gai izan ez arren. Hori dagokion espedientearen ondoren egiten da, denbora jakin baten buruan pertsonaren berririk ez dagoenean, eta ustezko hildako egoeran edo denbora batean desagertu diren pertsonei dagokie. Heriotza-aitorpenari esker, desagertutako pertsona hilda deklaratzeko aukera ematen du, bere senideek beren ondasunak besterendu eta haien heriotzatik sor daitezkeen onurak eskuratu ahal izateko eta ezkontza deseginez.\nGezurrezko heriotza.\nHeriotza faltsua, suizidio faltsua ere deitua,\u200b gizabanako batek, besteak engainatzeko, hilda dagoela iradokitzen duten frogak uzten dituen kasua da. Hainbat arrazoirengatik egin daiteke, esate baterako, aseguru-dirua iruzurrez jasotzeko edo beste edozein delitugatik legea betearazteko agintariek harrapatzea saihestea. \nBeren heriotza faltsutzen duten pertsonek, askotan, itotzea faltsutuz egiten dute, gorputzik ez egotearen arrazoi sinesgarri bat ematen duelako. Teoria baten arabera, batzuetan, ikerketa anonimo bati akreditatua, San Frantziskoko Golden Gate zubitik egindako suizidioen laurdena, gorpuzkirik aurkitu ez denean, faltsuak izan daitezke.\nNorberaren heriotza faltsutzearen gaiari buruzko liburu ugari dago, besteak beste, \"Nola erabat desagertu eta inoiz aurkitu ez izatea\".\nHeriotzaren pertsonifikazioa.\nGreziar mitologian \"Tanatos\" heriotzaren pertsonifikazioa zen, eta Hesiodo poetaren arabera (\u00abTeogonia\u00bb olerkian jasoa), \"Nyx\" (\u00abGaua\u00bb) eta \"Erebos\" (\u00abIluntasuna\u00bb) bere gurasoak ziren eta \"Hipnos\" (\u00abLoa\u00bb) bere bikia. Bitartean, Erroman \"Mors\" (\"Letus\" edo \"Letum\") zen pertsonaia baliokidea, baina Homerok berak Hypnos eta Thanatos erabili zuen \u00abIliada\u00bb-n. Lotutako beste senide batzuk, pertsonaia negatiboak, \"Geras\" (\u00abZahartzaroa\u00bb), \"Oizys\" (\u00abSufrimendua\u00bb), \"Moros\" (\u00abPatua\u00bb), \"Apate\" (\u00abEtsipena\u00bb), \"Momus\" (\u00abErrua\u00bb), \"Eris\" (\u00abLiskar\u00bb) eta \"Nemesis\" (\u00abOrdain-justizia\u00bb).\nBestela, tradizio juduan \u00abheriotzaren aingerua\u00bb edo argia eta ilunarena aipatzen da antzinatik, Abaddon (aingeru suntsitzailea) edo Azrael izenekin. Zeltiar mitologian, Ankou izena dauka Herioak. Baina Erdi Arotik modu zabalduan, Mendebaldeko kulturan heriotza pertsonifikatu edo gizakia bezala irudikatu da. Herioak sega bat eraman ohi du eta jantzita daraman kapa beltzaren txanoak aurpegia estaltzen dio. Pertsonaia historian zehar maiz erabili izan da arte mota desberdinetan, literaturan, antzerkian eta zineman. Halaber, mitologiak sortu du azken hamarkadotan batik bat banpiro eta zonbi moduko pertsonaiak, \u00abbizidun hildako\u00bb-tzat hartutakoak.\nAzkenik, heriotzarekin lotutako sinbolorik sinpleena burezurra da, arras hedatuta dagoena.\nLotutako ohiturak.\nNeolitikotik eta Brontze Aroa arte munduan eraiki izan zituzten megalito izenekoak, hileta-monumentu funtzioa zeukatenak trikuharrien (\"dolmen\") kasuan, eta agian baita beste adibide batzuetan ere bai (harrespilak, tumuluak, zutarriak). Denboran aurrera, Antzinako Egipton eta Andeetako zibilazioetan momifikazio teknikak egiten zituzten gorpuak ondo kontserbatu ahal izateko.\nErlijio handiekin lotuta, mota askotako errituak garatu izan dira. Hilerriak zendutako pertsonak lurperatzeko erabili izan dituzte mendeetan zehar Kristautasunak eta Islamak, esate baterako. Gaur egun, gero eta sarriagotan erretzen dira gorpuak, errausketaren bidez.\nGeure kulturan, Santu Guztien Eguna ere ospatu egiten da azaroaren 1ean, eta bezperan, mundu anglosaxoian nagusiki, Halloween izenekoa.\nArtelanak.\n\u00abRequiem\u00bb (latinez, \u00abatsedena\u00bb) izenekoak dira hildakoen alde egindako mezak, bereziki Eliza Katolikoak ospatutakoak. Mendeetan zehar meza hauen testuak abestuta jaso zituen kantu gregorianoak: Introitus, Kyrie eleison, Graduale, Tractus, Sequentia (Dies Irae), Offertorium, Sanctus, Agnus Dei, Communio, Pie Jesu, Libera Me eta In paradisum. Musikatutako 2.000 requiem baino gehiago konposatu izan dituzte historian, lehenengoen artean Johannes Ockeghem (1460) eta Antoine Brumel (1500) musikagileenak ditugularik. Wolfgang Amadeus Mozartena ziur aski ezagunena da (1791), baina aipatzekoak dira halaber Hector Berlioz, Giuseppe Verdi, Anton\u00edn Dvo\u0159\u00e1k eta Johannes Brahmsenak, izan kontzertuak edo oratorioak. Hileta-martxak pieza laburrak dira bestela, Frederic Chopinek egindakoa (Pianorako sonata 2. zbk (Chopin), 1839) ospetsuena izanda.\nOlerkaritzan, bestalde, elegia izeneko obrak konposatu egiten dira bereziki hildako pertsonen oroimenean. Lan aipagarrienak A.E. Housmanen \"To an Athlete Dying Young\" (\"Gazte hiltzen ari den atleta bati\"), W. H. Audenen \"In Memory of W. B. Yeats\" (\"W. B. Yeatsen oroitzapenez\"), E. E. Cummingsen \"My Father Moved through Dooms of Love\" (\"Aita maitasunaren galbidean ibili zen\"), eta John Peale Bishopen \"Hours\" (\"Orduak\", F. Scott Fitzgeraldi buruz).\nZineman ere gero eta ohikoagoak dira azken hamarkadotan heriotza gai nagusitzat hartzen duten pelikulak. Antzerkian, margolaritzan eta eskulturagintzan ugariak dira lotutako lanak.\nBizitzaren azken fasea.\nHilzorian dauden pertsonen alboan egoteko, bakardadea saihestuz eta sufrimendua kendu edo gutxitzeko sortu ziren hospizioak eta zainketa aringarriak. Tradizionalki erlijioaren kutsua izan du, errukiaren sentimendutik abiatuta, baina gaur egun gero eta sartuagoa dago praktika laiko moduan osasungintzan eta gizartean orokorrean. Osasun arlo honetan, heriotzaren ostean ere profesionalak arduratzen dira familia eta lagunen doluaz, prozesu naturala dena baina batzuetan konplikatu egiten dena.\nGainera, eutanasiaren fenomenoak jendartean eztabaida sortzen du gure garai honetan. Izan ere, oso herrialde gutxitan dago araututa behar den bezala legearen aldetik.\nMugako esperientziak.\nPsikiatria, Neurologia eta Parapsikologiatik hainbat bizipen ikertu egin dituzte 1970eko hamarkadatik, \u00abheriotza klinikoa\u00bb bizi izan dutenek kontatutakoak. Testigantza horiekin hipotesi bat baino gehiago sortu izan dituzte adituek."}
{"id": "102714", "revid": "201", "url": "https://eu.wikipedia.org/wiki?curid=102714", "title": "Chambre d\u2019Amour", "text": ""}
{"id": "102716", "revid": "1105", "url": "https://eu.wikipedia.org/wiki?curid=102716", "title": "Herio", "text": ""}
{"id": "102717", "revid": "201", "url": "https://eu.wikipedia.org/wiki?curid=102717", "title": "Amodiozko Ganbera", "text": ""}
{"id": "102718", "revid": "201", "url": "https://eu.wikipedia.org/wiki?curid=102718", "title": "Amodio ganbara", "text": ""}
{"id": "102719", "revid": "201", "url": "https://eu.wikipedia.org/wiki?curid=102719", "title": "Amodiozko ganbara", "text": ""}
{"id": "102720", "revid": "44278", "url": "https://eu.wikipedia.org/wiki?curid=102720", "title": "Izterbegi", "text": "Izterbegi Nafarroako ipar-erdialdeko Pirinioetako mendia da, Nafarroa Beherearekin duen mugan bertan, Kintoako eskualdean kokaturik.\nAbiapuntuak.\nUrkiagatik ordu bat eta laurdeneko igoera eta Urepeletik ordu bat eta 45 minutukoa ditugu."}
{"id": "102721", "revid": "336", "url": "https://eu.wikipedia.org/wiki?curid=102721", "title": "Helios", "text": "Greziar mitologian, Helios (, \"eguzkia\"), Eguzkiaren pertsonifikazioa da. Hesiodok eta homeroar ereserkiak, Hiperion eta Tea (Hesiodo) edo Eurifaesa (homeroar ereserkia) titanen seme batekin identifikatzen dute, Eos (auroraren jainkosa) eta Selene Ilargiaren jainkosaren neba ere bazena. Baina Homerok, sarri, soilik Titan edo Hiperion deitzen du.\nHelios, Eguzkiaren aureola dizdiratsuarekin koroatutako jainko eder bat bezala irudikatzen zen, egunero, lurra inguratzen zuen Ozeanora zerutik gurdi bat zeramana, eta bertatik ekialderantz itzultzen zen gauez. Homerok, Heliosen gurdia, eguzki zezenek tiratuta bezala deskribatzen du, beranduago, Pindarok, \"sua zerioen zaldiek\" tiratua zela esan zuen. Beranduago, zaldi horiek, izen gartsuak jaso zituzten: Flegonte (\"kiskalgarria\"), Aeton (\"distiratsua\"), Pirois (\"igneoa\") eta Eoo (egunsentia).\nDenboraren igaroan, Helios, geroz eta gehiago identifikatzen zen argiaren jainkoa zen Apolorekin. Erromatar mitologian, bere baliokidea, Sol zen, eta, zehazki, Sol Invictus.\nGreziar mitologia.\nHelios jainkoari buruzko istoriorik ezagunena, bere seme Faetonena da, bere aitaren gurdia zerutik garraiatzen saiatu zena, baina kontrola galdu eta Lurrari su eman ziona.\nBatzuetan, Heliosi, Panoptes (guztia ikusten duena) epitetoa ematen zitzaion. Odisea liburuan, Altzinooren jauregian kontatutako istorioan, Afrodita, maitasunaren jainkosa eta Hefesto jainko errementariaren emaztea, Ares gerraren jainkoarekin ezkutuan oheratzen zen, baina Heliosek, Eguzkiaren jainkoak, guztia ikusten duenak, espiatu egin zituen, eta Hefestori esan zion, nork, zigortzeko, bi maitaleak, hain finak izanagatik erabat ikusezinak ziren sare batzuetan harrapatu zituen.\nOdisean, Ulises edo Odiseo eta bere tripulazio biziraulea, uharte batean lehorreratzen dira, Trinazia izeneko uharte batean, eguzki jainkoari sagaraturikoa, nor Zirtzek Hiperion deitzen duen, Helios beharrean. Han gordetzen zen eguzkiaren ganadu gorri sakratua:\nOdiseok, bere lagunei, halakorik ez egiteko esan bazien ere, hauek, abelburu batzuk gupidagabe hil eta jan zituzten. Uhartearen zaindariek, Heliadeak, Heliosen alabak zirenak, euren aitari esan zioten. Heliosek, baina, Zeusi kontatu zion, itsasontzia suntsitu eta, Odiseo izan ezik, gizon guztiak hil zituena.\nMargotutako pitxer greziar batean, Helios, itsasoa Delfoseko tripodearen kopan zeharkatzen agertzen da, dirudienez, eguzki erreferentzia bat dena. Deipnosofistak izeneko bere lanean, Ateneok, ilunabarrean, Helios urrezko kopa handi batetara igotzen zela zioen, non mendebaldean zegoen Hesperideetatik, etiopiarren lurraldetara igarotzen zen, azken honetan emanez gaueko orduak. Heraklesek Eritiara bidaiatu zuenean, Gerionen ganadua bereganatzeko, libiar basamortua zeharkatu zuen, eta, beroagatik hain abailduta geratu zen, Heliosi, eguzkiari, gezi bat jaurti ziola. Heliosek, geratzeko erregutu zion, eta, Zeusen semeak, trukean, itsasoa gauero, mendebaldetik ekialdera zeharkatzeko erabiltzen zuen kopa eskatu zion. Heraklesek kopa hau erabili zuen Eritiara iristeko.\nPerseis ozeanidearekin, Helios, Eetes, Zirtze eta Pasifaeren aita izan zen. Bere beste bi alabak, Faetusa eta Lanpezia izan ziren.\nHelios eta Apolo.\nHelios, batzuetan, Apolorekin identifikatzen da: \"Izen ezberdinek, izaki berari erreferentzia egin diezaiokete\" dio Walter Bukertek, \"edo kontzienteki berdin daitezke, Apolo eta Heliosen kasuan bezala\". Homeroren lanetan, Apolo, argi eta garbi agertzen da jainko ezberdin bat bezala, izurriekin lotua, zilarrezko arku batekin (ez urrezkoa) eta eguzki ezaugarririk gabe.\nApolo Heliosekin identifikatzen den lehen erreferentzia ziurra, Euripidesen \"Faeton\" izeneko lanaren kontserbatutako txataletan agertzen da, amaiera alderako hitzaldi batean, Klimenek, Faetonen amak, Heliosek bere semea, gizakiek, modu justuan, Apolo deitzen duten Helios suntsitu izana sentitzen duenean (kontuan izan hemen, izenak, Apolon esan nahi duela, \"suntsitzailea\", alegia).\nAro helenistikorako, Apolo, gurtzetan, eguzkiaren estuki lotua egotera pasa zen. Bere epitetoa, Febo (distiratsua), Heliosengandik hartua, beranduago latindar olerkariek emango zioten eguzki jainkoari.\nIdentifikazioa arrunta egin zen testu filosofikoetan, eta Parmenides, Enpedokles, Plutarko eta Krates Tebasekoaren lanetan agertzen da, beste batzuen artean, baita testu orfiko batzuetan ere. Eratostenesek honako hau idatzi zuen Orfeori buruz bere Katasterismoak lanean.\nDioniso eta Asklepio ere, batzuetan, Apolo Helios honekin identifikatzen dira.\nLatindar olerkari klasikoek ere erabili zuten Febo eguzki jainkoarentzako ezizen bezala, nondik, ondorengo europar olerkaritzan, Febo eta bere gurdiari buruzko ohiko erreferentziak datozen eguzkiarentzako metafora bezala. Baina, mitoetako agerpen zehatzetan, Apolo eta Helios bananduta daude. Eguzki jainkoa, Hiperionen semea, bere eguzki gurdiarekin, sarri Febo deitua den arren, sekula ez da Apolo deitua, identifikazio zehatz ez tradizionaletan izan ezik. Erromatar olerkariek, eguzki jainkoari, batzuetan, Titan bezala erreferentzia egiten zioten.\nIdentifikazio hauek gora-behera, greziar olerkariek, benetan, sekula ez zuten Apolo, eguzki gurdia gidatzen deskribatu, latindar olerkarien artean ohikoa zen arren.\nHeliosen gurtza.\nL. R. Farnellek, \"eguzki gurtza, garai batean, kultura aurrehelenikoko herrien artean nagusi eta boteretsu izan zela, baina ondorengo garai historikoko komunitateetik oso gutxik mantendu zutela estatu erlijioko faktore indartsu bat bezala\" onartu zuen. Gure iturri literarioek, nagusiki atikoak, antzinako greziar erlijioa aztertzen denean, eragozezinezko alde atenastar bat emateko joera dute, eta \"ezin zen espero atenastar batek ere Selene edo Helios gurtzerik\", dio J. Burnetek, \"baina jainkoak zirela pentsa dezakegu, Helios Rodaseko jainko handia baitzen, eta Selene, Elisen eta beste toki batzuetan gurtua\". James A. Notopoulosek, Burneten ezberdintzea artifiziala dela uste du. \"Jainkoen existentzian sinesteak, gurtzan errekonozitzea esan nahi du, Legeak 87 D, Ek erakusten duen bezala\". Bakea izeneko bere lanean, Aristofanesek, Helios eta Seleneren gurtza, funtsean greziarragoak diren olinpiar jainkoenekin kontrastatzen du, persiar akemenestarren jainko bereizgarriak bezala. Zantzu guztiek, Helios eta Selene, antzinako greziarrentzat jainko txikiak izan zirela diote.\n\"Rodas uhartea da ia, Heliosek gurtza gune garrantzitsu bat duen toki bakarra\", dio Burkertek, kuadriga bat amildegi batetik itsasora jaurtia zen erritu ikusgarri bat deskribatuz, Faetonen dramatik bere \u00f1abardurak nabarmenduz. Han, gimnasia lehiaketak ospatzen ziren urtero bere omenez. Rodaseko Kolosoa berari eskainia zegoen. Heliosek, bazuen gurtza garrantzitsu bat ere Korintoko akropolian, greziar kontinentean.\nHeliosen gurtza erlijioso tradizionalaren, Pindaro, Eskilo eta Sofoklesen sinbolismo poetikoa eta balio etikoekin aberastu zena, eta Helios Eguzkiaren azterketa joniar aurrezientifikoaren arteko tentsioa, azken hau, azterketa greziarrek \"meteora\" bezala adierazten dutelarik, elkarrekin tupust egin zuten Anaxagorasen epaiketan K. a. 450 inguruan, K. a. 399an, erlijiositate faltaren ondorioz kulturalki oso traumatikoa izan zen Sokratesen epaiketaren aurrekari bat.\nPlatonen Errepublika lan ospetsuan, Helios, Eguzkia, Ongiaren ideiaren seme sinbolikoa da.\nHelios Megisto.\nAntzinaro Berantiarrean, Helios Megistoren (\"Helios Handia) gurtza batek, Heliosen irudiari, sinkretismoko zenbait elementu gehitu zizkion, Wilhelm Fauthek xehetasunez aztertu dituenak, testu greziar berantiar batzuen bidez, zehazki, honako hauek: jatorri orfikoko \"Heliosi Ereserkia\"; \"Mitraren liturgia\" deiturikoa, non Heliosek elementuak gobernatzen dituen, sorginkeriak Heliosi deitzen Papiro Magiko Greziarren artean, Prokloren \"Heliosi Ereserki\" bat, Juliano erromatar enperadorearen \"Otoitza Heliosi\", jentiltza ofizialaren azken postua; eta Nono Panopolisekoaren \"Dionisiakoak\" izeneko laneko atal bat."}
{"id": "102722", "revid": "105290", "url": "https://eu.wikipedia.org/wiki?curid=102722", "title": "Fingaleko konderria", "text": "Fingal (irlanderazko \"Fine Gall\" hitzetik eratorria da, euskaraz \"atzerritar tribua\" esan nahi du, hau da, antzina eskualde honetan finkatu ziren \"bikingoak\") Irlandako Errepublikako konderri bat da. Dublingo konderri historikoaren zati batez osatua dago, bere jatorria 1210ean Dublin konderri bezala sortu baino aurrekoagoa da, Ingalaterrako John erregeak Irlandako eremu batean lehendabiziko hogei konderriak sortu zituen garaikoa.\n1994eko urtarrilaren 1ean konderri estatusa berreskuratu zuen.\nBere armarrian idatziriko goiburua irlanderazko honako hau da: \"Fl\u00fairse Talaimh is Mara\", euskaraz \"Lur eta Itsasoz Oparo\".\nHerriak.\nDublin hiriko iparraldeko suburbioak dira."}
{"id": "102723", "revid": "7162", "url": "https://eu.wikipedia.org/wiki?curid=102723", "title": "Fingal", "text": ""}
{"id": "102724", "revid": "98220", "url": "https://eu.wikipedia.org/wiki?curid=102724", "title": "Dun Laoghaire-Rathdowneko konderria", "text": ""}
{"id": "102725", "revid": "6327", "url": "https://eu.wikipedia.org/wiki?curid=102725", "title": "Dun Laoghaire-Rathdown", "text": ""}
{"id": "102726", "revid": "119347", "url": "https://eu.wikipedia.org/wiki?curid=102726", "title": "Hego Dublineko konderria", "text": "Hego Dublineko konderria (ingelesez \"South Dublin County\"; irlanderaz \"Contae \u00c1tha Cliath Theas\") Irlandako Errepublikako konderri bat da, lehengo Dublingo konderriaren zati batez osatuta dago. Konderri honetako hiriburua Tallaght da. 1993ko Bertako Gobernuaren (Dublin) Agiriari esker 1994ko urtarrilaren 1etik aurrera Hego Dublinek konderri maila lortu zuen.\nHego Dublineko armarriaren goiburua irlanderaz \"Ag Seo \u00c1r gC\u00faram\" da eta ingelesez \"This We Hold In Trust\", euskaraz \"Fidatzen Garen Honetan\").\nHiriak.\nDublin ekialdeko suburbioak dira:"}
{"id": "102727", "revid": "7162", "url": "https://eu.wikipedia.org/wiki?curid=102727", "title": "Hego Dublin", "text": ""}
{"id": "102728", "revid": "336", "url": "https://eu.wikipedia.org/wiki?curid=102728", "title": "HMS Victory", "text": "HMS Victory (His Majesty's Ship Victory) Trafalgarreko Itsasgudan Horatio Nelson almirantearen ontzi intsignia gisa borrokatu zen itsasontzi britainiar ospetsua da.\nGudaontzi hau Portsmouth hirian museo gisa behin betiko ainguratuta dago. Gaurko egunez eskifaia nahiz kapitaina ere baditu, bere azken itsasguda ospetsuari esker Royal Navyko ezaugarri sinbolikoenetakoa bilakatu delarik, itsasguda honek Britainia Handiari ia mende batean zehar itsasoetako subiranotasun osoa eman baitzion."}
{"id": "102729", "revid": "7162", "url": "https://eu.wikipedia.org/wiki?curid=102729", "title": "Union Flag", "text": ""}
{"id": "102730", "revid": "7162", "url": "https://eu.wikipedia.org/wiki?curid=102730", "title": "Union Jack", "text": ""}
{"id": "102731", "revid": "512", "url": "https://eu.wikipedia.org/wiki?curid=102731", "title": "Rule Britannia", "text": "Rule, Britannia (euskaraz \"Britannia, Nagusi\"; literalki \"Britanniak Agintzen du\") Britainiar abesti abertzalea da, jatorriz James Thomsonen olerki batean oinarritzen da eta 1740ean Thomas Arnek musikatu zuen. Abesti honen ospea Britainia Handiaren itsas hedakuntzarekin batera handitu zen eta gaur egun arte iraun du. Udaro BBC telebista kateak eskeintzen duen \u201cLast Night of the Proms\u201d kontzertuan jo eta abestu ohi da. Ospakizun jendetsu edo publikoetan ere abestu ohi da, adibide gisa Royal Navyko itsasontzien uretaratzetan edota Ingalaterrako futbol selekzioaren partiduetan. Britaniarrengan egundoko sentimendu abertzale sakona pizten duen bere bertsorik ezagun eta errepikatuena honako hau da:\n\u201cRule, Britannia! Britannia rule the waves. Britons never never never shall be slaves\u201d.\n\"Britannia, Nagusi! Britannia olatuen nagusi. Britaniarrak inoiz inoiz inoiz ere ez dira morroi izango\"."}
{"id": "102732", "revid": "7162", "url": "https://eu.wikipedia.org/wiki?curid=102732", "title": "Rule, Britannia!", "text": ""}
{"id": "102733", "revid": "7162", "url": "https://eu.wikipedia.org/wiki?curid=102733", "title": "God Save The King", "text": ""}
{"id": "102734", "revid": "7162", "url": "https://eu.wikipedia.org/wiki?curid=102734", "title": "God Save the King", "text": ""}
{"id": "102735", "revid": "105290", "url": "https://eu.wikipedia.org/wiki?curid=102735", "title": "Egiale", "text": "Egiale, greziar mitologian, Diomedesen emaztea eta Adrasto eta Anfitearen alaba zen. Bere senarra Troiako Gerran zegoen bitartean, berak adarrak jarri zizkion, eta, Diomedesek, itzultzerakoan, utzi egin zuen.\nEgiale, Heliadeetako baten izena ere bazen."}
{"id": "102736", "revid": "105290", "url": "https://eu.wikipedia.org/wiki?curid=102736", "title": "Mahai Biribileko zaldunak", "text": "Mahai Biribileko zaldunak zalditeria ordena mitiko baten partaideak ziren, Bretainiako materiaren elezahar arturikoetan. Hauen arabera, ordena behin sortua izan zen. Arturo, Britaniako errege aldarrikatua izan zen, eta, bere gortea Kameloten sortu zuen. Leodegranceko erregeak, Kameilardeko lurrak gobernatzen zituena, bere alaba Arturo erregearekin ezkontzen zela eta, ordenari izena eman zion mahaia edo taula oparitu zion. Mahai Biribilak, ehun eta berrogeita hamar eserleku zituen, guztiak sekula beteta ez zeudenak, eta bertan eseri ziren garai hartako zaldunik duinenak, elezaharrak dioenaren arabera. Mahai Biribila izatearen garrantzia, inork presiditzen ez zuela zen, hau da, bertan esertzen zenetako bakar bat ere ez zela besteak baino gehiago. Ordena, gainbehera hasi zen Graal Santuaren eskaera sortu zenean, zaldunetako asko haren bila joatea eragin zuena eta bertan horietako asko hil izana, baina, ordenaren behin betiko amaiera, erregearen emazte Ginebraren eta haren lehen zaldun Lantzelot Aintzirakoaren arteko adulteriozko maitasuna deskubritu zenean izan zuen, gerra zibil batera, eta Arturo, bere seme Mordreden esku hiltzera eraman zuena.\nMahai Biribileko zaldunak.\nHona hemen Mahai Biribileko zaldunen zerrenda, Sir Thomas Maloryren lanaren arabera:"}
{"id": "102738", "revid": "105290", "url": "https://eu.wikipedia.org/wiki?curid=102738", "title": "Heyuan", "text": "Heyuan (txinera sinplifikatuz: \u6cb3\u6e90, pinyineraz: H\u00e9yu\u00e1n Sh\u00ec) Txinako Guangdong probintziako prefektura mailako hiria da. Hiriak 3.320.000 biztanle eta 15.478 kilometro koadroko azalera dauka.\nInguru naturala eta kokapena.\nPrefektura mailako Heyuan hiriaren mugakideak honakoak dira: Meizhou ekialdean, Shanwei hego-ekialdean, Huizhou hego-mendebaldean, Shaoguan mendebaldean, eta Jiangxi probintzia iparraldean."}
{"id": "102739", "revid": "105290", "url": "https://eu.wikipedia.org/wiki?curid=102739", "title": "Beijingo banaketa administratiboa", "text": "Beijing hiria 18 barruti eta konderrik osatzen dute, eta hauek aldi berean 273 administrazio unitate txikiagoetan banatuta daude.\nAdministrazio barrutiak.\nBeijingo udalerria 18 administrazio barrutietan banatuta dago Hauetatik 16 barrutiak dira eta 2 konderri. Hirigune eta hiri-inguruko guneak 8 barrutitan banatuta daude:\nBeste 8 barruti eta 2 konderriak hiritik hurrunago daude eta hiri kanpoko auzo, herri eta nekazalguneetan agintzen dute.\nAuzoak.\nHiriguneko auzo garrantzitsuenen zerrenda:\nZenbait leku-izenek \"men\" (\"ate\") bukaera dute, hantxe baitzeuden hiriko harresi zaharretako ateak. Beste batzuek \"cun\" (\"herrixka\") bukaera dute, harresi zaharraren kanpoaldeko herrixkak zirelako.\nHerrixkak.\nUdalerrian baina hirigunetik kanpo dauden herrisken zerrenda:"}
{"id": "102745", "revid": "1340", "url": "https://eu.wikipedia.org/wiki?curid=102745", "title": "Espainiako Erresuma", "text": ""}
{"id": "102747", "revid": "1340", "url": "https://eu.wikipedia.org/wiki?curid=102747", "title": "Saint-Pierre-et-Miquelon", "text": ""}
{"id": "102748", "revid": "8869821", "url": "https://eu.wikipedia.org/wiki?curid=102748", "title": "Bangalore", "text": "Bangalore, ofizialki Bengaluru (kannaderaz \u0cac\u0cc6\u0c82\u0c97\u0cb3\u0cc2\u0cb0\u0cc1), Indiako Karnataka estatuaren hiriburua. Dec\u00e1n-go mesetan dago kokatua, estatuaren hego-ekialdean.\nBengaluru izenaren lehen erreferentzia IX. mendeko Mendebaldeko Gangas dinastiaren arrokan egindako inskripzio batean aurkitu zen. Begur-en aurkitu zuten arroka, 890. urtean eta Bengalurun izan zen bataila bati buruz ari da. Ganga erreinuan 1004 arte egon zela dio, eta Bengaval-uru deitzen zitzaiola; \u00abguardien hiri\u00bb esan nahi duena Halegannadan. 2005eko abenduaren 11n, Karnatakako gobernuak jakinarazi zuen U. R. Ananthamurthyk, Jnanpith sariaren irabazleak, onartu zuela Bangalore-tik (ingelesez duen izena) Bengalurura aldatzea.\n1534an eraiki zuten, eta egurrezko hesiz inguratua omen zegoen antzina. 1761ean eraiki zuten berriro, harriz orduan.\n1906an, Bangalore elektrizitate-zerbitzua zuen Indiako lehen hiria izan zen, Shivanasamudrako instalazio hidroelektriko batek sortua. 1911n, ekonomia asko garatu zen, eta biztanle-kopurua ere asko ugaritu zen.\n2011ko datuen arabera, 8.425.970 biztanle ditu, hau da, jende gehien biltzen duen Indiako hirugarren hiria da, New Delhi eta Mumbairen atzetik.\nFama, Bangaloren egiten diren zeta-oihalek eman diote, baina garrantzi handiko industriagune ere bilakatu da. Tresneria, hegazkinak, botikak, portzelana, zapatak eta beste hainbat gai egin eta zabaltzen da Indiako hiri handi honetatik. Badu laborantza-zientzietako unibertsitate bat ere."}
{"id": "102749", "revid": "512", "url": "https://eu.wikipedia.org/wiki?curid=102749", "title": "Manama", "text": "Manama (arabieraz \u0627\u0644\u0645\u0646\u0627\u0645\u0629, \"al-Man\u0101ma\" transkribatua) Bahraingo Erresumaren hiriburua eta herrialdeko hiririk handiena da. Oso hiriburu modernoa da eta petrolioaren industriak pisua galduz doa ekonomian, salmenten sustapenen sektorearen gorakadari esker.\nGeografia.\nHistorikoki, Manama egun Manama Souq eta honen hegoaldean dagoen Manama Fort (Barne Ministeritza izenaz ezaguna) besterik ez zen. Hala ere, hiria hazi eta inguruko herrixkak batu ditu. Hona hemen egungo auzoak:"}
{"id": "102752", "revid": "336", "url": "https://eu.wikipedia.org/wiki?curid=102752", "title": "The British Grenadiers", "text": "The British Grenadiers (euskaraz \"Britainiar Granadariak\") Britainia Handiko Gudarosteko granadarien martxa militarreko abestia da, bere doinua XVII. mende ingurukoa delarik. Bere doinua bai britainiarrak bai eta britainiarrak ez direnen artean oso ezaguna da."}
{"id": "102755", "revid": "512", "url": "https://eu.wikipedia.org/wiki?curid=102755", "title": "Miguel de la Quadra-Salcedo", "text": "Miguel de la Quadra-Salcedo Gaiarre (Madril, Espainia, 1932ko apirilaren 30a \u2013 2016ko maiatzaren 20a) kazetaria eta jaurtiketa saioetan trebatutako atleta izan zen. Nahiz eta jaiotzez madrildarra izan, Iru\u00f1ean hazi zen, eta bere burua euskal herritartzat jo izan zuen beti.\nTelmo Aldaz nafar abenturazalearen osaba zen.\nBizitza.\nHaurra zelarik, 4 urterekin, bere gurasoekin batera Iru\u00f1era lekualdatu zen. Nekazaritzako peritu ikasketak burutu zituen, baina kirolari gisa nabarmendu zen. Mailu, disko eta xabalina jaurtiketa lehiaketetan Espainiako bederatzi txapelketa bereganatu zituen, bai eta mailu eta disko jaurtiketako Espainiako hainbat marka apurtu ere. 1960an Erromako Olinpiar Jokoetan lehiatu zen.\nXabalinan mundu marka hautsi zuenean, horretarako aurretik Felix Erauskin xabalina jaurtitzaileak egokitutako euskal barraren teknika erabili zuen. Teknika hori zerabilten esperientzia gabeko jaurtitzaileek eragindako arriskuaren aurrean, IAAFek bi alditan arautegia aldatu zuen, eta ez jaurtitzaileak eta ez xabalina ezin ziotela jaurtitze-noranzkoari bizkarra eman arautu zuten. Aitzakia horrekin, marka hura ez zioten baliozkotu, nahiz eta arau aldaketa geroagokoa izan.\n1961 eta 1963 artean Kolonbiako Gobernuak kontratatua, etnobotanikari aritu zuen Amazonasen. 1963an, Madrila itzulita, Televisi\u00f3n Espa\u00f1olak kontratatu zuen, eta haientzat lanean Kongoko Gerraren, Vietnamgo Gerraren eta Txileko Augusto Pinocheten estatu-kolpearen berri eman zuen. Arrisku handiak jasan zituen: besteak beste, Kongon heriotza-zigorra ezarri zioten, 300 presoren fusilamendua grabatu zuelako.\nAbenturaz betetako bizitza hark pertsonaia garrantzitsuen ondoan izateko aukera eman zion, eta halaxe elkarrizketatu zituen Dalai Lama, Salvador Allende, Indira Gandhi, Pablo Neruda...\nLanez lepo, 1965ean, 20.000 km egin zituen Asian. Ez zen dena lana, ordea, Marisol Azurmendirekin ezkondu baitzen Tokion.\nMiguelen lan nabarmenenetakoa 1989an hasi zen, \"Aventura 92\" telebista saioa, gaur \"Ruta Quetzal-BBVA\". UNESCOk mundu mailako intereseko programa izendatu zuen eta 58 herrialdeetako gazteen elkartrukean datza, Iberoamerikako Geografia, Historia eta Ingurunea aztertzeko xedean. 7.000 gazte baino gehiago dira beka jaso dutenak. 1989z geroztik, ekain-uztailetako 45 egunez, 16\u201317 urteko gazteak joan-etorrian ibiltzen dira Amerika eta Espainia artean. 2007an, hurrengo urtean Urdanetaren jaiotzaren V. mendeurrena ospatzen zutela-eta, Ordiziako festen txupinazoaren ardura hartu zuen Miguelek, eta udaletxe azpian 7 autobusetan etorritako mundu guztiko ia 400 gazte bildu ziren.\n2009ko maiatzaren 26an, Nafarroako Gobernuak Karlos III.a Nafarroakoaren domina eman zion, Nafarroa ezagutarazteko egindako lanagatik.\n2016ko maiatzaren 20an hil zen, 84 urte zituela, gaixotasun luze baten ondorioz.\nAtletismoko kirol lorpenak.\nMarkak.\nHona hemen lortutako markarik onenak:"}
{"id": "102758", "revid": "68306", "url": "https://eu.wikipedia.org/wiki?curid=102758", "title": "Zientzien Errusiar Akademia", "text": "Zientzien Errusiar Akademia (errusieraz \u0420\u043e\u0441\u0441\u0438\u0439\u0441\u043a\u0430\u044f \u0430\u043a\u0430\u0434\u0435\u043c\u0438\u044f \u043d\u0430\u0443\u043a, Ross\u00edskaya akad\u00e9miya na\u00fak, edo, bere siglengatik, PAH), Errusiako akademia nazionala da. Erakunde honek, Errusia osoan ditu zientzia institutuak. Ohore bat da akademiako kide bezala aukeratua izatea, eta, egundaino, 833 berezko kide ditu akademiak. Sobietar garaian, SESBeko zientzien akademia bezala ezagutzen zen, eta bere buruzagitza Moskun ezarri zen. Akademiako lehendakaria Alexander Sergeev da (2017ko irailean hautatua).\nHistoria.\nPetri I.a Errusiakoak sortu zuen akademia San Petersburgon, eta 1724ko urtarrilak 22ko senatuaren dekretuaren bidez abian jarria. 1724 eta 1917 bitartean \"San Petersburgoko Zientzien Akademia\" deitua izan zen. Bertan lan egiteko gonbidatuak, matematikariak, Leonhard Euler, Christian Goldbach, Nicolas Bernoulli eta Daniel Bernoulli kasu, enbriologialariak, Caspar Friedrich Wolff kasu, astronomo eta geografoak, Joseph-Nicolas Delisle kasu, fisikariak, Georg Wolfgang Kraft kasu, eta historialariak, Gerhard Friedrich M\u00fcller kasu, ziren.\nYekaterina Dashkova printzesaren zuzendaritzapean, (1783 eta 1796 artean, alegia), akademia kontratatu zuten errusiar hizkuntzako hiztegi akademiko handia biltzeko. Herrialdeko urruneneko tokiak esploratzeko espedizioek, buru bezala, akademiako zientzialariak zituzten, edo bertako partehartzaile aktibo gehienak. Hauek ziren Vitus Beringek Kamtxatkara eginiko bere bigarren espedizioko partaideak, 1733 eta 1743 artean, eta Peter Simon Pallasek Siberiara eginikoetan.\n1925ean, Zientzien Errusiar Akademia, \"Batasun osoko gorengo instituzio zientifiko\" bezala errekonozitu eta SESBeko zientzia akademia bezal berrizendatu zuen. SESBeko zientzia akademiak, Zientzien Akademia nazionala sobietar errepubliketan ezartzen lagundu zuen (Errusiako Sobietar Errepublika Sozialista Federatiboan izan ezik), kasu askotan, zientzialari garrantzitsuei, beste errepublika batzuetan lan egin eta bizitzea baimenduz.\n1934an, akademiako buruzagitzak, San Petersburgotik, herrialdeko hiriburua zen Moskura eraman ziren, zenbait institutu akademikorekin batera.\nSobietar Batasunaren kolapsoaren ondoren, 1991ko abenduak 2an Errusiar Federazioko presidentearen dekretuz, Zientzien Errusiar Akademia berrezartzen dute, SESBeko zientzia akademiaren instalakuntza guztiak oinordetuz Errusiako lurraldean."}
{"id": "102760", "revid": "336", "url": "https://eu.wikipedia.org/wiki?curid=102760", "title": "Caspar Friedrich Wolff", "text": "Caspar Friedrich Wolff (Berlin, 1734ko urtarrilak 18-San Petersburgo, 1793ko otsailak 22), enbriologiaren sortzaileetako bat izan zen.\nBiografia akademikoa.\n1759an, Wolff Halleko Unibertsitatean graduatu zen \"Theoria Generationis\" izeneko tesi batekin.\nZazpi urteko gerran, Wolff armadara deitua izan zen prusiar armadako mediku bezala. Itzuli zenean, bizitza akademikoan berriz sartzeko arazo handiak izan zituen. Azkenik, 1767an eta Leonhard Euler matematikariaren laguntzarekin, anatomia katedra bat lortu zuen San Petersburgoko Zientzia Akademian.\nBere ikerketa eremuak, Enbriologia, Botanika eta Anatomia izan ziren.\nLana.\nBere \"Theoria Generationis\" lanean, Wolffek, euren garaian Aristotelesek edo William Harveyk defendatu zuten epigenesiaren teoria berreskuratu zuen. Honela, bizidunak, jada hazian aurreeratuak zeudela zioen teoria tradizionalaren aurka egiten zuen (aurreformazionismoa). Lana, hiru zatitan banatuta zegoen, landareen garapenari buruzkoa bat, animalien garapenari buruzkoa bigarrena, eta kontsiderazio teorikoak azkenik:\n1759ko Theoria Generationisen zein 1769-69ko \"De Formatione intestinorum\"en, Wolffek, enbrioia, \"funtsezko indar\" (vis essencialis) material bati esker forma hartzen joango zen fluido homogeneo batetatik abiatuta eratzen zela defendatu zuen, aurreformazionisten mekanizismoari aurre egiten zion azalpen bat.\nOndarea.\nBere ikuspuntuak ez ziren ondo hartuak izan, bereziki Albrecht von Hallerren aldetik.\nBere lana, oso ezaguna izan zen XVIII. mendearen amaieran. Zientzialariek, Johann Friedrich Blumenbach kasu, zein filosofoek, Johann Gottfried Herder kasu, euren lanetan aipatzen dute.\nLaburdura.\nC. F. Wolff laburdura, Caspar Friedrich Wolff aipatzeko erabiltzen da landareen deskribapen eta sailkapen zientifikoan autoritate bezala."}
{"id": "102761", "revid": "105290", "url": "https://eu.wikipedia.org/wiki?curid=102761", "title": "Hazi geruza", "text": "Hazi geruza, orri enbrionario edo orri blastodermiko bat, animalien enbriogenesian eratutako zelula talde bat da. Hazi geruzak, nabarmen, soilik ornodunetan daude. Hala ere, belakiak baino konplexuagoak diren animalia guztiek sortzen dituzte , ehun primarioen bi edo hiru geruza (batzuetan, hazi geruza primario deituak). Erradio simetria duten animaliek, cnidarioak kasu, bi dituzte, ektodermoa eta endodermoa. Simetria bilateraleko animaliek, bi horien arteko hirugarren geruza bat garatzen dute, mesodermo izenekoa. Hazi geruzek, ehun eta organoen sorrerari lekua utziko diote organogenesi prozesuan.\nEzberdintzearen hasieraren lehen froga, hazi geruzen presentzia da.\nHazi geruzen ikerketaren historia.\nHazi geruzen orokortasuna eta garrantzia, XIX. mendean onartu zen. Heinz Christian Pander izan zen horiek errekonozitzen lehena, oilasko enbrioietan, 1817an. Zortzi urte beranduago, 1825ean, Martin Heinrich Rathkek, orri enbrionario baliokideak identifikatu zituen krustazeoetan. Hiru urte beranduago, 1828an, Karl Earnst von Baerrek beste ornodun batzuen enbrioietan aurkitu zituen. 1849an, Julian Huxleyk, ornodunen barne eta kanpoko hazi geruzak, zelentereoen bi geruzen berdinak zirela erakutsi zuen. 1877an, Ray Lankesterrek, Ernst Haeckelen Gastraeari buruzko teorian oinarritua, metazoo guztien balizko amankomuneko arbaso bat, animalien erreinua, hiru talde handitan banatu zuen hazi geruza kopuruaren arabera: homoblastikoak (protozooak), diblastiko edo diploblastikoak (zelentereoak) eta triblastiko edo triploblastikoak (gainontzeko animaliak)."}
{"id": "102762", "revid": "336", "url": "https://eu.wikipedia.org/wiki?curid=102762", "title": "Listeriosi", "text": "Listeriosia janarien bitartez hartutako infekzioa da, bakterioz kutsatuta dauden janariak kontsumitzerakoan harrapatzen dena, alegia.\nGaixo immunogutxituak izan ohi dira listeriosia harrapatzen dutenak. Horiengan, meningitisa da ohiko konplikazioa, gaixoaren bizitza kinka larrian jartzen duena. Haurdun dauden emakumeek umekia galtzen dute gaitzaren ondorioz.\nGazta eta esnekiak dira listeriosi gehienen sorburua, eta baita okela eta hestebeteak ere.\nListeriosia aitortu beharreko gaixotasuna da Ipar Euskal Herrian, baina Hego Euskal Herrian ez.\nEtiologia eta infekzioa.\n\"Listeria monocytogenes\" bakterioa da listeriosiaren eragilea. Listeriosia zoonosi bat da, hots, infekzioa animalietatik gizakiarengana pasatzen da. Gizakiak infekzioa harrapatzen du kutsatutako animaliak edo haien produktuak (esnea, esaterako) kontsumitzen duenean.\nBakterio eragilea lurzoruan eta uretan bizi da, eta hortik animalietara pasatzen da. Erresistentzia handia du hotzarekiko (5\u00ba C-tan hazi daiteke), gatzarekiko eta azidotasunarekiko. Hozkailuan dauden janarietan hazi daiteke, bakterioen artean oso ohikoa ez dena (mikrobio psikrofiloa baita).\nListeriosia ez da oso gaitz hedatua (1-10 kasu/milioi bat biztanleko). Batzuetan agerraldi moduan agertzen da, kutsatutako janaria pertsona askok jaten dutenean.\nListeriosi kasu gehienen atzean dauden janariak esnea eta esnekiak dira (batez ere, esne gordina) eta baita hestebeteak, okela eta barazkiak ere. Kutsatuta dagoen behi baten esneak 10.000 bakterio patogeno/mililitroko dauzka.\nErasobidea.\nKontaminatutako janaria irentsi ondoren, digestio-hodiaren bidez sartzen da \"Listeria monocytogenes\" gorputzean.\nBakterioa zelula barneko patogenoa da, eta makrofagoen barnean bizi daiteke. T linfozitoen bidezko immunitate zelularrak aurre egiten dio infekzioari.\nListeriosiaren aitzinean sentikortasun handiagoa dute zelula bidezko immunitate ahula dutenek.\nDigestio-aparatutik bakterioa gorputz osora zabal daiteke, odolaren bitartez (septizemia); nerbio-sistemara iristen bada meningitis larria eragin dezake.\nSintoma klinikoak.\nGaitzaren inkubazio epea luzea da, 3 eta 5 aste bitartekoa; hori dela eta, zaila da gaitzaren sorburuan egon den janaria identifikatzea.\nListeriosoaren sintomak lehenengo fase batean gripearen antzekoak dira (sukarra, buruko mina, artralgiak...). Bigarren fase batean, septizemia gertatutakoan, sintomak okertzen dira, eta nerbio-sistemaren gaitz larriak agertzen dira (entzefalitis eta meningitis, batez ere).\nHaurdun dauden emakumeengan umekiak kalte larriak jasaten ditu, heriotza dakartenak.\nPertsona osasuntsuengan Listeriak sintoma kliniko arinak eragiten ditu batzuetan, septizemiarik gabeko gaixotasun mugatua. Beste janari- intoxikazioen antzera, beherakoak eta sukarra dira sintoma nagusiak infekzio mota honetan.\nListeriosi septizemikoa, aldiz, gaitz larria da, hilkortasun-tasa handia duena: infektatuen %20 inguru hiltzen dira, kopuru hori askoz handiagoa izanik immunogutxituen artean. Immunogutxituak dira, hain zuzen ere, gaixotasuna harrapatzeko joera handiagoa dutenak (zaharrak, jaioberriak, botika immunosupresoreak hartzen dituztenak, HIESa dutenak, etab.).\nTratamendua.\nPenizilina da listeriosia tratatzeko gehien erabiltzen den botika (anpizilina moduan erabiltzen da gehienbat penizilina hori). Honekin batera gentamizina erabili ohi da, bi antibiotiko horiek efektu sinergikoa baitute.\nPrebentzioa.\nJanarien kutsapen mikrobiologikoa ekiditean datza. Listeriosia janari gordinak kontsumitzerakoan harrapatzen denez (esne gordina eta gazta freskoa, sukaldean gutxi egindako okelak, barazki gordinak, etab.) prebentziorik onena janariak ongi kozinatzea da. Kontuan hartu behar da mikrobio eragilea tenperatura bajuetan (5\u00ba C-tan) hazteko gai dela, eta beraz hozkailuaren tenperaturak ez direla nahikoak janariak babesteko."}
{"id": "102763", "revid": "512", "url": "https://eu.wikipedia.org/wiki?curid=102763", "title": "47 Aglae", "text": "47 Aglae edo Aglaia, asteroide gerrikoan aurkitutako 47. asteroidearen izena da. Karl Theodor Robert Lutherrek aurkitu zuen 1857ko irailak 15ean D\u00fcsseldorfetik.\nBere izena, greziar mitologiako Aglaia izeneko pertsonaiagatik jasotzen du, Eurinomek Zeusekin izan zituen hiru alabetako bat, Kariteetako bat.\nBere diametroa, 127 kilometrokoa, eta bere errotazio periodoa 13,2 ordukoa da."}
{"id": "102765", "revid": "512", "url": "https://eu.wikipedia.org/wiki?curid=102765", "title": "46 Hestia", "text": "46 Hestia, asteroide gerrikoan aurkitutako 46. asteroidearen izena da. Norman Russell Pogson astronomo ingelesak aurkitu zuen 1857ko abuztuak 16an Oxfordetik.\nBere izena, greziar mitologiako Hestia izeneko pertsonaiagatik jasotzen du, etxeko jainkosa zena."}
{"id": "102767", "revid": "512", "url": "https://eu.wikipedia.org/wiki?curid=102767", "title": "45 Eugenia", "text": "45 Eugenia, asteroide gerrikoan aurkitutako 45. asteroidearen izena da. Hermann Mayer Salomon Goldschmidtek aurkitu zuen 1857ko ekainak 27an Paristik.\nBere izena, Frantziako enperatriza izan zen Eugenia de Montijogatik jasotzen du, Napoleon III.aren emaztea izan zena.\n1998ko azaroak 1ean, William J. Merlainek, asteroide honi satelite bat aurkitu zion, Kanada-Frantzia-Hawaiiko 3,6 metroko teleskopioarekin, optika moldagarrizko sistema batekin, Mauna Kea sumendian dagoena. Orbita ia borobila du, eta 4,7 egunetan zeharkatzen du orbita. S/1998 (45) 1 izen zientifikoa eman zitzaion, eta Petit Prince izen arrunt bezala."}
{"id": "102768", "revid": "512", "url": "https://eu.wikipedia.org/wiki?curid=102768", "title": "44 Nisa", "text": "44 Nisa edo Nysa, asteroide gerrikoan aurkitutako 44. asteroidearen izena da. Hermann Mayer Salomon Goldschmidtek aurkitu zuen 1857ko maiatzak 27an Paristik.\nAsteroide honek, Nysas izeneko asteroide taldea sortzen du, honako ezaugarri hauekin: 2,410,12; e&lt;0,21; 1,5&lt;i&lt;4,3. Eguzkitik bataz besteko 2,42 unitate astronomikoko distantziara aurkitzen diren bi asteroide azpifamilietako bat da, bestea, 135 Hertha asteroidearena delarik. Nisak, 68 kilometroko diametroa eta 3,7\u00bako inklinazioa du. E klasekoa da."}
{"id": "102769", "revid": "512", "url": "https://eu.wikipedia.org/wiki?curid=102769", "title": "43 Ariadna", "text": "43 Ariadna, asteroide gerrikoan aurkitutako 43. asteroidearen izena da. Norman Russell Pogsonek aurkitu zuen 1857ko apirilak 15ean Oxfordetik.\nBere izena, greziar mitologiako Ariadna izeneko pertsonaiagatik jasotzen du, Teseori, Kretako labirintoan ezkutatuta zegoen Minotauroarengana iristeko artilezko mataza bat eman ziona, labirintoan ez galtzeko, eta, munstro hau garaitu ondoren, Teseok, berriz bertatik irteteko erabili zuena.\nAsteroide hau, \"Floraren Familia\"koa da, Hirayama asteroide familia taldekoa."}
{"id": "102770", "revid": "512", "url": "https://eu.wikipedia.org/wiki?curid=102770", "title": "42 Isis", "text": "42 Isis, asteroide gerrikoan aurkitutako 42. asteroidearen izena da. Norman Robert Pogsonek aurkitu zuen 1856ko maiatzak 23an Oxfordetik.\nBere izena, egiptoar mitologiako Isis izeneko pertsonaiagatik jasotzen du, Horusen ama, Osirisen arreba eta emaztea eta Neftis eta Sethen arreba-ahizpa zena."}
{"id": "102771", "revid": "105290", "url": "https://eu.wikipedia.org/wiki?curid=102771", "title": "Psikrofilo", "text": "Psikrofiloak (grezieratik: \"\u03c8\u03c5\u03c7\u03c1\u03bf\u03c2\", psikros, \"hotz\" + \"\u03c6\u03b9\u03bb\u00ed\u03b1\", filia, \"zale\") tenperatura hotzetan bizi daitezkeen izaki bizidunak dira. Haien tenperatura optimoa 15\u00ba C baino txikiagoa da, tenperatura maximoa 20\u00ba C-koa eta 0\u00ba C-tan bizi daitezke.\nBizidun hauek habitat hotzetan daude: ozeanoetako uretan (ozeano gehienetan batez besteko tenperatura 5\u00ba C-koa da; itsas hondoetan tenperatura hori bajuagoa izanik), elurretan eta toki hotzetako lurzoruetan, glaziarretan, gizakiak sortutako ingurugiro hotzetan (hozkailuetan, ganbera hotzetan...), etab.\nPsikrofilo gehienak bakterioak dira, baina hauetaz gain onddoak, algak eta beste eukarioto batzuk ere (arrainak, esaterako) tenperatura hotzetan bizi daitezke.\nBakterioen artean \"Pseudomonas\", \"Vibrio\", \"Flavobacterium\", \"Clostridium\", \"Arthrobacter\" eta \"Listeria\" dira psikrofilo aipagarrienak. Genero hauetako espezie guztiak ez dira psikrofiloak, ordezkari batzuk baizik.\nOnddoen artean \"Penicillium\" eta \"Mucor\" aipa daitezke.\nOso ezaguna da \"Chlamydomonas nivalis\" psikrofiloa, \"elurretako alga\" deritzona. Alga honek kolore gorria ematen dio elurrari, efektu ikusgarria sortuz hazten den elurretan.\nBizidun psikrofiloek moldaera batzuk garatu dituzte ingurugiro hotzetan bizitzeko: haien zelula mintzek, esaterako, lipido bereziak dituzte. Psikrofiloen entzimek ere oso ongi funtzionatzen dute hotzean.\nPsikrofilo motak.\nBi psikrofilo mota daude:\nTalde honetan \"Polaromonas vacuolata\" izeneko bakterioa dago, Antartikako uretan bizi dena, munduko bizidun psikrofiloena (bere tenperatura optimoa 4\u00ba C-koa baita).\nTalde honetan daude janariak hondatzen dituzten mikroorganismo asko."}
{"id": "102772", "revid": "58701", "url": "https://eu.wikipedia.org/wiki?curid=102772", "title": "Pertzeval", "text": "Pertzeval, Presebal (; ) edo Parsifal bezala ere ezaguna, azken izen hau, batez ere, Richard Wagner musikari alemaniarraren opera baten izenburuagatik. Artur erregearen Mahai Biribileko Zaldun mitikoetako bat da. Galesko literaturan, bere izena Peredur da. Ospetsua, da, nagusiki, Graal Santuaren bilaketan parte hartu zuelako.\nPertzevalen jaiotzari buruzko bertsio asko daude. Iturri gehienetan, familia noblekoa da, bere aita, Pellinore erregea edo beste zaldun errespetagarriren bat delarik. Bere ama, ohi ez aipatzen, baina, batzuetan, paper garrantzitsu bat betetzen du istorioetan. Bere arreba, Graal Santuaren eramailea da, eta, batzuetan, Elena izena jasotzen du. Pellinore erregearen seme bezala agertzen den istorioetan, bere anaiak Sir Tor, Sir Aglovale, Sir Lamorak eta Sir Dornar dira.\nBere aita hil ondoren, bere amak Galesko basoetara eramaten du, non, hamabost urte bete arte, gizonen lan propioetatik at hazten duen. Baina, azkenean, zaldun talde batek basoa zeharkatzen du, eta Pertzeval, haien heroi itxuragatik txunditua geratzen da. Zaldun bihurtu gura zuela eta, gazteak Artur erregearen gortera bidaiatzen du, non, gerlari bezala bere balioa erakutsi ondoren, zaldun izendatua den, eta Mahai Biribileko Zaldunetara batzera gonbidatua.\nIstoriorik antzinakoenetan ere, Pertzeval Graal Santuaren bilaketarekin lotua dago. Chreti\u00e9n de Troyesen Pertzeval, Grialaren ipuina izeneko liburuan, Errege Arrantzale herrenarekin topo egin eta Grial Santua ikusten du, baina ez du zauritutako erregea sendatuko zuen galdera egiterik lortzen. Bere akats eta hutsegiteetatik ikasiz, Graalaren gaztelua berriz aurkitu eta bilaketa amaituko duela zin egiten du.\nBeranduagoko istorioetan, Graalaren benetako heroia, Galahad da, Lantzelot Aintzirakoaaren semea. Hala ere, erromantzeetan zuen rola murriztu zela zirudien arren, Pertzevalek pertsonaia garrantzitsu bat izaten jarraitu zuen, eta Galahad Grialaren gaztelura iristen lagundu eta bilaketa amaitu zuten bi zaldun bakarretako bat izan zen, bestea Bors izan zelarik.\nAntzinako bertsioetan, Pertzevalen maitea Lorezuri edo Blanchefleur izan zen, eta Carbonekeko errege bihurtu zen Errege Arrantzalea sendatu ondoren, baina, beranduagoko bertsioetan, Grialera iritsi aurretik hil zen zaldun birjina bat zen. Wolframen bertsioan, Pertzevalen semea Lohengrin zen, beltxargaren zalduna.\nGarai modernoan, bere istorioa, zenbait berrelaboraziotan erabili izan da, T. S. Elioten \"Lur eremua\" izeneko olerki modernistan, jada aipaturiko Richard Wagnerren \"Parsifal\" operan, John Boormanen \"Excalibur\" filmean eta \"The Natural\" eleberri eta filmean.\nIkertzaileren batzuk, behin, Pertzeval, Grial Santuaren elezaharrarekin batera, persiar jatorrikoa zela uste izan zuten arren, ikertzaile gehienek, teoria horiek baztertu egin dituzte. Elezahar horretan, \"Vendidad\"eko \"Fargad\"etan deskribatzen den bezala (ikus Avesta), eta, ondoren, hitz neurtuz \"Xahname\" lanean, Jamshidek, zazpi eraztuneko kopa magiko bat zuen, hilezkortasunaren elixirrarekin betea. Esaten zenez, kopa hori, \"Parsi-Var\"ra edo persiarren \"Var\"raren eskuetan zegoen, honela, Pertzeval pertsonaia, elezahar honetatik zetorrela zioen ustea sorraraziz.\nChreti\u00e9n de Troyesek idatzi zuen Pertzevali buruzko lehen istorioa: \"Pertzeval, Grialaren ipuina\". Haren abenturei buruzko beste istorio ezagun batzuk: Wolfram von Eschenbachen Parzival, Thomas Maloryren \"Arturren heriotza\" eta Robert de Boronen \"Pertzeval\" teorikoa.\nIkus, gainera.\nKasu guztietan pertsonaia beraren barianteak dira:"}
{"id": "102773", "revid": "58701", "url": "https://eu.wikipedia.org/wiki?curid=102773", "title": "Pertzeval, Grialaren ipuina", "text": "Pertzeval, Grialaren ipuina, Chr\u00e9tien de Troyesena (1180an idazten hasia), zalduntza liburuen tradizioa abiarazten duen lana da. Narrazio honekin, egileak, Artur erregearen eta bere zaldunen mundu mitikoa sartzen du, Jesus gurutziltzatuaren odola bildu zen Grial Santua bilatzen duten zaldunak. Egilea hil izanaren ondorioz, eleberria etenda geratu zen, eta honek, literatura gai honetan zenbait jarraipen eta esplorazioa agertzea eragin zuen.\nEgitura.\nPertzevalen ikasbidea zaldun bezala.\nEleberri honetako protagonista, Pertzeval izeneko galestar gazte bat da, bere nobletasuna, ausardia eta bere bihotz onagatik nabarmentzen dena. Pertzeval naturan bizi da, bere amarekin batera, eta munduarekin harremanik izan gabe. Egun batean, zaldun batzuk ikusten ditu, eta haiekin batzea erabakitzen du, honek, bere ama oso triste jartzen duelarik. Artur erregearen gortean, nora zaldun bezala armatzera doan, Zaldun gorri gaiztoa garaitzeko eskatzen diote, eta Pertzevalek, hori, lantza batekin lortzen du. Honen ondoren, Pertzeval, Gornemant de Goorren gaztelura doa, esperientzia handiko zalduna, honekin, azkar ikasten duelarik.\nGrialaren gazteluan.\nProtagonista gazteak, jada Gornemantek zaldun armatua, Belrepeireko gazteluaren defentsan parte hartzen du, non Lorezuri neska gaztea ezagutzen duen, beraz maiteminduz. Honen ondoren, Pertzeval Grialaren gaztelura doa, non Errege Arrantzalea bizi den. Afari batean zehar, prozesio bitxi bat ikusten du, honetan, hiru elementu aurkezten direlarik: lantza bat, grial bat eta plater bat. Hiru objektu hauek, Pertzevalek hauen esanahiari buruz ez galdetzeaz gain, sinbolismo konplexuz beteak daude. Lantzak, Lantza Sakratua ordezkatzen du, gurutziltzatua zegoen Jesusen gorputzean Longinos erromatarrak sartu zuena, grialak, lantzakada jaso ondoren, Jesus gurutziltzatuaren odola jaso zen kopa, eta, platerak, eukaristian erabiltzen den platera. Beste alde batetik, prozesioaren aurrean Pertzevalek erakusten duen isiltasunak, ondorio ikaragarriak izango ditu berarentzat eta Errege Arrantzalearentzat, bere lehengusinak hurrengo egunean azalduko dion bezala.\nOdol tantak elurretan.\nPertzevalek, bere abenturetan jarraitzen du, horietakoren batzuk, Gawainekin igarotzen dituenak, Artur erregearen iloba bat, eta, eleberriaren bigarren erdian protagonismo handia hartzen duen zalduna. Pertzeval, zaldun on bezala, Lorezuri dontzeilagatik idilikoki maitemindua dago, honek, egileari, protagonistaren pasioaren lekuko diren paisaia poetiko eta ederretan jostatzea ahalbidetzen diolarik\nPertzeval eta ermitaua.\nGawaini gertaturiko zenbait jazoera kontatu ondoren, Pertzevalek ermitau bat aurkitzen du, nork berari buruzko zenbait gauza azaltzen dizkion eta bere lehengusinak, Grialaren gazteluan izan zuen jokaera okerrari buruz esan zizkion hitzak berresten dizkion.\nZinerako egokitzea.\nArtur erregearen elezaharrari buruzko zinerako zenbait egokitze egon diren arren, Eric Rohmerrek, Chreti\u00e9n de Troyesen lanari buruzko film eder eta bitxi bat filmatu zuen 1978an, Perceval le Gallois izenekoa.\nIkus, gainera.\nKasu guztietan pertsonaia beraren barianteak dira:"}
{"id": "102777", "revid": "105290", "url": "https://eu.wikipedia.org/wiki?curid=102777", "title": "Viareggio", "text": "Viareggio Italiako erdialdean dagoen kostaldeko hiria da, Liguriako itsasoaren ertzean kokatuta dagoena."}
{"id": "102778", "revid": "336", "url": "https://eu.wikipedia.org/wiki?curid=102778", "title": "Boderen diagrama", "text": "Boderen diagrama sistema baten maiztasun-erantzuna aztertzeko balio duen irudikapen grafikoa da. Normalean bereizitako bi grafika dira, bata \"magnitudea\" irudikatzeko eta bestea \"fasea\". Hendrik Wade Bode zientzialariak garatu zuenez, irudikapen sistema honek bere abizena du izenez.\nElektronikan oso erabilia da zirkuituak diseinatzeko eta aztertzeko, batez ere iragazki eta anplifikadoreetan.\nBoderen magnitudearen diagraman transferentzia-funtzioaren moduloa dezibeletan (dB) marrazten da, maiztasunaren edota maiztasun angeluarraren funtzioan eskala logaritmikoan.\nBoderen fasearen diagraman berriz, fasea marrazten da maiztasunaren edota maiztasun angeluarraren funtzioan eskala logaritmikoan. Gradutan edo radianetan egon daiteke. Diagrama honek hasierako seinalearen eta lortutako seinalearen arteko desfasea irudikatzen du."}
{"id": "102779", "revid": "336", "url": "https://eu.wikipedia.org/wiki?curid=102779", "title": "Hestia", "text": "Greziar mitologian, Hestia (antzinako grezieraz \u1f19\u03c3\u03c4\u03af\u03b1 Hestia), etxeko jainkosa da, edo, hobekiago esanda, etxeei beroa eta bizia ematen dien suarena. Bere gurtza, Tabiti eszitararen oso antzekoa zen, eta, bere baliokide erromatarra, Vesta izango zen, erromatarrek honi egiten zioten gurtza, greziarrek Hestiari egiten ziotenaren ezberdina zen arren.\nKronos eta Reak izan zuten lehen seme-alaba izan zen, eta bere aitak, jaio zenean jan zuen lehena. Poseidonek eta Apolok maitatu zuten arren, Zeusen buruaren gainean, betirako birjina geratuko zela zin egin zuen, jainkoen erregeak, honen trukean, etxe guztien toki nagusiak eta sakrifizio publiko guztien lehen biktima eman zizkiolarik, bere ezezkoarekin, jainkoen arteko lehen lehia bat eragozteko.\nEtxea eta familiaren jainkosa bezala, Hestia Olinpotik ia irten ere ez zen egiten, eta ez zen sekula gizakien eta jainkoen leihetan sartzen, ondorioz, paradoxikoki, istorio mitologikoetan gutxi agertzen delarik, lehenik greziar erlijioko eta ondoren erromatarreko jainkosa garrantzitsuenetako bat izan arren. Garrantzi hau azaltzen duen adibidea, ofrendak egiten zizkioten lehen jainkosa Hestia zela da, baita Zeusen aurretik ere. Urte bete baino gutxiagoko txahalak sakrifikatzen zitzaizkion, bere birjintasunari erreferentzia eginez.\nOvidiok, Priapo, mozkorturik, jainko guztiak joan ziren jai batean, Hestia bortxatzen saiatu zen eskena bat kontatzen du, jai horren ondoren, lotan geratu zirelarik. Silenoren astoaren arrantzak, jainkosa esnatu zuen Priapo bere gainera zihoan une berean, korrika ihes egiteko haina denbora emanez eta eskena nahiko barregarria sortuz. Hala ere, litekeena da istorio hau, Lotis ninfak protagonizatutako eskena baten beranduagoko moldaketa latindar bat izatea.\nEskenak, ihes egiten zuena, Hestia izan beharrean, Priapo zela ere badio, jainkosa esnatu zenean, hau oihuka hasi baitzen, eta Priapok ihes egin zuen.\nTabitiren antza zeukan. Bere erromatar izena Vesta da, eta horrez gain, Fornax jainkosarekin baita identifikatzen da. \u200b\nGurtza.\nHestiak asmatu zuen etxeak eraikitzearen artea, eta sentimendu intimo eta tradizionalenen babeslea zen, ondorioz, jainkoei eginiko otoitzak berarekin amaitzen zirelarik. Bere ardurapean zegoen senar-emazteen arteko zoriontasuna eta familiaren harmonia. Bere babesa, aldareetara, gobernarien jauregietara, eta, analogiaz, estatuengana ere hedatu zen, herri bakoitzaren etxea bezala ulertuak. Bere ardurapean zegoen, beraz, hiri batetako biztanleen zoriontasuna eta harmonia. Denboraren igaroan, bere babesa, unibertso osora ere hedatu zen, su mistiko sakratu batek natura osoari bizia ematen ziola onartuz. Zentzu honetan, erlijioaren une eboluzionatuago batean, bere gurtza, Zibeles, Artemisa, Rea edo Demeter bezalako jainkosen gurtzekin nahasten zen\nBere tenpluetan, pritaneo deitzen zirenak eta hirien erdian aurkitzen zirenak, aire librean, enbaxadore atzerritarrak hartzen ziren, gurtza berezi eta asilo toki bat zelarik, jainko guztien tenplutzat hartzeraino, baina Hestiak presidituta. Polis batetako biztanleak, beste lurralde batzuk kolonizatzeko irteten zirenean, Hestiaren aldareko sua zuen zuzi bat eramaten zuten, berarekin, koloniako aldare berria piztuz, metropoliarekin elkartasun seinale gisa. Su hau itzaltzen bazen, ez zen modu tradizionalez berriz piztu behar, baizik eta erritu sakratu bat ezartzen zela, eta su berri bat pizten zen igurzte bidez edo eguzkitan berotutako kristalen bidez.\nOspetsuak izan ziren Atenasen, Oropon, Hermionen, Larisan, Espartan, Olinpian eta Tenedosen eraikitako Hestiaren tenpluak. Hain ospetsua izan zen Delfoseko orakulua ere, jainkosa honen tenplu bat izan zen, Apolori ofrendatu aurretik.\nHestia, hesperidea.\nHestia izena, Hesperideetako batek ere bazuen, Mendebaldeko lorategi eder batean bizi ziren ilunabarreko ninfak, non Ama Lurraren urrezko sagarrak zaintzen zituzten."}
{"id": "102780", "revid": "119347", "url": "https://eu.wikipedia.org/wiki?curid=102780", "title": "Energia eolikoa Euskal Herrian", "text": "Energia eolikoaren garapena.\nNafarroa Garaia.\nEnergia eolikoa Nafarroa Garaian garatu zen lehen aldiz 1990eko hamarkadan. Energia berriztagarriek ekar zezaketen onuraz oharturik, Nafarroako Foru Erkidegoko Gobernuak EHN enpresa publikoa sortu zuen 1989an. 1994ko abenduan, Euskal Herriko lehenbiziko parke eolikoa eraiki zen Erreniegan, guztira sei aerosorgailu. Urtebete geroago, 1996ko ekainean, Nafarroako Foru Erkidegoko Gobernuak energia eolikoa garatzeko plangintza onartu zuen eta urte gutxitan instalaturiko potentzia hamarkoiztu egin zen. 2003an, EHN enpresaren akzioen erdia Acciona eraikuntza enpresari saldu zizkion gobernuak.\n2007 urtea amaitzean, Nafarroa Garaian zeuden ehunka aerosorgailuek Europar Batasunaren energia eoliko guztiaren %1,62 ekoizten zuten, 917 megawatt guztira. Kopuru hori Belgika, Suedia, Irlanda edo Polonia bezalako herrialdeak ekoiztutako energia eolikoaren gainetik dago. 2007an energia eolikoak Nafarroa Garaiak behar izan zuen energiaren %\u00a045 ekoiztu zuen.\nLanpostu berriak.\n2008. urtearen amaieran Acciona enpresak, airesorgailuak ekoizteko lantegi berria eraikitzeko obrak hasi zituen udalerriaren kanpoaldeko gunean. Lantegia Judasko bentan egongo da, 100.000 metro karratuko industrialde berri batean. Guztira 1.000 lanpostu berri sortuko direla aurrikusten da.\nEuskal Autonomia Erkidegoa.\nEuskal Autonomia Erkidegoko lehen parke eolikoa Nafarroa Garaian baino sei urte beranduago eraiki zen Elgea mendian. Lehen parke horrek 40 aerosorgailu eta 27 megawatt ekoizteko gaitasuna zuen. Urte batzuk beranduago, Urkillako parkea eta Oiz mendikoa zabaldu ziren (2001 eta 2004 urteen artean).\n2008. urtearen amaieran, instalaturiko potentzia eolikoa 958,77 megawattekoa zen Nafarroa Garaian eta 152,77 megawattekoa Euskal Autonomia Erkidegoan.\nEusko Jaurlaritzaren plangintza.\n2007an Eusko Jaurlaritzak energia eolikoa hedatzeko plangintza prestatu zuen, 2015era bitartean 150 megawatt gehiago jarrita Euskal Autonomia Erkidegoko potentzia instalatua bikoizteko asmoarekin.\nEraikitzekoak ziren parke eolikoak hauek dira:\nPlangintza 2008an onartu zen eta eraikuntza lanak 2009an hasiko ziren arren. 2009an Patxi L\u00f3pez lehendakariaren Eusko Jaurlaritza berriak bozketa egin zuen Eusko Legebiltzarrean eta talde politiko guztiek erabaki zuten plangintza bertan behera uztea, irizpide berriak ezarri eta plangintza aldatzeko."}
{"id": "102781", "revid": "8912747", "url": "https://eu.wikipedia.org/wiki?curid=102781", "title": "Eguzki-energia Euskal Herrian", "text": "Eguzki-energiaren garapena geldoa izan da Euskal Herrian, 1980ko hamarkadan isolatutako guneetako baserri eta etxe batzuetan froga modura jartzen hasi zirenetik gaur egun arte, garapenak oztopo handiak izan ditu.\nBilakaera.\nEnergiaren Euskal Erakundearen arabera, 2006. urtearen amaieran, Euskal Autonomia Erkidegoan plaka fotovoltaikoz osatutako 1.189 instalazio fotovoltaiko zeuden, eta instalaturiko potentzia guztira 4,9 megawatteko zen. Eguzki-energiak beraz, erabilitako energiaren zati oso txikia hartzen du oraindik ere.\nEgitasmo ezberdinak.\nAzken hogei urteetan hainbat egitasmo burutu dira Euskal Herrian eguzki-energia ustiatzeko.\n\"Eguzki ortuak\".\n2007ko martxoaren 17an Acciona enpresak Nafarroako Milagro udalerrian dagoen Monte Altoko \"eguzki ortua\" inauguratu zuen. Bertan, eguzkiaren izpiak energia bihurtzen duten ehundaka eguzki panel daude. 2007an instalazioak zabaldu zituenean, 14 milioi kilowatt ekoizteko gai ziren, eguzki ortu bateko eguzki panelek ekoitzitako energia kopururik handiena.\nProiektuan 753 pertsonek hartu dute parte, bakoitzak panel bat edo gehiago erosi dituelarik, horrela pertsona bakoitza panel baten jabe izango da urte jakin batzuetan. Egindako inbertsioa energia saltzeagatik lortutako dirutan jasoko dute. Inbertsioa guztira 65 milioi eurokoa izan zen.\nEraikin publikoen erabilera.\n2014tik goiti I-Ener herritar sozietateak, herriko etxeekin elkarlanean, Ipar Euskal Herriko eraikin publikoetako teilatuetan eguzki-plaken instalazioak egin ditu. Orain arte 16 egitasmo burutu dituzte, eta eraikinen ezaugarrien arabera, instalazio bakoitzak 9.000 eta 110.000 kilowatt arteko ekoizpena du urtero."}
{"id": "102784", "revid": "1545", "url": "https://eu.wikipedia.org/wiki?curid=102784", "title": "Hermann Goldschmidt", "text": "Hermann Mayer Salomon Goldschmidt (1802ko ekainak 17-1866ko apirilak 26), bere bizitzaren zatirik handiena Frantzian igaro zuen astronomo eta margolari alemaniar bat izan zen.\nFrankfurten jaio zen, eta merkatari judutar baten semea zen. Parisera joan zen artea ikastera, eta zenbait margolan margotu zituen, bere arreta astronomian jarri aurretik.\n1861eko apirilean, Saturnoren bederatzigarren ilargia aurkitu zuela iragarri zuen, Titan eta Hiperionen artean, eta Quiron bezala izendatu zuena. Baina erratu egin zen, ilargi hori ez zen existitzen.\nEguzki eklipse oso bat gertatu baino minutu batzuk lehenago gertatzen diren itzal bandak ikusten lehena izan zen, 1820an.\nRoyal Astronomical Societyko urrezko domina eman zioten 1861ean. Ilargian, bere omenez izendatutako krater bat dago, baita asteroide gerrikoan bere izena daraman asteroide bat ere, 1614 Goldschmidt asteroidea.\n14 asteroide aurkitu zituen:"}
{"id": "102785", "revid": "4380", "url": "https://eu.wikipedia.org/wiki?curid=102785", "title": "Beijingen banaketa administratiboa", "text": ""}
{"id": "102786", "revid": "119347", "url": "https://eu.wikipedia.org/wiki?curid=102786", "title": "Dongcheng barrutia (Beijing)", "text": "Dongcheng barrutia (\u4e1c\u57ce\u533a txinera sinplifikatuz) Beijing osatzen duten barrutietako bat da. 2000ko erroldaren arabera, 536.000 biztanle bizi ziren 24,7 kilometro koadroko azaleran, hortaz, barrutiaren dentsitatea 21.700 biztanle/km2 da.\nInguru naturala eta kokapena.\nDongcheng barrutia, Beijing erdigunea osatzen duten lau barrutietako bat da.\nBarrutiaren mugak hauek dira: Chaoyang barrutia iparralde eta ekialdean, Chongwen barrutia hegoaldean, eta Xicheng barrutia mendebaldean."}
{"id": "102789", "revid": "512", "url": "https://eu.wikipedia.org/wiki?curid=102789", "title": "41 Dafne", "text": "41 Dafne, asteroide gerrikoan aurkitutako 41. asteroidearen izena da. Hermann Mayer Salomon Goldschmidtek aurkitu zuen 1856ko maiatzak 22an Paristik. Azal iluneko gorputz bat da, ziuraski, kondrita karbonatatuz osatua. Dafne izena, greziar mitologiako Dafne izeneko pertsonaiagatik jasotzen du, Apolo jainkoak maitatu zuena, eta, bere maitasuna lortzeagatik jazarri ondoren, erramu zuhaitz bihurtua izan zen ninfa.. Dafneren forma arinki kurbatuak, asteroideak forma ez erregularra duela iradokitzen du. Bere perihelioa, 2,03 unitate astronomikoko distantziara dago, eta, bere afelioa, 2,77 unitate astronomikora."}
{"id": "102790", "revid": "336", "url": "https://eu.wikipedia.org/wiki?curid=102790", "title": "My\u014djin-sh\u014d", "text": "My\u014djin-Sh\u014d (japonieraz \u307f\u3087\u3046\u3058\u3093\u3057\u3087\u3046) Tokyotik 450 kilometro hegoaldera, Izu uharteetan kokatutako itsaspeko sumendia da. 1869. urtetik ezagutzen da bertan jarduera bolkanikoa dagoela. Ordutik hainbat erupzio gertatu dira, eta horietatik indartsuenean uharte txiki bat sortu eta desagertu zen.\nMy\u014djin-Sh\u014d izena \"My\u014djin-Maru\" arrantza-ontzitik datorkio; ontzi horretako eskifaiakoak izan ziren 1952ko erupzio bolkaniko handia ikusi zuten lehenak."}
{"id": "102791", "revid": "119347", "url": "https://eu.wikipedia.org/wiki?curid=102791", "title": "Chongwen barrutia", "text": "Chongwen barrutia (\u4e1c\u57ce\u533a txinera sinplifikatuz) Beijing osatzen duten barrutietako bat da. 2000ko erroldaren arabera, 346.000 biztanle bizi ziren 15,9 kilometro koadroko azaleran, hortaz, barrutiaren dentsitatea 21.761 biztanle/km2 da.\nInguru naturala eta kokapena.\nChongwen barrutia, Beijing erdigunea osatzen duten lau barrutietako bat da.\nBarrutiaren mugak hauek dira: Dongcheng barrutia iparraldean, Chaoyang barrutia ekialdean, Fengtai barrutia hegoaldean, eta Xuanwu barrutia mendebaldean."}
{"id": "102792", "revid": "105290", "url": "https://eu.wikipedia.org/wiki?curid=102792", "title": "Xicheng barrutia", "text": "Xicheng barrutia (\u897f\u57ce\u533a txinera sinplifikatuz) Beijing osatzen duten barrutietako bat da. 2000ko erroldaren arabera, 707.000 biztanle bizi ziren 30,0 kilometro koadroko azaleran, hortaz, barrutiaren dentsitatea 23.567 biztanle/km2 da. Hiriaren erdiguneko barrutirik jendetsuena da.\nInguru naturala eta kokapena.\nXicheng barrutia, Beijing erdigunea osatzen duten lau barrutietako bat da.\nBarrutiaren mugak hauek dira: Haidian barrutia iparralde eta mendebaldean, Dongcheng barrutia ekialdean, eta Xuanwu barrutia hegoaldean."}
{"id": "102793", "revid": "512", "url": "https://eu.wikipedia.org/wiki?curid=102793", "title": "40 Harmonia", "text": "40 Harmonia, asteroide gerrikoan aurkitutako 40. asteroidearen izena da. Hermann Mayer Salomon Goldschmidtek aurkitu zuen 1856ko martxoak 31n Paristik.\nBere izena, greziar mitologiako Harmonia izeneko pertsonaiagatik jasotzen du, pertsonen arteko adiskidantzaren jainkosa zena."}
{"id": "102794", "revid": "119347", "url": "https://eu.wikipedia.org/wiki?curid=102794", "title": "Xuanwu barrutia", "text": "Xuanwu barrutia (\u5ba3\u6b66\u533a txinera sinplifikatuz) Beijing osatzen duten barrutietako bat da. 2000ko erroldaren arabera, 526.000 biztanle bizi ziren 16,5 kilometro koadroko azaleran, hortaz, barrutiaren dentsitatea 31.876 biztanle/km2 da.\nInguru naturala eta kokapena.\nDongcheng barrutia, Beijing erdigunea osatzen duten lau barrutietako bat da.\nBarrutiaren mugak hauek dira: Fengtai barrutia mendebalde eta hegoaldean, Xicheng barrutia iparraldean, eta Chongwen barrutia ekialdean."}
{"id": "102795", "revid": "512", "url": "https://eu.wikipedia.org/wiki?curid=102795", "title": "39 Letizia", "text": "39 Letizia edo \"Laetitia\", asteroide gerrikoan aurkitutako 39. asteroidearen izena da. Jean Chacornacek aurkitu zuen 1856ki otsailak 8an Paristik.\nBere izena, erromatar mitologiako Letizia edo Laetitia izeneko jainkosa txiki bategatik jasotzen du, alaitasunaren jainkosa zena."}
{"id": "102796", "revid": "105290", "url": "https://eu.wikipedia.org/wiki?curid=102796", "title": "Chaoyang barrutia (Beijing)", "text": "Chaoyang barrutia (\u671d\u9633\u533a txinera sinplifikatuz), Beijing osatzen duten barrutietako bat da. 2000ko erroldaren arabera, 2.290.000 biztanle bizi ziren 470,8 kilometro koadroko azaleran, hortaz, barrutiaren dentsitatea 4.864 biztanle/km2 da. Biztanle gehien dituen Beijingo barrutia da.\nInguru naturala eta kokapena.\nBarrutiaren mugak honakoak dira: Changping barrutia ipar-mendebaldean, Shunyi barrutia ipar-ekialdean, Tongzhou barrutia ekialde eta hego-ekialdean, Dongcheng eta Chongwen barrutiak mendebaldean, eta Daxing barrutia hego-mendebaldean."}
{"id": "102797", "revid": "105290", "url": "https://eu.wikipedia.org/wiki?curid=102797", "title": "Fengtai barrutia", "text": "Fengtai barrutia (\u4e30\u53f0\u533a txinera sinplifikatuz) Beijing osatzen duten barrutietako bat da. 2000ko erroldaren arabera, 1.369.000 biztanle bizi ziren 304,2 kilometro koadroko azaleran, hortaz, barrutiaren dentsitatea 4.500 biztanle/km2 da.\nInguru naturala eta kokapena.\nBarrutiaren mugak hauek dira: Shijingshan eta Haidian barrutiak iparraldean, Chongwen eta Xuanwu barrutiak ipar-ekialdean, Chaoyang barrutia ekialdean, Daxing barrutia hego-ekialdean, Fangshan barrutia hego-mendebaldean, eta Mentougou barrutia ipar-mendebaldean."}
{"id": "102798", "revid": "119347", "url": "https://eu.wikipedia.org/wiki?curid=102798", "title": "Shijingshan barrutia", "text": "Shijingshan barrutia (\u77f3\u666f\u5c71\u533a txinera sinplifikatuz), Beijing osatzen duten barrutietako bat da. 2000ko erroldaren arabera, 489.000 biztanle bizi ziren 89,8 kilometro koadroko azaleran, hortaz, barrutiaren dentsitatea 5.445 biztanle/km2 da.\nInguru naturala eta kokapena.\nBarrutiaren mugak honakoak dira: Haidian barrutia ipar-ekialdean, Mentougou barrutia ipar-mendebalde eta mendebaldean, eta Fengtai barrutia hegoaldean."}
{"id": "102799", "revid": "105290", "url": "https://eu.wikipedia.org/wiki?curid=102799", "title": "38 Leda", "text": "38 Leda, asteroide gerrikoan aurkitutako asteroide handi eta ilun baten izena da.\nJean Chacornacek aurkitu zuen 1856ko urtarrilak 12an Paristik. Bere izena, greziar mitologiako Leda izeneko pertsonaiagatik jasotzen du, Helena Troiakoaren ama.\nLeda, Jupiter planetaren ilargi baten izena ere bada, Charles Kowalek aurkitu zuena 1974an, eta Jupiter XIII bezala ere ezagutzen dena."}
{"id": "102800", "revid": "105290", "url": "https://eu.wikipedia.org/wiki?curid=102800", "title": "Haidian barrutia", "text": "Haidian barrutia (\u6d77\u6dc0\u533a txinera sinplifikatuz) Beijing osatzen duten barrutietako bat da. 2000ko erroldaren arabera, 2.240.000 biztanle bizi ziren 426,0 kilometro koadroko azaleran, hortaz, barrutiaren dentsitatea 5.258 biztanle/km2 da.\nInguru naturala eta kokapena.\nBarrutiaren mugak hauek dira: Changping barrutia iparraldean, Mentougou eta Shijingshan barrutiak mendebaldean, Fengtai barrutia hegoaldean, Xicheng barrutia hego-ekialdean, eta Chaoyang barrutia ekialdean."}
{"id": "102802", "revid": "119347", "url": "https://eu.wikipedia.org/wiki?curid=102802", "title": "Changping barrutia", "text": "Changping barrutia (\u660c\u5e73\u533a txinera sinplifikatuz), Beijing osatzen duten barrutietako bat da. 2000ko erroldaren arabera, 615.000 biztanle bizi ziren 1.430 kilometro koadroko azaleran, hortaz, barrutiaren dentsitatea 430 biztanle/km2 da.\nInguru naturala eta kokapena.\nBarrutiaren mugak hauek dira: Yanqing konderria ipar-mendebaldean, Huairou barrutia ipar-ekialdean, Shunyi barrutia ekialdean, Mentougou barrutia hego-mendebaldean, Haidian barrutia hegoaldean, eta Chaoyang barrutia hego-ekialdean."}
{"id": "102803", "revid": "105290", "url": "https://eu.wikipedia.org/wiki?curid=102803", "title": "Daxing barrutia", "text": "Daxing barrutia (\u5927\u5174\u533a txinera sinplifikatuz), Beijing osatzen duten barrutietako bat da. 2000ko erroldaren arabera, 672.000 biztanle bizi ziren 1.012 kilometro koadroko azaleran, hortaz, barrutiaren dentsitatea 664 biztanle/km2 da.\nInguru naturala eta kokapena.\nBarrutiaren mugak hauek dira: Hebei probintzia hegoaldean, Fangshan barrutia mendebaldean, Tongzhou barrutia ekialdean, eta Fengtai eta Chaoyang barrutiak iparraldean.\nHistoria.\n2001. urte arte, Daxing konderri izan zen."}
{"id": "102804", "revid": "512", "url": "https://eu.wikipedia.org/wiki?curid=102804", "title": "37 Fides", "text": "37 Fides, asteroide gerrikoan aurkitutako 37. asteroidearen izena da. Karl Theodor Robert Lutherrek aurkitu zuen 1855eko urriak 5ean D\u00fcsseldorfetik.\nBere izena, erromatar mitologiako Fides izeneko jainkosagatik jasotzen du, konfidantza eta leialtasunaren jainkosa zena."}
{"id": "102806", "revid": "336", "url": "https://eu.wikipedia.org/wiki?curid=102806", "title": "Horatio Nelson", "text": "Horatio Nelson, 1go Nelson Bizkondea, 1go Bront\u00e9ko Dukea (Burnham Thorpe, Norfolk, Ingalaterra 1758ko irailaren 29a \u2013 Trafalgar, Espainia, 1805eko urriaren 21a) Erresuma Batuko Itsas Armadako ofiziala izan zen. Napoleondar Gerretan eta batez ere 1805eko Trafalgarko guduan lortutako garaipen bikainengatik entzute handia lortu zuen, eta gudu hartan hil zen.\nBizitza.\nHamabi urte zituela Britainia Handiko Itsas Armadan (Royan Navy) sartu zen. Amerika, Europan eta Mendebaleko Indietan ibili ondoren, 1777an ontzi tenientearen kargua eskuratu zuen, eta 1779an kapitainarena. Ameriketako Estatu Batuen Independentzia Gerran esku hartu zuen eta ondoren, Frantziaren aurkako gerran Toulon (1793ko uztaila), Bastia eta Calvi-ko (1794) setioetan nabarmendu zen. Azken gudu horretan eskuineko begiaren ikusmena galdu zuen. Gero, Genovako setioan (1796) parte hartu ondoren, sir John Jervis komandantearen agindupean espainiarren armada garaitu zuen Portugalgo San Bizente lurmuturreko guduan (1797ko otsaila). Urte bereko uztailean, Santa Cruz Tenerifekoaren aurkako erasoan eskuineko besoa galdu zuen. Osatu ondoren, 1798ko hasieran, Napoleon Egiptorako prestatzen ari zen espedizioari erasotzeko ordena jaso zuen; Mediterraneo osoan zehar frantses itsas-armadaren bila ibili ondoren Abukirreko badian, Niloren deltatik gertu, aurkitu eta suntsitu zuen (1798ko abuztuaren lehena).\nGerra ekintza horren ondorioz Napoleonen gudarostea Egiptotik mugitzerik ez zuela gelditu zen. Gero Napoliko Fernando erregearen alde eta frantsesen eta italiar jakobinoen aurka egin zuen; etsaiak garaiturik (1799ko uztailean) zapalkuntza gogor bati ekin zion. 1800ean sir Hyde Parker-en agindupean Baltikoan daniarrek eta errusiarrek osaturiko ontziteriari nagusitu zitzaion Kopenhage aurrean. 1805ean Mediterraneoko itsas armadako buru zela, Espainiako eta Frantziako armadei garaitu zitzaien Trafalgarko guduan (urriaren 21a), baina hil egin zuten gudu hartan."}
{"id": "102808", "revid": "119347", "url": "https://eu.wikipedia.org/wiki?curid=102808", "title": "Richard Tardits", "text": "Richard Tardits (Baiona, Lapurdi, 1965eko uztailaren 30a) amerikar futboleko eta errugbiko jokalari profesional ohia da, NFLan aritu zen lehendabiziko euskal herritarra. Gaur egun, golf zelai bat kudeatzen du, eta Biarrizko alkatetzarako hautagai da 2014ko hauteskundeetan.\nBiografia.\nBiarritzen ekin zion errugbiari, Biarritz Olympique taldearekin, eta junior mailan Frantziako errugbi selekzioarekin aritu zen. Estatu Batuetara ikastera joan zenean, amerikar futbola ezagutu eta Georgia Bulldogs taldean \"linebacker\" aritu zuen. NFLko draftean Arizona Cardinalsek aukeratu bazuten ere, 1990ean New England Patriotsekin sinatu eta 27 partida jokatu zituen, horietatik 16 1991an.\nFrantziako amerikar futboleko selekzioan ere aritu zen.\nEstatu Batuetan ez zuen errugbia utzi, eta NFLan ari zelarik, Mystic River Rugby Club taldean ere jokatu zuen. Estatubatuar bihurtu eta gero, 1999an, munduko errugbi txapelketan jokatu zuen Estatu Batuetako selekzioarekin. \"USA Eagles\" taldearekin 23 partida jokatu zituen."}
{"id": "102811", "revid": "119347", "url": "https://eu.wikipedia.org/wiki?curid=102811", "title": "Coyotes", "text": "Coyotes de Santurtzi (euskaraz:\"Santurtziko Koioteak\") Santurtziko amerikar futboleko talde amateurra da.\nHistoria.\nKluba amerikar futboleko zale batzuek, batzuk antzinako Bilbao Cougars taldean aritutakoak, 1998an sortu zuten.\nLehendabiziko partidak Portugaleteko Zubi Alde kiroldegian jokatu zuten. 1999ko maiatzaren 2an Bartzelonan egindako \"Flag football\" saria lortu zuten.\n2000an Kataluniako selekzioaren aurka jokatu zuten, galtzaile atera baziren ere.\n2001ean Kataluniako Ligan, Madrilen Sari batean eta Oviedon lagun arteko partida batean aritu zuten. Gainera uztailean \"Flag Football\"en I. Espainiako Txapelketa antolatu zuten Santurtzin.\n7x7 mailan taldea atera eta Madrilgo txapelketetan parte hartu zuten, 2003ko ekainaren 3an Sevillan Espainiako txapeldunordeak izanik.\n2004an hasiberria zen LNFA 2 mailan sartu eta ordutik aurrera maila berean izan da, Espainia eta Portugalgo taldeekin arituz."}
{"id": "102815", "revid": "119347", "url": "https://eu.wikipedia.org/wiki?curid=102815", "title": "Atlantes", "text": "Atlantes Biarrizko amerikar futboleko talde amateurra da.\nTaldeak.\nKlubak talde bi ditu:\nPalmaresa.\nEzer ez.\nHistoria.\nAmerikar futbola 1990eko hamarkadan hasi zen Ipar Euskal Herrian Laurent Koth\u00e9k bultzatuta eta Richard Tarditsek lagunduta. Atlantes taldea 1993an hasi zen \"Casque d'argent\" mailan. 1996an \"play-off\"erako sailkatu arren, ezin zuten igo.\nAkitaniako mailan zenbait urtez aritu ondoren 2006an berriro frantziar mailan aritu zuten. 2007 eta 2008an berriro \"playoff\"etarako sailkatu baziren ere, ezin zuten gora egin.\nEmaitzak.\n(1) 2008ko denboraldia barne.\n(2) D2 eta D3 mailetan egindakoa."}
{"id": "102817", "revid": "1545", "url": "https://eu.wikipedia.org/wiki?curid=102817", "title": "Atlantes de Biarritz", "text": ""}
{"id": "102818", "revid": "512", "url": "https://eu.wikipedia.org/wiki?curid=102818", "title": "36 Atalanta", "text": "36 Atalanta, asteroide gerrikoan aurkitutako 36. asteroidearen izena da. Hermann Mayer Salomon Goldschmidtek aurkitu zuen 1855eko urriak 5ean Paristik.\nBere izena, greziar mitologiako Atalanta izeneko pertsonaiagatik jasotzen du, Artemisa jainkosa ehiztariari sagaratu zen emakume ehiztaria."}
{"id": "102819", "revid": "105290", "url": "https://eu.wikipedia.org/wiki?curid=102819", "title": "Fangshan barrutia", "text": "Fangshan barrutia (\u623f\u5c71\u533a txinera sinplifikatuz) Beijing osatzen duten barrutietako bat da. 2000ko erroldaren arabera, 814.000 biztanle bizi ziren 1.866,7 kilometro koadroko azaleran, hortaz, barrutiaren dentsitatea 436 biztanle/km2 da.\nInguru naturala eta kokapena.\nBarrutiaren mugak hauek dira: Mentougou barrutia iparraldean, Fengtai barrutia ipar-ekialdean, Daxing barrutia ekialdean, eta Hebei probintzia hegoalde eta mendebaldean."}
{"id": "102820", "revid": "105290", "url": "https://eu.wikipedia.org/wiki?curid=102820", "title": "Mentougou barrutia", "text": "Mentougou barrutia (\u95e8\u5934\u6c9f\u533a txinera sinplifikatuz), Beijing osatzen duten barrutietako bat da. 2000ko erroldaren arabera, 267.000 biztanle bizi ziren 1.331,3 kilometro koadroko azaleran, hortaz, barrutiaren dentsitatea 201 biztanle/km2 da.\nInguru naturala eta kokapena.\nBarrutiaren mugak honakoak dira: Changping barrutia ipar-ekialdean, Haidian, eta Shijingshan barrutiak ekialdean, Fengtai barrutia hego-ekialdean, Fangshan barrutia hegoaldean, eta Hebei probintzia mendebaldean."}
{"id": "102821", "revid": "512", "url": "https://eu.wikipedia.org/wiki?curid=102821", "title": "Fides", "text": "Fides (latinetik zuzenean itzulita \"konfiantza\", \"fedea\", \"leialtasuna\" esan nahi duena), erromatar mitologian, konfiantzaren jainkosa zen. Saturno eta Virtusen alaba da, Kapitolio muinoan zuen bere tenplua zen Erromatar Senatuak atzerriko herrialdeekin sinatzen zituen estatu hitzarmenak kontserbatzen zituen tokia, non Fidesek babesten zituen. \"Fides Publica Populi Romani\" bezala ere gurtzen zen (erromatar estatuarenganako leialtasuna). Emakume gazte batek irudikatzen du, olibondo adar batekin koroatua, kopa, dordoka edo intsignia militar bat eskuan duela. Zapi zuri edo bat darama; bere apaizak zuriz janzten dira, Numa Ponpilio erregeari ematen zaio jainkosa honen gurtza sartu izanaren ardura, bere baliokide greziarra Pistis zelarik."}
{"id": "102822", "revid": "119347", "url": "https://eu.wikipedia.org/wiki?curid=102822", "title": "Shunyi barrutia", "text": "Shunyi barrutia (\u987a\u4e49\u533a txinera sinplifikatuz), Beijing osatzen duten barrutietako bat da. 2000ko erroldaren arabera, 637.000 biztanle bizi ziren 980,0 kilometro koadroko azaleran, hortaz, barrutiaren dentsitatea 650 biztanle/km2 da.\nInguru naturala eta kokapena.\nBarrutiaren mugak honakoak dira: Huairou barrutia iparraldean, Miyun konderria ipar-ekialdean, Pinggu barrutia ekialdean, Hebei probintzia hego-ekialdean, Tongzhou barrutia hegoaldean, Chaoyang barrutia hego-mendebaldean, Changping barrutia mendebaldean."}
{"id": "102823", "revid": "105290", "url": "https://eu.wikipedia.org/wiki?curid=102823", "title": "Tongzhou barrutia", "text": "Tongzhou barrutia (\u901a\u5dde\u533a txinera sinplifikatuz), Beijing osatzen duten barrutietako bat da. 2000ko erroldaren arabera, 674.000 biztanle bizi ziren 870,0 kilometro koadroko azaleran, hortaz, barrutiaren dentsitatea 775 biztanle/km2 da.\nInguru naturala eta kokapena.\nBarrutiaren mugak honakoak dira: Shunyi barrutia iparraldean, Hebei probintzia ipar-ekialdean, Tianjin udaltasuna ekialde eta hegoaldean, Daxing barrutia hego-mendebaldean, eta Chaoyang barrutia mendebaldean."}
{"id": "102825", "revid": "105290", "url": "https://eu.wikipedia.org/wiki?curid=102825", "title": "Huairou barrutia", "text": "Huairou barrutia (\u6000\u67d4\u533a txinera sinplifikatuz), Beijing osatzen duten barrutietako bat da. 2000ko erroldaren arabera, 296.000 biztanle bizi ziren 2.577,3 kilometro koadroko azaleran, hortaz, barrutiaren dentsitatea 116 biztanle/km2 da.\nInguru naturala eta kokapena.\nBarrutiaren mugak hauek dira: Changping barrutia hego-mendebaldean, Shunyi barrutia hego-ekialdean, Miyun konderria ekialdean, Yanqing Konderria mendebaldean, eta Hebei probintzia iparraldean."}
{"id": "102826", "revid": "336", "url": "https://eu.wikipedia.org/wiki?curid=102826", "title": "9 x 19 mm Parabellum", "text": "9 mm Parabellum kartutxoa, 9 mm Luger eta 9 x 19 mm izenez ere ezaguna, 1902an Georg Luger armagile alemaniarrak sortu zuen berak diseinaturiko Luger P08 pistolarekin erabiltzeko. Lehen Mundu Gerran Alemaniak bakarrik erabili zuen, zehazki bere Luger pistolan eta MP 18 subfusilean. Bigarren Mundu Gerran ordea Alemaniaz aparte beste herrialde batzuek ere erabili zuten, besteak beste Poloniak eta Commonwealtheko tropek. Ordutik, munduan gehien erabiltzen den pistola-kartutxoa da."}
{"id": "102827", "revid": "105290", "url": "https://eu.wikipedia.org/wiki?curid=102827", "title": "Pinggu barrutia", "text": "Pinggu barrutia (\u5e73\u8c37\u533a txinera sinplifikatuz) Beijing osatzen duten barrutietako bat da. 2000ko erroldaren arabera, 397.000 biztanle bizi ziren 1.075,0 kilometro koadroko azaleran, hortaz, barrutiaren dentsitatea 369 biztanle/km2 da.\nInguru naturala eta kokapena.\nBarrutiaren mugak hauek dira: Miyun konderria iparraldean, Shunyi barrutia mendebaldean, eta Tianjin udal probintzia hegoalde eta ekialdean."}
{"id": "102828", "revid": "105290", "url": "https://eu.wikipedia.org/wiki?curid=102828", "title": "Miyun konderria", "text": "Miyun Konderria (\u5bc6\u4e91\u53bf txinera sinplifikatuz), Beijing osatzen duten konderrietako bat da. 2000ko erroldaren arabera, 420.000 biztanle bizi ziren 2.335,6 kilometro koadroko azaleran, hortaz, barrutiaren dentsitatea 180 biztanle/km2 da.\nInguru naturala eta kokapena.\nBarrutiaren mugak honakoak dira: Hebei probintzia iparralde eta ekialdean, Huairou Barrutia mendebaldean, Shunyi Barrutia hego-mendebaldean, eta Pinggu Barrutia hego-ekialdean."}
{"id": "102829", "revid": "119347", "url": "https://eu.wikipedia.org/wiki?curid=102829", "title": "Yanqing konderria", "text": "Yanqing konderria (\u5ef6\u5e86\u53bf txinera sinplifikatuz), Beijing osatzen duten konderrietako bat da. 2000ko erroldaren arabera, 275.000 biztanle bizi ziren 1.980,0 kilometro koadroko azaleran, hortaz, barrutiaren dentsitatea 139 biztanle/km2 da.\nInguru naturala eta kokapena.\nBarrutiaren mugak honakoak dira: Huairou barrutia ekialdean, Hebei probintzia iparralde eta mendebaldean, eta Changping barrutia hegoaldean."}
{"id": "102831", "revid": "59723", "url": "https://eu.wikipedia.org/wiki?curid=102831", "title": "Denario", "text": "Denarioa antzinako zilarrezko erromatar txanpona zen, gutxi gorabehera, K.a. 268 eta 360 bitartean txanpondutakoa. Hasieran, 10 aseko balioa zuen:, hortik haren izena eta X ikurra.\nK.a. 212an, denarioa diru sistema berriaren oinarri bihurtu zen eta asa erreferentzia gisan ordezkatu, kobre patroitik zilar patroira igaro zen. Txanpon sistema berri hori, denarioak gain, quinarioak, sestertzioak eta asak osatzen zuten, honako baliokidetza hauekin:\nTito Livioren arabera, denarioa lehen aldiz, K.a. 268an txanpondu zen. Hasierako pisua 4,54 gramokoa zuen, hots, ontza baten seirena; K.a. 217an, Lex Flaminiaren ondorioz, pisua 3,90 gramotan ezarri zitzaionez, 16 aseko balioa izatera pasatu zen. Balio horrexekin iraun zuen 64. urtean Neronek 3,4 gramora jaitsi zuen arte eta pisua berriz jaitsi zen: Marko Aurelioren agintaldian, 2,36 gramotan ezarri zen eta 1,70 gramotan Septimio Severorenean. Balioaren jaitsierak etengabe segitu zuen, Karakalaren agintaldian antoninianoa sartu zen arte, horrek denarioa erabat ordezkatuko baitzuen, Gordiano III.aren erregealdian.\nDenarioen eta haien zatitzaileen aurrealdean, hasieran, erromatar jainko eta jainkosen irudiak ageri ziren, asetan bezala. Quinarioek bezala, Erroma pertsonifikatuaren burua zeramaten, galea edo kasko batekin estalia (askok Minervarekin nahasten zuten). Atzealdean, Dioskuroen (Castorren eta Poluxen) irudiak zeramatzaten, Garaipenaren gurditik edo koadriga batetik tiratzen, Jupiterren gurdia edo Marterena eramaten. Hantxetik datoz pieza horiei ematen zaizkien bigatu eta kuadrigatu izenak. Askoz ere aurrerago, bata bestearen ondorengo igortzeetan, jainko horien guztien irudiak kenduz joango ziren: haien ordez, era askotako irudiak paratu ziren, txanpontzea zuzentzen zuen magistratuaren nahiaren arabera, eta antzinako pertsonaien, familia oroigarrien, familiako ikurren eta, ondoren, magistratu bakoitzaren balentrien edo ekintzen irudikapenetan zetzana. Erromatar Errepublikaren amaieran edo Julio Zesarren triunbiratoaren garaian, txanponen aldeetako batean, horiek baimentzen zituen pertsonaiaren erretratua agertzen hasi zen."}
{"id": "102832", "revid": "1310", "url": "https://eu.wikipedia.org/wiki?curid=102832", "title": "9x19mm Parabellum", "text": ""}
{"id": "102833", "revid": "336", "url": "https://eu.wikipedia.org/wiki?curid=102833", "title": "Juli\u00e1n Balduz", "text": "Juli\u00e1n Balduz Calvo (Tutera, Nafarroa, 1942ko abuztuaren 21a-), frankismoaren osteko Iru\u00f1eko lehen alkatea izan zen, 1979tik 1987 urtera arte.\n1979ko maiatzaren 20ean, Iru\u00f1eko lehen alkatea izendatu zuten, 36 urterekin, Partido Socialista de Navarra-Nafarroako Alderdi Sozialista-koa.\n1979.urtean, PSN-k 5 zinegotzi lortu zuten eta alkaltetza lortu zuten ezkerreko alderdiei eta jeltzaleei esker.\n1983.urtean, PSN-k 11 zinegotzi lortu zuten eta EA-ri esker alkatetza lortu zuen berriz.\nBalduz-ek, 1979 eta 1983 arte, parlamentari forala izan zen ere, baita 1986 eta 1987 urte artean, senadorea."}
{"id": "102834", "revid": "103793", "url": "https://eu.wikipedia.org/wiki?curid=102834", "title": "Javier Chourraut", "text": "Javier Chourraut Burguete (Lizoain, Nafarroa, 1935eko abenduaren 3a) Nafar Herriaren Batasuna (UPN) eta Nafarroako Demokraten Konbergentzia (CDN) alderdietako politikaria izan da. Iru\u00f1eko alkatea izan zen bi agintalditan (1987tik 1991ra eta 1995etik 1999ra).\n1995. urtean, Juan Cruz Allirekin batera UPNtik irten zen, eta CDN sortu zuten.\n1995. urtean, Chourraut CDN zerrendako alkatetzako hautagaia zen, eta alkatetza lortu zuen PSN eta EAri esker."}
{"id": "102835", "revid": "1545", "url": "https://eu.wikipedia.org/wiki?curid=102835", "title": "P'y\u014fngyang", "text": ""}
{"id": "102836", "revid": "119347", "url": "https://eu.wikipedia.org/wiki?curid=102836", "title": "Harausta", "text": "Harausta (ofizialki ) Biarrizko hego-ekialdean dagoen auzoa da, RN-10 errepidetik hurbil dagoena, eta SNCF geltokia duena.\nToponimia.\nAuzunearen euskarazko izena \"Harausta\" da, eta izen hori bera zuen egun Marion deritzon aintzirak. Gaur egun ere, auzunean bada \"Harausta\" izeneko kale bat.\nFrantsesezko gaur egungo izenak (\"La N\u00e9gresse\") XIX. mendearen hasieran du jatorria: Harausta auzunean ostatu bat zuen andre oso beltzaran bati Napoleonen armadako soldaduek jarritako ezizenetik dator. Denbora batez, jatorrizko euskal toponimoa eta asmatu berri hori sinonimotzat erabiltzen zituzten frantses hiztunek, baina XX. mendearen hasieraz geroztik frantsesez \"La N\u00e9gresse\" da erabili ohi den izen bakarra.\nHistoria.\nDonostia eta Iru\u00f1ea konkistatu ondoren, Wellingtonek bere armada Larrunen kokatu zuen, handik Arbona, Arrangoitze, Basusarri eta Errobiren arroa konkistatzeko. 1813ko abenduaren 9an, Arrangoitze eta Harausta inguruan borrokatu ziren.\nTrenbidea 1862an heldu zen Biarritza. Baionatik zetorren trenbideak auzoan izan zuen geltokia, 1911an \"Compagnie du Midi\"k erdigunera mugitu zuena. Lehen omnibus bat zegoen erdigunera.\nHannoverko Erresumaren azken erregearen alaba Frederika, bertako Mouriscot Etxean bizi eta hil zen, artistez inguratuta.\nXX. mendeko hasieran, auzoan urtero 30 tona antxoa baino gehiago gatzatzen zuen lantegia jarri zuten.\nAntzinako ehundegien eraikinean, egun \"Surf Session\" aldizkariaren egoitza dago. Arrangoitzera doan Luis Mariano karrikan dago.\nGeografia.\nMuriskot (okzitanieraz \"Moriscot\", frantsesez \"Mouriscot\") eta Marion aintzirak auzoan daude, XIX. mendeaz geroztik kutsatuta daudenak. Muriskoten urak Ilbarritzeko hondartzatik itsasoratzen dira.\nEkipamenduak.\nAuzoa Angelu eta Bidarte arteko RN-10 biaduktuak zeharkatua da, iparraldean Miarritze-Angelu-Baionako aireportua eta hegoaldean A-63 autobidearen 4 dituena.\nBiarrizko geltokian TGV zerbitzuak daude."}
{"id": "102838", "revid": "148237", "url": "https://eu.wikipedia.org/wiki?curid=102838", "title": "Minerva", "text": "Minerva (, ahoskatua; etruskoz: \"Menrva\"), erromatar mitologiako jainkosa, greziar mitologiako Atena da.\nMinerva erromatarrean, artisauen jainkosa, lanbideena, artearena eta, geroago, gerrarena ere izan zen. Greziar kulturaren eraginez, Atenea grekoarekin identifikatu zuten. Zenbait adituk uste dute Etruriatik Erroman sartutako Athena jainkosaren garapena izan zela. Uste hori indartu egiten da Kapitolinoan, erromatar erlijioaren zentroan, jainko-jainkosen triada osatzen zutenetako bat zelako, Jupiter eta Junonekin batera. Berari eskainitako Aventinoko santutegia artisauen gremioen topaleku izan zen, eta noizbait poetak eta aktore dramatikoak izan zituen.\nGerraren jainkosa gisa gurtua zelarik, Marteren berezko funtzioa inbaditu zuen. Ponpeiok tenplu bat eraiki zuen harentzat Ekialdeko konkistetako harrapakinekin, eta horrek erakusten du ordurako Athena Nike greziarrarekin, garaipenaren jainkosarekin, identifikatu zuela, edo Atena Poliasekin, hau da, Atenas hiriaren jainkosa babeslearekin. Domiziano enperadorearen agintaldian, zeinak Minervaren babes berezia zuela esaten baitzuen, jainkosaren gurtza bere unerik gorenera iritsi zen.\nBaina Minervaren jatorrizko ezaugarriak zein ziren, eta zergatik jaso zuen horrenbesteko garrantzia, ez dago argi. Minervaren estatua batek -K.a. V. mendekoa eta greziar eragina islatzen duena-, bi ezaugarri adierazten ditu: gerlariarena eta amarena, edo haur eta gazteen zaindariarena (Kourotrophos). Junok ere ezaugarri horiek zituen garai arkaikoan, baina Jupiterren gurtzak garrantzia irabazi ahala, bi jainkosen funtzioak eta itzala apaldu ziren.\nTradizioaren esanetan, Tarkinio Prisko erregeak, Jupiterri Kapitolioan tenplu berri bat eraikitzen hasi zenean, aurretik zeuden jainko eta jainkosen tenplu edo gurtza leku guztiak handik kendu behar izan ziren eta jainko-jainkosak beste leku batera eraman. Bi besterik ez ziren geratu, Terminus eta Juventas. Terminus Jupiterren kaperan geratu zen eta Juventas, gazteak babesten zituen jainkosa, Minervarenean, jainkosa handiak gaztetasunarekin zuen lotura indartuz. \nJaiotza.\nMinerva Jupiterren alaba zen. Jupiterri iragarri zioten bere maitale Metisen, zuhurtasunaren jainkosaren, ondorengo batek tronutik kenduko zuela. Jupiterrek, orduan, haurdun zegoen Metis irentsi zuen. Beranduago, berebiziko buruko mina sentitu zuen Jupiterrek eta Vulkanori laguntza eskatu zion, burua ireki zion aizkorakada batez eta bertatik Minerva sortu zen, armatua eta bere aitari Gigantomakian (erraldoien aurkako gerra) laguntzea ahalbidetu zion adinarekin, non bere ausardiagatik nabarmendu zen.\nTituluak eta paperak.\n\"Minerva\" izena, beharbada, etruriarrengandik hartu zen, haiek Menrva deitzen baitzuten. Erromatarrek, erraz nahastuko zuten bere izen atzerritarra latinezko \"mens\" (burua) hitzarekin, jainkosa bezala zuen arloetako bat, ez baitzen soilik gerraren jainkosa, baizik eta baita adimenarena ere.\nJainkosa hau, Olinpoko alabarik gogokoena zen, nork bere gorengo pribilegioetakoren batzuk eman zizkion. Profeziaren dohaina zuen, bere gogoz, hilkorren bizitzak luzatzen zituen, zoriontasuna lortzen zuen hil ondoren: berak, buru keinu batekin adierazten zuen oro, atzerabueltarik gabekoa zen, agintzen zuen oro, beti iristen zen. Bere ezaugarriak egida (Medusaren buruarekin apaindutako ezkutua), olibadia eta lantza ziren.\nFuntzioak.\nJakinduriaren, arteen eta gerra-tekniken jainkosa da, Erromaren babeslea eta artisauen zaindaria izateaz gain.\nEzaugarriak.\nJainkosa hori aurpegi larri eta zorrotzez irudikatu ohi da, eskuineko eskuan pika bat eta ezkerrean ezkutua. Bere bularrean benetako egida du, Medusaren burua erliebean zizelkatuta duen koraza modukoa. Penatxo edo oilar batez koroatutako kaskoak babesten dio burua. Bere oinetan hontza edo mozoloa agertzen dira, hegazti zaintzaileak.\nOro har, eserita agertzen da, baina, zutik dagoenean, beti, gerlari baten joera ausartarekin, kutsu pentsakor bat eta begirada, pentsamendu handitan jarria du.\nMitoak.\nMito famatu askotan agertzen da. Greziako Atena homologoaren istorio asko Minervari egozten zaizkio mitologia erromatarrean. Adibidez, Atena izenarena, Neptunoren eta Minervaren arteko lehiaketa baten ondorioz sortutakoa, edo Minervak olibondoaren sorrera. Mito hori, jatorriz, Atenarena da, eta Atenas hirira guztiz lotuta dago. \nAtenasen fundazioa. Minervaren istorioaren pasarterik ospetsuenetako bat Neptuno itsasoetako jainkoarekin Atenas hiriari izena emateko izan zuen desadostasuna da. Epaile bezala aukeraturiko hamabi jainko-jainkosa handik erabaki zuten hiriarentzako gauzarik erabilgarriena egiten zuenak bere izena emango ziola hiriari. Neptunok, bere hiruhortzaren kolpe batez, lurretik zaldi bat sorrarazi zuen, eta Minervak, berriz, olibondo bat sorrarazi zuen; azken honek irabazi zuen.\nParisen epaiketa. Tetis nereidaren eta Peleoren ezkontzara garaiko noblezia guztia eta Olinpoko jainko-jainkosa guztiak gonbitatu zituzten, bat izan ezik, Eris edo Liskar, anabasarik eta haserrerik sor ez zezan. Izugarri haserretu zen Liskar, eta bazkariaren amaieran azaldu zen eta urrezko sagar bat bota zuen mahai gainera, \"Ederrenarentzat\" esanez. Hemen hasi zen benetako sesioa. Venus, Junon eta Minerva aurkeztu ziren lehiara. Paris ederra izan zen epailea. Bere arerioak gainditzeko nahiarekin, bere epaileari, ezagutza eta bertutea eskaini zizkion. Bere eskaintzak, ordea, alferrikakoak izan ziren eta Parisek Venus aukeratu zuen. Minerva asko haserretu zen eta, Troiako Gerran, Minerva akaiarren alde agertu zen. ,\nArakne. Behin batean, Minervak Araknerekin lehiatu zuen, bietatik, ehuntzen azkarrena zein zen jakiteko. Frogatzeko, Minervak lan bat proposatu zion: oihal bikain bat. Minervak Arakneren nagusitasuna ikustean, hain jeloskor jarri zen, bere arerioa armiarma bihurtu zuela (Ovidiok bere Metamorfosiak lanean kontatzen duenaren arabera), honegatik, Minerva, jainkosa krudel bezala ezagutzen da. Eszena hau, Diego Vel\u00e1zquezek irudikatu zuen \"Iruleak\" izeneko bere oihal ospetsuan, gaur egun Madrilgo Pradoko Museoan dagoena.\nArgonautak. Minerva da argonauten ontzia bere marrazkiaren arabera eraikiarazten duena, eta bere brankan, hitz egiten duen zurezko zatia jartzen duena, Dodonako basoan moztutako zura, ontziaren noranzkoa zuzentzen zuena, arriskuak non zeuden jakinarazten ziena eta hauek eragozteko modua adierazten ziena. Metafora honekin, erraza da ontziaren lema ezagutzea.\nBatzuetan, Ulises gidatzen du bidaietan, besteetan, Pandoraren alabei emakumeei dagozkien lanetan nabarmentzeko artea erakusten die, tapizgintza lanetan loreak eta guduak irudikatzen; bera da, baita ere, bere eskuekin Junonen berokia edertzen duena.\nGurtza.\nOvidiok, Minerva, \"mila ekintzen jainkosa\" deitzen zuen. Italia osoan gurtua izan zen, eta izaera gudatiarra soilik Erroman hartu zuen arren.\nBere jaia nagusia, martxoaren 19tik 23rarte ospatzen zuten, plural femeninoan Quinquatria izena zuen egunean, martxoko idusaren ondorengo bosgarren egunean, hau da, martxoaren 19an, eskulangileen egunean. Bertsio txikiago bat, Minusculae Quinquatria deiturikoa, ekainaren 13an ospatzen zuten txirulariek Aventino muinoan, jainkosa honek txirula asmatu zuela uste baitzuten. Minerva, Kapitolino muinoan gurtzen zen, Junon eta Jupiterrekin batera, Kapitolioko Hirukoaren parte bezala. Egungo Erroman, Piazza della Minerva bisita daiteke, Agriparen Panteoia dagoen tokitik gertu.\nK. a. 207an, olerkari eta antzezleen korporazio bat eratu zen Aventino muinoko Minervaren tenpluan zinopariak egiteko eta biltzeko. Korporazio horretako kideen artean, Livio Androniko zegoen. Aventinoko Minervaren santutegia, gurtza-gune garrantzitsu bat izaten jarraitu zuen Erromatar Errepublikaren garaiaren erdialdea igaro eta askoz beranduago ere.\nPlutarkoren \"Periklesen bizitza\" lanean, Minerva, Periklesi agertzen zaio amets batean, eta tratamendu zehatz bat agintzen dio Atenaseko zauritutako hiritar batentzat. Tratamenduak, gizona sendatu zuen, eta letoizko estatua bat altxa zen jainkosaren omenez.\nSagaraturiko animaliak.\nMinervari sagaraturiko animaliak, herensugea eta mozoloa ziren. Sakrifizio handiak eskaintzen zitzaizkion, eta, ondorioz, Panatenea handietan, tribu bakoitzak idi bat eskaintzen zion, animalia honen haragia, eta, ondoren, herritarren artean banatzen zen."}
{"id": "102840", "revid": "105290", "url": "https://eu.wikipedia.org/wiki?curid=102840", "title": "Meizhou", "text": "Meizhou (txinera sinplifikatuz: \u6885\u5dde, pinyineraz: M\u00e9izh\u014du Sh\u00ec) Txinako Guangdong probintziako prefektura mailako hiria da. Hiriak 5.052.800 biztanle (horietatik 1.320.700 erdigunean) eta 15.836 kilometro koadroko azalera dauka.\nInguru naturala eta kokapena.\nPrefektura mailako Meizhou hiriaren mugakideak honakoak dira: Heyuan hiria mendebaldean, Chaozhou hiria hego-ekialdean, Jieyang hegoaldean, Shanwei hego-mendebaldean, Jiangxi probintzia ipar-mendebaldean, eta Fujian probintzia ipar-ekialdean."}
{"id": "102841", "revid": "105290", "url": "https://eu.wikipedia.org/wiki?curid=102841", "title": "Chaozhou", "text": "Chaozhou (txinera sinplifikatuz: \u6f6e\u5dde, pinyineraz: Ch\u00e1ozh\u014du Sh\u00ec) Txinako Guangdong probintziako prefektura mailako hiria da. Hiriak 2.500.000 biztanle eta 3.614 kilometro koadroko azalera dauka.\nInguru naturala eta kokapena.\nPrefektura mailako Chaozhou hiriaren mugakideak honakoak dira: Fujian probintzia ipar-ekialdean, Meizhou iparraldean, itsasoa hego-ekialdean, Shantou hegoaldean, eta Jieyang mendebaldean."}
{"id": "102842", "revid": "105290", "url": "https://eu.wikipedia.org/wiki?curid=102842", "title": "Zhaoqing", "text": "Zhaoqing (txinera sinplifikatuz: \u8087\u5e86\u5e02, pinyineraz: Zh\u00e0oq\u00ecng Sh\u00ec) Txinako Guangdong probintziako prefektura mailako hiria da. Hiriak 3.910.000 biztanle eta 22.322 kilometro koadroko azalera dauka.\nInguru naturala eta kokapena.\nPrefektura mailako Zhaoqing hiriaren mugakideak honakoak dira: Qingyuan ipar-ekialdean, Guangxi eskualde autonomoa mendebaldean, Foshan hego-ekialdean, eta Yunfu hegoaldean."}
{"id": "102843", "revid": "105290", "url": "https://eu.wikipedia.org/wiki?curid=102843", "title": "Yunfu", "text": "Yunfu (txinera sinplifikatuz: \u4e91\u6d6e, pinyineraz: Y\u00fanf\u00fa Sh\u00ec) Txinako Guangdong probintziako prefektura mailako hiria da. Hiriak 2.612.800 biztanle eta 7.813,4 kilometro koadroko azalera dauka.\nInguru naturala eta kokapena.\nPrefektura mailako Yunfu hiriaren mugakideak honakoak dira: Zhaoqing iparraldean, Foshan ekialdean, Jiangmen hego-ekialdean, Jiangxi eskualde autonomoa mendebaldean, Maoming hego-mendebaldean, eta Yangjiang hegoaldean."}
{"id": "102844", "revid": "119347", "url": "https://eu.wikipedia.org/wiki?curid=102844", "title": "Huizhou", "text": "Huizhou (txinera sinplifikatuz: \u60e0\u5dde, pinyineraz: H\u00f9izh\u014du Sh\u00ec) Txinako Guangdong probintziako prefektura mailako hiria da. Hiriak 3.875.000 biztanle eta 11.158 kilometro koadroko azalera dauka.\nInguru naturala eta kokapena.\nPrefektura mailako Huizhou hiriaren mugakideak honakoak dira: Shaoguan ipar-mendebaldean, Heyuan iparraldean, Shanwei ekialdean, Guangzhou eta Dongguan mendebaldean, itsasoa hegoaldean, eta Shenzhen hego-mendebaldean."}
{"id": "102846", "revid": "119347", "url": "https://eu.wikipedia.org/wiki?curid=102846", "title": "Shanwei", "text": "Shanwei (txinera sinplifikatuz: \u6c55\u5c3e, pinyineraz: Sh\u00e0nw\u011bi Sh\u00ec) Txinako Guangdong probintziako prefektura mailako hiria da. Hiriak 2.130.000 biztanle eta 5.271 kilometro koadroko azalera dauka.\nInguru naturala eta kokapena.\nPrefektura mailako Shanwei hiriaren mugakideak honakoak dira: Meizhou eta Heyuan hiriak iparraldean, Jieyang ekialdean, Huizhou mendebaldean, eta itsasoa hegoaldean."}
{"id": "102847", "revid": "149576", "url": "https://eu.wikipedia.org/wiki?curid=102847", "title": "Blas Lezo", "text": "Blas Lezo Olabarrieta (Lezotarren etxea, Pasai San Pedro, Euskal Herria, 1689ko otsailaren 3a \u2013 Cartagena de Indias, Kolonbia, 1741ko irailaren 7a) euskal herritar itsasgizona eta militarra izan zen, Espainiako Itsas Armadak inoiz izan duen estratega eta buruzagi handi eta garrantzitsuenetakoa.\nBizitza.\nBlas Lezo Olabarrieta 1689ko otsailaren 3an Pasai San Pedron jaio zen, gaur egun Blas Lezoren jaiotetxea izenez ezagutzen den eraikinean.\nBere arbasoen artean itsasgizon bikainez osatutako sendi batean jaio zen, garai hartan bere bizimodua oso-osorik itsasori erabat lotuta zuen Pasaia herrian. Frantziako ikastetxe batean heziketa jaso eta 1701ean 12 urte eskas zituelarik, ofizialgai gisa frantziar Itsas Gudarostearekin batera itsasoratu zen. Luis XIV.a Frantziakoak (Filipe V.a Espainiakoaren aitona) ahalik eta frantziar eta espainiar eskuadra eta gudarosteetako ofizialen elkartruke handiena egon zedin agindua baitzuen.\nLezo gaztearen lehendabiziko guda V\u00e9lez-M\u00e1lagan izan zen, bertan Tolousseko almirantearen eskuadraren eta anglo-herbeheretar eskuadraren arteko borrokaldian (1704). Ekintza hartan Lezori kanoi-bala batek bere ezker zangoa moztu zion. Lezo gazteak uneoro erakutsi zuen odol hotzak Tolousseko kondearengan mirespena eragin zuen: Lezoren kemena eta lasaitasuna apartekotzat jo zituen, eta Tolousseko kondeak postu igoera bat proposatu zion.\nItsasontziko alferez gisa borrokaldietan ausardia eta dohain bikainak erakutsi zituen. Toulongo Santa Katalina gazteluaren setioan, jada itsasontziko tenientea zelarik, zauritua izan zen. Bartzelona setiatzen ari zen Espainiako erregeari laguntzeko asmoz Frantziako erregeak bidalitako espedizioen buru bezala Blas Lezo ezarri zuten, setio hau Espainiako erregetzara sartu nahirik zebilen Austriako artxidukearen aldekoak jaso egin baitzuten. Lezok ekintza bikain batez hiri honen inguruan ziren indar boteretsuagoen setioa apurtu eta hainbat itsasontziri su eman zien. Jada 1713ko kataluniar hiriburuaren bigarren setioan borrokatzen ari zen itsasontziko kapitaina zen. Une honetan bere besoa ezgaitua gelditu zitzaion.\nHamar urte pasatxoz, 1730. urte arte Kariben piraten aurka borrokatu zen, eta 1723rako, Hegoaldeko itsasoaren jeneral maila eskuratua zuela. Bere itzulerako eskuadrako buruko kargura igo zuten. Laster, Genovan eginbehar zail bat izendatu zioten: Espainiarenak ziren 2 milioi peso bereganatuak zituen hiri hartako San Jurgiren Banketxea setiatzea. Lezok bere ohiko erara jokatu zuen, bertakoek dirua itzultzeari ukatu ezkero hiria bonbardatzeko mehatxua jaurtikiz, horretaz gain hiritarrek Lezoren itsasontzian zegoen banderari agurtzera behartuz. Lezoren ospea ongi ezagutzen zuenez, agintari genoarrak onartu egin zuen.\n1732an Oranen aurkako espedizioan Cornejo jeneralaren bigarren eskuadra burutzat esku hartu zuen, itsas-indar hau 54 gerraontzi, 500 garraio eta Montemar kondearen agintepeko 30.000 gizonez osatua zegoelarik. Hiri honek amore eman ondoren, Santa Cruz markesa gelditu zen bertako agintari beste 8.000 gizonen buru zelarik. 1732ko uztailaren 5a zen. Hassan erregeak ez zuen hiriaren galera onartu eta berehala setioa jarri zion. Hiriari laguntzeko arduraduna Blas Lezo izan zen, 6 itsasontzi eta 5.000 gizonekin. Setioa altxatu eta bertan Santa Cruz agintaria eta bere kapitainetako zenbait hil ziren. Lezo, itsasgizon jaioa, karibetar piraten aurkako borrokaldietan trebatua, 60 kanoiko Aljerko itsasontzi kapitainari atzetik jarraitu zion. Ontzi hau bi gaztelu eta milaka gizonez defendatutako Mostazango senaian babestu zen. Euskal itsasgizonaren ohiko kemena bere harrapakina aurrez-aurre ikusi hala handituz joan zen, gotorlekuetatik jaurtikitzen zizkioten tiroei muzin egiten zielarik. Aljer hiriburuari su eman eta gazteluak bonbardatu zituen, hauei kalte handiak eraginez. Ondoren itsas zainketa estu bat ezarri zuen, aljertarrak turkiarren indarren laguntza lor ez zezaten. Lezok jasandako \"sukarrek\" C\u00e1diza atzeratzea behartu zuten. 1734an teniente jeneral mailara igotzen dute. Lurrean bi urtez egon ostean galeoietako komandante jenerala izendatuko dute.\nGaleoia itsasontzi mota handi eta barru garaikoa zen, belekin besterik maneiatzen zena: batzuk guda galeoiak ziren, besteak aldiz zama galeoiak. Indietako Itsas Armada osatzen zuten itsasontziei ere \"galeoi\" izena ematen zitzaien; herrialde haietako altxorrak Espainiara eramaten zituzten eta beren biltegiak xede horretarako zeramatzaten. Cadiztik Portobelora eta Cartagena de Indiasera noizbehinkako bidaiak egiten zituzten. Lezo itsasgizona berriz ere \"Fuerte\" eta \"Conquistador\" itsasontziekin batera Tierra Firmen dagoen Indietako Cartagenara itzuli zen, 1737ko martxoaren 11ean ailegatuz, han hiri honen eta bere inguruko itsasgunearen defentsaz arduratu zelarik. Hemen zegoela, Espainia eta Ingalaterraren arteko 1739ko Guda Aldarrikapenarekin bat, Jamaikan batzen ari ziren ingeles indarren berri izan zuen. Ingelesek dagoeneko aipatua zuten Cartagena hiria Tierra Firme indarrez hartzeko portu nagusitzat, bai eta helburu hau lortzeko denbora askoz prestatzen jardun. Lezok hau bazekien, bai eta bere hiriko defentsen egoera tamalgarriaz ere.\n1741ean Ingeles Eskuadra Cartagenarantz zihoala, Lezok bere itsasontziak Boca Chican kokatu zituen. Honela ingelesak borrokatzera behartuak zeuden lurra hartu nahi bazuten. Portua ere kateekin itxi zuen. 1740ko Vernon almirante ingelesaren lehen erasoa atzera bota zuten. Ingeles almiranteak ez zituen portuko defentsak gutxietsi. Lezo beraren gaitasuna asko baloratu zuen. Honek azalduko zuen 1741eko martxoaren 13ko Ingeles Ontziteri boteretsuaren buru zeuden Vernon almiranteordearen agintepeko Lestock eta Oglen bertaratzea. Ingeles Ontziteri honen osaketa honako hau zen: hiru zubiko 8 itsasontzi, lerroko 28 itsasontzi, 20 kanoitik 50erako 12 fragata, 2 lonbarda, hainbat brolote eta 10.000 gizon zeramatzaten 130 garraio, Jamaikako 2.100 beltz, iparramerikar errejimendu bat eta itsas armadako 15.000 gizon. Lerroko itsasontziak bi bateriakoak ziren; lonbardak, kalibre handiko kanoiak, eta broloteak suharberak ziren materialekin beteak zeuden ontziak ziren.\nMartxoaren 20ean ingeles eskuadrak San Felipe, Santiago, San Jos\u00e9 eta San Luis gotorlekuen aurka su egiten hasi zen, Lezok bere gizonekin babesten zuen San Luiseko gotorlekua ezik beste guztiak eraitsiak izan ziren. Honekin batera ingelesek beren indar guztiak lurreratu zituzten, artilleria barne.\nHamazazpi egun iraun zituen etengabeko borrokaldiaren ostean, Lezo eta bere gizonak San Luis gotorlekutik atera eta hirira aldendu ziren. Granada Berriko erregeordea eta Cartagenako agintaria zen Sebasti\u00e1n Eslaba, Lezo bera bezala, batzartuak zeuden bitartean zaurituak izan ziren. Cartagenak kanpoaldeko laguntza indar berriak jaso zituen, 6.000 gizon eta 8.000 kanoi bala. Inbasio erraldoi honen aurrean etsituak zeuden unean, Lezok 250 gizon baionetadunen kontraeraso suizida bat agindu eta gidatu zuen. Horrek inbaditzaileak atzerarazi zituen, eta haietatik 800 hil eta 200 gatibu geratu ziren. Ekintza horrek, gehi disenteria eta eskorbutoaren eraginak, egundoko sarraskia eragin zuen erasotzaileen artean, eta garaipena Lezoren alde jarri. Vernon zuhurtziaz aldentzen joan zen.\nAmaieran preso eta gatibuen elkartrukea egin zen. Ingelesek harrapakin baliotsua laga zuten, 20 itsasontzi eta 9.000 gizon. Blas Lezo Olabarrieta urte hartako irailaren 7an zendu zen, hiriaren defentsan izandako nekeen ondorioz akituta. Gaur egun Indietako Cartagena hirian borrokaldi hauen ondoren eraiki ziren harresi eta defentsa bikainak ageri dira, eta Lezo pasaitar maingu entzutetsuaren estatua. Lezo-Vernon norgehiagokan zehar izandako pasarte bitxia ingeles almiranteorde harroaren aldetik dator. Borrokaldia gertatu aurretik Lezo belauniko irudikatzen zuten txanpon eta domina batzuk grabarazi zituen. Euskaldun itsasgizona ingelesari bere ezpata emanaz ageri zen, eta ondorengo idatziarekin:\nAtzeko aldean, berriz, honako hau irakur zitekeen:\nGaraiko kroniken arabera, Vernon almirante mailara goratua izan zen, ezin liteke jakin gertakizun hauek gertatu aurretik edo ondoren izan zen. Halere britainiar almirantegoarekin izandako ika-miken ondorioz maila honetatik at utzi zuten. Lezori berriz Ovieco Markesaren titulua eman zitzaion, baina izendapen hori ez zen bera bizirik zegoelarik iritsi, Indietako Cartagenako bere garaipenaren urte berean hil baitzen. Hiri hark bere heroi gorentzat du.\n1955eko azaroaren 12an Lezori omenaldi bikoitz bat egin zitzaion. Pasai San Pedroko Alkatetzan G. Hombrados O\u00f1ativiaren margolana aurkeztu zen, honetaz gain Lezotarren oinetxean Emilio Laiz Campos eskulturagilearen hilarri bat ezarri zen. Data berberean Espainiak Kolonbiako herriari oparitu zion Lezoren estatuaren emate sinbolikoa inauguratu zen. Pasai San Pedroko elizan Blas Lezori eskainitako hilarria eta hilobia mantendu izan dira. Mende batzuk atzera begira, gauza berdina gertatu zen Elkanorekin Getariako elizan. Bi hilobiak hutsik daude, Lezo Indietako Cartagenan hil baitzen eta Elkano berriz itsasoan. Lezoren oroimenezko plaka Donostiako San Telmo museoan dago. Pasaiako elizan dagoena, berriz, erreplika da.\nBlas Lezo hil eta askoz geroago, guda zauriek eragin zioten itxuraren aipagarri, \"Patapalo\" (\u00abZurzango\u00bb) edo geroago \"Mediohombre\" (\u00abGizonerdi\u00bb) ezizenak jarri zizkioten."}
{"id": "102848", "revid": "105290", "url": "https://eu.wikipedia.org/wiki?curid=102848", "title": "Shantou", "text": "Shantou (txinera sinplifikatuz: \u6c55\u982d, pinyineraz: Sh\u00e0nt\u00f3u Sh\u00ec) Txinako Guangdong probintziako prefektura mailako hiria da. Hiriak 4.971.900 biztanle eta 2.064 kilometro koadroko azalera dauka.\nInguru naturala eta kokapena.\nPrefektura mailako Heyuan hiriaren mugakideak honakoak dira: Chaozhou ipar-ekialdean, Jieyang ipar-mendebalde, eta mendebaldean, eta Txina hegoaldeko itsasoa hegoaldean.\nBanaketa administratiboa.\nHiriko gobernuaren egoitza nagusia Jinping barrutian dago, horrez gain, hiria honako barrutiek osatzen dute:"}
{"id": "102849", "revid": "119347", "url": "https://eu.wikipedia.org/wiki?curid=102849", "title": "Biarritzeko itsasargia", "text": "Biarrizko itsasargia izen bereko udalerriko San Martin lurmuturrean dagoen itsasargia da.\nHistoria.\n1830 eta 1832 artean eraiki zuten, Viennois jauna arkitekto zuzendaria izanik. San Martin lurmuturraren mendebaldean kokatuta, oinarriak arrokan 5 metro sartu zuten (orduan dorrearen makurdura gertagarria saihesteko teknika zela eta). Kono formako dorre zuria duen eraikuntza, goardianoaren gela bakarrik uzten.\nGertuko Itsasargiko kali jokoa baino berrogeita hamar urte lehenago eraikia izan zen, golf-zelaia 1888an eraiki zutelako.\n1950ean elektrifikatua, itsasargia 1980an automatizatu zuten guztiz.\nFrantziako Gobernuak monumentu historikoen zerrendan kokatu zuen 2009ko azaroaren 6an.\nIkuspegia.\nSolairua eta tontorraren arteko 248 harmailak igo ondoren, ia 80 metroko garaieran daude bisitariak. Hortik ikuspegi ikusgarria dago: behean duen Biarritz, Akitania eta Euskal Herriko kostaldea, edo Pirinioak. Iparraldean Aturriko bokalea; ekialdean Baiona; hegoaldean Hendaia eta Donibane Lohizune eta mendebaldean Bizkaiko golkoa ditu."}
{"id": "102850", "revid": "105290", "url": "https://eu.wikipedia.org/wiki?curid=102850", "title": "Irumugarrieta", "text": "Irumugarrieta Nafarroa Garaiko iparraldeko mendi bat da, Eratsun (Malerreka) eta Basaburua (Ultzamaldea) udalerrien artean dagoena. Gaur egun bertze mugarik ez du markatzen, izenak bertzerik iradoki arren. 1.044 metroko garaiera du.\nAbiapuntuak.\nGorostietako mendi lepotik ordu eta erdiko igoera dugu; eta Eratsundik beste hainbeste."}
{"id": "102852", "revid": "105290", "url": "https://eu.wikipedia.org/wiki?curid=102852", "title": "Parasitologia", "text": "Parasitologia parasitismoa aztertzen duen biologiaren adarra da. Parasito moduan jarduten duten organismo biziak aztertzen ditu, hala nola, protozoo, helminto (trematodo, zestodo eta nematodoak) eta artropodoak eta baita hauek ostalariarekin duten harremana ere. Gainerako, organismo parasitarioak, birus, prokarioto eta onddoak, mikrobiologiak aztertzen ditu.\nBiologiaren adar hau irakasgai desberdinez osatuta dago: biologia zelularra, bioinformatika, biokimika, biologia molekularra, immunologia, genetika, eboluzioa eta ekologia.\nZientzia honen ikerketen atal handi bat medikuntza eta albaitaritzara zuzenduta dago, izan ere parasitoek gizaki eta animaliengan gaixotasunak sor ditzakete. Gaixotasun parasitario hauen epidemiologia ere oso garrantzitsua da, bizkarroien banaketa eta maiztasuna ezagutzea beharrezkoa baita gaixotasun hauek diagnostikatu eta tratatu ahal izateko.\nGaixotasun hauetatik gehienak tropikalak dira eta neurri handi batean herrialde azpigaratuetako higienen faltarekin erlazionatuta daude.\nZenbait gaixotasun parasitario:"}
{"id": "102853", "revid": "512", "url": "https://eu.wikipedia.org/wiki?curid=102853", "title": "Zokoako itsasargia", "text": "Zokoako itsasargia Ziburun dagoen itsasargi-etxea da. Itsasargiak Donibane Lohizuneko badia kontrolatzen du."}
{"id": "102857", "revid": "96586", "url": "https://eu.wikipedia.org/wiki?curid=102857", "title": "Antlia", "text": "Antlia edo Makina pneumatikoa \u2014\u2014 hego hemisferioko konstelazio bat da. Izenak \"bonba\" esan nahi du latinez eta grezieraz; aire-bonba bat adierazten du. Jatorriz \"Antlia Pneumatica\", konstelazioa Nicolas-Louis de Lacaillek ezarri zuen XVIII. mendean. Bere izen ez-espezifikoa (hitz bakarrekoa), jada erabilera mugatukoa, John Herschelek hobetsi zuen eta gero ofizialki onartu zuen komunitate astronomikoak. Argo Navis itsasontziko kandeletako batzuk osatzen dituzten izarren iparraldean (Vela konstelazioa), Antlia erabat ikus daiteke iparraldeko 49 gradu latitudetik hegoaldera.\nAntlia konstelazio ahul bat da; bere izarrik distiratsuena Alfa Antliae da, izar aldakor bat dela susmatzen den erraldoi laranja bat, 4,22 eta 4,29 itxurazko magnitudeen artean dagoena. S Antliae izar sistema bitar eklipsante bat da, izar bat bestearen aurretik igarotzen denean distira aldatzen duena. Bilgarri komun bat partekatzean, izarrak hain hurbil daudenez, egun batean bat egingo dute izar bakar bat osatzeko. Exoplaneta ezagunak dituzten bi izar-sistema, HD 93083 eta WASP-66, Antlia barruan daude, NGC 2997 bezala, galaxia kiribil bat, eta Antlia galaxia nanoa."}
{"id": "102858", "revid": "336", "url": "https://eu.wikipedia.org/wiki?curid=102858", "title": "Antlia (konstelazioa)", "text": ""}
{"id": "102860", "revid": "336", "url": "https://eu.wikipedia.org/wiki?curid=102860", "title": "Menrva", "text": "Menrva, etruriar mitologian, jakinduria, gerra, artea eta merkataritzaren jainkosa da. Gorengo hirukoaren zati da, Tinia eta Unirekin batera, erromatarren Junon-Jupiter-Minervaren baliokidea. Bere baliokide greziarra Atena da, eta bere baliokide erromatarra den Minervaren aurrekaria da. Atena bezala, Menrva, bere aita Tiniaren burutik jaio zen.\nBere izenak, \"mn-\" erroa du, oroimenarekin lotua. Adibidez, Mnemosyne () eta \"mnestis\" (): oroimena edo oroitzapena esan nahi dutenak."}
{"id": "102861", "revid": "336", "url": "https://eu.wikipedia.org/wiki?curid=102861", "title": "Tinia", "text": "Etruriar mitologian, Tinia edo Tin, zeruetako jainkorik boteretsuena zen, Thalna edo Uniren senarra.\nJainko hirutasun boteretsu baten zati zen, Menrva eta Unirekin batera. Tximistekin, lantzekin eta zetroekin lotzen zen. Etrurieraz, \"tin\" edo \"tins\" hitzak, eguna esan nahi du, eta bere plurala \"tinia\" da, honek, denboraren igaroa gobernatzen zuen jainkoa zela adierazten duelarik.\nUnirekin batera, Herkleren aita zen.\nTinia, erromatarren Jupiter eta greziarren Zeusen baliokidea da. Aldaera ezberdinetan agertzen da, Piacenzako gibelean agertzen den bezala, igartzeko erabili zen gibel baten brontzezko eredua.\nBere beste izenetako batzuk, Tin Cilens eta Tin Ouf dira.\nBera agertzen den idazkunetako batzuk, honako hauek dira:"}
{"id": "102862", "revid": "96586", "url": "https://eu.wikipedia.org/wiki?curid=102862", "title": "Apus (konstelazioa)", "text": "Apus edo Paradisuko hegaztia \u2014\u2014 hego hemisferioko konstelazio bat da. Lehenengo aldiz Johann Bayerrek idatzi zuen bere inguruan, 1603ko \"Uranometria\" liburuan. Baliteke nabigatzaileek aurretik erabili izana."}
{"id": "102864", "revid": "1519", "url": "https://eu.wikipedia.org/wiki?curid=102864", "title": "Arezzoko Kimera", "text": "Arezzoko Kimera, brontzez egina, etruriarren artearen adibiderik ezagunenetako bat da. Arezzon aurkitu zen 1553an, Toskanako antzinako hiri etruriar eta erromatar bat, eta berehala aldarrikatua izan zen Kosme I.a Medicikoa Toskanako Duke Handiaren bildumarako, nork publikoarentzako erakusgai jarri zuen Palazzo Vecchio jauregian, eta tamaina txikiagoko brontzezko zatiak jarri zituen Palazzo Pittiko bere estudioan, non \"Dukeak, gozamen handiz pasatzen zuen denbora, berak propio garbitzen, urregin tresna batzukin\", Benvenuto Cellinik bere autobiografian azaltzen duen bezala. Kimera, oraindik Florentzian kontserbatzen da, gaur egun, arkeologia museoan. Gutxi gora-behera, 80 zentimetroko altuera du.\nGreziar mitologian, munstrozko Kimerak, bere jaiolekua zen Lizia (egungo Turkian) suntsitzen zuen, Belerofonte heroiak hil zuen arte. Hasiera batean, Arezzon estatua aurkitu zutenek, estatuak lehoi bat irudikatzen zuela uste izan zuten, bere isatsa, elezaharraren arabera, suge formakoa izan behar zena, galdu egin baitzen. Baina laster ikusi zen mitoko kimera zela, eta, izatez, halako batean, isatsa, beste brontzezko zati batzuen artetik berreskuratua izan zen, Giorgio Vasariren arabera. Egungo isatsa, XVIII. mendeko zaharberritze bat da.\nKimera, antzinaroko uneren batean lurperatutako brontzezko estatua batzuk osatzen zuten are altxor handiago baten zati zen. Halabeharrez aurkitu ziren, hiritik kanpo zangak eraikitzen ziren bitartean, Porta San Laurentinoren kanpoaldean hain zuzen, baina, Kimerarekin batera egon beharko lukeen Belerofonteren irudia ez da aurkitu. Gaur egun, material bereko erreplika bat dago toki hartan.\nEstatuaren aurrealdeko hankan, idazkun bat dago, zenbait aldiz irakurri ondoren, TINCSVIL jartzen duela ebatzi delarik, idazkun honen itzulpena, \"Tinia jainkoari emana\" izango litzatekeelarik, Kimera, egunaren etruriar jainkoa zen Tinia gurtzeko erabiltzen zen elementu bat zela frogatuz."}
{"id": "102865", "revid": "336", "url": "https://eu.wikipedia.org/wiki?curid=102865", "title": "Palazzo Vecchio", "text": "Palazzo Vecchio ( ahoskatua; euskaraz \"Jauregi Zaharra\") Jauntzaren Plazan dago, Florentzian, Italia. Bere barnean, jauregi honek, Bronzino, Michelangelo eta Giorgio Vasariren lanak erakusten diren museo bat du.\nHistoria.\nJatorrian \"Pallazzo della Signoria\" deitua, Florentziako Errepublikaren organismo nagusiaren izena zena, izenez aldatzen joan zen: Palazzo dei Priori edo Palazzo Ducale, hiriko gobernu ezberdinen arabera.\nLehen eraikuntza, Arnolfo di Cambiori ematen zaio, 1299an hasi zuena, fatxadan Foraboschiren antzinako dorrea gehituz. Arnolfo hil ondoren, 1302an, jauregia beste artista batzuk amaitu zuten, 1314an.\nEraikinaren kanpoaldeko forma paralelepipedo batena da, eta fatxada nagusian, Arnolforen dorrea dago, hiriko ikurretako bat.\n1400ean, dorrea eta barne lorategia, berreraiki egin behar izan ziren, erortzeko arriskua baitzuten.\nBere gelarik garrantzitsuenen artean, \"Bostehunen Egongela\" nabarmentzen da, honen apaindura murala egiteko lana Leonardo da Vinciri (Anghiariko gudua) eta Michelangelori (Cascinako gudua) eman zitzaielarik. Zoritxarrez, bi margoetako bat ere ez zen amaitu, eta hormen apaindura, beste artista batzuek amaitu behar izan zuten.\n1540 eta 1550 bitartean, eraikina, Cosme I.a Medicikoaren egoitza bezala erabili zen, orduan, Palazzo Ducale deitu zelarik.\nAlboan, Uffizi Galeria ezaguna dago."}
{"id": "102866", "revid": "119347", "url": "https://eu.wikipedia.org/wiki?curid=102866", "title": "Cosme Damian Txurruka", "text": "Cosme Damian Txurruka Elortza (1761eko irailaren 27a, Arrietakua jauregia, Mutriku, Gipuzkoa, Euskal Herria - 1805ko urriaren 21a, Trafalgarko guda, Espainia) euskal herritar zientzialaria, itsasgizona eta militarra izan zen. Espainiako Itsas Armadako brigadier gisa zerbitzatu eta Mutrikuko alkate ere izan zen. Trafalgarko gudan nabarmendu zen \"San Juan Nepomuceno\" itsasontziaren buruzagitzat, eta heriotzaraino defendatu zuen bere ontzia.\nGaztaroa.\nMutrikuko jauntxoak ziren Francisco Txurruka Iriondo (Mutrikuko alkatea zena) eta Maria Teresa Elorza Iturriza senar-emazteen laugarren semea izan zen. Iberiar Penintsulako Gerrako heroi, abokatu eta euskaltzalea zen Julian Baldomero Txurrukaren anaia gaztea ere bazen. Bere senidea zen Antonio Gasta\u00f1etak eraikitako ointetxean jaio zen, hots, Arrietakua jauregian, azken senide honen oroitzapenek berehala Cosme Txurruka gaztearengan itsasoratzeko grina piztu zutelarik.\n11 urteko adinarekin bere senideek Burgosko Apaizgaitegi Kontziliarrera bidali zuten, han Txurrukak ikasketetan erakutsitako ahaleginarengatik bertako irakasleen eta Artzapezpiku beraren estima lortu zituen, azken honek gaztearen buruargitasun eta gaitasun dohaiak ikusirik bere etorkizuneko ikasketa eta ibilbidean laguntzen saiatu zen. Artzapezpikuak bere alboan itsasgudarosteko ofiziala zen iloba zuen, honek ere bere osabaren antzera Txurruka gazteari estimua hartu ziolarik; bi gazteen anaikidetasuna hain handia bilakatu zen, zer Txurruka bere lagunak zuen itsasorako zaletasunaz erabat kutsatu zen. Txurrukak ikasturteko ikasgai guztiak gainditu ondoren etxera itzuli eta gurasoei bere itsasoratzeko asmoa aipatu zien. Itsas Guardian sartzeko eskaera egin eta postu bat lortu zuen.\n1776ko ekainaren 15ean C\u00e1dizko konpainian erroldatu eta bere oinarrizko ikasketak hasi zituen. Hurrengo urteko martxoan Ferrolera igaro zen eta han beste bi urtez jarraitu zuen, hauetan azterketan bikainen ondoren fragatako Alferez maila lortu zuen.\n1778ko urrian lehen aipatutako Arce teniente jeneralaren eskoadrarekin bat itsasoratu zen, eta bere lehen kanpaina honetan, nahiko ekaitzez betea, bere maniobretarako dohaiak agerrarazi zituen, itsasoko bizimoduak etengabe eskaintzen dituen arrisku eta ezbeharrak saihesten sekulako trebezia lortu zuen. Arce ordezkatua izan zen, aginteko arduradun berri bezala Ponce de Le\u00f3n jarri zutela, honek Txurruka gaztez zituen txosten ezin hobeak zirela eta, bere laguntzaile gisa ezarri zuen; Ponce de Le\u00f3n eskoadraren buru izan zen garai guztian Txurruka kargu honetan egon zen. Honek bere agintaritza amaitzean Txurruka laguntzaile izatetik laga eta posturik gabe gelditu zen. Orduan fragata baten buru zen Ignacio de \u00c1lavak bere albora joateko dei egin zion: haren agintaritzapean Gibraltarreko kanpaina egin zuelarik. Kanpaina honetan zehar Gibraltarren aurka ekiten ari ziren bateri flotagarrien su hartzea eman zen. Txurruka izan zen ldu fragatako txalupa bat hartuz itsasontzi haietako jendeari laguntzeko asmoz hurbildu zitzaienetako bat; bere izaera lasai frogan jarriaz etsaien bateriek jaurtitako metraila eta proiektil haien artean sartu zen, halere bere txalupara ahal zuen jende gehiena igo arte ez zen fragatara itzuli.\n1783an Txurruka C\u00e1diza itzultzerako jada itsas departamentuak sortuak eta egokituak zeuden. Departamentu haiek ofizial kopuru jakin batek goi mailako ikasketak egiteko akademiak ziren; Txurruka bere sarrera eskatu zuen baina lekuak jadanik beteak zeudenez Txurruka zegokion ministroarengana zuzendu zen, honek itsasgizon gaztearen aurrekari bikainak ikusirik leku bat gehitu eta Txurrukari Ferroleko akademian sartzeko aukera eman zion. Sartu eta denbora gutxira guardia marinen laguntzaile izendatu zuten eta urte bat igaro ondoren bertako irakasle batzuk ordezkatu zituen zenbait ikasgai bere kabuz irakatsiz. Lanbide honek Txurrukaren goi ikasketak atzeratu zituen halere, bere ahalegintsua eta tematia zenez azterketa garaia iristerako gainontzeko bere ikaslagunen parera ezartzea lortu eta 1787ko ikasturtea bere ikaslagun eta irakasleen txalo eta zorion zaparrada baten pean urte hartako promozioko lehena izanez amaitzea lortu zuen.\nItsasgizon ibilbidea.\nMagallanes itsasarterako espedizioa.\n1788an Antonio de C\u00f3rdova jauna hiru itsasontzien buru zelarik Ferroletik itsasoratu zen, bere helburuak Magallanes itsasartea ikertu, inguruko itsasportuei buruzko gutun eta mapak sortu, eta korronte eta itsasaldiak ikuskatzea zen, honela itsasarte hark eskaintzen zituen abantailei buruzko argibide eta datuak biltzeko asmoz. Cordovak, Gobernuko kideeiz gain, jadanik ontziko teniente maila zuen Txurruka gaztea berarekin bat joan zedin eskatu zuen. Txurruka espedizioaren astronomia eta geografiako zatiaren arduradun izan zen. Gobernuak proposamen honi baiezkoa eman zion.\nEspedizioa urrian itsasoratu zen eta gertaera aipagarririk gabe urtarrilerako San Jos\u00e9ra ailegatu zen, han aingura bota eta astronomoek itsasarte ikertzeari ekin zioten. Txurruka eta bere adiskideak zihoazen txalupak itsas bortitz hartako itsasaldietan zehar hainbat arrisku igaro zituen; lan egiten zuen konstantziak eta euren eginkizunaren perfekzioa gipuzkoar itsasgizonaren egunkaria irakurriz soilik ikus liteke, egunkari hau naturaltasun osoz eta era arruntean idatzirik dagoelarik. Ikerketak zehaztasun handiz amaituz eta bazter haietako leku guztiak ongi arakatu ondoren itzulerako bidaia burutzea erabaki zuten. Hain lan ugari eta bikainek, bai eta nekeek espedizio hartako kide guztien osasuna kaltetu zuten; hauen artean Txurrukarena ere bai, erabat gaixotu eta Ekuadorretik gertu hilzorian egon zelarik, baina zaintza onei esker Cadiza iristea lortu zuten, han lurreratu eta Txurrukak bere osasuna eta indarrak berreskuratzeari ekin zion. Geroago, Cadizko Behatokira bidali zuten han lan handi eta merituzkoak burutu zituen, hala eta guztiz bere osasuna hainbeste lan eta eginbehar ugariren ondorioz ahuldua zegoenez beheraldi berri bat jasan zuen. Orduan Euskal Herrira itzultzeko baimena eskatu zuen. Hemen bere etxekoen artean berrindartzea lortu eta ordu arte denbora pasatzeko egin zituen jarduerak baino lantegi erraldoietarako energia berreskuratu zuen.\nHego Ameriketarako espedizioa.\nGarai hartan Espainian Hego Amerikako Itsas Atlasa osatzeko helburuz espedizio bat antolatu nahi zen, Itsas Atlas hau herrialde askoren intereseko objektua zen, baina eginkizun hau Espainiak bakarrik burutu zezaken berari zagozkion lurraldeak baitziren. Eginkizun hau egiteko bi dibisio aukeratu ziren: bata lur lehorraz arduratuko zen, bigarrena aldiz uharteetaz. Honetarako lanen nondik-norako guztien pisua jasango zuen pertsona trebatu bat behar zen, eta betebehar hau hain korapilatsua zenez, ministroak egunero bere mahai gainera iristen ziren amaigabeko eskaera mezuei muzin egiten zien. Betebehar honen garrantzi eta neurri handiaz arduraturik Mazarredo jeneralarengana aholku bila joan zen, azken hau gai honen inguruko gizon buruargi eta atal honetako Itsas Gudarostearen buru zen; bere iritzia betebehar honen burutzea Txurrukari oso ongi egokitzen zitzaiolakoa zen. Honek zalaparta handi xamarra piztu zuen Itsas Gudarostean, beste hautagaien parean aipatutako zorte onekoak adin eskasagoa eta behe-graduazio baitzituen, baina ministroak eta Mazarredok bekaizti eta jeloskorrei aurre egiten jakin zuten eta izendapena mutrikuar gaztearen aldekoa izan zen, hau jarraien Madrilera igaro zelarik, han Mazarredorekin batera espedizioa prestatzeko asmoz hainbat bidaia burutu zituelarik.\nEspedizio hau 1792ko ekainaren 17an itsasoratu zen eta Trinidad uhartean aurretik itsasoratua zen beste espedizio batekin elkartu beharrean zen, handik bere eginkizunari hasiera emateko. Agindutako lekura ailegatzean Behatokia bertako gotorleku zahar batean egokitu zuten; dena prest zen eta espedizioa bere betebeharrekin hastera zihoan, orduan albiste txar batek espediziokide guztiak zur eta lur utzi zituen: Frantziako Konbentzioaren gerra aldarrikapena. Hortaz espedizioaren eginbehar berri eta mugatua Trinidad uhartea defendatzea bilakatu zen. Behin gerra amaitu ondoren lehendik agindutako eginkizunetara itzuli ziren. Oztopo handiei aurre eginez, ia erabilgarriak ez ziren naoekin eta kortsario, itsaslapur eta piratez beteriko itsasoak zeharkatuz, Txurrukak zehaztasun handiko plano eta gutunak osatu ahal izan zituen; Txurrukaren izaera biziari esker, bi urteren bururako bere eginkizuna amaituta zuen.\nUr ameriketarretako bere egonaldian zehar Txurrukak bere osasuna larriki kaltetu eta bi txandatan Europara itzultzera behartuarazi zuten bi gaixotasun larri jasan zituen. Espainiar Gortera ailegatzean aurkezten zen leku guztietan gizalege eta adeitasun handiz hartu ohi zuten. 1802an ordura arte burututako bere lanei buruzko idazlan bat argitaratu zuen, eta 1804an balio handiko gutun esferiko bat ezagutarazi zuen, gainera gutun partzial, portu eta kanalen planoak, etab... ugari ere kaleratu zituen.\nFrantziako lehen egonaldia.\n1797ko otsailean Espainiar Itsas Gudarosteko buruzagi nagusia zen Mazarredo jeneralak Txurrukari erakunde militar honetako Nagusitza eskaini zion, honela C\u00e1diz hiria setiatzen zuen ingeles eskoadraren aurka prestatzen ari zen kontraerasoan gipuzkoarraren trebezia eta gaitasuna erabiltzeko asmoz. Gerora Conquistador (\"Konkistatzailea\") ontzia agintzera pasa zen, honetan bai material nahiz diziplina arloetan berrikuntza ugari egin zituelarik. Eskoadra bateratuarekin ingelesen atzetik jarraituz Txurruka Frantziako Brest hirira iritsi zen, hemen zituen astialdi laburretan ariketa militarrei buruzko kartila bat idatzi zuen, hau denbora batera argitaratu eta ofizialen artean banatu zen. Txurruka Brestetik Parisera igaro zen, hiriburu honetan Behatoki astronomikoa eta frantziar herrialdeak zituen beste hainbat zientzi erakunde aztertu ahal izan zituen. Egonaldi honetan zehar bertako jakintsuek harrera egin zioten eta orduko Lehen Kontsula zen Napoleon Bonapartek entzunaldi partikularrean hartu zuen, azken honek Txurrukari zion miresmena agertuarazi nahian ohorezko ezpata bat oparitu ziolarik. Honela bada, Txurruka Parisetik Brestera itzuli zen, eta kostaldeko hiri honetan zegoela Frantzian berak idatziriko Antilletako gutun esferikoa argitaratu zen, Madrilen argitaratutako gutunean agertzen ziren datu ia gehienak kopiatuak zituela; honexegatik, gutun hau Frantzian kaleratzean argitarapen berezi bat sortu eta mutrikuar itsasgizon gazteari oparitu zioten.\nFrantziako bigarren egonaldia.\nBresteko bere bigarren egonaldian Txurrukak beste idazlan zientifiko bat idatzi zuen honako izenburuarekin: \"Apurtutako ontzi baten gilaren inflexioak zehazteko metodo geometrikoa\" (\"M\u00e9todo geom\u00e9trico para determinar las inflexiones de la quilla de un buque quebrantado\"), meritu handiko idazlana eta artsenalei abantaila handiak eskaintzen zizkiona. Akordioa sinatu ostean, Espainiak Frantziari bere sei ontzi laga behar zizkion, hauen artean Txurrukak agintzen zuen Naoa; mutrikuarrak atsekabe eta nahigabe handiz hiru urtez bere agintepean eta beregan lan handiak egin zituen ontzia frantziarrei uztea beste irtenbiderik ez zuen izan. Honenbestez agintaritzarik gabe, Concepci\u00f3n itsasgarraioan eta bidaiari xume gisan 1802ko maiatzaren 25an Penintsulara itzuli zen.\nMutrikuko alkate.\nBetebehar eta eginbehar ugariez nekaturik, Euskal Herrira itzultzeko baimena eskatu zuen, mugagabeko denbora eta soldata osoaz gozatzeko baimena eman ziotelarik; Txurrukak, baimen hau probestuz, Frantziara igaro eta Mediterraneoko kostaldea arakatzen ibili zen. Handik Mutriku bere jaioterrira itzuli eta bere senide eta lagunen artean atsedenaldia hartu zuen. Mutrikun alkate izendatu zuten, eta herritarren pozerako kargu hartan aritu zen aldi batez.\nTrafalgarko guda.\n1803ko azaroan Txurruka Espainiar Gortera eta handik Ferrolera zuzendu zen, itsasportu honetan Pr\u00edncipe de Asturiasen agintaritzarekin egin zen, itsas eta guda baldintza ezin hobeak zituen ontzia, itxura onena eta aipatutako departamentuan hiru zubi zituen bakarra zen. Bere lehendabiziko betebeharra ontzia guda egoeran jartzea izan zen; gero itsas gudarostearen hiztegia aztertu zuen eta \"B.M.-ren baxelen erabilerarako punteriari buruzko argibideak\" (\"Instrucciones sobre punter\u00eda para uso de los bajeles de S. M.\") izenburupean idazlan berri bat idatzi zuen, hau argitaratu eta piskanaka jendearen artean hedatua izan zelarik. Txurrukak bere ontziaren armategia berritzen ahalegindu zen eta bere goiko nagusietatik ezer lortzen ez zuela ikusirik, une hartan diketik atera behar zen \"San Juan Nepomuceno\" ontziaren agintaritza eskatu zuen; agintaritzak eskaera honi baiezkoa eman eta gainera Txurrukaren nahien arabera berau armatzeko baimena ere eman zioten.\nLehorrean egon zen denboran, mutrikuarra Maria Dolores Ruiz de Apodakarekin ezkondu zen, abizen bereko Itsas Gudarosteko jeneralaren alabarekin, alegia.\n\"San Juan Nepomuceno\" ontziaren berritze eta armatze lanak amaitzean, Txurruka Cadiza igaro zen. 1805eko urriaren 20an Villeneuve frantziar almirantearen agindupean zeuden bateratutako eskoadrekin bat atera zen, bai bata zein bestea Federico Gravina teniente jeneral jaunaren agindupean. Hurrengo egunean eta jadanik Trafalgarko uretan, aipatutako bi eskoadren eta Nelson almirantearen ingeles eskoadraren arteko topaketa eman zen. Nahiz eta artikulu honen helburu nagusia borrokaldi honetan emandako gertakari ezberdinen aipamena egitea ez izan, gipuzkoar heroiak partehartze zuzena izan zuen xehetasunak gogoratu beharrean aurkitzen gara, borrokaldi honetan amaitu baitzen mutrikuarraren ibilbide loriotsua.\nGoizeko hamarrak aldera ingeles eskoadra bere handitasunean ikuskatzen utzi zen. Jada bi eskoadrak gertu zeuden Horatio Nelsonek ontzi nagusia zen Victoryn bere lelo ezagun eta adierazgarria jaurtiki zuenean:\nTxurrukak etsaiaren eskoadraren martxa interes handiz jarraitzen zuen; bere ontzian jadanik dena prest zen eta gizon bakoitza berari zegokion lekuan. Kapilauari eskifaia osoaren absoluzioa eskatu zion; apaizak gerlari eta itsasgizonak bedeinkatu eta Mutrikuko heroia aginte zubira igo zen, han honako hau oihukatu zuelarik:\nEta une goren eta erabakiorra iritsi zen. San Juan itsasontzia hiru ontzi ingelesek erasotu zuten eta haiekin bi orduz borrokatu zen, beranduago beste hiru ontzi gehiagoren aurka ere defendatu beharrean aurkitu zenean. Halere hau ez zen Txurrukaren izaera barea izutzeko aski izan. Komandante kementsuak bere dohai eta adoreak arriskuen handitasunaren neurrira azalarazi zituen, denaren gainetik zegoen; bere kabuz punteria egiten zuen eta maniobrak guda turutarekin agintzen zituen. Ez ontzia estaltzen zuen metrailazko euriak, ez eta etsaiaren artilleria boteretsuak egiten zituen zauritu eta hildako kopuru handiek ez zuten bere asmo izukaitza kikiltzen.\nHainbeste etsaien aurrean bere suak banatzera behartuta, bere buruargitasun eta jardueraz, bereak baino boteretsuagoak ziren indarrek begirunez ikusten zuten, ingelesek bere itsasontziaren ontziraketa behin ere saiatu ez zirelarik. Honela mantendu zen Txurruka, brankako bateria bat ikuskatzera zihoan unean kanoi bala batek jo eta bertan bera bere eskuin zangoa gerritik behera ebaki ziolarik, lurrera botaz. Gertakari honen ondorioz hil zen; balak jo eta hiru ordutara zendu zelarik. 44 urteko adina zuen. Bere azken guda aginduak hirin kupel naten barnean sarturik oihukatu zituen. Bere azken hatsa eman aurretik ofizialei amore eman ez zezaten aholkatu zien eta bandera hiltzatzeko agindu zuen, honela eraitsi ez zedin; gero beren zerbitzuez aski gustura zegoela esan zien horietaz agurtu zen. Txurrukak bere amaiera aurreikusi zuela zirudien, C\u00e1dizen itsasoratu baino ordu batzuk lehenago bere lagun bati honako hau idatzi baitzion:\n\"San Juan Nepomuceno\"ren ontzi-kroskoa urtez askoz Gibraltarreko badia mantendu zen, bere ganbera itxirik zuela, eta bere ate-gainean Txurrukaren izena urrezko hizkiz zuen hilarri batekin. Noizbait ganbera hura garrantzi handiko norbaiten jakin-mina asetzeko irekitzen bazen, bertara buru-hutsik, jarrera egokiz eta begirune osoz sartu beharra zela ohartarazten zitzaion. Horrek agerian jartzen du ingelesek euskal herritar heroi eta itsasgizonari zioten begirunea.\nMutrikuko udalerriak bere seme kuttuna omentzeko asmoz etorkizuneko belaunaldiek buruzagi garrantzitsu honen balentriak oroitarazi zitzaten estatua edo harrizko irudi bat altxatzea erabaki zuten. Irudi honen lehen harria 1866ko irailaren 5ean jarri zutelarik eta egilea Marcial Agirre izan zelarik."}
{"id": "102868", "revid": "137486", "url": "https://eu.wikipedia.org/wiki?curid=102868", "title": "Aquarius (konstelazioa)", "text": "Aquarius edo Akuarioa (\u2014 ura eramaten duena, , Unicode \u2652), zodiakoko 11. zeinua da, Capricornus eta Pisces artean kokatua. Claudio Ptolomeok deskribatu zuen eta gaur egun onartzen diren 88 konstelazioetako bat da. Bere sinbologiak uraren mugimendua irudikatzen du.\nZodiako guztian Akuario da konstelaziorik zaharrena. Sumertarrek izen hori eman zioten konstelazioari, An jainkoaren omenez, Lurraren gainean ura bota zuena. Bere inguruan dauden konstelazioak Cetus, Pisces eta Eridanus daudenez zeruko eskualdeari \"itsasoa\" deitu ohi zaio. Batzuetan Eridanus Aquariusetik ateratzen den ibaitzat irudikatzen dute.\nKonstelazio guztien artean 10. handiena da, zeruaren %2,375a betetzen du. 56 izar ikusgarri ditu, nahiz eta gehienak ez diren oso distiratsuak.\nHistoria eta mitologia.\nAquarius GU.LA (\ud808\udc2f\ud808\udd16\ud808\uddb7) \"Handia\" bezala identifikatzen da babiloniar izar katalogoetan, eta Enki jainkoa bera irudikatzen du, gainezka egiten ari den loreontzi bati eutsiz irudikatu ohi dena. Irudi babiloniarri harri-botiboetan eta bigarren milurteko zigilu zilindrikoetan agertzen da. Neguko solstizioa adierazten zuen Brontze Aro goiztiarrean. Antzinako Babiloniako astronomian, Enki Eguzkiaren ibilbideko gela hegoaldekoenaren erregeordea zen, \"Enkiren bidea\", neguko solstizioaren bi aldeetako 45 eguneko aldiari dagokiona. Aquarius babiloniarrek maiz jasaten zituzten uholde suntsitzaileekin ere lotzen zen, eta, beraz, konnotazio negatiboa zuen. Antzinako Egiptoko astronomian, Aquarius Niloren urteroko ur-goraldiarekin lotzen zen, eta esaten zen urertzak urez betetzen zirela Aquariusek bere pitxerra ibaian sartzen zuenean, udaberriari hasiera emanez.\nTradizio grekoan, konstelazioa Pisces Austrinuserantz errekasto bat zerion loreontzi bakar bat bezala irudikatu zen. Indiar zodiakoaren izena ere \"kumbha\" da, \"Ur pitxerra\".\nGreziar mitologian, Aquarius batzutan Deukalionekin elkartzen da, Prometeoren semearekin, zeinak bere emazte Pirrarekin itsasontzi bat eraiki zuen uholde hurbil batetik bizirik irauteko. Bederatzi egunez nabigatu zuten Parnaso mendian lehorreratu aurretik. Aquarius, batzuetan, Ganimedes ederrarekin ere identifikatzen da, greziar mitologiako gazte bat eta Tros troiar erregearen semea, Zeusek Olinpora eraman zuena jainkoen aurrean kopa-eramaile gisa jardun zezan. Ondoko Aquilak Zeusen agindupean gaztea kendu zuen arranoa irudikatzen du; mitoaren zenbait bertsiok arranoa benetan Zeus eraldatua zela adierazten dute. Kontakizunaren bertsio alternatibo batek egunsentiko jainkosak, Eosek, Ganimedesen bahiketa kontatzen du, gazteenganako maitasunagatik; Zeusek Eosi lapurtu zion eta kopa-zerbitzari gisa erabili zuen. Ur eramailearekin lotutako beste pertsonaia bat Zekrope I.a da, jainkoei ardoaren ordez ura sakrifikatu zien Atenasko erregea.\nIrudikapena.\nI. mendean, Ptolomeoren \"Almagesto\"ak Akuarioren mendebaldeko irudikapen komuna ezarri zuen. Bere ur pitxerra, berez asterismo bat, Gamma, Pi, Eta eta Zeta Aquariik osatzen dute; 20 izarretik gorako korronte batean isurtzen du ura, Fomalhaut izenekoarekin amaitzen dena, orain Piscis Austrinusi bakarrik esleitua. Uraren eramailearen burua bosgarren magnitudeko 25 Aquariik irudikatzen dute, ezkerreko sorbalda Beta Aquarii duen bitartean; eskuineko sorbalda eta besaurrea Alfak eta Gamma Aquariik irudikatzen dituzte, hurrenez hurren.\nEkialdeko astronomian.\nTxinako astronomian, ur-jariotik isurtzen den ur-korrontea \"Yu-Linen Armada\" gisa irudikatzen zen (Yu-lim-kiun edo Yulinjun, Hanzi: \u7fbd\u6797\u541b). Yu-lin izenak \"lumak eta basoak\" esan nahi du, izar ahulekin inperioko iparraldeko oin arineko soldadu ugariei erreferentzia eginez. Konstelazioko izarrak Txinako konstelazio guztietako ugarienak ziren, berrogeita bost guztira, gehienak egungo Akuarioan kokatuak. Zeruko armada \"Leibizhen\" (\u5792\u58c1\u9635) harresiak babesten zuen, 12 izarren artean Iota, Lambda, Phi eta Sigma Aquarii zituena. 88, 89 eta 98 Aquariik Fou-youe irudikatzen dute, arma gisa eta bahituen exekuzioetarako erabilitako aizkorak. Akuarion ere \"Loui-pi-tchin\" dago, 29 eta 27 Piscium-etik eta 33 eta 30 Aquarii-tik zabaltzen diren harresiak Phi, Lambda, Sigma eta Iota Aquarii-tik Delta, Gamma, Kappa eta Epsilon Capricorniraino.\nCetuseko mugatik gertu, \"Fuyue\" aizkora hiru izarrek irudikatzen zuten; bere posizioa eztabaidatua da eta Sculptorren kokatua izan zitekeen. \"Tienliecheng\"ek ere jarrera eztabaidatua du; harresiz betetako 13 izarreko gazteluak Nu eta Xi Aquarii izan zitzakeen, baina haien ordez hegoaldean egon zitekeen Piscis Austrinusen. Ur Pitxerraren asterismoa antzinako txinatarrek hilobia bezala ikusten zuten, \"Fenmu\". Handik hurbil enperadoreen mausoleoa zegoen, \"Xiuliang\", Kappa Aquariik eta beste hiru izar kolinealek mugatua. \"Ku\" (negarrez) eta \"Qi\" (zotinka), bakoitza bi izarrez osatua, eskualde berean zeuden.\nIlargiaren hiru etxe txinatarrek konstelazioekin partekatzen zuten beren izena. Nu, Ilargiaren 10. jauregiaren izena ere, Epsilon, Mu, 3 eta 4 Aquariik irudikatutako dontzeila bat zen. Ilargiaren 11. etxeak Xu konstelazioarekin (\"hutsa\") partekatzen zuen bere izena, Beta Aquariik eta Alfa Equuleik osatua; heriotzari eta hiletei lotutako leku ilun bat irudikatzen zuen. Wei, ilargiaren hamabigarren etxea eta teilatua, V formako konstelazioa zen, Alfa Aquarii, Theta Pegasi eta Epsilon Pegasik osatua; bere izena Txinako beste bi konstelaziorekin partekatzen zuen, gaur egungo Eskorpio eta Aries konstelazioetan.\nEzaugarriak.\nIzarrak.\nZodiakoan duen kokapen nabarmena eta tamaina handia gorabehera, Aquariusek ez du izar bereziki distiratsurik, bere lau izar distiratsuenek 2 baino gutxiagoko magnitudea baitute. Hala ere, berriki egindako ikerketek frogatu dute beren mugen barruan planeta sistemak dituzten izar batzuk daudela.\nBi izar distiratsuenak, Alfa (Sadalmelik) eta Beta Aquarii (Sadalsuud), supererraldoi hori distiratsuak dira, G0Ib eta G2Ib espektro motakoak hurrenez hurren, bere garaian B klaseko sekuentzia nagusiko izar beroak izan zirenak, zuriak eta urdinak, eguzkia baino 5-9 aldiz masiboagoak. Biak ere Esne Bidearen planoarekiko perpendikularrean mugitzen dira espazioan. Alfaren ordez, Beta Aquarii da Akuarioko izarrik distiratsuena, 2,91ko itxurazko magnitudearekin. Sadalsuud izena ere badu. Eguzkiaren diametroa 50 aldiz hoztera iritsi arte hoztu eta puztu denez, hau baino 2200 aldiz argitsuagoa da. Bere masa eguzkiarena baino 6,4 aldiz handiagoa da eta 56 milioi urte inguru ditu. Sadalsuud 540 \u00b1 20 argi-urtera dago Lurretik. Alfa Aquariik, Sadalmelik ere deitua, 2,94ko itxurazko magnitudea du. Lurretik 520 \u00b1 20 argi-urtera dago, eta Eguzkia baino 6,5 aldiz masiboagoa eta 3.000 aldiz argitsuagoa da. 53 milioi urte ditu.\n\u03b3 Aquarii (Sadachbia) sekuentzia nagusiko izar zuri bat da, A0V espektro motakoa, 158 eta 315 milioi urte ingurura, eta Eguzkiaren masa bi aldiz eta erdi da, eta bere erradioaren bikoitza. 3,85 magnitudekoa, 164 \u00b1 9 argi-urtera dago. argitasuna du. Sadachbia izena arabieratik dator eta \"dendetako izar zorionekoak\" esan nahi du, \"sa'd al-akhbiya\".\n\u03b4 Aquarii, Skat edo Scheat izenez ere ezaguna, izar zuri urdinxka da, A2 espektro motakoa, 3,27ko itxurazko magnitudea eta argitasuna duena.\n\u03b5 Aquarii, Albali izenez ere ezaguna, izar zuri urdinxka da, A1 espektro-motakoa, eta 3,77ko itxurazko magnitudea, 1,2ko magnitude absolutua eta argitasuna du. \n\u03b6 Aquarii izar bikoitza da, F2 espektro motakoa; bi izarrak zuriak dira. Oro har, 3,6ko magnitudea eta argitasuna duela dirudi. Izar nagusiak 4,53ko magnitudea du eta bigarrenak 4,31koa, baina bien artean 0,6ko magnitude absolutua dute. Bere orbita-aldia 760 urtekoa da; bi osagaiak urrundu egiten dira gaur egun.\n\u03bb Aquarii, Hudoor edo Ekchusis ere deitua, M2 espektro motako izar bat da, 3,74 magnitudekoa eta argitasuna duena. \n\u03b8 Aquarii (Ancha) G8 espektro motako izar bat da, 4,16ko itxurazko magnitudearekin eta 1,4ko magnitude absolutuarekin.\n\u03ba Aquarii edo Situla 5,03ko itxurazko magnitudeko izar bat da. \u03c7 Aquarii, Bunda ere deitua, A7 espektro motako izar bat da, 4,69ko itxurazko magnitudearekin eta 2,4ko magnitude absolutuarekin. \u03c0 Aquarii (Seat) B0 espektro motako izar bat da, 4,66ko itxurazko magnitudearekin eta -4,1eko magnitude absolutuarekin.\nGainera, beste izar batzuk ere badaude, adibidez \u03b7 Aquarii, \u03bd Aquarii, \u03c8 Aquarii, hiru izar ezberdin direla: \u03c81 Aquarii, \u03c82 Aquarii eta \u03c83 Aquarii. R Aquarii, AE Aquarii, EN Aquarii, ET Aquarii (108 Aquarii), EZ Aquarii, HD 210277, Gliese 876, Gliese 849, Wolf 940, Gliese 884 edo BD-22 5866 (LP 875-68) dira hurrengo izarrik distiratsuenak.\nSistema planetarioak.\n2013tik, hamabi exoplaneta-sistema aurkitu dira Aquariusen. Gliese 876, Lurretik gertuen dagoen izarretako bat, 15 argi-urteko distantziara dagoena, planeta sistema bat aurkitu zen lehen izar nano gorria izan zen. Lau planetak orbitatzen dute, Lurraren masa baino 6,6 aldiz handiagoa den planeta bat barne. Planeten orbita-aldia 2 eta 124 egun artean aldatzen da. 91 Aquarii planeta batek orbitatutako izar erraldoi laranja da, 91 Aquarii b. Planetaren masa Jupiterren masa baino 2,9 aldiz handiagoa da, eta bere orbita-aldia 182 egunekoa da. Gliese 849 izar nano gorri bat da, Jupiterren antzeko garai luzeko lehen planetak orbitatua, Gliese 849 b. Planetaren masa Jupiterrena baino 0,99 aldiz handiagoa da eta bere orbita periodoa 1.852 egunekoa da.\nAquariusen ere badira hain nabarmenak ez diren sistemak. WASP-6, 12,4 magnitudeko G8 motako izar batek exoplaneta bat du, WASP-6 b. Izarra Lurretik 307 parsecera dago eta 0,888 eguzki masako masa eta 0,87 eguzki erradioko erradioa ditu. WASP-6 b 2008an aurkitu zen igarotze-metodoaren bidez. Izar ama 3,36 egunean behin orbitatzen du 0,042 unitate astronomiko (UA) urrunera. 0,503 Jupiter masa pisatzen du, baina bere erradioa proportzionalki handiagoa da: 1,224 Jupiter erradio. HD 206610, Lurretik 194 parsecera dagoen K0 izar batek, planeta bat du, HD 206610 b. Izar anfitrioia Eguzkia baino handiagoa da; masiboagoa, 1,56 eguzki masarekin, eta handiagoa, 6,1 eguzki erradiorekin. Planeta erradio-abiaduraren metodoaren bidez aurkitu zen 2010ean, eta Jupiterren 2,2 masako masa du. 610 egunean behin orbitatzen du 1,68 UA-ko distantziara. Bere eguzkitik askoz hurbilago dago WASP-47 b, 4,15 egunetik behin bere eguzkitik 0,052 UA bakarrik orbitatzen duena, nano horia (G9V) WASP-47. WASP-47k Eguzkitik gertu dagoen tamaina du, 1,15 eguzki erradioko erradioarekin eta are masa hurbilagoarekin, 1,08 eguzki masakoa. WASP-47 b 2011n aurkitu zen igarotze-metodoaren bidez, WASP-6 b bezala. Jupiter baino pixka bat handiagoa da, 1,14 Jupiter masako masarekin eta 1,15 Jupiter masako erradioarekin.\nPlaneta bakarreko hainbat sistema daude Aquariusen. HD 210277, Lurretik 21,29 parsecera dagoen 6,63 magnitudeko izar hori batek, planeta ezagun bat du: HD 210277 b. Jupiterren 1,23 masako planetak Lurraren orbitaren ia distantzia berera orbitatzen du, 1,1 UA, nahiz eta bere orbita-aldia nabarmen luzeagoa den, 442 egun ingurukoa. HD 210277 b Aquariusko beste planeta gehienak baino lehenago aurkitu zen, abiadura erradialaren metodoaren bidez detektatua 1998an. Orbitatzen duen izarrak Eguzkiaren antza du antzeko espektro klasetik haratago; 1,1 eguzki erradioko erradioa eta 1,09 eguzki masako masa ditu. HD 212771 b, 2,3 Jupiter masa dituen planeta handiagoa, HD 212771 izar anfitrioia 1,22 UA distantziara orbitatzen du. Izarra bera, begi hutsez ikusten den atalasearen azpitik doi-doi, 7,6ko magnitudearekin, Lurretik 131 parsec-era dagoen G8IV (azpierraldoi horia) bat da. Eguzkiaren antzeko masa duen arren (1,15 eguzki masa), askoz ere dentsitate txikiagoa du 5 eguzki erradiorekin. Bere planeta bakarra 2010ean aurkitu zen abiadura erradialaren metodoaren bidez, konstelazioko beste exoplaneta batzuk bezala.\n2013an, bi planeta anitzeko sistema baino ez ziren ezagutzen Aquariusen mugen barruan: Gliese 876 eta HD 215152 sistemak. Lehenengoa nahiko nabarmena da; bigarrenak bi planeta baino ez ditu eta izar anfitrioi urrunagoa du, 21,5 parsecsera. HD 21515152 sistema HD 215152 b eta HD 215152 c planetek osatzen dute, eta K0 motako eta 8,13 magnitudeko eguzkiaren inguruan orbitatzen dute. 2011n aurkitu ziren abiadura erradialaren metodoaren bidez, eta bi planeta txikiek beren izar anfitrioitik oso gertu orbitatzen dute. HD 215152 c handiena da, 0,0097 Jupiter masarekin (Lurra baino nabarmen handiagoa oraindik, 0,00315 Jupiter masa pisatzen ditu); bere anaia gazteena txikiagoa da, 0,0087 Jupiter masarekin. Masa-neurketen errorea (0,0032 eta 0,0049 MJ, hurrenez hurren) nahikoa handia da desadostasun hori estatistikoki hutsala izateko. HD 215152 c ere izarretik urrunago orbitatzen du HD 215152 b, 0,0852 UA eta 0,0652 baino.\n2017ko otsailaren 23an, NASAk iragarri zuen TRAPPIST-1 izar nano ultrahotza Lurraren antzeko zazpi planeta arrokatsu dituela. Horietatik, lau sistemaren eremu bizigarriaren barruan egon daitezke, eta ur likidoa izan dezakete gainazaletan. TRAPPIST-1 sistemaren aurkikuntza Lurretik haratago bizia bilatzeko urrats garrantzitsutzat jotzen dute astronomoek.\nZeru sakoneko objektuak.\nPlano galaktikotik urrun daudenez, Aquariusen zeru sakoneko objektu gehienak galaxiak, kumulu globularrak eta nebulosa planetarioak dira. Aquariusek zeru sakoneko hiru objektu ditu, Messier katalogoan daudenak: Messier 2, Messier 72 kumulu globularra eta Messier 73 asterismoa. Nahiz eta M73 jatorriz gutxi populatutako kumulu ireki gisa katalogatua izan, analisi modernoek adierazten dute 6 izar nagusiak ez daudela behar bezain elkartuta definizio horretan sartzeko, eta M73 asterismo gisa birsailkatu dute. Bi nebulosa planetario ezagun ere Aquariusen daude: Saturnoren nebulosa (NGC 7009), Aquariuseen hego-ekialdean; eta Helizearen nebulosa ospetsua (NGC 7293), Aquariusen hego-mendebaldean.\nM2, 7089 KBM gisa ere katalogatua, Lurretik 37.000 argi-urtera dagoen kumulu globular aberatsa da. 6,5eko magnitudearekin, irekidura txikiko instrumentuetan ikus daiteke, baina 100 mm-ko irekidura duen teleskopio bat behar da edozein izar ebazteko. M72, 6981 KBM gisa ere katalogatua, Lurretik 56.000 argi-urtera dagoen 9. magnitudeko kumulu globular txiki bat da. M73, 6994 KBM gisa ere katalogatua, kumulu irekia da, eta oso estatus eztabaidatua du.\nAquariusek nebulosa planetario batzuk ere baditu. NGC 7009, Saturnoren nebulosa ere deitua, Lurretik 3.000 argi-urtera dagoen 8. magnitudeko nebulosa planetario bat da. Lord Rosse XIX. mendeko astronomoak bere izena eman zion Saturno planetaren antza zuelako teleskopio batean; bi aldeetan protuberantzia ahulak ditu, Saturnoren eraztunen antzekoak. Teleskopio batean kolore urdin-berdea du eta 11,3 magnitudeko izar zentral bat dauka. Helizearen nebulosarekin alderatuta, Akuarioko beste nebulosa planetario bat, nahiko txikia da. NGC 7293, helizearen nebulosa ere deitua, Lurretik hurbilen dagoen nebulosa planetarioa da, 650 argi-urteko distantziara dagoena. 0,25 gradu karratu ditu, eta Lurretik ikusten den nebulosa planetario handiena da. Hala ere, hain handia denez, objektu oso ahul gisa soilik ikus daiteke, nahiz eta 6,0ko magnitude integratu nahiko altua duen.\nAquariuseko galaxietako bat NGC 7727 da, interes berezikoa supernobak aurkitu edo behatu nahi dituzten astronomo zaleentzat. Galaxia kiribil bat da (S motakoa), 10,7ko magnitude integratua du eta 3 bider 3 segundoko arkua neurtzen du. NGC 7252 bi galaxia handiren talkaren ondorioz sortutako izar sorta bat da, eta Bakearen-Aldeko-Atomoak galaxia bezala ezagutzen da, marrazkietako atomo batekin duen antzagatik.\nIzar-ozarrak.\nAquariusen hiru izar-eurite handi daude: Eta Akuaridak, Delta Akuaridak eta Iota Akuaridak.\nEta Akuaridak Akuariotik irradiatzen den meteoro-euri gogorrena dira. Maiatzaren 5etik 6ra iristen da punturik gorenera, orduko 35 meteoro inguruko erritmoarekin. Txinako astronomoek 401. urtean aurkitu zituzten, jatorriz, Eta Akuaridak, eta apirilaren 21etik maiatzaren 12ra arte ikus daitezke. Euriaren ama Halley kometa da, aldizkako kometa. Suzko bolak une gorena baino geroxeago izaten dira, maiatzaren 9a eta 11 bitartean, gutxi gorabehera. Meteoro arruntek aztarna horiak dituztela dirudi.\nDelta Akuaridak meteoro-zaparrada bat dira, erradiante bikoitzarekin, eta maximoa uztailaren 29an eta bigarrena abuztuaren 6an iristen da. Lehenengo erradiatzailea konstelazioaren hegoaldean dago, eta bigarrena, berriz, Pisces asterismoaren iparraldeko zirkuluan. Hegoaldeko erradiatzailearen gehieneko abiadura orduko 20 meteorokoa da, eta iparraldeko erradiatzailearena, berriz, orduko 10 meteorokoa.\nIota Akuaridak nahiko meteoro-euri txikia dira, eta abuztuaren 6an iristen da maximora, orduko 8 meteoro inguruko tasarekin.\nAstrologia.\n2002tik, Eguzkia Aquarius konstelazioan agertzen da otsailaren 16tik martxoaren 12ra. Astrologia tropikalean, eguzkia akuario-zeinuan dago urtarrilaren 20tik otsailaren 19ra, eta astrologia sideralean, otsailaren 15etik martxoaren 14ra.\nKonstelazioa Aquariusen Aroarekin ere lotzen da, 1960ko hamarkadako kontrakulturako kontzeptu herrikoia. Protagonismo hori gorabehera, Aquariusen Aroa ez da 2597. urtera arte argituko, aro astrologiko bat ez baita hasten Eguzkia udaberriko ekinozioan konstelazio zehatz batean egon arte."}
{"id": "102872", "revid": "137486", "url": "https://eu.wikipedia.org/wiki?curid=102872", "title": "Batasuna prozesua", "text": "Batasuna prozesua Batasuna Euskal Herriko alderdi politiko abertzale eta sozialista sortzeko eratu zen. Euskal Herri osoko, nazio erakundea sortzea zuen helburu, Euskal Herri aske, aurrerakoi eta solidarioa nahi eta behar duten pertsona eta sektoreen ilusioarekin batera bide berriari ekitea.\nSorrera.\nHerri Batasunaren baitan 1999ko udazkenetik 2000ko otsailera Eraikitzen izenpean eginiko azterketaren ondorio zuzena dugu Batasuna prozesua. Euskal Herrian irekitako prozesu politikoa zela eta, proiektu politiko abertzale eta ezkertiarra garatzeko garai eta horizonte berrietara egokitutako Herritarren Batasuna nazionala eta eraberritua behar zela erabaki zuen HBko militantziak.\nKari horietara berrantolatu zen Mahai Nazionala (espetxeratua eta ordezkatu zuenaren artean), bi agindu nagusiekin: lehena, nazio osoko Herritarren Batasuna eraberritua lortzeko prozesua zabaldu eta bultzatzea eraikuntza nazionalari eta eraldaketa sozialari ekitearren ahalik eta ezkerreko sektore abertzale gehienak batuaz eta, bigarrena, hori gauzatu bitartean egunerokotasunari erantzutea finkatutako ildo politikoaren arabera.\nGauzak horrela, Mahai Nazionalak agiri bateratzaile baten zirriborroa eskuetan, Euskal Herriko sektore, indar politiko, sindikatu, mugimendu eta gizabanako ugariengana jo zuen eztabaida prozesu sakon eta zabala garatzea proposatuz. Helburua: eraikuntza nazionalari eta eraldaketa sozialari ekiteko Euskal Herri osoko sektore abertzale ezkertiarrak bateratuko zituen erakunde berria sortzeko ahalik eta indar gehiena biltzea.\nAgiri edo manifestu horrekin batera, eztabaidan aztertu beharko liratekeen edukiak eta jarraitu beharreko metodologiaren eskema aurkeztu zitzaien aipatu eragile sozialei. Harreman horietan jasotako ekarpenekin agiria biribildu eta sektore guztietan (kultura, kirola, ekologia, gazteria, feminismoa, irakaskuntza, langileria...) berrehunetik gora atxikimendu lortu ziren.\nKonpromiso hori bere egin zutenen ordezkaritza zabalak aurkeztu zuen publikoki egitasmoa 2000ko maiatzaren 12an [Iru\u00f1ea]n egindako prentsaurrekoan. Batasuna prozesua abian zen, beraz. Hurrengo urratsa behin behineko Talde Dinamizatzaile Nazionala eratzea izan zen eta, era berean, herri eta auzotan eztabaidaren garapena dinamizatzeaz arduratuko ziren taldeak osatu ziren.\nLehen eginbeharra Batasuna egitasmoa ezagutaraztea zen. Horretarako aurkezpen publikoak burutu ziren Euskal Herriko herri, auzo eta zenbait gune eta forotan. Guztira ia zazpi mila lagun inguruk hartu zuen parte aurkezpen hauetan. Proposatutako edukien [eskema]ri eta [metodologia]ri ekarpenak eta zuzenketak egiteko parada ere izan zuten parte-hartzaileek, baita eztabaidagune bakoitzeko talde dinamizatzailean partaide izatearena ere.\nHerri eta auzoetako ordezkariez osatuta, lehen Batzar Orokorra burutu zen 2000ko ekainaren 17an Gasteizen eta bertan eztabaidarako oinarrizko bi txostenen (Eraiki nahi dugun Herritarren Batasuna eta Ildo politikoa) lanketarako behin betiko edukien gidoia eta metodologia finkatu ziren. Batzorde Eragile Nazionalaren zein Herrialdekoen osakideak berretsi ziren aipatu Batzar Orokorrean.\nFase berria irekia zegoen. Uda osoa zuen edonork oinarrizko txostenak egiteko. Horrela, 2000ko urriaren 7an Lasarten bederatzi ponentzia aurkeztu ziren: sei lehenengo txostenarentzat eta hiru bigarrengoarentzat. Hauekin batera, prozesuaren hasieran iragarri bezala, eztabaida berezituetan aztertuko ziren gaiak aurkeztu zitzaizkien batzarkideei, interesatuak bertan parte hartzera gonbitatuz. Hona aipatu gaiok: Aisialdia, Botere Judiziala, Euskara, Etorkinen errealitatea, Gazteria, Herrien arteko elkartasuna eta Nazioarteko politika, Ingurugiroa, Lurralde antolaketa, Irakaskuntza, Kirola, Komunikazioa, Kultura, Osasungintza, Politika feminista, Politika soziala eta ekonomikoa, Zientzia eta Teknologia berriak.\nBigarren Batzar Orokorraren ostean, txostenak herrietan aurkeztu (txostengileak zuzenean edo berauek grabatutako bideoaren bitartez) eta banatu ziren. Irakurri eta aztertzeko denbora igarota, abenduan eta urtarrilean zehar zenbait batzar burutu ziren herri bakoitzean txostenen mamia eztabaidatu eta aukeraketa egiteko.\nGasteizen 2001eko otsailaren 10ean eginiko hirugarren Batzar Orokorrean bozkatuenak Bateginez (Eraiki nahi dugun herritarren batasuna eta Jarduketako ildo politikoa) izenpean aurkeztutako bi txostenak izan zirela jakinarazi zen. Bazeuden, beraz, eztabaidaren euskarri izango ziren oinarrizko txostenak eta zuzenketak eta ekarpenak aurkezteko fasea martxan zegoen. Horretarako jarraitu beharreko metodologia eta epeak zehaztu ziren.\nEpe hori gaindituta, hauen eztabaida eta bozketari ekin zitzaion (41 zuzenketa aurkeztu eta 100 hobekuntza inguru onartu ziren). Era berean, egituretan lanean jardungo duten kideak hautatzeko izen proposamenak jaso ziren.\nTxosten proiektuak.\n2000ko urriaren 7an Lasarte-Orian bederatzi txosten proiektu aurkeztu ziren: sei lehenengo txostenerako, eta hiru bigarrenerako.\n\"Eraiki nahi dugun Herritarren Batasuna\" izeneko lehenengo txostenak hurrengo sei txosten hauek jaso zituen: Aralar, Arragoa, Bateginez, Igitaia eta Mailua, Piztu Euskal Herria eta Teilagorri.\n\"Jarduteko ildo politikoa\" izeneko bigarren txostenak beste hiru txosten proiektu hauek jaso zituen: Aralar, Bateginez eta Igitaia eta Mailua.\nBederatzi txosten proiektuak Batasuna prozesuko hirugarren fasean aurkeztu ziren, eta Batzar Orokorrean bozkatu ziren. Hauek izan ziren emaitzak:"}
{"id": "102874", "revid": "90204", "url": "https://eu.wikipedia.org/wiki?curid=102874", "title": "Casey Stoner", "text": "Casey Joel Stoner (Southport, Queensland, Australia, 1985eko urriaren 16an) motoziklismoko pilotu profesional australiarra da, 2007an MotoGPko txapelduna izandakoa. Gaur egun Ducati Marlboro taldean korritzen du."}
{"id": "102875", "revid": "105290", "url": "https://eu.wikipedia.org/wiki?curid=102875", "title": "Cek", "text": "Cek (Dzheg eta Dzhek bezala ere ezagutua) Azerbaijango \u018flik udalerriko herria da, Quba Raionean kokaturik."}
{"id": "102876", "revid": "201", "url": "https://eu.wikipedia.org/wiki?curid=102876", "title": "Myojin-sho", "text": ""}
{"id": "102877", "revid": "201", "url": "https://eu.wikipedia.org/wiki?curid=102877", "title": "Blas Lezo Olabarrieta", "text": ""}
{"id": "102881", "revid": "1310", "url": "https://eu.wikipedia.org/wiki?curid=102881", "title": "Eskarantza", "text": ""}
{"id": "102882", "revid": "1310", "url": "https://eu.wikipedia.org/wiki?curid=102882", "title": "Lizeizuri", "text": ""}
{"id": "102883", "revid": "1310", "url": "https://eu.wikipedia.org/wiki?curid=102883", "title": "Eskantzana", "text": ""}
{"id": "102884", "revid": "1310", "url": "https://eu.wikipedia.org/wiki?curid=102884", "title": "Mixankas", "text": ""}
{"id": "102887", "revid": "103793", "url": "https://eu.wikipedia.org/wiki?curid=102887", "title": "C\u00e1dizko Renfe Aldiriak", "text": "C\u00e1dizko Renferen Aldirikoen Sarea C\u00e1dizko probintziarako Renfe Operadoraren aldirien zerbitzua da. Sareak guztira 52 kilometro eta 12 geltoki ditu. C\u00e1diz, San Fernando, Puerto Real, El Puerto de Santa Mar\u00eda eta Jerez de la Fronteran ditu geltokiak hain zuzen ere.\nAldirien sare hau C\u00e1diz-Sevilla sare nagusian dago."}
{"id": "102888", "revid": "7624", "url": "https://eu.wikipedia.org/wiki?curid=102888", "title": "C\u00e1dizeko Renfe Aldirikoak", "text": ""}
{"id": "102891", "revid": "1340", "url": "https://eu.wikipedia.org/wiki?curid=102891", "title": "C\u00e1dizeko Renfe Aldiriak", "text": ""}
{"id": "102898", "revid": "71150", "url": "https://eu.wikipedia.org/wiki?curid=102898", "title": "Cadizko geltokia", "text": "C\u00e1dizko geltokia C\u00e1diz hiriko tren-geltokirik garrantzitsuena da. Adifek kontrolatzen du geltoki hau. C\u00e1dizko Renfe Aldirien sareko geltoki-burua da eta 1. gunean dago."}
{"id": "102899", "revid": "105290", "url": "https://eu.wikipedia.org/wiki?curid=102899", "title": "Aralar ponentzia", "text": "Aralar ponentzia edo Aralar ildoa 2000ko urrian Batasuna prozesuan agertutako ildoa izan zen. Prozesu horretan eztabaidagai ziren bi ataletan, \"Eraiki nahi dugun herritarren batasuna\" eta \"Jarduteko ildo politikoa\", ponentzia bana aurkeztu zuen Aralar ildoak, beste hainbat ildok bezala. Ponentzia guztiak eztabaidatu ondoren, bozkatu egin ziren. Aralar ildoarenak emaitza hauek lortu zituen: \"Eraiki nahi dugun Herritarren Batasuna\" atalean botoen %7 eta \"Jarduteko ildo politikoa\" atalean %9. Horren ostean, Aralar ildoko bultzatzaileeek Batasuna prozesutik sortutako alderdia (Batasuna) utzi eta Aralar alderdia sortu zuten."}
{"id": "102900", "revid": "105290", "url": "https://eu.wikipedia.org/wiki?curid=102900", "title": "La Plana", "text": "La Plana Kodesko mendilerroan dagoen mendia da. 1.337 metro ditu.\nAbiapuntuak Kodesko santutegia (ordu 1 eta 30 min) eta Kanpezu (ordu 1 eta 45 min) dira."}
{"id": "102902", "revid": "2048", "url": "https://eu.wikipedia.org/wiki?curid=102902", "title": "Higerko itsasargia", "text": "Higerko itsasargia Hondarribian dagoen itsasargia da, Higerreko lurmuturrean hain zuzen ere.\nBigarren Gerra Karlistan erabat suntsitua, 1876an berreraikitzeari ekin eta 1881an inauguratu zuten.\nJatorriz 4. ordenako itsasargia bazen ere, egun 10 segundoko bi dirdai igortzen ditu. Bi ekipo elektrogeno ditu.\nTabernaz eta jatetxez inguratua, camping bat ere badu ondoan."}
{"id": "102905", "revid": "336", "url": "https://eu.wikipedia.org/wiki?curid=102905", "title": "San Juan Nepomuceno (itsasontzia)", "text": "San Juan Nepomuceno Espainiako Itsas Armadako gerraontzia izan zen, 74 kanoikoa, 1766 eta 1805 urteen artean zerbitzu egin zuena. 1803an, Cosme Damian Txurruka mutrikuar itsasgizona izendatu zuten ontziko kapitain, eta halaxe izan zen harik eta, Trafalgarko gudan, britainiarrek ontzia atzeman zuten arte; borrokaldian hil zen Txurruka. Errendatzen azken ontzietakoa izan zen. Txurrukak, hilzorian zela, errendatzea debekatu zien ofizialei, eta borrokan jarrai zezaten agindu.\nErresuma Batuko Itsas Armadak gabarratzat erabili zuen ontzia Gibraltarren, \"HMS San Juan\" izenarekin. Txurrukaren ausardiaren oroigarri, plaka bat ezarri zuten Txurrukak ontzian erabili zuen kabinan, eta agindu zuten kabinara sartzen zenak ken zezala kapela, aurkari adoretsu hari errespetua erakustearren.\n1818an desegin zuten itsasontzia."}
{"id": "102906", "revid": "56334", "url": "https://eu.wikipedia.org/wiki?curid=102906", "title": "Mailu", "text": "Mailua objektuak kolpekatzeko, hauek mugiarazteko edota desitxuratzeko helburuarekin, diseinatutako tresna da. Batez ere iltzeak eta errematxeak sartzeko eta forjatzeko erabiltzen da.\nEskuarki metalezko buru batez eta kirten batez osatua dago. Hala ere, plastikozko buruak dituzten mailuak aurki ditzakegu material bigunekin erabiltzeko.\nTamaina eta erabilaren arabera, kolpekatzeko tresna hau era desberdinetara izenda daiteke: mailutzarra, mailuka, matrailua, matxinoa..."}
{"id": "102908", "revid": "646", "url": "https://eu.wikipedia.org/wiki?curid=102908", "title": "Kodesko santutegia", "text": "Kodesko Ama Birjinaren santutegia Nafarroa Garaiko izen bereko mendatean (814 m) dagoen tenplu handia da, Kodesko mendilerroari izena ematen diona. XII. mendeko Andre Mariaren irudi bat dago barruan.\nTorralba del R\u00edo udalerriaren barruan dago eta ohiko abiapuntua da inguruko mendietara igotzeko. Frantses armadak Independentziako Gerran arpilatua, Napoleonen soldaduek kuartel gisa erabili zuten, bai eta Espoz Minak ere."}
{"id": "102912", "revid": "2241", "url": "https://eu.wikipedia.org/wiki?curid=102912", "title": "Ingude (argipena)", "text": "Ingudea hitzak hainbat adiera ditu:"}
{"id": "102914", "revid": "1519", "url": "https://eu.wikipedia.org/wiki?curid=102914", "title": "Ingude", "text": "Ingudea errementaritzako lanabesa da. Tenplatutako gainazala duen metalezko bloke bat da, finko ezartzen dena lurrean edo euskarriren batean tinkatuta, eta bere gainean beste metalezko elementu batzuk moldatzeko erabiltzen dena.\nEtimologia.\nLatinezko \"incus/incude\" hitzetik dator euskarazko terminoa, zeinak tokian tokiko aldaera asko dituen euskararen eremuan: \"Enkude, inguda, txinburi, txingura, txungurre, ukude, ungide, unguru, \u00fcnk\u00fcd\u00fc, jungura, xingudi, xinguri, zinguri...\"\nMotak eta erabilpena.\nIngude ohikoena pieza handi eta pisutsua da, burdina eta altzairua forjatzeko erabiltzen da. Gori-gori jarritako metala ingudearen gainean jartzen da eta mailu batekin kolpekatuz metalari itxura ematen zaio.\nBeste ingude txikiago batzuk badaude. Barrikagileek erabilitakoa T formakoa izan ohi da, eta forma honetatik eratorritakoak dira ingude altxatzearen herri kirolean erabiltzen direnak. Sega-ingude edo sega pikatzeko ingudea berriz, are txikiagoa da, aldean eraman dezake segalariak, jotzeko duen goiko partea txikia da, eta sega zorroztu edo pikatzeko erabiltzen da."}
{"id": "102915", "revid": "119347", "url": "https://eu.wikipedia.org/wiki?curid=102915", "title": "Platako itsasargia", "text": "Platako itsasargia Pasai San Pedro eta Donostiaren arteko mugan dagoen itsasargia da, izen bereko Platako lurmuturraren gain eta Pasaiako portuaren sarrerako bokalean.\nEusko Jaurlaritzak ondare historiko izendapena eman zion.\nCarlos Campuzano ingeniariak 1855ean eraiki zuen. 153 metroko altueran du eta badiako irteeran. Dorreak 5 metro besterik ez du, hiru solairuko etxean dagoelako.\n1934an elektrifikatu eta 1986an birmoldatu egin zuten.\nItsasargitik gertu daude Ingelesen iturria eta Almirantearen gotorlekua."}
{"id": "102917", "revid": "105290", "url": "https://eu.wikipedia.org/wiki?curid=102917", "title": "Dozola", "text": "Dozola edo Idoizola Huescako probintzia eta Nafarroa artean dagoen mendia da, Ans\u00f3 eta Erronkariko ibarren artean kokatutakoa.\nSan Miguel mendilerroan dago zehazki, Gardeko udalerriaren barruan."}
{"id": "102918", "revid": "119347", "url": "https://eu.wikipedia.org/wiki?curid=102918", "title": "Senekozuluako itsasargia", "text": "Senekozuluako itsasargia edo Senokozuloko itsasargia Pasaian dagoen itsasargia da, Pasaiako portuan dagoen izen bereko lurmuturrean eta Gurutzeko punten artean kokaturikoa.\n1906an eraikia, aurrean duen Platako itsasargiarekin batera portuaren sarrera zaintzen du.\nJoaquin Arguedasek proiektatutako itsasargian 1933an sartu zen indar elektrikoa. Gaur irratifaro bat dauka 90 kilometroko irispidea duena."}
{"id": "102919", "revid": "105290", "url": "https://eu.wikipedia.org/wiki?curid=102919", "title": "Eskalar (Leire)", "text": "Eskalar, Eskalarre edo Pasopet\u00f3n Nafarroako ekialdean dagoen mendia da, Leireko mendilerroan ekialdeen dagoena hain zuzen ere. Hegoaldeko maldak Esako urtegiaren gainean daude."}
{"id": "102920", "revid": "6327", "url": "https://eu.wikipedia.org/wiki?curid=102920", "title": "Leireko monasterio", "text": ""}
{"id": "102921", "revid": "9090916", "url": "https://eu.wikipedia.org/wiki?curid=102921", "title": "Plastiko", "text": "Plastikoak kimika eta teknologiaren ikuspegitik, material organiko polimerikoak dira. Karbono, oxigeno eta hidrogenozko (eta neurri txikiagoan fluor, kloro, nitrogeno edo siliziozko) molekula erraldoiz osaturik daude, eta pisu molekular altua dute.Molekulen sorburua naturala edo sintetikoa izan daiteke. Naturalen artean, zelulosa, argizaria eta kautxua daude, eta sintetikoen artean, besteak beste, bakelita, polietilenoa eta nylona.Plastiko moderno gehienak gas naturala edo petrolioa bezalako erregai fosiletatik eratorriak dira; hala ere, azken metodo industrialek material berriztagarrietatik egindako lehengaiak erabiltzen dituzte, hala nola, artoaren edo kotoiaren eratorriak.\nEtimologia.\nPlastiko hitza grekozko \u03c0\u03bb\u03bf\u03c3\u03c4 \u03b9\u03ba\u03cc\u03c2 hitzetik (plastikoak) dator, \"moldekatzeko gai\" esan nahi duena. Substantibo gisa, oro har, produktu petrokimikoetatik eratorritako fabrikazioko produktu solidoei erreferentzia egiteko erabiltzen da plastiko terminoa. \nPlastikotasun esaten zaio plastikoen fabrikazioan erabiltzen diren materialen deformagarritasunari. Plastikotasunari esker, plastikoen moldekatzea, estrusioa edo konpresioa egin daiteke hainbat forma lortzeko: filmak, zuntzak, plakak, hodiak, botilak eta kaxak, besteak beste.\u00a0 Halaber,plastikotasuna terminoak definizio teknikoa ere badu materialen zientzian, alegia, substantzia solidoen formaren aldaketa itzulezina.\nEgitura.\nPlastiko gehienek polimero organikoak dituzte. Polimero horietako gehienak karbono-atomoen kateetatik sortzen dira, oxigeno, nitrogeno edo sufre atomoak lotuz edo lotu gabe dituztelarik. Kate horiek monomeroz osatutako errepikapen-unitate asko biltzen dituztelarik, milaka unitate errepikatu daitezke. Bizkarrezurra atal nagusian dagoen katearen zatia da, errepikatutako unitate asko batzen dituena. Plastiko baten propietateak egokitzeko, alboko kate izeneko talde molekularrak bizkarrezur horretatik zintzilik egoten dira, eskuarki, monomeroetatik. Alboko kate horien egiturak eragina du polimeroaren propietateetan.\nHistoria.\nPlastikoen garapenak eboluzionatu egin du, material plastiko naturalen erabileratik (adibidez, gomak ) material horien eraldaketa kimikora (adibidez, kautxu naturala, zelulosa eta esne-proteinak) eta, azkenik, plastiko erabat sintetikoetara (adibidez, bakelita, epoxia eta PVCa). Behialako plastikoak arrautza- edo odol-proteinak bezalako material bitarrak ziren, polimero organikoak direnak. 1600. urtearen inguruan, mesoamerikarrek goma naturala erabiltzen zuten bolak, bandak eta irudiak egiteko. Adarren propietateak imitatzen zituzten materialak esne-proteinak lihoarekin tratatuz garatu zituzten. XIX. mendean, Industriaren Iraultzaren garaian kimika garatu zen heinean, material asko zabaldu ziren. Plastikoen garapena bizkortu egin zen Charles Goodyear-ek 1839an kautxu naturala gogortzeko bulkanizazioa aurkitu zuenean.\nParkesinea izan zen izakiak egindako lehen plastikoa. Alexander Parkes-ek asmatu zuen 1855ean, eta hurrengo urtean patentatu zuen . Zelulosatik (landareen zelula-pareten osagai nagusia) abiatuta egin zen, eta azido nitrikoa erabili zen disolbatzaile gisa.\nMunduko lehen plastiko sintetikoa bakelitea izan zen, 1907.urtean New Yorken Leo Baekelad-ek asmatua . Hain zuzen ere, Baekeland-ek sortu zuen \"plastics\" terminoa.\nLehen Mundu Gerraren ondoren kimikan egindako hobekuntzek plastiko mota berrien asmakuntza ekarri zuten, eta lehen ekoizpen masiboak 1940ko eta 1950eko hamarkadan hasi ziren. [58] Polimero berrien lehen adibideak polystyrene (BASFek 1930eko hamarkadan sortua) eta polinvinyl kloridoa (1872 eta 1920 bitartean sortua) izan ziren.\nPolietilenozko terthalatoaren aurkikuntza 1941ean Erresuma Batuko Calico Printers Elkarteko enplegatuei esker gertatu zen. 1954an, Giulio Natta-k polietilenoa aurkitu zuen eta, 1957an ekoizten hasi zen.\nSailkapena.\nMolekularen monomeroaren arabera.\na. Naturalak: Monomeroak kautxua, zelulosa edota argizaria substantzia naturaletatik datoz.\nb. Sintetikoak: Monomeroak substantzia sintetikoetatik datoz.\nBeroarekiko erreakzioa kontuan izanik, termoplastikoak eta termoegonkorrak bereizten dira:\nBeroaren aurreko portaeraren arabera.\na. Termoplastikoak: makromolekulek egitura askea osatzen dute; hau da, molekulek ez daukate inolako loturarik haien artean. Hori dela eta, beraien forma aldatzeko zenbait aldiz berotu daitezke eta elastikotasun handia daukate. Adibide batzuk dira poli(binil kloruro)a (PVC), polietilenoa (PE), poliestirenoa (PS), polipropilenoa(PP) eta poliamidak.\nb. Termoegonkorrak: makromolekulak elkar gurutzatu, eta sare bat osatzen dute. Beroa aplikatuz gero, egitura molekular horrek ez du forma-aldaketarik ahalbidetzen. Horrez gain, oso gutxi luzatzen dira. Adibide batzuk dira polikarbonatoa eta polietilenoa.\nElastomeroak.\nMakromolekulak sareetan antolatzen dira, eta molekula arteko lotura gutxi eratzen dira. Egitura molekular horrek elastikotasun handiko plastikoak lortzea ahalbidetzen du, indar bat aplikatu ostean beraien forma eta neurriak berreskuratzeko gaitasuna baitute. Elastomeroen adibideak dira hurrengo hauek:\nBioplastikoak eta plastiko biodegradagarriak.\na. Bioplastikoak: Landareetatik eratorriak dira, eta zelulosa edo almidoia bezalako substantziez osatuta daude. Plastiko konbentzionalek ez bezala, biodegradagarriak eta konpostagarriak dira. Hala ere, beraien ekoizpen-kostua plastiko konbentzionalena baino handiagoa da.\nb. Gehigarri biodegradagarriekin ekoitzitako plastikoak: Plastiko konbentzionalak dira baina gehigarri biodegradagarriekin osatuak.\nPolimero esanguratsuenak.\nPoliestirenoa.\nPlastifikatu gabeko poliestirenoa plastiko zurruna, hauskorra eta merkea da, eta plastiko-ereduen kitak eta antzeko piezak egiteko erabiltzen da. Aparrezko beste plastiko gehienak bezala, poliestirenoa \"zelula ireki\" gisa egin daiteke. Zelula horretan, aparrezko burbuilak elkarri konektatuta daude zelula itxi batean, eta burbuila guztiak desberdinak dira.1950eko hamarkadaren amaieran, inpaktu handiko estirenoa sortu zen, ez baitzen hauskorra. Jostailuzko figurinen eta nobedadeen substantzia gisa erabiltzen da gaur egun.\nGoma.\nKautxu naturala latexaren eratorria den elastomero bat da (hidrokarburo-polimero elastikoa). Latexa esekidura koloidal esnekara da, eta landare batzuetan espezializatutako hodietan dagoelarik, zuzenean erabil daiteke. Izan ere, Europan kautxua lehen aldiz agertu zen, Brasiletik ekarritako bulkanizatu gabeko latexarekin ur-probak egiten zirelarik . Hala ere, 1839an, Charles Goodyear-ek kautxu bulkanizatua asmatu zuen: polimero-kateen arteko lotura gurutzatuak eratzen dituen sufrearekin berotutako kautxu naturalaren forma bat da, elastikotasuna eta iraunkortasuna hobetzeko. 1851n, Nelson Goodyear-ek betegarriak gehitu zizkien gomazko material naturalei, ebonita sortzeko. \nNylona.\nCarothers-ek nylonezko zuntz sintetikoa aurkitu zuen, oso gogorra eta malgua zena. Gainera, Carothers-ek eta haren taldeak hainbat poliamida sintetizatu zituzten, 6,6 eta 4,6 poliamida eta poliesterrak barne.\nArrakasta komertziala izan zuen lehen polimero termoplastiko sintetikoa\u00a0 nylona izan zen. Emakumezkoen nylonezko lehen mediak (nylonak) DuPontek merkaturatu zituen 1939ko Mundu Ferian, New Yorken. 12 urte eta 27 milioi dolar behar izan ziren nylona fintzeko eta prozesu industrialak garatzeko. Ondoren, 6, 10, 11 eta 12 poliamidak garatu dira, eraztun-itxurako monomeroak erabiliz, hala nola kaprolaktama. 66 nylona kondentsazio-polimerizazio bidez egindako materiala da. Hainbat motatako nylonak plastiko garrantzitsu bezala erabiltzen dira oraindik eta, gainera, higadurarekiko oso erresistenteak dira, bereziki olioz bustita badaude. Engranajeak, balbulen asentuak eta junturak egiteko erabiltzen dira; eta beroarekiko erresistentzia ona dela eta, gero eta gehiago erabiltzen dira ibilgailuak garraiatzeko eta beste zati mekaniko batzuetarako.\nToxizitatea.\nPlastiko puruek toxikotasun txikia dute, uretan disolbaezinak baitira. Pisu molekular handia dutenez, biokimikoki geldoak dira. Hala ere, produktu plastikoek gehigarri ugari dituzte, eta horietako batzuk toxikoak izan daitezke. Adibidez, adipatoak eta ftalatoak bezalako plastifikatzaileak plastiko hauskorrei gehitzen zaizkie maiz, PVCari adibidez. Elikagai, jostailu eta beste hainbat elementutan erabiltzen dira, behar bezain malguak izan daitezen. Konposatu horien aztarnak produktutik atera daitezke. PVCaren kezka dela eta, EBk murriztu egin du DEHP (di-2-etilhexil ftalatoa) eta beste ftalato batzuen erabilera zenbait aplikaziotan, eta AEBetan mugatu egin da DEHP, DPB, BBP, DINP, DIDP eta Dnopen erabilera haurren jostailuetan eta haurren zaintzarako artikuluetan. Elikagaien ontzietan poliestirenozko konposatuak lixibiatzen dira eta kantzerigeno diren susmoa hedatu da. Kezkagarriak izan daitezkeen beste produktu kimiko batzuek alkil fenolak dituzte.\nPlastiko bukatua toxikoa izan ez arren, fabrikatzeko erabiltzen diren monomeroak toxikoak izan daitezke. Kasu batzuetan, produktu kimiko horien kantitate txikiak produktuan harrapatuta gera daitezke, eraldaketa egokiro egiten ez bada. Adibidez, Munduko Osasun Erakundearen Minbizia Ikertzeko Nazioarteko Agentziak (IARC), binil kloruroa, PVCaren aitzindaria, gizakientzako kartzinogenoen artean sailkatu du.\nA bisfenola (BPA).\nProduktu plastiko batzuk degradatu egiten dira jarduera estrogenikoa duten produktuekin. Polikarbonatoak eraikitzeko bloke nagusia, A bisfenola (BPA), elikagaietatik atera daitekeen estrogenoaren antzeko disruptore endokrinoa da. \"Environmental Health Perspectives\" ikerketaren arabera, latak, hortzetako zigilatzaileak eta polikarbonatozko botilak estaltzetik ateratako BPAk handitu egin dezake laborategiko animalien kumeen gorputz-pisua. [50] Animalien gainean egindako azterketa berriago baten arabera, BPAk maila baxuetan dagoenean ere, intsulinarekiko erresistentzia eragiten du, eta horrek hantura eta bihotzeko gaixotasunak eragin ditzake. \nPlastikoaren industria.\nPlastikoaren industriak barne hartzen ditu mundu mailako ekoizpena, konposizioa, konbertsioa eta produktu plastikoen salmenta. Ekialde Ertainean eta Errusian behar diren lehengai petrokimiko gehienak ekoizten diren arren, plastikoaren ekoizpena Ekialde Ertainean eta Mendebaldean kontzentratzen da. Plastikoen industrian enpresa ugari daude, eta ekoizpen prozesuan hainbat etapa bereiz daitezke:\nEkoizpena.\n1950eko hamarkadan industria plastikoa sortu zenetik, munduko produkzioa izugarri handitu da. Denbora horretan guztira 8.300 milioi tona plastiko sortu direla kalkulatzen da.\nHasierako materialak (monomeroak) polimerizatuz sortzen dira plastikoak instalazio kimikoetan, material horiek ia beti petrokimikoak baitira. Plastikoaren ekoizpena ez dago bereziki monopolizatuta, 100 bat enpresak munduko ekoizpenaren % 90 egiten baitute. Gutxi gorabehera ekoizpen guztiaren erdia Ekialdeko Asian egiten da, eta Txina da ekoizle indibidualik handiena.\nOsaera.\nPlastikoa ez da material puru gisa saltzen, aizundu gabe, baizik eta beste produktu kimiko eta material batzuekin nahastuta, ezagunak diren gehigarriekin nahastuta, hain zuzen. Horiek prestatzeko fasean gehitzen dira eta egonkortzaileak, plastifikatzaileak eta koloratzaileak bezalako substantziak dituzte, azken produktuaren bizitza erabilgarria, bideragarritasuna edo itxura hobetzeko. Kasu batzuetan, hainbat plastiko-mota nahastea egiten da, hala nola inpaktu handiko poliestirenoa.\nPlastiko termoegonkorren eraketa nahiko sinplea da, likido egoten baitira azken forma hartu arte. Material termoplastikoak lortzeko, plastikoa urtu egin behar da, eta, horretarako, 150\u2013320 \u00b0C (300\u2013610 \u00b0F) bitartean berotu behar da. Urtutako plastikoa likatsua da eta fluxu laminarra du, eta horrek nahasgaitz bihurtzen du. Beraz, estrusio-ekipoa erabiltzen da konposizioa egiteko. Ekipo hori gai da behar bezala sakabanatutako produktua emateko eta nahasketa ahalbidetzeko.\nGehigarrien kontzentrazioak nahiko txikiak izan ohi dira, baina kantitate handiak gehitu daitezke Masterbatch-en produktuak sortzeko. Masterbatch pikorrak polimero merkeenarekin nahas daitezke, azken produktu homogeneoa eta hobea emateko. Hori merkeagoa izan daiteke guztiz konposatutako material batekin lan egitea baino.\nBihurketa.\nProduktu bukatuak ekoizten dituzten enpresei bihurtzaile deritze (batzuetan, transformadore). Mundu osoan ekoizten diren plastiko gehienak termoplastikoak dira eta moldatu arte berotu behar dira. Plastikoa ia edozein formatara molda dezaketen estrusio-ekipo mota ugari daude.\nFilm-puztea: Film plastikoak (poltsa eramaileak, estalkiak ekoizteko).\nPuzte bidezko moldaketa: Azal meheko objektu hutsak (edari-botilak, jostailuak) kantitate handitan ekoizteko.\nMoldaketa birakaria: Azal lodiko objektu hutsak (IBC tankeak) ekoizteko.\nMaterial termogogorgarriak ekoizteko prozesua zertxobait desberdina da, plastikoak likidoak baitira hasi aurretik eta ondu egin behar baitira produktu solidoak lortzeko, baina, oro har, ekipoaren zati handi bat antzekoa da.\nIngurumen-efektuak.\nPlastiko gehienek egitura kimiko iraunkorra dutenez, degradazio naturaleko prozesu askorekiko erresistenteak dira. Material horren zati handi bat mendeetan edo gehiagoan iraun dezake.\u00a0 Frogatuta dago egitura aldetik antzekoak diren material naturalek irauten dutela, hala nola, anbarrak.\nAurreko mendean sortutako hondakin plastikoen kantitatearen zenbatekoa den estimatu da. Kalkulu baten arabera, 1950eko hamarkadatik plastikozko mila milioi tona hondakin baztertu dira . Beste batzuek 8.300 milioi tona plastiko metatu direla kalkulatu dute; horietatik 6.300 milioi tona hondakinak dira, eta % 9 baino ez da birziklatzen. \nOcean Conservancyk jakinarazi zuen Txinak, Indonesiak, Filipinek, Thailandiak eta Vietnamek itsasora plastiko gehiago isurtzen dutela\u00a0 beste herrialde guztiek batera baino. Yangtze, Indus, Horia, Hai, Nilo, Ganges, Pearl, Amur, Niger eta Mekong ibaiek munduko kargaren %88-95 garraiatzen dute itsasora. \nPlastikoaren presentzia, bereziki mikroplastikoak, elikadura-katearen barnean. 1960ko hamarkadan mikroplastikoak ikusi ziren itsas hegaztien hesteetan. Eta, hortik aurrera, kontzentrazio handiagoetan aurkitu dira. Plastikoek elika-katean duten iraupen-denbora luzea ez da ondo ezagutzen. 2009an, hondakin modernoen % 10 plastikoak zirela kalkulatu zen,datu hori herrialdearen arabera aldatzen bada ere. Bitartean, itsas eremuetan dagoen zaborraren % 50 eta % 80 plastikoak dira. \nMontrealgo Protokoloaren aurretik, CFCak poliestireno plastikoa fabrikatzeko erabili ziren, eta horrek ozono-geruza gutxitzen lagundu zuen.\nIngurumen-efektuak murrizteko, plastikoaren ekoizpena eta erabilera murriztu behar dira.\nMikroplastikoak.\nMikroplastikoak edozein plastiko-motaren zatiak dira, 5 mm-tik beherakoak (0,20), Administrazio Nazional Ozeanikoaren eta Atmosferikoaren (NOAA)[67][68] eta Substantzia Kimikoen Europako Agentziaren arabera. Kutsadura sortzen dute\u00a0 ekosistemetan sartuz hainbat iturrietatik, hala nola kosmetikoak, arropa eta industria-prozesuak.\nGaur egun, mikroplastikoen bi sailkapen daude. Mikroplastiko primarioetan sartzen dira ekosisteman sartu aurretik 5,0 mm-ko tamaina edo txikiagoa duten plastikozko zatiak edo partikulak: arropa-mikrozuntzak, mikroperlak eta plastikozko bolatxoak. Bigarren mailako mikroplastikoak produktu plastiko handienen degradaziotik (deskonposiziotik) sortzen dira behin horiek ingurumenean sartu direlarik. Bigarren mailako mikroplastikoen iturri horietan sartzen dira ur eta freskagarrietarako botilak, arrantza-sareak, plastikozko poltsak, mikrouhin-ontziak, te-poltsak eta pneumatikoen higakinak. Jakina da bi mota horiek maila altuan irauten dutela ingurumenean, bereziki uretako eta itsasoko ekosistemetan, horietan ura kutsatzen baita. Ozeanoko mikroplastiko guztien % 35 ehunetatik/jantzietatik dator, batez ere poliesterrezko, akrilikozko edo nylonezko arroparen higaduragatik, askotan garbitze-prozesuan gertatzen dena. Hala ere, mikroplastikoak airean eta lurreko ekosistemetan ere metatzen dira. Makroplastiko terminoa mikroplastikoak hondakin plastiko handietatik bereizteko erabiltzen da, adibidez plastikozko botiletatik bereizteko.\nPlastikoak pixkanaka degradatzen direnez (sarritan ehunka edo milaka urtean), mikroplastikoek probabilitate handia dute organismo askoren gorputzean eta ehunetan itsasteko, barneratzeko eta metatzeko. Ozeanotik nahiz isurketatik datozen konposatu kimiko toxikoek ere biomagnifikatu dezakete elikadura-katean zehar. Lurreko ekosistemetan frogatu da mikroplastikoek lurzoruaren ekosistemen bideragarritasuna murrizten dutela eta lur-zizareen pisua murrizten dutela. Mikroplastikoen zikloa eta mugimendua ez dira guztiz ezagunak ingurumenean, baina gaur egun ikertzen ari dira fenomeno horiek. Txinan, geruza sakona duten sedimentu ozeanikoen ikerketa-txostenen arabera (2020), plastikoen asmakuntza baino askoz zaharragoak dira metatze-geruzetan dauden plastikoak eta, horren ondorioz, azal ozeanikoko laginen txostenetan mikroplastikoen gutxiespena dagoela susmatzen da. \nBirziklapena.\nPlastikoaren birziklapena plastiko-hondakinekin bat produktu berri eta erabilgarri bat ekoizteko prozesatzean datza. Behar bezala egiten denean, zabortegiekiko mendekotasuna murriztu,\u00a0 ingurumenaren kutsadura gutxitu eta berotegi-efektuko gasen emisioetatik babestu dezake . Birziklatze-tasak handitzen ari diren arren, beste material berreskuragarri batzuen (aluminioa, beira eta papera) atzetik geratzen ari dira. 2015ean, munduko birziklatze-tasa % 19,5ekoa izan zen, % 25,5 erraustu zen, eta gainerako % 55 zabortegira eraman zen.\nBirziklatzea beharrezkoa da ia plastiko guztia ez delako biodegradagarria eta, beraz, ingurumenean metatu, eta kalteak eragiten dituelako.\nGaur egun, ia birziklapen guztia artikulu berrietan erabilitako plastikoa nahastuz eta birmoldatuz egiten da; birziklatze mekanikoa deritzo prozesu horri. Horrek polimeroen degradazio kimikoa eragin dezake.\nHondakinen plastikoa berriz ere hasierako produktu kimiko bihur daiteke eta, ondoren, plastiko fresko gisa birprozesa daiteke. Horrek birziklapen handiagoa izateko itxaropena ematen du, baina energia eta kostu handiagoak ditu.\nPlastikoaren birziklapena 1970eko hamarkadaren hasieratik defendatu da, baina erronka ekonomiko eta tekniko larriak zirela eta, 1980ko hamarkadaren bukaera arte ez zuen eragin handirik izan.\nKlima-aldaketak.\nIkerketen arabera, plastikoak berotegi-efektuko gasen emisiotan baliokide moduan 850 milioi tona (CO2) atmosferara askatzea eragin zuen 2019an. 2030erako, 1.34 bilioi tona aska litezke. 2050erako, plastikoak 56 mila milioi tona berotegi-efektuko gas aska litzake, planetaren gainerako karbono-aurrekontuaren % 14-ra arte.\nPlastikoek eragin mistoa dute berotze globalean. Plastikoak petroliotik abiatuta egiten dira normalean eta, beraz, plastikoen ekoizpenak emisio berriak sortzen ditu. Hala ere, plastikoak\u00a0 arinak eta iraunkorrak direnez beira eta metalekin alderatuta, plastikoak energia gutxiago kontsumi dezake. Adibidez, beiraren edo metalaren ordez PET plastikoan ontziratutako edariek garraio-energiaren % 52 aurrezten dutela kalkulatzen da. "}
{"id": "102922", "revid": "58701", "url": "https://eu.wikipedia.org/wiki?curid=102922", "title": "Santa Klarako itsasargia", "text": "Santa Klarako itsasargia Donostian (Gipuzkoa) dagoen itsasargia da, Santa Klara uhartean hain zuzen ere. Mendebaldean Igeldoko itsasargia eta ekialdean Platakoa (Pasaia) ditu kostakide.\n1864. urtean eraiki zuten, bertan zegoen San Bartolome Ermita desagertu ondoren. Itsasargia elektrifikatu eta automatizatu egin zen 1962an, eta orain ohi duen bezalaxe lau segundotik behin distiratzen hasi zen, 12 itsas miliako irispidearekin.\n\"Hondalea\".\nCristina Iglesias eskultore donostiarrak 2019ko irailean ekin zion eskultura bat egiteari eraikin honen barruan, eta 2021ean inauguratu zen, \"Hondalea\" izenarekin. Itsas leize bat irudikatzen duen eskultura hori egiteko lanek 1,5 milioi euroren aurrekontua zuten, baina azkenean bost milioi euroren kostua izan zuten."}
{"id": "102923", "revid": "105290", "url": "https://eu.wikipedia.org/wiki?curid=102923", "title": "Ollate", "text": "Ollate, Borreguil edo Belb\u00fan Nafarroako ekialdean dagoen mendia da, Zaragoza probintziarekin mugatik gertu dagoena. Gazteluberri eta Nabaskoze udalerri nafarren artean kokatuta dago.\nAbiapuntuak.\nHala La Tejer\u00eda nola Coronasko mendatetik ordu bat eta berrogeita bost minutuko igoera dago."}
{"id": "102924", "revid": "114252", "url": "https://eu.wikipedia.org/wiki?curid=102924", "title": "Jostun txiki ausarta", "text": "Jostun txiki ausarta edo Jostuntxo ausarta, \"Das tapfere Schneiderlein\" jatorrizko alemaneraz, Zazpi batera azpizenburupean, 1812. urtean lehen aldiz Grimm anaiek beren \"Kinder- und Hausm\u00e4rchen\" (euskaraz, Etxeko eta haurren ipuinak), ipuin bilduman jasotako Europako herri ipuina da.\nHaria.\nEgun batean, jostun trebea zen gizon bat lanean ari zela, marmelada saltzen zuen nekazari baten aldarria entzun zuen kalean. Bere etxera igotzeko esan zion jostunak eta lau ontza marmelada erosi zion, nekazaria amorruz utzirik, erosketa handiagoa espero baitzuen.\nMarmelada ogi xerra batean zabaldu zuen dastatzeko, baina aurrena lana bukatzea nahiago izan zuen. Bitartean, euliak marmelada inguruan hasi ziren burrunban. Jostuna konturatu zenean, zapi batez behin eta berriz jo zituen euliak. Azkenean hogei euli akabatu zituela ikustean, guztiz txunditu zen eta egindako balentria herrian eta baita mundu osoan zabaldu behar zuela pentsatuz, gerriko bat hartu eta bertan hitz hauek idatzi zituen: \"Zazpi batera\". Bere balentria zabaltzeko bidaian abiatu aurretik, gazta bat eta zuhaixka batean aurkitu zuen txori bat hartu zituen.\nMendian gora zihoala, erraldoi batekin egin zuen topo eta munduan zehar berarekin ibiltzeko gonbitea egin zion jostunak. Gizon txikia ikustean, erraldoiak destainaz erantzun zion baina orduan jostun txikiak gerrikoa erakutsi eta erraldoiak \"Zazpi batera\" irakurtzean, zazpi gizon batera garaitu zituela pentsatu zuen eta orduan errespetu piska bat hartuta, berarekin erronkan aritzea pentsatu zuen, indarrak neurtzeko edo.\nErraldoiak harri bat eskutan estutu zuen, halako indarrez, non ur tanta batzuk ateratzea lortu baitzuen. Jostuna orduan, bere gazta hartu, estutu eta zuku guztia atera zion. Erraldoia harri eta zur geratu zen.\nJarraian, erraldoiak harri bat hartu eta halako indarrez jaurti zuen non bistaz ezin baitzen ikusi. Azkenean harria lurrera erori zen ordea. Jostunak, berriz, txoria askatu eta honek zerurantz egin zuen hegaka, bistaz galdu arte. Erraldoiak jaurtiketan ere trebea zela aitortu behar izan zuen.\nOndoren, basoan eroritako zuhaitz bat basotik ateratzen lagunduko zion esan zion jostu txikiari. Jostunak enborretik heltzeko esan zion erraldoiari, berak adarretatik helduko ziola esanez. Erraldoiak halaxe egin zuen eta aurrera begira jarri behar izan zuen, jostunak adarretan igota lasai lasai zihoala. Erraldoiak nekatuta zegoela esan zion azkenean eta enborra lurrean utzi behar zuela. Jostun txikiak adarretatik berehala salto egin eta zuhaitza adarretatik heltzen zuela itxurak eginez, halako erraldoiak nolatan ezin zuen zuhaitz bat gainean hartu bota zion erraldoiari.\nGereziondo baten ondoan pasa zirenean, gereziondoa makurtu zuen erraldoiak jostuntxoak gereziak jan zitzan. Halako batean, gereziondoa askatu eta jostuntxo airean ibili zen eta lurrera minik hartu gabe erori. Erraldoiak gereziondoari nolatan ezin zion eutsi galdetu zion eta orduan jostuntxoak ehiztari batzuk tiroka ikusi zituelako egin zuela salto esan zion erraldoiari. Jostuntxoak ea berak berdina egiteko gauza zen galdetu zion eta horrela, erraldoia saiatu egin zen gereziondo gainetik salto egiten baina adar artean trabaturik geratu zen. Askatu zenean, erraldoiak bere etxera gonbidatu zuen. Erraldoiaren etxe handian jostun txikiak erraldoia beste erraldoi batzuekin bizi zela ikusi zuen. Lo egiteko, beraien ohantze zabal bat eskaini zion baina hura beretzat gehiegi zela-eta, jostuntxoak txoko batean lo egitea erabaki zuen azkenik. Erraldoiak gaueko ilunpean burnizko barra bat hartu eta ohantzea kolpatu zuen indarrez jostuntxoa hiltzeko asmoz. Goizaldean basora zihoazela, harri eta zur geratu ziren jostuntxoa beti bezala pozik eta alai ikustean eta ikaraturik arineketan ihesi egin zuten.\nJostuntxoak bere bidea jarraitu eta erregearen jauregi batera heldu zen. Belar gainean lo hartu eta jauregiko zaldun batzuk inguratu zitzaizkion. \"Zazpi batera\" zioen gerrikoa ikusi zutenean, gudari ausart baten aurrean zeudela pentsatu zuten eta erregeari eman zioten horren berri. Erregeak, jostuntxoak esnatu bezain laster, bere mesedetara jarri nahi ote zuen galdetzeko esan zien zaldunei. Jostuntxoak onartu egin zuen proposamena baino zaldunek begi txarrez ikusten zuten eta beldurrez ere bai, bere aurka hasiz gero, aldi bakoitzean beraietako zazpi garaituko zituela pentsatzen baitzuten. Horrela, zaldunek erretiroa eskatu zioten erregeari. Erregeak jostunak agintea ken ziezaiokeela beldurrez, erresuma birrintzen zuten bi erraldoi akabatzeko proposatu zion eta horrela eginez gero, erresumaren erdia eta printzesaren eskua beretzat jasoko zituela. Ehun zaldun ere jarri zizkion laguntzeko. Erraldoiak bizi ziren basora heldu zirenean, jostuntxoak bertan gertazeko esan zien zaldunei.\nErraldoiak lo egiten zuten tokitik gertu, zuhaitz baten gainera igo eta bertatik harri koskor bat bota zuen erraldoi baten gainera. Erraldoia esnatu eta beste erraldoiari bota zion errua. Berriro biek lo hartu eta berdina egin zuen jostun txikiak beste erraldoiarekin. Azkenean, bi erraldoiak borroketan hasi ziren: bi zuhaitz sustraietatik atera eta elkar joka hasi ziren, biak hil arte. Hala ere, jostuntxoak salto egin eta ezpataz ebaki zien bularra. Zaldunengana iritsi zenean, harro esan zien erraldoiek bi zuhaitzez gogor borrokatu arren, garaituak zituela.\nOrdainsaria hartzera joan zenean, erregeak bere hitza ez zuen bete eta ordainsaria jasotzeko, aurretik kalte handiak egiten zituen adarbakar bat harrapatu beharko zuela esan zion. \"Zazpi batera\" leloa errepikatuz, basora sartu zen eskuan soka eta aizkora hartuta. Adarbakarra aurkitu zuenean, zuhaitz baten aurrean jarri zen. Adarbakarra berarengana oldartu zenean, zuhaitz atzera joan eta adarbakarra iltzaturik geratu zen zuhaitzaren enborrean. Jostun txikiak adarbakarra lotu, aizkoraz adarra moztu eta horrela eraman zuen jauregira.\nHorrela ere ez zion erregeak ordainsaria eman nahi, aurretik basoan triskantza itzelak egiten zituen basurde bat, ehiztariak lagun, harrapatu behar zuela aitzakiaz. Ehiztariak baso bazterrean utzirik, horiek ere basurdearen beldur baitziren, basurde bila sartu zen basora jostuntxoa. Basurdeak ikusi zuenean, berarengana oldartu zen berehala baina jostuntxoa baseliza batera sartu, atzeko leiho txikitik berriz ere atera eta basurdea bere atzetik baselizara sartu bezain laster, baselizako aurreko atea itxi zuen. Ehiztariak harri eta zur geratu ziren jostuntxoak basurdea erakutsi zienean.\nHorrela azkenik, erregeak, pozik jostuntxoaren ausardia zela-eta, erresumaren erdia eta printzesaren eskua eman zizkion, hasieran hitz eman bezala."}
{"id": "102925", "revid": "17", "url": "https://eu.wikipedia.org/wiki?curid=102925", "title": "Jostuntxo ausarta", "text": ""}
{"id": "102926", "revid": "119347", "url": "https://eu.wikipedia.org/wiki?curid=102926", "title": "Igeldoko itsasargia", "text": "Igeldoko itsasargia Donostian dagoen itsasargia da, Igeldon hain zuzen ere, Itsasargi pasealekuan.\nDorrearen gainetik Getaria, Zumaia, Lekeitio eta Matxitxako ikus daitezke ekialdean, eta Miarritze eta Landetako kosta mendebaldean.\nHistoria.\nManuel Peironcely ingeniariak berreraiki zuen 1855eko martxoaren 15ean zuten 134 metroko altueran, bertan zegoen antzinakoa 1813an itzali ondoren.\nHasieran petrolio erabiltzen zuten argia pizteko, baina Lehenengo Mundu Gerra zela eta petrolioz urri ibili eta Rafael de la Cerdak proiektu bat asmatu zuen itsasargian elektrizitatea sartzeko. Proiektua 1918an burutu zuten."}
{"id": "102927", "revid": "3829", "url": "https://eu.wikipedia.org/wiki?curid=102927", "title": "Illon", "text": "Illon Nafarroako ekialdean dagoen mendia da, Zaragoza probintziarekin mugatik gertu dagoena. Gazteluberri eta Nabaskoze udalerri nafarren artean kokatuta dago.\nIzen bereko mendilerroari izena ematen dio, Ollate (1.423 m) bertako tontorrik altuena izanda. Mendilerroa bi ibaik inguratzen dute, mendebaldean Aspurtz edo Aspurgiko arroila sortzen duen Zaraitzuk eta ekialdean Eskak, Las Bochuelaskoa sortu duena.\nSan Quiricoren baseliza (1.172 m) ingurune honetan dago."}
{"id": "102929", "revid": "119347", "url": "https://eu.wikipedia.org/wiki?curid=102929", "title": "2009ko \u00dcr\u00fcmqiko istilu etnikoak", "text": "2009ko \u00dcr\u00fcmqiko istilu etnikoak Xinjiang probintziako hiriburu den \u00dcr\u00fcmqi hirian egondako istilu etniko larriak izan ziren. 2009ko uztailaren 5etik uztailaren 6ra bitartean, uigur gutxiengo musulmanaren kideek hainbat manifestazio antolatu zituzten \u00dcr\u00fcmqi hirian, baina manifestazio baketsu zirenetan indarkeria zabaldu zen, eta ehundaka auto, autobus, denda eta bestelako ondasunak birrindu zituzten. 150 pertsonatik gora hil ziren, gehienak Txinako Herri Errepublikako gehiengo etnia den Han etniako kideak.\nKronologia.\nAurrekariak.\nIstiluen sortzailea antza denez 2009ko ekainaren 26an Txinako Guangdong probintziako lantegi batean egondako hilketa izan zen. Bertako langileen artean emakume bat bortxatu zuena uigur etniako kide bat izan zela zabaldu, eta bi uigur hil zituzten. Txinako poliziak arduradunak atxilotu zituen arren, hilketa gertatu eta egun batzuetara, manifestazioa antolatu zuten, Guangdongetik milaka kilometrora, uigur etniako kideak nagusi diren Xinjiang probintzian.\nIstiluak eta hilketak.\nUztailaren 5ean arratsaldeko seiak aldera, lehendik antolatutako manifestaldietan indarkeria nagusitu zen, eta bertan parte hartu zuten 3.000 pertsona inguruk, kotxeak, autobusak eta eraikinak erretzen hasi ziren. Autobusetako batzuk makilekin jo eta erabat birrindu zituzten, ondoren su emateko. Nahiz eta Europan dagoen \"Uigurdarren Nazioarteko Biltzarrak\" manifestazioa baketsua zela izan, Flickr, Twitter eta Youtube hainbat erabiltzailek jarritako bideo eta argazkiek, kontrakoa erakutsi zuten. Horrez gain, poliziak uigurren aurka tiro egin zutela esan arren, agertutako bideo eta argazkitan ez da holakorik ikusten, eta Biltzarrak ez du hildako uigurrei buruzko daturik jakitera eman.\nGuztira 260 auto, 190 autobus, 220 sute eta bi eraikin erabat erre ziren uztailaren 5eko arratsaldetik, hurrengo eguneko goizera. Horrez gain, Urumqiko ospitale nagusiak zauritutako 816 pertsonetatik 291 hartu zituen, 233 Han etniakoak, 39 uigur etniakoak eta gainontzekoak Txinako beste hainbat etnietako kideak.\nErasoa Han etniako biztanleriaren aurkakoa izan arren, beste zenbait etnietako biztanleei ere egin zieten eraso. 106. autobusean etxera bueltan zihoan 23 urteko emakumezko uigurtarra esaterako, buruan jo zuten egurrezko makila batekin. Nahiz eta hainbat lantegi eta denda txikiri su eman, hildako gehienak kalean hil zituzten, burua txikituta. Ospitaleetara eramandako zaurituek ere antzeko zauriak zituzten, buruan eta gorputz osoan, jasandako jipoiengatik.\nOndorengo egunak.\nXinjiang eskualde autonomoko gobernuak, ezin izan zion egoerari aurre egin, eta nahiz eta negar egiteko gasak jaurti, ezin izan zuen sarraskia eragotzi. Ondorengo egunetan, \u00dcr\u00fcmqi hiri barruko mugimenduak erabat kontrolatu zituzten. uztailaren 7an, Han etniako dozenaka kide, kalera atera ziren, makila eta bestelakoekin euren buruak defendatzeko. Euren esanetan, \"gobernuak egingo ez zuena egingo zuten beraiek\"..\nEuropan bien bitartean, Txinak Herbehereetan duen enbaxadari eraso egin eta Txinako bandera erre zuen uigur talde batek.\nNazioarteko komunikabideen jokabidea.\nUztailaren 6an, nazioarte mailan \u00dcr\u00fcmqin gertatutakoa hedatzen hasi zenean, oraindik inork gutxi zekien Xinjiang probintziako hiriburuan zer gertatu zen, baina BBC, Berliner Zeitung eta bestelako komunikabideek ontzat eman zuten Europako uigurren batzordeak emandako bertsioa, eta \"sarraski\" hitza eta \"errepresio\" hitzak aipatu zituzten. Amnesty International erakundeak ere gobernuaren sarraskia gertatu zela esan zuen. Orduak aurrera egin ahala, bortizki jipoitutako Han etniako dozenaka pertsonen gorpuen argazkiak interneten agertu ziren arren, komunikabideek ez zuten bertsio ofiziala aldatu. Euskal Herriko komunikabideek ere, bertsio orokorrarekin bat egin zuten.\nUrumqin zegoen nazioarteko komunikabide bateko kide bakarrak, The Daily Telegraph egunkariko Peter Foster kazetariaren uztailaren 6ko artikuluak, argi erakusten du, nortzuk izan ziren biktimak eta nortzuk hiltzaileak."}
{"id": "102930", "revid": "1105", "url": "https://eu.wikipedia.org/wiki?curid=102930", "title": "Katedral gotikoa", "text": ""}
{"id": "102931", "revid": "1105", "url": "https://eu.wikipedia.org/wiki?curid=102931", "title": "Guayaquileko Katedral Metropoliarra", "text": ""}
{"id": "102935", "revid": "6327", "url": "https://eu.wikipedia.org/wiki?curid=102935", "title": "Gasteizko Andre Mariaren katedrala", "text": ""}
{"id": "102937", "revid": "336", "url": "https://eu.wikipedia.org/wiki?curid=102937", "title": "Katedral", "text": "Katedrala apezpikuak egoitza edo gotzain-aulkia duen tenplu kristauari deritzo. Modu honetan, elizbarruti bakoitzaren eliza nagusia da.\nHasieran, katedraletan Teologia, Gramatika eta Latin katedrak ematen ziren ikasleei, baina batez ere apaizgaiei. Alabaina, pixkanaka-pixkanaka katedraletako ekintzak gurtza egiteko zabaldu ziren."}
{"id": "102938", "revid": "688", "url": "https://eu.wikipedia.org/wiki?curid=102938", "title": "Arezzoko probintzia", "text": "Arezzo Italiako erdialdean eta barrualdean dagoen probintzia da, Toskanako eskualdean kokatuta dagoena.\nHerriak.\nArezzo probintziako herririk garrantzitsuenak honakoak dira:"}
{"id": "102940", "revid": "105290", "url": "https://eu.wikipedia.org/wiki?curid=102940", "title": "Grossetoko probintzia", "text": "Grosseto Italiako erdialdean eta mendebaldeko kostaldean dagoen probintzia da, Toskanako eskualdean kokatuta dagoena.\nHerriak.\nProbintziako herririk jendetsuenak honakoak dira:"}
{"id": "102941", "revid": "105290", "url": "https://eu.wikipedia.org/wiki?curid=102941", "title": "Florentziako probintzia", "text": "Florentziako probintzia (italieraz \"Provincia di Firenze\") Italiako erdialdean eta barrualdean dagoen probintzia da, Toskanako eskualdean kokatuta dagoena.\nHerriak.\nProbintziako herririk jendetsuenak honakoak dira:"}
{"id": "102943", "revid": "105290", "url": "https://eu.wikipedia.org/wiki?curid=102943", "title": "Livornoko probintzia", "text": "Livorno Italiako erdialdean eta mendebaldeko kostaldean dagoen probintzia da, Toskanako eskualdean kokatuta dagoena.\nHerriak.\nProbintziako herririk jendetsuenak honakoak dira:"}
{"id": "102944", "revid": "56334", "url": "https://eu.wikipedia.org/wiki?curid=102944", "title": "Banku", "text": "Banku bat mailegu jarduerak eta diru jasotze jarduerak burutzen dituen finantza-erakunde bat da, eta bere funtzio nagusia dirua kudeatzea da. Bankuen erabiltzaileak pertsona fisiko eta juridikoak dira eta hauek bankuetako kontuetan dirua gordetzen dute eta batzuetan gerta liteke haien aldeko interesak ematea.\nBestalde, zenbait bezerok maileguak eskatzen dituzte eta mailegua jasotzean, honen interesak ordaindu behar dizkiote bankuari. Izan ere, bankuen helburu nagusietako bat finantza bitartekari gisa egiten dituzten eragiketetatik errentagarritasuna lortzea da. \nHistoria.\nBankuen historia Mesopotamiako merkatariek sortu zuten lehenengo banku prototipoarekin. Jatorria kristo aurreko XX. mendearen inguruan ezartzen da, Fenizia, Asiria eta Babilonia hirietan ondasunak garraiatzen zituzten nekazari eta merkatarien artean ale maileguak egiten zituztenean. Aurrerago, Antzinako Grezian eta Erromatar Inperioan, mailegu emaileek jesapenak egiten zituzten eta bi berrikuntza gehitu zituzten, gordailuen onartzea eta diru-trukea. \u00a0\nUrte batzuk igaro ziren, egun, banku moderno gisa ezagutzen den banku eredua errotzen hasi zen arte. Italiako iparraldeko hiri aberatsetan eman zen, alegia, Florentzia, Venezia eta Genovan erdi aroaren amaierarekin eta errenazimenduaren garaiarekin bat eginez.\nBankuen garapena Italiako iparraldetik Europa osora hedatu zen eta berrikuntzak eman ziren XVI. mendean Amsterdamen, Herbehereetako Errepublikan eta Londresen. Gainera, XX. mendean zehar, telekomunikazio eta informatikaren esparruan eman ziren aurrerapenak funtsezko aldaketak ekarri zituen sektore honetan ere, garai hartako tamaina eta irismen geografikoa handituz.\nLehen Euskal Bankuak.\nEuskal banku-erakunderik zaharrena Banco de Bilbao izan zen. 1857an sortu zen, eta Bilboko lehen garapen industrialerako behar ziren kapitalak mobilizatzen lagundu zuen. Hasieran, Bizkaian billeteak jaulkitzeko ahalmena zuen.\nGeroago beste jaulkipen-banku batzuk sortu ziren 1856ko Bankuen Legearen babespean, hark banku bat baimendu baitzuen probintzia bakoitzeko: Donostian (1862) Iru\u00f1ean (1864) eta Gasteizen (1864). 1874an, Iru\u00f1eko, Gasteizko eta Donostiako bankuek Espainiako Bankuaren filial bihurtzea erabaki zuten, baina Banco de Bilbao bere independentziari eutsi zion.\n1898ko krisiaren ondoren, beste banku-erakunde batzuk sortu ziren. 1899an Banco Guipuzcoano soru zen; 1900ean, Banco de Vitoria; 1901ean Cr\u00e9dito de la Uni\u00f3n Minera eta Banco de Vizcaya.\nBanku motak.\nBankuak bi modu ezberdinetan sailkatu daitezke, jardueraren arabera edo jabetzaren arabera. \nBanku mailak.\nBanku zentrala.\nEspainiaren kasuan, beharrezkoa izan zen Espainiako Bankuaren Autonomia Legea aldatzea, bai, Europako Banku Zentralak euroaren eremuko moneta politikaren definizioan eta truke-tasaren politikan dituen ahalmenetan duen ahalmena jasotzeko, bai eta Europar Batasunaren Tratatuaren xedapenetara, Banku Zentralaren Europako Sistemaren (EBZES) estatutuetara eta EBZak emandako jarraibideetara egokitzeko. \nEspainiako Bankuaren funtzioak Europako Banku Zentraleko kide gisa:\n1999eko urtarrilaren 1etik, Europako Banku Zentralen Sistemak garatzen dituen hurrengo oinarrizko funtzioetan parte hartzen du:\nEspainiako Bankuak, Autonomia Legearen arabera, hurrengo funtzioak ditu nazioko banku zentral gisa:\nEspainiako Banku Zentralak duen antolakuntza. Espainiako Bankuaren Autonomia Legearen arabera ematen da, organo nagusiak hurrengoak izanik:\nEspainiako Bankuak Madrilen du egoitza nagusia eta 15 sukurtsal ditu lurralde osoan zehar banatuta.\nEuropako Banku Zentrala.\nEuropako Banku Zentrala (EBZ) nortasun juridikoa duen nazioz gaindiko erakundea da, Frankfurten sortu zen 1998ko ekainaren 1ean. EBZ gune gisa, Europako Banku Zentralaren Sistemaren eta Eurosistemaren erakunde koordinatzailea sortu zen.\n1999ko urtarrilaren 1etik aurrera, zonaldeko diru politika gauzatzeaz arduratzen da. EBZaren helburu nagusia, prezioen egonkortasunari eustea da, hau da, euroaren balioari eustea. Horrela, hazkunde ekonomiko egonkorra eta enplegua sortzea. Horretarako, Banku Zentrala Nazionalekin batera, lan egiten du. Koordinazio mekanismoak ere badaude munduko Banku Zentral nagusian, hain zuzen, helburuak ezartzeko eta, kanbio-tasen arteko mugimendu zakarrak zuzendu ahal izateko. Europar Banku Zentralak parte hartzen du euroaren eta dolarraren, liberalen edo beste moneta batzuek arteko parekotasuna mantentzeko.\nBestalde, Eurosistema osatzen duten Banku Zentral Nazionalek Europako Banku Zentralak ezarritako helburuak lortzeko ezarritako neurrietara mugatzea du helburu. Beren arloetan ere modu autonomoan jardun dezakete.\nBanka elektronikoa.\nDiruak bidai luzea egin du, milaka urte lehenagotik. Normalean onartzen den ordainbide bat izatea lortu du, garraiatzeko erraza, faltsifikatzeko zaila eta konfiantza sortzen duena. Denbora horretan, formaz aldatu da garai bakoitzeko biztanleriaren beharrei erantzuteko. Hori dela eta iraultza teknologiko batean dirua beste behin aldatu da ,erabat digitalizatzeko.\nItxura guztien arabera, urteek aurrera egin ahala, gero eta apustu handiagoa egiten da sistema digitalen alde, billeteen eta txanponen kaltetan. Kreditu txartela eta, azkenaldian, kontakturik gabeko ordainketak gailu adimendunen bidez hedatu ondoren ikus daiteke hori. Konfinamenduak ordainbide elektronikoetara egokitzeko bizkortu du. Gaur egun, teknologia desberdinak ditugu txartel edo telefono mugikor baten\u00a0bidez kontakturik gabe ordaintzeko. Dagoeneko ezagutzen ditugun ordainbide digitalen erabilera sendotzeko ez ezik, etorkizunean beste teknologia batzuk bultzatu dituzten oinarriak finkatzeko ere bada.\nOrdainketa elektronikoek egiten diren eragiketen gaineko kontrola ere handitzen dute, erabiltzailearen pribatutasuna alde batera utzi gabe. Egungo teknologiak ez du gastuen gaineko kontrol ahalmenik kentzen, eta gainera, biderkatu egiten da. Uneoro jakin daiteke non erosi den eta nola zatitzen den norberaren gastua."}
{"id": "102945", "revid": "201", "url": "https://eu.wikipedia.org/wiki?curid=102945", "title": "Firenzeko probintzia", "text": ""}
{"id": "102946", "revid": "90204", "url": "https://eu.wikipedia.org/wiki?curid=102946", "title": "Nicky Hayden", "text": "Nicholas \"Nicky\" Patrick Hayden (Owensboro, Kentucky, Ameriketako Estatu Batuak, 1981eko uztailaren 30a - 2017ko maiatzaren 22a) motoziklismoko pilotu profesional estatubatuarra izan zen, 2006an MotoGPko txapelduna izandakoa.\n2017ko maiatzaren 17an, bizikletan ari zela, auto batek harrapatu eta kalte larriak jasan zituen. Kalte hauen ondorioz, maiatzaren 22an hil zen."}
{"id": "102947", "revid": "336", "url": "https://eu.wikipedia.org/wiki?curid=102947", "title": "Arakneren fabula", "text": "Arakneren fabula (gaztelaniaz: \"La f\u00e1bula de Aracne\") edo Arakneren ametsa, modu ohikoagoan Iruleak (gaztelaniaz: \"Las Hilanderas\") izenarekin ezaguna, Diego Vel\u00e1zquez margolari sevillarraren margolan ospetsuenetako bat da, eta Pradoko Museoan dago. Lan hau, Espainiako barrokoko margolaritzaren lanik garrantzitsuenetako bat da, eta Vel\u00e1zquezen maisutasunaren adibiderik handienetako bat bezala hartzen da. Gaiari dagokionez, bere lanik enigmatikoenetako bat da, lan honen benetako arrazoia oraindik ez baita ezagutzen.\nHistoria.\nMargolan hau, 1657an margotu zuen, bere garairik oparoenean, Pedro de Arce izeneko bezero batentzat. Erregearen margolari bezala, Vel\u00e1zquezek ez zuen enkargu pribaturik egiten, baina, oraingo honetan, salbuespen bat egin zuen, Pedro de Arce, Filipe IV.a Espainiakoa erregearen monteroa baitzen, hau da, erregearen monteriak edo ehiza jardunaldiak antolatzen zituena, eta, beraz, bazuen nolabaiteko eragina Madrilgo gortean. XVIII. mendean, errege bildumen zati izatera pasa zen, eta, ondoren, Pradoko Museora.\nGaia.\nDenbora askoz, modu ohikoan \"Iruleak\" bezala ezagutzen den margolan hau, genero eskena edo genero margolantzat hartu zen, non tapiz lantegiko tailerrean lan jardunaldi bat erakusten zen. Lehen planoan, artile matazak prestatzen dituzten bost emakume (harilkatzaileak) aurkitzen diren gela bat ikus daiteke. Atzealdean, emakume hauen atzean, eta, itxura batean, gorago dagoen gela batean, modu aberatsean jantzitako beste hiru emakume agertzen dira, dirudienez, eskena mitologiko bat irudikatzen duen tapiz bati begira ari direnak. Denbora askoak hartu zen hau, margolanaren gai bakar bezala. Baina, margolanaren nortasun propioaren ondorioz eta Vel\u00e1zquezen margolanen batzuetan dagoen esanahi anbiguotasunaren ondorioz, eguneroko eskena xalo bezala interpretatzeari uko egin behar zaio.\nGaur egun, margolanak, gai mitologiko bat kontatzen duela onartzen da: Atenea eta Arakneren fabula, Ovidioren Metamorfosiak laneko seigarren liburuan deskribatzen den Arakneren mitoko eskena batean. Lidiar gazte batek, Araknek, gorua asmatu zuen Atenea jainkosa, tapizik ederrena ehuntzera desafiatu zuen. Margolanaren eskuinaldean agertzen den eskenak, Arakne gaztea erretratatuko luke, bere tapizean grinez lanean ari dena, ikusleari bizkarra emanda. Ezkerrean, Atenea agertzen da, atso baten itxurak egiten ari dena, bere lokiari ile zuri faltsuak gehituz. Jainkosa dela ezagutzen da, bere zahar itxura gora-behera, Vel\u00e1zquezek bere berna erakusten baitu, nerabe batena bezalakoa. Atzealdean, fabularen amaiera irudikatzen da. Araknek eginiko tapiza, horman esekia dago. Bere lanak, Atenearen aurkako irain argia suposatzen du, bere aita Zeusek, emakume eta jainkosen mesede sexualak lortzeko erabiltzen zituen zenbait engainu irudikatu baititu. Tapizaren aurrean, bi irudi nabari daitezke, bata jainkosa, bere ezaugarriekin jantzia, kaskoa kasu, eta gizaki errebeldea, tolesdura klasikozko jantzi bat jantzita daramana. Tapizaren zatitzat hartzeko moduan jarrita daude. Beste hiru damek, iraindutako jainkosak, zigor bezala, lidiar gaztea armiarma bihurtzen ikusten dute, betierekotasun osorako iruntzera zigortua.\nBadago jendea, margo honetan, beste esanahi ezkutu eta sinboliko batzuk bilatzen duena ere. Alegoria politiko bat izan liteke, non adin gehieneko iruleak, ezarritako ordenari men egitea irudikatuko lukeen, tornuak, agindu edo agintaldien abiadura eta aldakortasuna irudikatuko lukeen bitartean. Katua, \"mendeko ona izango litzateke, independentea, eta, aldi berean, esanekoa\", \"politika ona\", \"viola da gamba\"ren bidez irudikatuko litzatekeen bitartean. Atzeko irudiak, Atenea eta Arakne, Portugal eta Kataluniako erresumen alegoriak izango lirateke, hauen altxamenduak, koroari nahiko buruhauste ematen ziolarik, hiru damek, Gaztela, Aragoi eta Andaluzia arazotsuak irudikatzen dituzten bitartean.\nArte Ederren apologia bat ere izan liteke, margolaritzaren artisautzaren gaineko nagusitasuna frogatuko lukeena. Margolaritzaren duhintzea, jada aurreko mendeetatik, artistek nahiko eztabaidatu zuten kontua zen.\nEstiloa.\nVel\u00e1zquezek, lana planoetan banatzen du, liburu baten orrialdeak bailiran, euren taldeak ordena zehatz batean \"irakurri\" behar diren Erdi Aroko margolan haien antzera. Gure begirada, eskuineko argiztaturiko iruletik ezkerrekora pasatzea lortzen du, itzalean makurtzen denaren gainetik atzeko eskenaraino jauzi egiteko. Han, emakumeetako bat, begiralearengana begira jartzen da, begiralea eskenan sartu izateagatik harrituko balitz bezala. Mezua bigarren plano batean jartzea, Barrokoko ohiko joko bat da.\nKoloreei dagokionez, Vel\u00e1zquezek, ia kolore bakarreko paleta erabiltzen du, margo geruza fin eta diluituekin. Batez ere bere azken lanetan, okre, lur eta herdoil kolore barietate handi bat erabiltzen du, bere garaian oso ohikoa ez zen modu batean emanak: oso diluituak eta adar fin eta luzeko pintzelekin. Vel\u00e1zquezek, pintzelen maneiuan zuen domeinua bikaina da, margotu nahi duena, materia urriarekin eta pintzelkada gutxiekin definitzeko gai baita, orban bat irudi bihurtuz, begiralearen distantziaren arabera. Pintzelkada solte bat erabiltze du, bi mende beranduago inpresionisten antzera.\nVel\u00e1zquezen teknikaren punturik nabarmengarrienetako bat, aireko perspektiba da, Meninak margolanean agertzen denaren antzeko efektu \"atmosferiko\" bat lortuz: irudien artean, inguruak zirriborrotu eta desitxuratzen dituen aire bat dagoenaren sentsazioa sortzea lortzen du, irudiak biltzen dituen espazioa hartzea lortzen du.\nVel\u00e1zquezen artearen trebetasuna, margolanari ematen dion dinamismoagatik ere nabarmentzen da, mugimendu sentsazioa emanez, batez ere gurpilaren biran, hauen erradioak ikusterik ez dugularik, biratzen ari den abiadaren ondorioz, baita eskuineko pertsonaian ere, artilea hain azkar harilkatzen duena, ezen sei hatz dituela dirudiela.\n\"Damu\" argi bat dago, eskuinean profilez dagoen neskatxaren buruan. Margolanak, aldaketa bat jasan zuen erregearen bilduman zegoenean: bere lau aldeetatik zabalago egin zen, eta, ondorioz, zati horiek (goian dagoen biribil formako leiho baten antzera) ez zituen Vel\u00e1zquezek margotu. 1980ko hamarkadan, lan nekeza eginez zaharberritu zen, izan ere, margo geruza batzuk erori egiten baitziren."}
{"id": "102948", "revid": "336", "url": "https://eu.wikipedia.org/wiki?curid=102948", "title": "HMS Bounty", "text": "HMS Bounty (\"His Majesty\u00b4s Ship Bounty\"), HMAV Bounty (\"His Majesty's Armed Vessel Bounty) edo arruntagoa eta ezagunago den The Bounty Britainiar Itsas Gudarosteko itsasontzi ospetsu bat izan zen. Bere ospea itsasontzi honek 1789ko Apirilaren 28an jasandako matxinadari zor dio. Aurretik \"Bethia\" izeneko zamaontzi bat izan zen, Britainiar Itsas Gudarosteak erosi, berritu eta \"His Majesty's Armed Vessel the Bounty\" izen berriarenpean Ozeano Barearuntz bidali zuen botanikako ikerketa xede zuen zeregin bat betetzeko asmoz."}
{"id": "102949", "revid": "105290", "url": "https://eu.wikipedia.org/wiki?curid=102949", "title": "Luccako probintzia", "text": "Lucca Italiako erdialdean eta mendebaldeko kostaldean dagoen probintzia da, Toskanako eskualdean kokatuta dagoena.\nHerriak.\nProbintziako herririk jendetsuenak honakoak dira:"}
{"id": "102950", "revid": "105290", "url": "https://eu.wikipedia.org/wiki?curid=102950", "title": "Massa-Carrarako probintzia", "text": "Massa-Carrara Italiako erdialdean eta mendebaldeko kostaldean dagoen probintzia da, Toskanako eskualdean kokatuta dagoena.\nHerriak.\nProbintziako herririk jendetsuenak honakoak dira:"}
{"id": "102951", "revid": "105290", "url": "https://eu.wikipedia.org/wiki?curid=102951", "title": "Pisako probintzia", "text": "Pisa Italiako erdialdean eta mendebaldeko kostaldean dagoen probintzia da, Toskanako eskualdean kokatuta dagoena.\nHerriak.\nProbintziako herririk jendetsuenak honakoak dira:"}
{"id": "102952", "revid": "105290", "url": "https://eu.wikipedia.org/wiki?curid=102952", "title": "Pistoiako probintzia", "text": "Pistoia Italiako erdialdean eta barnealdean dagoen probintzia da, Toskanako eskualdean kokatuta dagoena.\nHerriak.\nProbintziako herririk jendetsuenak honakoak dira:\nPertsona ezagunak.\nOrsigna herrian hil zen 2004an Tiziano Terzani kazetaria."}
{"id": "102953", "revid": "105290", "url": "https://eu.wikipedia.org/wiki?curid=102953", "title": "Pratoko probintzia", "text": "Prato Italiako erdialdean eta barnealdean dagoen probintzia da, Toskanako eskualdean kokatuta dagoena.\nHerriak.\nProbintziako herririk jendetsuenak honakoak dira:"}
{"id": "102954", "revid": "105290", "url": "https://eu.wikipedia.org/wiki?curid=102954", "title": "Sienako probintzia", "text": "Siena Italiako erdialdean eta barnealdean dagoen probintzia da, Toskanako eskualdean kokatuta dagoena.\nHerriak.\nProbintziako herririk jendetsuenak honakoak dira:"}
{"id": "102955", "revid": "105290", "url": "https://eu.wikipedia.org/wiki?curid=102955", "title": "Genovako probintzia", "text": "Genova Italiako ipar-mendebaldean eta Liguriako itsasoaren kostaldean dagoen probintzia da, Liguriako eskualdean kokatuta dagoena.\nHerriak.\nProbintziako herririk jendetsuenak honakoak dira:"}
{"id": "102957", "revid": "105290", "url": "https://eu.wikipedia.org/wiki?curid=102957", "title": "Imperiako probintzia", "text": "Imperia Italiako ipar-mendebaldean etaLiguriako itsasoaren kostaldean dagoen probintzia da, Frantziako mugan eta Liguriako eskualdean kokatuta dagoena.\nUdalerriak.\nProbintziako herririk jendetsuenak honakoak dira:"}
{"id": "102959", "revid": "35875", "url": "https://eu.wikipedia.org/wiki?curid=102959", "title": "La Speziako probintzia", "text": "La Spezia Italiako ipar-mendebaldean eta Liguriako itsasoaren kostaldean dagoen probintzia da, Liguriako eskualdean kokatuta dagoena.\nHerriak.\nProbintziako herririk jendetsuenak honakoak dira:"}
{"id": "102960", "revid": "105290", "url": "https://eu.wikipedia.org/wiki?curid=102960", "title": "Savonako probintzia", "text": "Savona Italiako ipar-mendebaldean eta Liguriako itsasoaren kostaldean dagoen probintzia da, Liguriako eskualdean kokatuta dagoena.\nHerriak.\nProbintziako herririk jendetsuenak honakoak dira:"}
{"id": "102962", "revid": "105290", "url": "https://eu.wikipedia.org/wiki?curid=102962", "title": "Bomi", "text": "Bomi Liberiako 15 konderrietako bat da. 1984. urtean eratu zen. Liberiako ipar-mendebaldean kokaturik dago. Herrialdeko hamabigarren konderririk populatuena da, 2008ko datuen arabera 82.036 biztanle zituen 1.942 km\u00b2-ko azaleran.\nBarrutiak.\nBomi konderriak 4 barruti ditu:"}
{"id": "102966", "revid": "105290", "url": "https://eu.wikipedia.org/wiki?curid=102966", "title": "Bong", "text": "Bong Liberiako 15 konderrietako bat da. 1964. urtean eratu zen. Liberiako ipar-erdialdean kokaturik dago. Herrialdeko hirugarren konderririk populatuena da, 2008ko datuen arabera 328.919 biztanle zituen 8.772 km\u00b2-ko azaleran.\nBarrutiak.\nBong konderriak 12 barruti ditu:"}
{"id": "102967", "revid": "880", "url": "https://eu.wikipedia.org/wiki?curid=102967", "title": "Abalos", "text": ""}
{"id": "102968", "revid": "880", "url": "https://eu.wikipedia.org/wiki?curid=102968", "title": "Aleson", "text": ""}
{"id": "102969", "revid": "880", "url": "https://eu.wikipedia.org/wiki?curid=102969", "title": "Arrubal", "text": ""}
{"id": "102970", "revid": "880", "url": "https://eu.wikipedia.org/wiki?curid=102970", "title": "Badaran", "text": ""}
{"id": "102971", "revid": "880", "url": "https://eu.wikipedia.org/wiki?curid=102971", "title": "Ba\u00f1os de Rio Tobia", "text": ""}
{"id": "102972", "revid": "880", "url": "https://eu.wikipedia.org/wiki?curid=102972", "title": "Cabezon de Cameros", "text": ""}
{"id": "102973", "revid": "880", "url": "https://eu.wikipedia.org/wiki?curid=102973", "title": "Camprovin", "text": ""}
{"id": "102974", "revid": "880", "url": "https://eu.wikipedia.org/wiki?curid=102974", "title": "Canillas de Rio Tuerto", "text": ""}
{"id": "102975", "revid": "880", "url": "https://eu.wikipedia.org/wiki?curid=102975", "title": "Cardenas", "text": ""}
{"id": "102976", "revid": "880", "url": "https://eu.wikipedia.org/wiki?curid=102976", "title": "Cidamon", "text": ""}
{"id": "102977", "revid": "880", "url": "https://eu.wikipedia.org/wiki?curid=102977", "title": "Cordovin", "text": ""}
{"id": "102978", "revid": "880", "url": "https://eu.wikipedia.org/wiki?curid=102978", "title": "Cuzcurrita de Rio Tiron", "text": ""}
{"id": "102979", "revid": "105290", "url": "https://eu.wikipedia.org/wiki?curid=102979", "title": "Gbarpolu", "text": "Gbarpolu Liberiako 15 konderrietako bat da. 2001. urtean eratu zen Lofa konderritik banandu zenean. Liberiako ipar-mendebaldean kokaturik dago. Herrialdeko hamaikagarren konderririk populatuena da, 2008ko datuen arabera 83.758 biztanle zituen 9.689 km\u00b2-ko azaleran.\nBarrutiak.\nHauek dira Gbarpolu konderriko 6 barrutien izenak 2008ko biztanleria datuarekin:"}
{"id": "102980", "revid": "880", "url": "https://eu.wikipedia.org/wiki?curid=102980", "title": "Galbarruli", "text": ""}
{"id": "102981", "revid": "880", "url": "https://eu.wikipedia.org/wiki?curid=102981", "title": "Gra\u00f1on", "text": ""}
{"id": "102982", "revid": "880", "url": "https://eu.wikipedia.org/wiki?curid=102982", "title": "Gravalos", "text": ""}
{"id": "102983", "revid": "880", "url": "https://eu.wikipedia.org/wiki?curid=102983", "title": "Herramelluri", "text": ""}
{"id": "102984", "revid": "880", "url": "https://eu.wikipedia.org/wiki?curid=102984", "title": "Hervias", "text": ""}
{"id": "102985", "revid": "880", "url": "https://eu.wikipedia.org/wiki?curid=102985", "title": "Huercanos", "text": ""}
{"id": "102986", "revid": "880", "url": "https://eu.wikipedia.org/wiki?curid=102986", "title": "Jalon de Cameros", "text": ""}
{"id": "102987", "revid": "880", "url": "https://eu.wikipedia.org/wiki?curid=102987", "title": "Leza de Rio Leza", "text": ""}
{"id": "102988", "revid": "880", "url": "https://eu.wikipedia.org/wiki?curid=102988", "title": "Manjarres", "text": ""}
{"id": "102989", "revid": "880", "url": "https://eu.wikipedia.org/wiki?curid=102989", "title": "Murillo de Rio Leza", "text": ""}
{"id": "102990", "revid": "880", "url": "https://eu.wikipedia.org/wiki?curid=102990", "title": "Navajun", "text": ""}
{"id": "102991", "revid": "880", "url": "https://eu.wikipedia.org/wiki?curid=102991", "title": "Ocon", "text": ""}
{"id": "102992", "revid": "880", "url": "https://eu.wikipedia.org/wiki?curid=102992", "title": "Pradejon", "text": ""}
{"id": "102993", "revid": "880", "url": "https://eu.wikipedia.org/wiki?curid=102993", "title": "Prejano", "text": ""}
{"id": "102994", "revid": "880", "url": "https://eu.wikipedia.org/wiki?curid=102994", "title": "Rincon de Soto", "text": ""}
{"id": "102995", "revid": "880", "url": "https://eu.wikipedia.org/wiki?curid=102995", "title": "San Millan de Yecora", "text": ""}
{"id": "102996", "revid": "880", "url": "https://eu.wikipedia.org/wiki?curid=102996", "title": "San Roman de Cameros", "text": ""}
{"id": "102997", "revid": "880", "url": "https://eu.wikipedia.org/wiki?curid=102997", "title": "Sotes", "text": ""}
{"id": "102998", "revid": "880", "url": "https://eu.wikipedia.org/wiki?curid=102998", "title": "Tobia", "text": ""}
{"id": "102999", "revid": "880", "url": "https://eu.wikipedia.org/wiki?curid=102999", "title": "Valga\u00f1on", "text": ""}
{"id": "103000", "revid": "880", "url": "https://eu.wikipedia.org/wiki?curid=103000", "title": "Zarraton", "text": ""}
{"id": "103001", "revid": "880", "url": "https://eu.wikipedia.org/wiki?curid=103001", "title": "Zorraquin", "text": ""}
{"id": "103002", "revid": "105290", "url": "https://eu.wikipedia.org/wiki?curid=103002", "title": "Grand Bassa", "text": "Grand Bassa Liberiako 15 konderrietako bat da. 1839. urtean eratu zen. Liberiako erdi-mendebaldean kokaturik dago. Herrialdeko bosgarren konderririk populatuena da, 2008ko datuen arabera 224.839 biztanle zituen 7.936 km\u00b2-ko azaleran.\nBarrutiak.\nHauek dira Grand Bassa konderriko 8 barrutiak 2008ko biztanleria datuarekin:"}
{"id": "103003", "revid": "105290", "url": "https://eu.wikipedia.org/wiki?curid=103003", "title": "Grand Cape Mount", "text": "Grand Cape Mount Liberiako 15 konderrietako bat da. 1844. urtean eratu zen. Liberiako erdi-mendebaldean kokaturik dago. Herrialdeko zortzigarren konderririk populatuena da, 2008ko datuen arabera 129.055 biztanle zituen 5.162 km\u00b2-ko azaleran.\nBarrutiak.\nHauek dira Grand Cape Mount konderriko 5 barrutiak 2008ko biztanleria datuarekin:"}
{"id": "103004", "revid": "105290", "url": "https://eu.wikipedia.org/wiki?curid=103004", "title": "Grand Gedeh", "text": "Grand Gedeh Liberiako 15 konderrietako bat da. 1964. urtean eratu zen. Liberiako ekialdean kokaturik dago. Herrialdeko bederatzigarren konderririk populatuena da, 2008ko datuen arabera 126.146 biztanle zituen 10.484 km\u00b2-ko azaleran.\nBarrutiak.\nHauek dira Grand Gedeh konderriko 3 barrutiak 2008ko biztanleria datuarekin:"}
{"id": "103005", "revid": "105290", "url": "https://eu.wikipedia.org/wiki?curid=103005", "title": "Grand Kru", "text": "Grand Kru Liberiako 15 konderrietako bat da. 1984. urtean eratu zen. Liberiako hego-ekialdean kokaturik dago. Herrialdean populazio gutxien duen konderria da, 2008ko datuen arabera 57.106 biztanle zituen 3.895 km\u00b2-ko azaleran.\nBarrutiak.\nHauek dira Grand Kru konderriko 4 barrutiak 2008ko biztanleria datuarekin:"}
{"id": "103006", "revid": "105290", "url": "https://eu.wikipedia.org/wiki?curid=103006", "title": "Lofa", "text": "Lofa Liberiako 15 konderrietako bat da. 1964. urtean eratu zen. Liberiako ipar-mendebaldean kokaturik dago. Herrialdeko laugarren konderririk populatuena da, 2008ko datuen arabera 270.114 biztanle zituen 9.982 km\u00b2-ko azaleran.\nBarrutiak.\nHauek dira Lofa konderriko 6 barrutiak:"}
{"id": "103007", "revid": "105290", "url": "https://eu.wikipedia.org/wiki?curid=103007", "title": "Margibi", "text": "Margibi Liberiako 15 konderrietako bat da. 1985. urtean eratu zen. Liberiako erdialdean kokaturik dago. Herrialdeko seigarren konderririk populatuena da, 2008ko datuen arabera 199.689 biztanle zituen 2.616 km\u00b2-ko azaleran.\nBarrutiak.\nHauek dira Margibi konderriko 4 barrutiak 2008ko biztanleria datuarekin:"}
{"id": "103008", "revid": "105290", "url": "https://eu.wikipedia.org/wiki?curid=103008", "title": "Maryland (Liberia)", "text": "Maryland Liberiako 15 konderrietako bat da. 1857. urtean eratu zen. Liberiako hego-ekialdean kokaturik dago. Herrialdeko zazpigarren konderririk populatuena da, 2008ko datuen arabera 136.404 biztanle zituen 2.297 km\u00b2-ko azaleran.\nBarrutiak.\nHauek dira Maryland konderriko 7 barrutiak 2008ko biztanleria datuarekin:"}
{"id": "103009", "revid": "105290", "url": "https://eu.wikipedia.org/wiki?curid=103009", "title": "Montserrado", "text": "Montserrado Liberiako 15 konderrietako bat da. 1847. urtean eratua, herrialdeko konderririk zaharrena da. Liberiako ipar-mendebaldean kokaturik dago. Horrez gain herrialdeko konderririk populatuena da, 2008ko datuen arabera 1.144.806 biztanle zituen 1.909 km\u00b2-ko azaleran.\nKonderri honen hiriburua Bensonville da. Monrovia, Liberiako hiriburua, konderri honetan dago eta 1.010.970 biztanle ditu.\nBarrutiak.\nMontserrado konderriak lau barruti ditu, baina horietatik bi baino ez dira barruti administratiboak:\nNahiz eta Greater Monrovia eta St. Paul River ezagutuak diren, ez dute barruti administratibo ezagupena."}
{"id": "103010", "revid": "105290", "url": "https://eu.wikipedia.org/wiki?curid=103010", "title": "Nimba", "text": "Nimba Liberiako 15 konderrietako bat da. 1964. urtean eratu zen. Liberiako ipar-erdialdean kokaturik dago. Herrialdeko bigarren konderririk populatuena da, 2008ko datuen arabera 468.088 biztanle zituen 11.551 km\u00b2-ko azaleran.\nBarrutiak.\nHauek dira Nimba konderriko 6 barrutiak:"}
{"id": "103011", "revid": "105290", "url": "https://eu.wikipedia.org/wiki?curid=103011", "title": "River Cess", "text": "River Cess Liberiako 15 konderrietako bat da. 1985. urtean eratu zen. Liberiako hego-erdialdean kokaturik dago. Herrialdeko hamalaugarren konderririk populatuena da, 2008ko datuen arabera 65.862 biztanle zituen 5.594 km\u00b2-ko azaleran.\nBarrutiak.\nHauek dira River Cess konderriko 6 barrutiak 2008ko biztanleria datuarekin:"}
{"id": "103012", "revid": "105290", "url": "https://eu.wikipedia.org/wiki?curid=103012", "title": "River Gee", "text": "River Gee Liberiako 15 konderrietako bat da. 2000. urtean eratu zen. Liberiako hegoaldean kokaturik dago. Herrialdeko hamairugarren konderririk populatuena da, 2008ko datuen arabera 67.318 biztanle zituen 5.113 km\u00b2-ko azaleran.\nBarrutiak.\nHauek dira River Gee konderriko 6 barrutiak:"}
{"id": "103013", "revid": "105290", "url": "https://eu.wikipedia.org/wiki?curid=103013", "title": "Sinoe", "text": "Sinoe Liberiako 15 konderrietako bat da. Liberiako hego-mendebaldean kokaturik dago. Herrialdeko hamargarren konderririk populatuena da, 2008ko datuen arabera 104.932 biztanle zituen 10.137 km\u00b2-ko azaleran.\nBarrutiak.\nHauek dira Sinoe konderriko 7 barrutiak:"}
{"id": "103014", "revid": "59723", "url": "https://eu.wikipedia.org/wiki?curid=103014", "title": "SMS", "text": "SMS edo Mezu Laburren Zerbitzua (ingelesez \"Short Message Service\") GSM komunikazio mugikorretako sistema orokorrean estandarizatutako komunikazio zerbitzua da. Komunikazio protokolo estandarizatuak erabiliz telefono mugikorren artean testu-mezu laburrak bidaltzea ahalbidetzen du.\n1985ean SMSaren definizioa GSMan sartu zuten, gehienez 160 karakterez (zuriunea barne) osatutako mezuak bidaltzeko bidea bezala GSM erabiltzen duten mugikorren artean. Harrezkero, zerbitzua IS-95 eta Digital AMPS teknologietara zabaltzeaz gain, satelite bidezko zein lurreko telefoniara ere hedatu da."}
{"id": "103015", "revid": "1105", "url": "https://eu.wikipedia.org/wiki?curid=103015", "title": "Mezu Laburren Zerbitzu", "text": ""}
{"id": "103017", "revid": "98220", "url": "https://eu.wikipedia.org/wiki?curid=103017", "title": "San Severiano geltokia", "text": "San Severiano geltokia C\u00e1diz hiriko Renfe Aldirien tren-geltokietako bat da. Renfe Operadorak kontrolatzen du geltoki hau. C\u00e1dizko Renfe Aldirien sareko 1. gunean dago.\nGeltokia \"Juan Carlos I Etorbidean\" dago, San Severiano auzoan. Geltokia 2002. urtean ireki zuten, C\u00e1diz hiriko trenbideak lurperatu ondoren.\nAvenida Juan Carlos I"}
{"id": "103019", "revid": "98220", "url": "https://eu.wikipedia.org/wiki?curid=103019", "title": "Cortadurako geltokia", "text": "Cortadurako geltokia C\u00e1diz hiriko Renfe Aldirien tren-geltokietako bat da. Renfe Operadorak kontrolatzen du geltoki hau. C\u00e1dizko Renfe Aldirien 1. gunean dago.\nGeltokia 1998. urtean ireki zuten biztanleria hazkunde izugarria zela-eta. Cortadura hondartzatik 500 m-ra dago."}
{"id": "103021", "revid": "1545", "url": "https://eu.wikipedia.org/wiki?curid=103021", "title": "San Fernandoko geltokia", "text": "San Fernandoko geltokia C\u00e1dizko probintziako San Fernando hiriko Renfe Aldirien tren-geltokia bat da. Renfe Operadorak kontrolatzen du geltoki hau. C\u00e1dizko Renfe Aldirien 2. eta 3. guneetan dago.\nSan Fernando-Bah\u00eda Sur geltokia egin zutenenan, tren-zerbitzu nagusiak geltoki horretara joan ziren, geltoki hau geraleku bezala utziz. \"General Lobo Pasealekuaren\" parean dago."}
{"id": "103022", "revid": "448", "url": "https://eu.wikipedia.org/wiki?curid=103022", "title": "Ezkibel (mendia)", "text": ""}
{"id": "103023", "revid": "105290", "url": "https://eu.wikipedia.org/wiki?curid=103023", "title": "Eskibelgo atxa", "text": "Eskibelgo atxa Gasteiz mendietako tontor bat da."}
{"id": "103033", "revid": "137486", "url": "https://eu.wikipedia.org/wiki?curid=103033", "title": "Axioma", "text": "Axioma esparru teoriko batean egiazkotzat jotzen den baieztapena da, gainontzeko arrazoiketa eta azalpenak egiteko premisa edo abiapuntu gisa hartzen dena. Grezierako \"ax\u00ed\u014dma\" (\u1f00\u03be\u03af\u03c9\u03bc\u03b1) hitzetik dator: \u201cduin edo egoki gisa hartua\u201d edo \u201cageriko gisa gomendatzen dena\u201d.\nGarai helenistikoko greziar matematikariek mahai-gaineratutako termino honek esanahi ezberdinak ditu diziplina edo ikerketaren adar ezberdinetan erabiltzen denean. Filosofia klasikoarentzat axioma baieztapen ebidente edo era sendoan ezarritakoa da, ezbairik gabe onartzen dena. Logika modernoan, berriz, axioma arrazoiketarako premisa edo abiapuntu soil bat da.\nLogikan adibidez, axioma beste baieztapen batzuk egiteko oinarri gisa hartzen den premisa da, ez duena zertan ebidentea izan. Tradizionalki axiomak baieztapen ageriko edo ebidenteen artean hautatzen ziren, ondorengo egitateak ondorioztatzeko asmoz. Egun, berriz, ereduen teoria modernoan, axioma multzo baten ondorio logikoak zein diren aztertzen da, zenbaitetan axioma bat edo bere kontrakoarekin saiakera egiten delarik, baieztapen ebidenteak ez direla ondorioztatzen bada. Izan ere, axiomaren egiazkotasuna edo faltsutasuna, nolabait, zentzu intuitiboaren araberakoa da; edo bere baitan ebidenteak direla esaten da.\nMatematikan axioma logiko eta ez logikoak bereizten dira. Bi kasuetan axioma baieztapen matematikoak frogatzeko abiapuntutzat balio duen oinarrizko baieztapen bat da, baina badaude bien arteko aldeak. Axioma logikoak bere logika sistemaren baitan (adibidez, A eta B-k A inplikatzen dute) egiatzat hartzen diren baieztapenak dira eta askotan, forma sinbolikoan adierazten dira. Axioma ez logikoak (A+B=B+A esaterako), aldiz, teoria matematiko zehatz bateko elementuen inguruko baieztapen sustantiboak dira, propietate matematikoak.\nEtimologia.\n\"Axioma\" hitza grezierako \u03b1\u03be\u03b9\u03c9\u03bc\u03b1 izenetik dator, \u201cjustua dirudiena\u201d esan nahi duena, edo ebidentetzat hartua dela, frogatzeko beharrik gabe. Terminoa grezierako \u03b1\u03be\u03b9\u03bf\u03b5\u03b9\u03bd (axioein) aditzetik , \u201cduintzat hartzea\u201d edo \u201cexijitzea\u201d, eta aldi berean \u03b1\u03be\u03b9\u03bf\u03c2 (axios) hitzetik datorrena, \u201corekan egotea\u201d eta beraz \u201cX bezain baliotsua izatea\u201d, \u201cduina\u201d, \u201czuzena\u201d. Antzinako Greziako filosofoentzat axioma frogatzeko beharrik gabe egiazkoa zirudiena zen.\n\"Postulatu\" hitzaren erroko esanahia \"eskatzea\u201d edo \u201cexijitzea\u201d da. Adibidez, Euclides matematikariak eskatu zuen gauza batzuk posible zirela onartua izan zedin, esate baterako bi puntu marra zuzen batekin elkartzea.\nAntzinako geometrek axioma eta postulatuen artean bereizketa txiki bat egiten zuten. Proclus-ek, Euklidesen liburuez ari zenean, azpimarratu zuen \u201cGeminus-ek defendatu zuela laugarren postulatua ez zela postulatu gisa hartu behar, axioma gisa baizik, lehen hiruek ez bezala, ez zuelako eraikuntzarako aukera onartzen, propietate esentzial bai baizik\u201d. Boethius-ek bere aldetik \u201cpostulatu\u201d \"eskaera\" hitzaz itzuli zuen eta axiomak \"nozio komun\" izendatu zituen, hurrengo eskuizkribuetan erabilera hau era zurrunean mantendu ez bazuen ere.\nGarapen historikoa.\nAntzinako Grezia.\nPremisek (ezagutza zaharra) argumentu sendoen aplikazioaren bitartez ondorio (ezagutza berria) bat inplikatzen dutela dioen metodo logiko-deduktiboa antzinako greziarrek sortu eta garatu zuten eta matematika modernoen printzipio zentrala bilakatu da. Beste era batera esanda, ezin da ezer deduzitu, ez bada ezer ontzat ematen. Axioma eta postulatuak ezagutza deduktiboaren adar baten oinarrian dauden susmo edo suposizioak dira. Frogarik gabe onartzen dira, eta gainontzeko baieztapenak (teoremak, matematiketan) horien gainean edo laguntzaz frogatu behar dira. Nolanahi ere, matematikaren ulerkera Antzinarotik gaur egunera arte aldatu egin da, eta ondorioz, axioma eta postulatu kontzeptuek esanahi ezberdina dute egungo matematikariarentzat eta Aristoteles zein Euklidesentzat.\nAntzinako greziarrentzat geometria beste zenbait zientzien artean beste bat besterik ez zen, eta geometriako teoremak gainontzeko egitate zientifikoekin parekatzen zituzten. Beraz, metodo logiko-deduktiboa akatsak ekidin eta ezagutza ordenatzeko bitarteko gisa erabili zuten. Aristotelesen analitika ikuspegi klasikoaren azken adierazpen osatua izan zen.\nAxioma, ulerkera klasikoan, bere baitan ebidentea den suposizio bat zen, zientziaren adar askok partekatzen dutena. Hauxe da adibide on bat:\n\u00a0\"Gauza berdinen kopuru berdina hartzen denean, kopuru berdina lortzen da\"\nZientzia askoren oinarrian frogarik gabe onartutako zenbait hipotesi daude. Hipotesi horiek postulatu gisa izendatuak izan ziren. Axiomak zientzia askok partekatzen zituzten bitartean, zientzia zehatz bakoitzaren postulatuak ezberdinak ziren. Haien zuzentasuna errealitateko esperientziekin ezartzen da. Izan ere, Aristotelesek ohartarazi zuen zientzia baten edukia ezin zela zuzenki partekatu edo komunikatu, ikasleak postulatuen egiazkotasunaz zalantza baldin badauka.\n\"Euklidesen Elementuak\" lanean era egokian islatzen da ikuspegi klasikoa, postulatu (gure esperientziatik jaiotako zentzu komuneko egitate geometrikoak) zerrenda bat eta ondoren \"nozio komunen\" (oinarrizko baieztapenak, bere baitan ebidenteak direnak) aurkezten direlarik:\nPostulatuak\n1. Posible da edozein puntutatik beste edozein puntutara marra zuzen bat egin edo irudikatzea.\n2. Posible da marra bi alboetatik luzatzea.\n3. Posible da zirkulu bat deskribatzea edozein erdigune eta edozein erradio hartuta.\n4. Angelu zuzen guztiak haien artean berdinak dira\n5. (\"Postulatu paraleloa\") Egia da lerro zuzen bat bi lerro zuzenen gainean ezartzen bada, alde bereko barne angeluak bi angelu zuzen baino gutxiago ematen dutela; bi lerro zuzenak etengabe luzatzen badira alde horretan angelu zuzena baino txikiagoak diren angeluekin gurutzatzen dira.\nNozio komunak edo axiomak\n1. Gauza baten berdinak diren gauzak elkarren artean ere berdinak dira.\n2. Berdinak berdinekin elkartuz gero, osotasuna ere berdina da\n3. Berdinei berdinak kenduz gero, geratzen dena ere berdina da.\n4. Haien artean bat egiten duten gauzak haien artean berdinak dira.\n5. Osotasuna zatia baino handiagoa da\nGarapen Modernoa.\nMatematikek azken 150 urteetan harturiko irakaspen bat da baieztapen matematiko (axioma, postulatu, proposizio, teorema) eta definizioei esanahia kentzea baliagarria dela. Oinarrizko nozioen edo termino zein kontzeptu mugagabeen beharra edozein ikerketetan aitortu beharra dago. Horrela, ezagutza matematikoa zabaltzen da, esanahi ezberdin ugari hartzeko moduan, eta beraz, testuinguru anitzetan baliagarria suertatuz. Alessandro Padoa, Mario Pieri eta Giuseppe Peano izan ziren mugimendu honetako aitzindariak.\nMatematika estrukturalista are harago doa eta aurrez pentsaturiko aplikazio zehatzik gabeko teoria eta axiomak garatzen ditu, taldeen teoria, topologia edo espazio bektorialak esaterako. Axiomaren eta postulatuaren arteko bereizketa desagertzen da hor.\nMatematikariek eremuko axiomak erabiltzen dituztenean, asmoak oso abstraktuak izan ohi dira. Teoria horren baieztapenak ez dira aplikazio zehatz bati buruz ari; matematikariak erabateko abstrakzioaren baitan lan egiten duelarik. Eremuen adibide ugari daude, eta eremuen teoriak horien guztien inguruko ezagutza zuzena ematen digu. Ez litzateke zuzena izango aipaturiko teoriaren axiomak \u201cfrogarik gabe egiazkotzat hartzen diren adierazpenak\u201d direla esatea. Izan ere, eremuko axiomak muga multzo bat dira. Gehiketa eta biderketako edozein sistemak muga horiek gainditzen baditu, sistema horien inguruko informazio gehigarri asko jakiteko moduan egongo ginateke.\nMatematika modernoak bere oinarriak formalizatzen ditu teoria matematikoak objektu gisa hartuak izateraino, eta matematika bera logikaren adar gisa. Frege, Russell, Poincar\u00e9, Hilbert eta G\u00f6del dira garapen honetako zenbait pertsona esanguratsu.\nUlerkera modernoan axioma multzo bat formalki formulaturiko edozein adierazpen multzo da, zeinari jarraituz beste baieztapen batzuk ondoriozta daitezkeen; ondorioztatze horretan ongi definituriko arauak aplikatu behar dira. Ikuspegi horretatik, logika beste sistema formal bat baino ez da. Axioma multzo batek irmoa izan behar du, kontraesanetan sartzea ezinezko gertatuz. Halaber, ez du errepikakorra izan behar, beste axioma batzuetatik ondorioztatzen den baieztapen bat ez delarik axioma gisa hartua.\nLogikari modernoen esperantza zen matematikaren zenbait adar, edo matematika bera oinarrizko axiomen bilduma batetik eratortzea. Programa formalistaren arrakasta bat izan zen Hilberten geometria euklidianoaren formalizazioa, eta axioma horien sendotasunaren demostrazioa.\nTestuinguru zabalago batean, matematika bere osotasunean Cantor-en multzoen teorian oinarritzeko saiakerak izan ziren. Hala ere, Russellen paradoxak eta antzeko kontraesanek, mota horretako edozein sistema ahula izatearen aukera mahai-gaineratu zuten.\n1931n G\u00f6del-el erakutsi zuen posible dela axiomen multzo handi batetik multzo horrekiko independentea den egia bat daraman baieztapen bat ondorioztatzea, eta beraz, proiektu formalista ahulduta geratu zen. Gainera, Peanoren teoria aritmetikoa bezalako teoria baten koherentzia bere baitan frogaezina dela erakutsi zuen.\nPeanoren aritmetikaren irmotasunean sinistea zentzuduna da, zenbakien sistemarekin sistema formal infinito, baina irisgarri bat asetzen baitu. Dena dela, egun ez dago Zermelo-Fraenkelen axioma modernoen irmotasuna erakusteko modurik. Hortaz, axioma multzo orokor hori ere ezin da matematikaren oinarri azken oinarri gisa hartu.\nBeste zientziak.\nAxiomek ez dute paper esanguratsua bakarrik matematiketan, beste zientzia batzuetan ere, fisika teorikoan bereziki. Isaac Newton-en lan izugarria Euklideren axiometan oinarritua dago, espazioaren eta denboraren harreman ezaren postulatu batekin zabaldia, eta fisikak hor hartzen du lekua edozein momentutan.\n1905ean Newton-en axiomak Albert Einstein-en erlatibitate bereziaren axiomengatik ordezkatuak izan ziren, eta beranduago erlatibitate orokorrenengatik.\nEinstein eta bere jarraitzaileen beste artikulu bat, Niels Bohr-ek kritikatua, mekanika kuantikoaren interpretazioaz ari zen. 1935eko eztabaida hartan Bohr-ek zioen teoria berria probabilistikoa zela eta Einstein-ek determinista. Mekanika kuantikoaren oinarrizko teoriak, hots, eratortzen zen teorema multzoak, antzekoa zirudien. Einsteinek onartu zuen mekanika kuantikoari \u201cezkutuko aldagaiak\u201d txertatzea nahikoa zela determinismoa ezartzeko. Nolanahi ere, 1964an, John Bell-ek hartu-eman optiko bereziak inplikatzen zituen teorema bat topatu zuen, Einsteinen axiomak eta Bohr-enak erabilita emaitza ezberdinak ematen zituena. Beste hogei urte beranduago, Alain Aspect-ek Bohr-en axiomen (sinpleak dira: teoriak probabilistikoa izan behar du Copenhague-ren interpretazioaren zentzuan) aldeko emaitzak lortu zituen, eta ez Einstein-en aldekoak.\nOndorioz, ez da beharrezkoa Einstein-en axiomak esplizituki aipatzea, batez ere esperimentuen \u201cerrealitatea\u201dz edo \u201ckokapena\u201dz ari denean.\nDena dela, axiomen papera ezberdina da matematiketan eta aipaturiko zientzietan. Matematiketan ez da axioma bat frogatzen edo ezeztatzen teorema bultzo batekiko; kontua da batez ere axiomen eremu kontzeptualari teoremek jarraipen logikoa ematen diotela. Fisikan, berriz, esperimentuen alderaketa batek zentzua dauka, ezeztaturiko teoria batek aldaketak behar dituen heinean.\nLogika Matematikoa.\nMatematiketan adierazpen bat zuzena izan dadin, abiapuntuko baieztapenetatik (axiomak) ondorioztatua egon behar du edo bere buruaren baitan frogatua izan. Hortaz, axiomak matematikako adar ororen oinarria dira eta haien bidez egiaztatu daiteke edozein adierazpen. Axiometatik ondorioztatzen diren beste baieztapenak teoremak dira\nMatematikaren adar asko axiomatizatuak daude, hau da, egitate edo baieztapen guztiak egiazko bihurtzen dituzten oinarrizko axioma multzo bat daukate. Esate baterako, Peanoren axiomak adibide ona dira, aritmetika osoa oinarritzen dutelarik, eta beraz, matematikaren beste zati batzuk.\nHemen bi axioma mota bereizten dira, logikoak eta ez logikoak.\nAxioma logikoak\nHizkuntza formaleko formula batzuk dira, unibertsalki baliagarriak, hau da, edozein baliorekin zuzenak direna. Normalean gutxieneko tautologia multzo bat axioma logiko gisa hartua da, hizkera horretako tautologia guztiak frogatzen dituena; predikatuen logikaren kasuan, zentzu hertsian tautologiak ez diren egia logikoak baieztatzeko baino axioma logiko gehiago behar dira. Logika proposizionala eta lehen mailako ordenako logika dira pare bat adibide.\nAxioma ez logikoak\nAxioma ez logikoek teoriaren suposizio espezifikoen papera betetzen dute. Bi egitura ezberdinen inguruko arrazoiketak, zenbaki naturalena eta osoena adibidez, axioma logiko berdinak inplika ditzake; axioma ez logikoek, aldiz, egitura bakoitzaren (edo egituren talde baten) berezitasunak bildu nahi dituzte. Hortaz, axioma ez logikoak ez dira tautologiak, logikoen antzera. Axioma ez logikoei ezartzen zaien beste izen bat \"postulatua\" da.\nTeoria matematiko moderno gehienak aurrez ezarritako axioma ez logikoen multzo batetik abiatzen dira, eta uste izan da teoria guztiak modu horretan axiomatizatuak izan zitezkeela eta formula logikoen hizkera sinplearen bidez formalizatuak.\nAxioma ez logikoak askotan soilik \"axioma\" gisa izendatuak dira diskurtso matematikoan. Horrek ez du esan nahi era absolutuan egiazkotzat hartuak direnik. Adibidez, multzo batzuetan operazioak konmutatiboak dira (hartu emanekoak) eta horia axioma osagarri bat txertatuz egiazta daiteke, baina hura gabe ere multzoaren teoria era egokian garatu daiteke. Are gehiago, haren ukapena talde ez konmutatiboen azterketarako axioma gisa har daiteke.\nBeraz, axioma bat logika sistema formal baten funtsezko oinarria da, dedukziorako legeekin batera dedukzio sistema osoa osatzen dutelarik. Hemen adibide gisa jar daitezke aritmetika, Euklideren geometria eta analisi erreala.\nBeste eztabaida batzuk.\nLehen matematikariek geometria axiomatikoa espazio fisikoaren eredu gisa kontsideratu zuten, eta, jakina, horrelako eredu bakarra egon zitekeen, ez gehiago. Sistema matematiko alternatiboen existentziaren ideia oso kezkagarria izan zen XIX. mendeko matematikarientzat eta Booleren aljebra bezalako sistemen garatzaileek aritmetika tradizionaletik eratortzeko ahaleginak egin zituzten. Galoisek, hil aurretik, erakutsi zuen ahalegin horiek alferrikakoak izan zirela. Azken finean, sistema aljebraikoen arteko paralelo abstraktuak xehetasunak baino garrantzitsuagoak ziren eta aljebra modernoa jaio zen. Ikuspegi modernoan, axiomak edozein formula multzo izan daiteke, betiere irmoak ez direla ezaguna ez badira.\nSistema axiomatikoen mugak.\nXX. mendearen erdialdean, Kurt G\u00f6delek bere \"osatu gabekotasunaren teoremak\" frogatu zituen. Teorema hauei esker erakutsi zuen errekurtso-axiomen sistema bat ondo definitua eta koherentea izan arren, axioma sistema horiek barnebiltzen zituen sistema axiomatikoek muga larriak izaten dituztela."}
{"id": "103034", "revid": "119347", "url": "https://eu.wikipedia.org/wiki?curid=103034", "title": "Pinta (itsasontzia)", "text": "Pinta itsasontzia Kristobal Kolonek 1492an Mundu Berrirako lehendabiziko bidaian erabilitako bi karabeletako bat izan zen. Beste karabela \"Ni\u00f1a\" izan zelarik. \"Santa Maria\" hirugarren itsasontzia benetan nao edo karraka bat zen eta ez karabela. \"La Pinta\" zen hiru itsasontzietan azkarrena, askotan beste biei itxaron beharrean izaten zelarik.\nHistoria.\nLa Pinta lehen bidaia burutu baino urte batzuk lehenago eraiki zen Paloseko ontziolan. Aurrez alokatu eta ezagutzeko aukera izan zuenez, itsasoan ibiltzeko erakutsi zituen dohainengatik aukeratu zuen Martin Alonso Pinzonek eta Paloseko udalak ordaindu zuen.\nIzenari erreparatuz, hainbat historialarik Pinto familiaren jabetza zela pentsatu zuen, baina G\u00f3mez Rasc\u00f3n eta Crist\u00f3bal Quintero armadoreei alokatutako ontzia izan zen eta hauek bertan joan ziren Ameriketarako bidaian; ziurrenik, \"La Pinta\" ontziaren benetako izena zen hasiera-hasieratik.\nBela xume eta karratuak zituen karabela nordikoa zen. Trinket eta masta nagusiak tamaina handiko lauki formako haize-oihal bati lotuak zeuden, eta popako mesanak latindar bela bat zeraman.\nPinta, Ni\u00f1a eta Santa Mar\u00eda ontzi kolondarren artean haize-oihal handienak zituena zen eta, Ameriketako bidaia historiko hartan, maiz beste bien zain egon beharrean izaten zen, neurri handi batean, Mart\u00edn Alonso Pinz\u00f3n kapitainaren trebeziagatik ere izan badaiteke ere. Badakigu urriaren 8an, itsasontzien artean lur berria nork lehenengo aurkituko zuten norgehiagokan, La Pintak 15 itsas milia orduko abiadura lortu zuela (garai hartako milia bat egungo 0,8 itsas milien parekidea da; beraz, ontziaren abiadura 12 itsas milia orduko izango zen), gaurko lurrunezko merkataritza-ontzi arruntak lortuko lukeen abiadura baino handiagoa.\nAmerika aurkitu izanaren V. mendeurrena ospatzeko, ontziaren erreplika bat eraiki zen Isla Cristinan, eta Ni\u00f1a eta Santa Mar\u00eda ontzien erreplikekin batera, jatorrizko bidaiaren ibilbidea berregin zuten. Kristina infantaren pean egindako ekitaldian, 1989ko abuztuaren 8an uretaratu zituzten Isla Cristinako portuan."}
{"id": "103035", "revid": "119347", "url": "https://eu.wikipedia.org/wiki?curid=103035", "title": "Santa Maria (itsasontzia)", "text": "Santa Maria, izen osoz Santa Mar\u00eda de Valvanera, Kristobal Kolonek 1492an Mundu Berrirako lehendabiziko bidaian erabilitako hiru itsasontzietatik handiena zen. Juan de La Cosa zen itsasontziaren jabea. Espedizioko beste bi itsasontziak \"La ni\u00f1a\" eta \"La pinta\" izan ziren.\nGarai batean, Usurbilgo Aginaga auzoan Mapilgo baserrian erregearen ontziolak kokatu ziren, Irisasi mendiko egurrez eginiko itsasontziez Espainiako erregearen armada hornitzeko. Kolonek Ameriketara eramandako \"Santa Maria\", jatorriz \"Mari galanta\", Aginagako Azkonobietako ontzioletan egin zen (Gipuzkoan)."}
{"id": "103036", "revid": "119347", "url": "https://eu.wikipedia.org/wiki?curid=103036", "title": "Ni\u00f1a (itsasontzia)", "text": "Ni\u00f1a itsasontzia Kristobal Kolonek 1492an bere Mundu Berrirako lehendabiziko bidaian erabilitako hiru karabeletako bat da. Bidaia honetako beste bi itsasontziak \"La Pinta\" karabela eta \"Santa Mar\u00eda\" naoa izan ziren. Beste hainbat espediziotan ere Atlantiar Ozeanoa zeharkatuko zuen gero.\nHistoria.\n1488an, Juan Ni\u00f1o armadoreak eraikitzeko agindua eman zuen eta, Tinto ibaian uretaratzean, ontziak \"Santa Clara\" izena jaso zuen (herri hartako Santa Clara monasterioari men eginez), nahiz eta gero, bere jabeen izenarekin igaro zen historiara, Ni\u00f1o anaiak, alegia.\nNi\u00f1o anaiek parte hartze garrantzitsua izan zuten bidaia aurkitzailearen prestakuntzetan eta garapenean. Kristobal Kolonen proiektuaren inguruko lehen itzulinguruak gainditu ondoren, bidaiaren defendatzaile sutsu bilakatu ziren eta beraien irrika eta gogo guztia enpresa kolonbiarra aurrera ateratzeko xedean jarri zuten. Moguerreko itsasgizonak eta normalean beraiekin bidaiatzen zuten marinelak konbentzitu zituzten bidaia aurkitzailean izena eman zezaten. Beraiek jarri zuten La Ni\u00f1a karabela (beraiek ordaindu zuten), eta beraiek izan ziren karabelaren prestaketen arduradun. Prestaketa hauek 1492ko uztailean burutu ziren, La Riberako portuan, eta honelaxe jasota geratu zen pleito kolonbiarretan.\n1492ko abuztuaren 3an, \"La Ni\u00f1a\" bidaia aurkitzailerantz irten zen, Vicente Y\u00e1\u00f1ez Pinz\u00f3n kapitain eta Juan Ni\u00f1o jabe eta maestre zituelarik, guztira 19-22 pertsonako eskifaiarekin. Tripulazioaren zerrenda osatuenetariko bat hauxe izan daiteke:\nAntzinako belaontzi latinoa bela karratudunera aldatua izan zen ontzidi txikiak bere bidaia aurkitzailean Kanariar uharteetan egin zuen geldialdian eta Hispaniola uhartean, berriz, mesana berri bat ezarri zitzaion trinketako makilen ondoan, handi eta garrantzitsuagoa zena. \"La Ni\u00f1a\" itsasontziko belek ez zuten tolesdurarik, ondorioz, ez zuten soken bidez oihalak jasotzeko edo hauen azalera murrizteko sistemarik, eta hauek beharrezkoak eta oso garrantzitsuak izaten ziren haize gogorreko egunetan. Makilak heltzen zituzten tresnak ontziaren alboetan kokatuta zeuden. Karabelak ez zuen brankako estilo handirik, eta alkazarra berriz nahiko txikia zen.\n1492ko urriaren 12an, bidaia Mundu Berriaren aurkikuntzarekin amaituko da. 1492ko abenduaren 25ean Santa Maria karabelaren hondoratzearen ondoren, La Ni\u00f1a bilakatu zen espedizioaren nao kapitain. Otsailaren 12ko egunerokoan aipatu zuenez, Kristobal Kolonek hauxe aukeratu zuen espedizioko \"belaontziena\" izateagatik:\nLa Ni\u00f1a itsasontzia Kristobal Kolonen gidaritzapean eta Pedro Alonso Ni\u00f1o lehen pilotu zituelarik itzuli zen.\n1493ko otsailaren 14an, itzultzeko bidean zihoalarik, ekaitz gogor batekin egin zuen topo Azore uharteen ondotik igarotzen ari ziren bitartean eta, ondorioz, ontzidia urperatzear egon zen. Orduak joan eta orduak etorri, ekaitzaren eraginak karabelen arteko komunikazioa moztu zuen, ez baitzuten elkar ikustea lortzen eta \"La Ni\u00f1a\"ko eskifaia amaiera okerrenean pentsatzen hasi zen. Egoera zail haren aurrean, Kristobal Kolonek ekaitz hartatik irteten baziren, Santa Clarako monasteriora peregrinatuko zuen promesa egin zuen eta horrelaxe tokatu zitzaion Kristobal Koloni promesa hura betetzea. Ekaitzaren ondorioz karabelak elkarrengandik banandu egin ziren eta \"La Ni\u00f1a\" Azore uharteetan porturatzera behartua ikusi zen. Portugaletik 850 miletara, eta herrialde honen pean zeuden uharteak. Kolon atxilo hartu zuten eta geroxeago askatu. Ekaitz berri baten ondorioz, martxoaren 4an Lisboan porturatu ziren eta, bertan, Joan II.a Portugalekoa erregearekin elkarrizketa egin eta Kolonek bere aurkikuntzaren berri eman zion.\n1493ko martxoaren 15ean, berriro ere Paloseko portura iritsi zen eta Kristobal Kolon, Ni\u00f1o anaiak eta gainontzeko eskifaiarekin batera (indio eta papagaio batzuk tartean), Moguerrera bidean jarri zen egindako promesa betetzeko xedean, Jendeak pozik ikusi zituen Santa Clarako monasterioko elizara iristen eta egindako zina betetzen. Kandela bat piztu zuten eta gaua zaintzan eman zuten. Juan Rodr\u00edguez Cabezudo une haren lekuko izan zen, 1515ean \"Almirantearen probentzatan\" ondorengoa idatziko zuelarik:\nIndietako agiritegi nagusia, sinadura: PATRONATO, 12, N.2, R.3 (fls. 33v-34r.)\nMart\u00edn Gonz\u00e1lezek, berriz, horrela zioen:\nBigarren bidaia.\nUrte bereko abenduaren 25ean, Kolonen bigarren bidaiako ontzidiko parte ere izan zen. Lurralde berrietan, bidaia esploratzaile baten kapitain izan zen eta Jamaika eta Kubako hegoaldeko kosta aurkitzeko aukera izan zuten. 1495eko udan, zikloi batek La Espa\u00f1ola portuan zeuden itsasontzi guztiak hondoratu zituen, karabela hau izan ezik. Nahiz eta kaltetua izan zen, hondoratu ez zen nao bakarra izan zen. Itsasontziak ur azalean mantentzeko zuen gaitasunari esker, Amerikan inoiz eraiki zen lehenengo itsasontziaren eredu izan zen \"La Ni\u00f1a\", Santa Cruz karabela, \"La India\" izenaz ere ezaguna.\n1496ko ekainaren 11n Espainiara itzuli zen bigarren espedizio kolonbiarrarekin Kolonen bigarren espedizioarekin batera. .\nBeste eginkizun batzuk.\nOndorengo urteetan, koroaren jabetza izatera igaro zen eta Alonso Medeli eman zitzaion La Ni\u00f1aren agintaritza, honek hainbat merkataritza bidaia egingo zituelarik. Bidaia hauetako batean, ontzi kortsario frantses batzuek La Ni\u00f1a bere esku hartu zuten. Alonso Medelek ontzi frantsesetako eskifaiaren kideetako batzuk, jatorriz Santa Mariako portukoak, erosteko bideak egin zituen 30 dukaten truke, horrela, espainiarrari kortsarioetatik ihes egiten lagunduz.\n1497ko irailean, Erromara zihoan bidaia komertzial batean parte hartu zuen, Marco de Baezak pleitatua izan zena. Itzul-bidaian, kortsario batek asaltatu eta atxilotu egin zuen Cagliariko Caller portuan. Bere askapenaren ondoren, Indietara itzuli zen eta, bertan, merkataritza lanetan eta irla eta kosta amerikarren esplorazioan aritu zen.\nBerri izan dugun La Ni\u00f1aren azken bidaia Hispaniolarako espedizioa izan zen, naoa Palosen konpondua eta istinkatua izan zen 35.000 merabedietako prezioan. Bere irteeratik 35 egun eskasera, \"La Ni\u00f1a\" gaur egungo Haitira iritsi zen, historian gogoratzeko moduko bidaia transatlantiko azkarra eginez.\nAmaiera.\nUne hartatik aurrera, ez dugu \"La Ni\u00f1a\"ren etorkizunaren datu fidagarririk. Hala ere, Santa Clara karabelaz egindako aipamen batek, 1508an Alonso Prietoren agindupean, pentsarazten digu karabela moguertarrak, historiako nao famatuenetarikoak, urte batzuk gehiago jarraitu zituela kontinente berriaren eta zaharraren artean nabigatzen."}
{"id": "103037", "revid": "336", "url": "https://eu.wikipedia.org/wiki?curid=103037", "title": "Sarah Bernhardt", "text": "Sarah Bernhardt (Paris, Frantzia, 1844ko urriaren 22a - 1923ko martxoaren 26a) antzerki eta film-aktore judutarra izan zen. Batzuen iritziz \"munduko historiaren emakumezko aktorerik famatuena\" izan zen Hollywood eta bere izarrak agertu aurretik.1870eko hamarkadan Europako antzokietan famatua egin zen, eta Amerika eta Europan zehar antzeztu zuen.\nBiografia.\nSara-Marie-Henriette Rosine Bernardt Parisen jaio zen 1844ko urriaren 22an. Holandar jatorriko aita ezezagunaren eta Julie Bernardt amaren alaba zen. Bere aitona Moritz Bernardt judutar jatorriko merkataria zen Amsterdam hirian. Bere ama ere, Amsterdamen jaio zen. \nBesteak beste, Gustave Dor\u00e9 artista frantziarraren, Alphonse Mucha artista txekiarraren, Victor Hugo idazle frantsesaren, Oscar Wilde idazle ingelesaren edo Louise Abb\u00e9ma margolari frantsesa bezalako garaiko pertsonaien lagun eta maitale izan zen. Baita Louise Abb\u00e9marena ere: bere erretratugile ofiziala izateaz gain, bere bizitzaren zatirik handiena berarekin partekatu zuen. \nArtista.\nBere izen-abizenei H letra erantsi zien bere izen artistikoa osatzeko, Sarah Bernhardt. Gainera, bere osaba \u00c9douard Bernardten izena bere aitaren izena bezala erabili zuen.\n1862. urtean antzezten hasi zen Com\u00e9die-Fran\u00e7aisen ikasten ari zenean. Hasieran ez zuen arrrakasta handirik izan, baina 1870eko hamarkadan Europako antzokietan famatua egin zen eta laster New Yorkeko eta Europako eskaintzak jasotzen hasi zen.\nBernhardt zinema mutuaren emakumezko aktore aitzindarietako bat izan zen, 1900. urtean bi minutuko luzera zuen \"Le Duel d'Hamlet\" filmean debuta eginez.\"Bost aktore mota daude: txarrak, erregularrak, onak, handiak eta Sarah Bernhardt\". Mark Twain 1896ko abenduaren 9an, Sarah Bernhardtek bere hogeita hamar urteko ibilbidea ospatu zuen Parisen. Renaissance antzokian, Racine eta Parodiren testuak antzeztu zituen aktoreak. Azkenik, tronu batean eserita, bost poetari entzun zien bere laudorioak bertsotan deklamatzen. Gonbidatu bakoitzak album ilustratu bat eta zilarrezko domina bat jaso zituen, Ren\u00e9 Laliquek grabatua, aktore tragikoaren irudiarekin.\n1899an rol maskulino bat antzezten lehena izan zen; 55 urterekin literaturaren historiako pertsonaia gizon garrantzitsuenetako bat antzeztu zuen: Hamlet. \nZuzendaria.\nAktore lanbidea eskultura, pintura eta literaturarekin uztartu zuen, eta ikuskizunaren munduko lehen enpresaria izan zen, Parisko hainbat antzokitako ekoizpenak izapidetu eta zuzentzeaz arduratu zelarik. \n1893an Bernhardt Th\u00e9\u00e2tre de la Renaissance delakoaren zuzendari bihurtu zen, eta 1899an Th\u00e9\u00e2tre des Nations zaharrera aldatu zen, Th\u00e9\u00e2tre Sarah Bernhardt izena hartu eta 1923an hil zen arte.\nAzken urteak.\nBernhardt Ohorezko Legioko kide egin zuten 1914an. 1905ean, Hego Amerikako bira batean, eskuineko belaunean min hartu zuen Toscako azken eszenan salto egitean. 1915ean gangrena sartu zitzaion eta hanka moztu behar izan zioten. Ezer esan gabe, Lehen Mundu Gerran Bernhardtek behin eta berriz bisitatu zituen frontean zeuden soldaduak, aulki batean eginez agerraldiak. 1916an ekin zion bere azken birari Estatu Batuetan zehar 18 hilabetez. 1918ko azaroan Frantziara itzuli zen, baina laster Europako beste bira bati ekin zion, eserita zegoela antzezteko moduetan arituz. 1920an Bernhardtek eleberri bat argitaratu zuen, \"Petite Idole\": egilearen ibilbide eta anbizioen idealizazioa.\nHeriotza.\n\"La Voyante\" filmatzen ari zirela, larriki gaixotu zen. Berriak munduari bira ematen zion bitartean, milaka paristar bildu ziren etxe atarian. Semeak eta miresle gorte leial batek lagundurik, bere azken hitzak esan zituen:\"Kazetariak dira? Orduan airean edukiko ditut. Bizitza osoan torturatu naute, orain nire txanda da\". Sarah Bernhardt 1923ko martxoaren 26an hil zen uremia gaitzak jota. Parisko P\u00e8re Lachaise hilerrian ehortzi zuten. Gaur egun, Sarah Bernhardtek Hollywoodeko Famaren Pasealekuan izarra bat du bere izenarekin, Vine Street kaleko 1751. zenbakian."}
{"id": "103039", "revid": "6327", "url": "https://eu.wikipedia.org/wiki?curid=103039", "title": "Ipar-Kontseilua", "text": ""}
{"id": "103040", "revid": "105290", "url": "https://eu.wikipedia.org/wiki?curid=103040", "title": "Me\u00e4nkieli", "text": "Me\u00e4nkieli (lit. \"geure hizkuntza\") Suedia iparraldean mintzatzen den finlandieraren aldaera da.\nMe\u00e4nkielia, urteetan zehar, Suediako gobernu zein instituzioen aldetik gutxietsia izan da, bere hiztun kopuruak XX. mendearen bigarren erditik behera eginez. 2000ko apirilaren 1ean, hizkuntza onartu zuen Suediako gobernuak, hizkuntza gutxitu gisa; hots, hizkuntza beregain gisa eta ez finlandieraren aldaera gisa. Azken honek, bere aldetik, onarpen bera jaso zuen.\nHala ere, Suedia sartaldeko aldean kokatzen diren herritarrak urteetan zehar suedieraz ikasi dute eta gazteenen arteko ama-hizkuntza suediera bihurtu da."}
{"id": "103041", "revid": "880", "url": "https://eu.wikipedia.org/wiki?curid=103041", "title": "Meankieli", "text": ""}
{"id": "103045", "revid": "336", "url": "https://eu.wikipedia.org/wiki?curid=103045", "title": "Nikotina", "text": "Nikotina tabako landarearen hostoetan kontzentrazio altuan dagoen alkaloidea (C10H14N2) da. Jean Nicotek tabakoa sartu zuen Frantzian 1560. urtean, eta haren abizenetik dator nikotina izena. Tabako gordin eta onduan % 1etik % 8rako nikotina proportzioa dago. Berez olio itxura duen isurkari koloregabea da, baina kolore arrea hartzen du airepean jartzen denean.\nOso pozoi indartsua denez, intsektizida bezala erabil daiteke, baina kontsumitzaileek hartzen dituzten dosietan ez dakar arrisku toxikologiko nabaririk. Horrez gain, kontzentrazio baxuan eragin analgesiko arina eta estimulatzailea du. Nikotina tabakoarekiko mendekotasuna sortzen duen eragile nagusietako bat da eta zigarroaren kean doazen gai solidoen % 6 inguru nikotinaz edo nikotina duten gaiez osatuta dago. Lehen aldiz zigarroa erretzen duten pertsonengan goralarria eta zorabioa eragin ditzake. Hala ere, pozoitze larria galarazten duten tolerantzia-prozesuak sortzen ditu organismoan. Gainera, nikotina erretzeari uzteko tresna gisa erabiltzeak segurtasun-historia ona du.\nNikotinak ahoan eta urdailean erreakzionatu dezake N-nitrosonornikotina sortzeko, eta hori lehen mailako kartzinogeno ezaguna da. Frogatu da nikotinak animalia-espezie batzuetan jaiotze-akatsak eragiten dituela, hau da, teratogenoa dela. Dena den, gizakientzako hilgarria den batez besteko nikotina-dosia ez da ezagutzen, dosi altuek besteak beste nikotina bidezko intoxikazioa eragiten dutela jakina bada ere.\nKimika.\nPropietate kimikoak.\nNikotina koloregabea izatetik hori-arrea izatera iragaten den isurkari higroskopiko eta oliotsua da, alkoholean edo eterrean disolba daitekeena. da uretan 60\u00a0\u00b0C eta 210\u00a0\u00b0C artean, amina base neutroaren forman. Base nitrogenodun dibasikoa behar da, eta balio hauek ditu: Kb1=1.10\u20146 eta Kb2=1.10-11. Azidoekin erreakzionatzen duenean, amonio-gatzak erraz eratzen ditu, eta horiek solidoak eta uretan disolbagarriak izan ohi dira. Sugar-puntua 95\u00a0\u00b0C-koa da, eta autoignizio-tenperatura 224\u00a0\u00b0C-koa. Nikotina oso lurrunkorra da (5.5 Pa lurrun-presioa 25\u00a0\u00b0C-an). Argi ultramorearen edo hainbat agente oxidatzaileren eraginpean egonez gero, nikotina oxidoa, azido nikotinikoa (niacina, B3 bitamina) eta metilamina ematen ditu.\nNikotina optikoki aktiboa da, eta bi forma enantiomeriko ditu. Nikotinaren itxura naturala lebogiroa da ((-)-nikotina), [\u03b1]D = -166.4\u00b0 errotazio espezifikoa duena, hain zuzen. Forma destrogiroa ((+)-nikotina) fisiologikoki ez da (-)-nikotina bezain aktiboa, eta (-)-nikotina toxikoagoa da (+)-nikotina baino. Normalean, (+)-nikotinaren gatzak destrogiroak dira, baina protonazioaren ondoren, lebogiroaren eta destrogiroaren arteko eraldaketa ohikoa da, beste alkaloide batzuetan gertatzen den bezala. Kloridrikozko eta sulfatozko gatzak optikoki inaktiboak izatera iristen dira 180\u00a0\u00b0C inguruko ontzi itxi batean berotzen badira. Anabasina nikotinaren egiturazko isomeroa da; biek dute formula molekular bera: C10H14N2.\nAgerpena izadian.\nNikotina tabakoaren ekoizkin naturala da. \"Nicotiana tabacum\"en hostoetan aurkitzen da % 0,5 eta % 7,5 arteko kontzentrazioan, barietatearen arabera.\"Nicotiana rustica\", \"Dubisia hopwoodii\" eta \"Asclepias syriaca\" landareen hostoek ere nikotina-kontzentrazio nabariak dituzte.\nNikotina era naturalean agertzen da Solanaceae familiako landareetan ere (patatak, tomateak, alberjiniak eta piperrak). Landare horietan, ordea, askoz ere baxuagoa da kontzentrazioa: 2-7 \u03bcg/kg.\nNikotinaren kontzentrazioa tomateetan era nabarmenean murrizten da fruitua heltzen den heinean. Tearen hostoek ere nikotina dute, horren edukia nahiko aldakorra bada ere eta, kasu batzuetan, solanazeoetan baino altuagoa.\nBiosintesia.\nNikotinaren biosintesi-bidezidorra bere bi egitura ziklikoen mihiztaduran oinarrituta dago. Metabolismoari buruzko ikerketek agerian utzi dute nikotinaren eraztun piridinikoa niazinatik eratorria dela, eta pirrolidina, aldiz, \"N\"-methyl-\u03941-pyrrollidium katioitik. Bi atal horien biosintesia indepentea da: hurrenez hurren, NADaren bidezidorra eta tropanoaren bidezidorra, niazina eta \"N\"-methyl-\u03941-pyrrollidium ematen dituena.\nNicotiana generoko landareetan NADaren bidezidorra azido aspartikoaren \u03b1-imino sukzinatorako oxidazioarekin hasten da. Ondoren, kinolinato sintasak (QS) \u03b1-imino sukzinatoa glizeraldehido-3-fosfatoarekin lotzen du eta azido kinolonikoa lortzen da. QPT entzimak azido kinolonikoaren eta fosfoerribosil pirofosfatoaren arteko erreakzioa katalizatzen du eta, ondorioz, niazin mononukleotidoa (NaMN) ekoizten da. NaMNa NADaren zikloan sartzen da eta, horren bidez, niazina bihurtzen da.\n\"N\"-methyl-\u03941-pyrrollidium katioia tropanoen bidezidorreko bitartekari bat da. Katioiaren biosintesia ornitinaren putreszinarakodeskarboxilazioarekin hasten da. Ondoren, putreszinaren metilazioaren ondorioz, N-metil putreszina ekoizten da. N-metil putreszina desaminatzen denean, espontaneoki ziklatzen da eta \"N\"-methyl-\u03941-pyrrollidium katioia sortzen da.\nNikotinaren biosintesiaren azkeneko urratsak bi aurrekari horiek batzean datza. Oraindik ez dakigu ziurtasun osoz prozesu hori nola gertatzen den baina, hipotesi nagusiaren arabera, niazina 2,5-dihidropiridina bihurtzen da lehendabizi. Ondoren, 2,5-dihidropirinak \"N\"-methyl-\u03941-pyrrollidium katioiarekin erreakzionatzen du eta nikotina ekoizten da azkenean.\nErabilera.\nNikotinak erabilera ugari izan ditu historian zehar, baina aisialdirako droga eta pestizida bezala erabili izan da gehien bat.\nMedikuntza.\nNikotinaren erabilera terapeutiko nagusia harekiko mendekotasuna tratatzea da, erretzeak osasunari eragiten dion kaltea saihesteko. Gaixoek nikotina-maila kontrolatuak jasotzen dituzte, hortzoietan, adaka dermikoetan, pastilletan, inhalagailuetan edo sudurreko aerosoletan, mendekotasuna kentzeko. Cochrane Lankidetzaren 2018ko berrikuspen batek garrantzi handiko ebidentzia aurkitu zuen: nikotina ordezteko gaur egungo terapia guztiek erretzeari uzteko aukerak % 50 eta % 60 bitartean handitzen dituzte, ingurunea edozein dela ere.\nNikotina-adabakiak ekintza azkarragoko nikotina-ordezkapen batekin konbinatuz gero, txiklea edo spraya adibidez, tratamenduak arrakasta handiagoa izateko probabilitateak handitzen dira.\nMendekotasun-probabilitatea maximizatzeko diseinatu diren aisialdiko nikotina-produktuek ez bezala, nikotina ordezteko produktuak (NRT) mendekotasuna minimizatzeko diseinatuta daude. Nikotina-dosi bat zenbat eta azkarrago xurgatu, orduan eta handiagoa da mendekotasun-arriskua.\nPestizida.\n1690eko hamarkadaz geroztik, nikotina intsektizida gisa erabili izan da tabako-estraktu gisa, nahiz eta tabakoaren beste osagai batzuek ere ondorio plagizidak dituzten. Nikotina-pestizidak ez dira salgai egon EEetan. 2014tik aurrera, etxeko pestizidak debekatu ziren labore organikoetan, eta ez dira gomendatzen lorezain txikientzat. Izan ere, nikotina-plagizidak debekatuta daude Estatu Batuan 2009tik. Elikagaiak nikotina-pestizidak onartzen diren herrialdeetara esportatzen dira, hala nola Txinara, baina ezin dituzte nikotina-maila maximoak gainditu.\nNeonikotinoideak nikotinatik eratortzen dira eta antzekoak dira egitura aldetik. 2016. urtetik aurrera asko erabili dira nekazaritzako eta albaitaritzako plagizida gisa.\nNikotina ekoizten duten instalazioetan, nikotinak belarkien kontrako substantzia kimiko gisa funtzionatzen du; hori dela eta, nikotina intsektizida gisa erabili da eta neonikotinoideen artean, imidacloprid izenekoa oso erabilia da.\nAhalmen kognitiboaren hobekuntzarako.\nBatzuetan, nikotina duten produktuak errendimendu kognitiboa hobetzeko erabiltzen dira. 2010. urtean egindako metanalisi batean, plazeboz kontrolaturiko ausazko 41 azterketa bikoitz egin ziren; emaitzek frogatu zuten nikotinak edo tabakismoak ondorio positibo garrantzitsuak zituztela gaitasun motorrean, arretan, orientazioan eta aldizkako eta laneko oroimenean.\u00a0 2015. urteko berrikuspen batean azaldu zen bezala, \u03b14\u03b22 hartzailearen estimulazioak zenbait hobekuntza eragiten ditu arretan. Hartzaile nikotinikoen azpimoten artean, nikotinak \u03b14\u03b22 hartzailearekiko lotura-afinitate handiagoa du (ki = 1 nM); hori nikotinaren adikzio-propietateen arteko helburu biologikoa ere bada.\nNikotinak ondorio onuragarriak izan ditzake, baina ondorio paradoxikoak ere baditu, dosiaren araberako erantzun-kurbaren alderantzizko U formagatik edo ezaugarri farmako-zinetikoengatik.\nDroga.\nNikotina aisialdirako droga gisa erabiltzen da, menpekotasuna eragiten baitu eta eteteko zaila delako. Maiz modu konpultsiboan erabiltzen da\u00a0 eta mendekotasuna egun batzuetan gerta daiteke. Jolas-drogen kontsumitzaileek nikotina erabiltzen dute gogo-aldartea aldatzeko duen efektuengatik eta erabiltzen dituzten produktu ohikoenak dira maskaratzeko tabakoa, puruak, zigarrotxoak, zigarro elektronikoak, errapea, pipa-tabakoa, eta snusa.\nFarmakologia.\nFarmakodinamika.\nNikotina agonistaren hartzaile bezala jarduten du azetilkolina-hartzaile nikotiniko (nAChRs) gehienetan. hartzaile nikotinikoaren bi azpiunitatetan (nAChR\u03b19 eta nAChR\u03b19) izan ezik. Horietan antagonistaren hartzaile moduan lan egiten du.\nNerbio-sistema zentralaren gaineko eragina.\nBurmuinean azetilkolina-hartzaile nikotinikoetara lotuz, nikotinak bere efektu psikoaktiboak lortu eta burmuineko hainbat egituretako neurotransmisoreen maila handitzen du, hau da, \u201cbolumen kontrolatzaile\u201d baten antzera lan egiten du. Hartzaile nikotinikoekiko afinitate handiagoa dauka burmuineko nikotinak muskulu eskeletikoan dagoen nikotinak baino. Ondorioz, kontzentrazio toxikoetan uzkurdurak eta arnas-paralisiak gerta daitezke. Uste da nikotinaren selektibotasuna ez dela arrunta beste drogekin alderatzen badugu, dosia handitzen den heinean haren profila estimulatzailetik lasaigarrira aldatzen baita. Efektu horri Nesbitt-en paradoxa deritzo, 1969an lehen aldiz deskribatu zuen doktorearen omenez. Oso dosi altuetan neuronen jarduera geldiarazten du nikotinak, eta bi motatako eraginak ditu animalietan: jarrera-estimulazioa eta antsietatea. Nikotinaren metabolito nagusia, kotinina, aztertu denean, ikusi da nikotinaren efektu psikoaktibo gehienak horrek eragiten dituela.\nNikotinak nikotina-hartzaileak aktibatzen ditu (hain zuzen ere, \u03b14\u03b22 hartzaile nikotinikoak) neuronetan, horiek gune tegmental bentrala eta bide mesolinbikoa daukatelako. Azkenengo bide horretan, dopamina askatzen da. Nikotinak induzitutako dopaminaren askapena gertatzen da sari-lotura kolinergiko-dopaminergikoa partzialki aktibatzen delako gune tegmental bentralean. Nikotinak nerbio-bulkaden maiztasuna eralda dezake gune tegmental bentralean. Nikotinak opioide endogenoen askapena ere induzitzen du, eta horiek opioideen bideak aktibatzen dituzte sari-sisteman. Opioideen antagonisten hartzailea den naltrexonak nikotinaren autoadministrazioa blokeatzen du. Gertaera horiek nikotinaren eraginen sendotzea eragiten dute, eta euforia falta dagoenean, are gehiago sendotzen dira nikotinaren eraginak. Horrez gain, pertsona batzuengan bakarrik agertzen da euforia nikotinaren erabileraren ondorioz. Nikotinaren ohiko erabilerak I eta II motetako histona deazetilasak inhibitzen ditu gorputz ildaskatuan. Efektu horrek eragina du nikotinaren mendekotasunean.\nNerbio-sistema sinpatikoa.\nNikotinak nerbio-sistema sinpatikoa ere aktibatzen du, errai-nerbioetatik muin suprarrenalera, epinefrinaren askapena suspertzen baitu. Gongoil aurreko zuntzek askatutako azetilkolinak azetilkolina-hartzaile nikotinikoetan du eragina. Azetilkolinaren askapenaren ondorioz, epinefrina (eta norepinefrina) askatzen da odol-korrontean.\nGiltzurrun gaineko muina.\nNikotina gongoil motako nikotina-hartzaileetara batzen denean, adrenalinaren (epinefrina) fluxua handitu egiten da. Adrenalina hormona estimulatzailea eta neurotransmisorea da. Hartzaileetara batzen denean, zelula despolarizatu egiten da eta kaltzioa sartzen da, tentsio bidezko kaltzio-kanalen bidez. Kaltzioak granulu kromafinen exozitosia abiarazten du eta, horrela, epinefrina eta norepinefrina askatzen dira odol-korrontera. Epinefrina edo adrenalina askatzeak bihotz-maiztasuna, odol-presioa eta arnasketa handitzen ditu, eta bai odoleko glukosa-kontzentrazioa ere.\nMetabolismoaren gaineko eragina.\nNikotinak gosea eta janari-kontsumoa murrizten ditu. Ikerketa gehienek ondorioztatzen dute nikotinak gorputz-pisua txikitzen duela, baina ikertzaile batzuek aurkitu dute animalia ereduetan pisuaren handipena eragin dezakeela baldintza berezietan.\nNikotinak POMC neuronetako \u03b13\u03b24 nAChR hartzaileak aktibatzen ditu eta, ondorioz, gosearen inhibizioa eragiten du. POMC neuronak melanokortina-sistemaren parte dira, gorputz-pisuaren erregulatzaile garrantzitsuenetarikoa.\nFarmakozinetika.\nNikotina gorputzean sartzen denean, odol-korronteak oso azkar garraiatzen du eta odol-burmuin muga gainditzen du. Hortaz, nikotina inhalatu eta 10-20 segundotan, burmuinera heltzen da. Nikotinaren kontzentrazioaren erdia gorputzetik kanporatzeko bi ordu behar dira gutxi gorabehera. Nikotina gernuaren bidez kanporatzen da batez ere, eta haren kontzentrazioa aldakorra da gernuaren fluxuaren eta pHaren arabera.\nErretzearen ondorioz gorputzak xurgatzen duen nikotina kantitatea zenbait faktoreren menpekoa da: tabako mota, kea inhalatu den edo ez, eta iragazkirik erabili den edo ez. Dena den, ikusi da nikotinadun produktuen nikotina-kontzentrazioak oso efektu baxua duela odoleko nikotina-kontzentrazioan.\nKotinina nikotinaren metabolito aktiboa da eta odolean 18-20 ordu inguru mantentzen da. Horri esker, errazago azter daiteke nikotinaren presentzia.\nNikotina gibelean metabolizatzen da zitokromo P450 eta FMO3 entzimen bidez. Zitokromo P450ren kasuan batez ere CYP2A6 erabiltzen da, baina CYP2B6 ere erabil daiteke. Azken horrek (S)-nikotina selektiboki metabolizatzen du. Sortzen den metabolito garrantzitsuena kotinina da, baina beste metabolito batzuk ere sor daitezke: \"N\u2019-\"oxidoa, nornikotina, 2-hidroxinikotina eta nikotina glukuronidoa. Horrez gain, baldintza jakin batzuetan, beste substantzia batzuk sor daitezke, hala nola, miosmina.\nNikotinaren glukuronidazioa eta metabolismo oxidatiboa mentolaren bidez inhibitzen dira. Beraz, zigarroei mentola gehitzen zaienean, nikotina denbora luzeago mantentzen da odolean \"in vivo\"."}
{"id": "103046", "revid": "119347", "url": "https://eu.wikipedia.org/wiki?curid=103046", "title": "Getariako itsasargia", "text": "Getariako itsasargia herri hartan dagoen faroa da, San Antongo puntan hain zuzen ere, herriaren ikurra dena. Gipuzkoan dagoen 7 itsasargietako bat da, eta Urola Kostako bietako bat.\nBi solairu dauka, eta dorre oktogonalak 9.92 metroko altuera eta 1.6 metroko diametroa ditu, Mutrikuko harlandu urdinxkaz egindakoa. Erabilitako materialak herriko bertako harriak eta Iraetan edota Zumaian egindako porlana dira. Oinarria oso txikia zelako luzea eta estua egin behar izan zuten. Barruan, 55 mailako burdinazko eskailera dago, Lasarteko Fossey y C. galdategian egina, lehen solairura igotzeko ere baliatzen dena.\nItsaso gainetik 91 metrora dago, San Antongo puntaren aurrealdean, eta gora igotzeko 67 mailako eskailera igo behar da, sarrera nagusitik eskaileraraino 18 metroko desnibela dagoelarik. Beheko solairuan bulegoa eta ekipo elektrogenoa, bateria eta tresnen gelak daude, eta lehenengo solairuan etxebizitza txiki bat.\nItsasargitik oso hurbil 1.100 metro karratuko eremua dago, dorrezainek barazkiak lantzeko erabiltzen dutena.\nHistoria.\nAntzinako ermita baten gainean, Gipuzkoako Batzar Nagusiek itsasargia ipintzeko baimena eman zioten Anton del Busto orduko apaizari. 1813an berriz, Independentziako Gerran frantziar soldaduek leherrarazi eta argitzeari utzi zion. Horren ostean, Manuel Estibaus ingeniariak 1847an eraikin berria egin zuen, barrutiko buruzagia zena. Ia 165.000 erreal laurdeneko kostua suposatu zuen.\nBigarren Karlistaldian, berriro ere, hondatu egin zuten itsasargia, behin eta berriro bonbardaketan jasan eta gero. Hala ere, dorrezaina saiatu zen bere familiarekin bertan jarraitzen, linternaren panelak ezkutatuz eta egunero lanpara eta tresna optikoak muntatzen eta desmuntatuz. Horri esker argi sistema ez zuten kaltetu, eta gauero-gauero segitu zuen distira seinalatzaileak bidaltzen.\nOliba oliozko lanpara batekin funtzionatu eta gero, parafinarekin eta petrolioarekin hornitzen hasi ziren. Urteetan dorrezaina Agustin I\u00f1iguez zen. Espainiako Gerra Zibilaren ostean, 1946an elektrifikatu eta 200 Watteko lanparari bi distirako joko bat erantsi zitzaion. Berriztapen estetikoak ere egin zituzten, irispide geometriko hobea lortzeko, eta 2.80 metro gorago jaso zuten dorrea, linterna berria eta beste balkoi txiki bat ipini zitzuten, ekipo elektrogeno berriarekin batera.\nGaur egun automatizatuta dago, AGA ekipoarekin, 15 segundoro igortzen dituen distirak 21 miliatara ikusten dira.\nKatxapo.\nKatxapo izenez San Anton mendiaren atzeladean dagoen talai sistema izendatzen da. Bi talaiez osatua dago, bata San Anton mendiaren gailurrean dagoena, eta bestea iparreko tontorrean dagoena."}
{"id": "103048", "revid": "100292", "url": "https://eu.wikipedia.org/wiki?curid=103048", "title": "Zumaiako itsasargia", "text": "Zumaiako itsasargia Zumaian dagoen itsasargia da, Talaimendi muinoaren ekialdeko magalean, hain zuzen ere.\n1870ean Inozentzio Elortzak eraikia, hara joateko txalupaz edo itsasbehera itxaron behar zen. Karlistek eraikina desegin eta erabat hondatuta utzi zuten. Gerra bukatu zenean berreraiki eta berriro 1881ean piztu zen Zumaiako portuaren ahoa zaintzeko. 1925ean itsasargia elektrifikatu egin zen. ."}
{"id": "103050", "revid": "119347", "url": "https://eu.wikipedia.org/wiki?curid=103050", "title": "Anqing", "text": "Anqing (txinera sinplifikatuz: \u5b89\u5e86; pinyineraz: \u0100nq\u00ecng), Anhuiko probintzian kokatua. Guztira, 4.650.000 biztanle inguru dauzka eta 7.444 kilometro karratuko azalera.\nInguru naturala eta kokapena.\nPrefektura mailako Amqing hiriaren mugakideak honakoak dira: Lu'an iparraldean, Chaohu ipar-ekialdean, Tongling ekialdean, eta Chizhou hego-ekialdean."}
{"id": "103051", "revid": "9457383", "url": "https://eu.wikipedia.org/wiki?curid=103051", "title": "Hibaika Arraun Elkartea", "text": "Hibaika Arraun Elkartea Errenteria-Oreretako arraun taldea da. 1987an sortu zen. 1989an Errenteriako udalak Ondartxoko hiltegi zaharra utzi zion arraun elkarteari eta urte bereko maiatzaren 21ean arraun eskola zabaldu zen. \nHibaikaren kasuan emakumezkoen traineruak izan ditu emaitzarik onenak, Kontxako Bandera eta Euskotren Liga irabaztekotan egon baita hainbat alditan. Lau aldiz izan da Kontxan txapeldunordea eta hiru aldiz Ligan. San Juango batelerekin lehia biziak izan zituen azkenean segundu gutxiren tarteaz erabaki zirenak. Ziklo aldaketa baten ondoren gaur egun ere Euskotren Ligan egiten du arraun Hibaikak.\nGizonezkoen trainerua aldiz maila apalean ibili da. Bi denboraldi egin zituen KAE 1 Ligan, gainerakoak KAE 2 mailan egin ditu, baina esan beharra dago urtero lortu duela trainerua uretaratzea.\nHistoria.\nErrenteriako traineruek aurretik ere parte hartu izan dute Kontxako Banderan. Renter\u00eda izenarekin 1953, 1954, 1967 eta 1968an aritu zen eta Beraun Arraun Elkartea bezala 1972, 1973 eta 1974ean. Emaitzarik onena 1953ko bosgarren postua izan zen. \n1989an Hibaika Arraun Elkartea sortu zen. 1990a izan zen Hibaikak trainerua uretaratu zuen urtea eta lehenengo bandera ere orduan irabazi zuen, Donibane Lohizuneko \"Iparralde Bandera\". 1995 arte aritu zen traineruan baina ez zuen beste garaipenik lortu. 1995ean denboraldiaren erdian arraun egiteari utzi zion eta ez zen uretara itzuliko 2007 arte. Gizonekoen trainerua maila apalean ibili izan da beti. \n2012tik aurrera emakumezkoen trainerua urtero uretaratu du eta gizonezkoek ez bezala emaitza bikainak izan ditu, Liga Nagusiak eta Kontxa irabaztear egon baita. 2013tik aurrera Kontxako Banderara sailkatu izan da urtero eta lau aldiz izan zen bigarrena, guztietan segundu gutxiren tarteaz nagusitu zitzaion San Juan. Gipuzkoako eta Euskadiko txapelketak irabazi izan ditu eta gaur egun ere Liga Nagusian ari da arraunean.\nEmakumezkoen trainerua.\nHasierak.\n2012 urtean emakumezkoen trainerua atera zuen eta Gipuzkoako Ligan laugarren gelditu zen. Garaipen bat ere lortu zuen ekainean Isuntzaren Banderan, Lekeition. Denboraldia Kontxako Banderarako sailkapen estropadan 5. postua eginaz biribildu zuen.\nGarai onenak.\n2013 denboraldian errenteriarrak Euskotren Ligarako sailkatu ziren. Honetaz gain beren lehenengo bandera irabazi zuten, Gipuzkoako Ligarako baliagarria den Txingudi Bandera klasikoa. Denboraldia biribiltzeko Kontxako Banderan sartu eta bigarren postua eskuratu zuten.\n2014ko denboraldian hainbat estropada irabazi zituzten eta Liga Nagusian eta txapelketetan bigarren gelditu ziren sanjuandarren atzetik. Gipuzkoako Ligan hirugarrenak izan ziren. Denboraldia osatzeko Kontxako Banderarako sailkatu ziren bigarren aldiz eta garailearengandik hiru segundu eskasera gelditu arren hirugarren postuan amaitu zuten.\n2015 urtea Euskotren Ligarako eta Kontxarako zailtasun handirik gabe sailkatu zen Hibaika. Ligan hirugarren egin zuen, Oriorekin lehia gogorrean, baina Kontxako Banderan bere onena eman zuen eta bigarren postuan gelditu zen, sanjuandarrengandik hiru segundu eskasera.\n2016. urtea ondo hasi zuten Espainiako Batel Txapelketa irabaziz. Euskotren Ligan bigarren egin ondoren aurrenekoz Gipuzkoako Liga irabaztea lortu zuten. Kontxan ere bikain ibili ziren eta ohorezko txanda irabazi zuten arren segundu bakarrarengatik bigarren postuarekin konformatu behar izan zuen berriz.\n2017. urtean San Juan baino motelago hasi zen baina uztaila bukaeran asko hurbildu eta historian lehenengo aldiz Euskadiko Txapelketa lortu zuen. Kontxan lehenengo jardunaldia irabazi zuen baina azkenean bigarren postuarekin konformatu behar izan zuen beste behin ere.\nZiklo berria.\n2018an ziklo berri bati hasiera eman zion. Hala ere ETE Ligan bigarren egin zuen eta Kontxan bosgarren. 2019an liga irabazi zuen Zumaiarekin lehia gogorrean ibili ondoren. Kontxan ohorezko txandan aritu zen eta laugarren postua eskuratu zuen. Play-offetan ordea ez zuen Euskotren Ligara itzultzerik lortu. 2020an bigarren egin zuen Ligan eta berriz ere play-offak jokatu zituen, baina ez zen mailaz igo.\n2022an ETE Ligan bigarren egin eta Euskotren Ligara igo zen. 2023an zortzi trainerutatik seigarrena izan zen, baina galiziarrek permanentzia bermatuta zutenez jeitsiera play-offak jokatu beharko ditu. Kontxako Banderarako arazo gabe sailkatu zen, 11 aldiz jarraian.\nGizonezkoen trainerua.\nHibaika AE Ligako bigarren mailan ibili da gehienbat. 2016an hirugarren egin zuen eta lehen aldiz igoera play-offak jokatu zituen gainera. 2017an bandera berri bat irabazi zuen 27 urteren ondoren, Iberiaren Bandera hain zuzen ere. 2017ko play-offetan aritu zen berriz eta hirugarren egin zuen. Santurtzi eta Donostiarrak TKE Ligara igotzea lortu zutenez hurrengo denboraldian KAE 1 Ligara igo zen. Bi urte egin zituen bertan eta 2019an maila galdu zuen.\nAntolaturiko estropadak.\nHibaikak bere bandera antolatzen du KAE 2 Ligarako puntuagarria dena. Bestalde Beraun Arraun Elkarteak 1972 eta 1974 artean ere antolatu zuen Beraun Sari Handia Pasaia eta Hondarribiako uretan bazen ere."}
{"id": "103052", "revid": "880", "url": "https://eu.wikipedia.org/wiki?curid=103052", "title": "Hibaika", "text": ""}
{"id": "103053", "revid": "105290", "url": "https://eu.wikipedia.org/wiki?curid=103053", "title": "Bengbu", "text": "Bengbu (txinera sinplifikatuz: \u868c\u57e0; pinyineraz: B\u00e8ngb\u00f9), Anhuiko probintzian kokatua. Guztira, 3.552.702 biztanle inguru dauzka eta 5.952 kilometro karratuko azalera.\nInguru naturala eta kokapena.\nPrefektura mailako Bengbu hiriaren mugakideak honakoak dira: Huaibei ipar-mendebaldean, Suzhou iparraldean, Jiangsu probintzia ekialdean, Chuzhou hegoaldean, Huainan hego-mendebaldean, eta Bozhou mendebaldean."}
{"id": "103054", "revid": "119347", "url": "https://eu.wikipedia.org/wiki?curid=103054", "title": "Bozhou", "text": "Bozhou (txinera sinplifikatuz: \u4eb3\u5dde; pinyineraz: B\u00f3zh\u014du), Anhui probintzian kokatua. Guztira, 5.788.000 biztanle inguru dauzka eta 8.394 kilometro karratuko azalera.\nInguru naturala eta kokapena.\nPrefektura mailako Bozhou hiriaren mugakideak honakoak dira: Huaibei ipar-ekialdean, Bengbu hego-ekialdean, Huainan hegoaldean, Fuyang hego-mendebaldean, eta Henan probintzia iparraldean."}
{"id": "103055", "revid": "119347", "url": "https://eu.wikipedia.org/wiki?curid=103055", "title": "Chaohu", "text": "Chaohu (txinera sinplifikatuz: \u5de2\u6e56; pinyineraz: Ch\u00e1oh\u00fa), Anhuiko probintzian kokatua. Guztira, 4.550.000 biztanle inguru dauzka eta 9.423 kilometro karratuko azalera.\nInguru naturala eta kokapena.\nPrefektura mailako Chaohu hiriaren mugakideak honakoak dira: Hefei ipar-mendebaldean, Chuzhou ipar-ekialdean, Ma'anshan eta Jiangsu probintzia ekialdean, Wuhu hego-ekialdean, Tongling hegoaldean, Anqing hego-mendebaldean, eta Lu'an mendebaldean."}
{"id": "103056", "revid": "119347", "url": "https://eu.wikipedia.org/wiki?curid=103056", "title": "Chizhou", "text": "Chizhou (txinera sinplifikatuz: \u6c60\u5dde; pinyineraz: Ch\u00edzh\u014du), Anhui probintzian kokatua. Guztira, 1.580.000 biztanle inguru dauzka eta 9.423 kilometro karratuko azalera.\nInguru naturala eta kokapena.\nPrefektura mailako Chizhou hiriaren mugakideak honakoak dira: Anqing ipar-mendebaldean, Jiangxi probintzia hegoaldean, Tongling iparraldean, Xuancheng ekialdean, eta Huangshan hego-ekialdean."}
{"id": "103057", "revid": "119347", "url": "https://eu.wikipedia.org/wiki?curid=103057", "title": "Chuzhou", "text": "Chuzhou (txinera sinplifikatuz: \u6ec1\u5dde; pinyineraz: Ch\u00fazh\u014du), Anhui probintzian kokatua. Guztira, 4.439.000 biztanle inguru dauzka eta 13.300 kilometro karratuko azalera.\nInguru naturala eta kokapena.\nPrefektura mailako Chuzhou hiriaren mugakideak honakoak dira: Bengbu iparraldean, Jiangsu probintzia ekialdean, Huainan ipar-mendebaldean, Hefei mendebaldean, eta Chaohu hegoaldean."}
{"id": "103058", "revid": "119347", "url": "https://eu.wikipedia.org/wiki?curid=103058", "title": "Fuyang", "text": "Fuyang (txinera sinplifikatuz: \u961c\u9633; pinyineraz: F\u01d4y\u00e1ng), Anhui probintzian kokatua. Guztira, 9.742.000 biztanle inguru dauzka eta 13.300 kilometro karratuko azalera.\nInguru naturala eta kokapena.\nPrefektura mailako Fuyang hiriaren mugakideak honakoak dira: Bozhou ipar-ekialdean, Huainan ekialdean, Lu'an hego-ekialdean, Hubei probintzia hegoaldean, eta Henan probintzia ipar-mendebaldean."}
{"id": "103059", "revid": "105290", "url": "https://eu.wikipedia.org/wiki?curid=103059", "title": "Huaibei", "text": "Huaibei (txinera sinplifikatuz: \u868c\u57e0; pinyineraz: B\u00e8ngb\u00f9), Anhui probintzian kokatua. Guztira, 2.158.000 biztanle inguru dauzka eta 5.952 kilometro karratuko azalera.\nInguru naturala eta kokapena.\nPrefektura mailako Huaibei hiriaren mugakideak honakoak dira: Suzhou iparralde eta ekialdean, Bengbu hegoaldeko muturrean, Bozhou mendebaldean, eta Henan probintzia mendebaldean."}
{"id": "103060", "revid": "119347", "url": "https://eu.wikipedia.org/wiki?curid=103060", "title": "Huangshan", "text": "Huangshan (txinera sinplifikatuz: \u9ec4\u5c71; pinyineraz: Hu\u00e1ngsh\u0101n), Anhui probintzian kokatua. Guztira, 1.479.000 biztanle inguru dauzka eta 9.807 kilometro karratuko azalera.\nInguru naturala eta kokapena.\nPrefektura mailako Huangshan hiriaren mugakideak honakoak dira: Chizhou ipar-mendebaldean, Xuancheng ipar-ekialdean, Jiangxi probintzia hego-mendebaldean, eta Zhejiang probintzia hego-ekialdean."}
{"id": "103061", "revid": "90204", "url": "https://eu.wikipedia.org/wiki?curid=103061", "title": "Billy the Kid", "text": "Henry McCarty, ospetsuagoa Billy \"the Kid\" (\"Billy Haurra\") ezizenaz (New York, New York, 1859ko azaroaren 23a - Fort Summer, Mexiko Berria1881ko uztailaren 14a), Henry Antrim eta William H. Bonney ezizenaz ere ezagutzen, estatubatuar legez kanpoko bidelapur eta tiratzailea zen. Ia bere bizi osoz nagusiki zaldi eta ganadu lapurketan jardun zuen, horregatik sarritan ihesari eman beharrean aurkitu zen. Kondairaren arabera New Yorken jaio omen zen, halere honi buruzko froga zehatzik ez dago.\nBere bizian zehar hainbat izen erabili zituen, hauen artean \"William H. Bonney\", \"Henry McCarty\" eta \"Kid Antrim\". Hogeita bat gizonen hilketen arduradun egiten zuten, halere hauetako bederatzien erailketetan esku hartu zuela besterik ezin izan da frogatu, hauetatik bostetan Billyk beste gizonen laguntzaz parte hartutako tiroketetan izan ziren (hortaz, ezin liteke jakin hilketen egilea bera edo bere ingurukoak izan ziren), bi beronen defentsan eta beste bi bere espetxeko ihesaldietan zehar."}
{"id": "103062", "revid": "7162", "url": "https://eu.wikipedia.org/wiki?curid=103062", "title": "Henry McCarty", "text": ""}
{"id": "103063", "revid": "336", "url": "https://eu.wikipedia.org/wiki?curid=103063", "title": "Arakne", "text": "Mitologia grekoerromatarrean, Arakne (antzinako grezieraz \u1f00\u03c1\u03ac\u03c7\u03bd\u03b7, \"armiarma\"), ehule hilkor bikain bat izan zen, greziar mitologiako Atenearen baliokide den Minerva, artisautzaren jainkosa, baino trebeagoa izateaz harrotzen zena. Jainkosa irainduta sentitu zen, eta bien artean lehiaketa bat antolatu zuen, baina, Ovidioren arabera, Araknek aukeraturiko gaia, jainkoen maitasun harremanak, Minervak iraingarritzat hartu zuenez, Arakne armiarma bihurtu zuen.\nIturriak.\nArakneren fabula berandu gehitua izan zen greziar mitologian. Mitoa ez da ontzi margolari atikarren lanetan agertzen. Ostera, Ovidioren Metamorfosiak eta Vergiliusen Georgikak direlakoetan aipatzen da. Iturri hauek erromatarrak direnez, jainkosa Minervarekin identifikatzen dute.\nMitoa.\nArakne Idmon Kolofongoaren alaba zen, artilea, Tiroko gorrindolez tindatzeagatik ospetsua zen tindagin bat. Ospetsua zen Lidiako Hipepan, lantegia zuen lekuan, brodatu eta ehunketarako zuen trebezia handiagatik.\nJasotzen zituen laudorioek azkenean harropuztu zuten, hain non Minerva, gerra, arteak, jakinduria eta artisautzaren jainkosa baino trebeagoa zela esaten hasi zen. Jainkosa haserretu zen, baina damutzeko aukera eman zion Arakneri. Atso baten itxuran agerturik, Arakneri jainkoak ez iraintzeko abisatu zion. Gazteak barre egin zion eta ehunketa lehiaketa bat proposatu zion, non bere nagusitasuna erakutsi ahal izango zuen. Minervak mozorroa kendu zuen eta lehiaketa hasi zen.\nMinervak Neptunoren aurka lortu zuen garaipenaren ezkena ehundu zuen, Atenaseko hiritarrak, hiria bere omenez izendatzeko inspiratu zituena. Ovidioren istorio latindarraren arabera, Arakneren tapizak, animaliz mozorrotutako jainkoen desleialtasunen hogeitabi jazoera irudikatzen zituen: Jupiter Ledarekin, Europarekin, Danaerekin... desleial izaten.\nMinervak berak ere onartu zuen Arakneren lana akatsgabea zela, baina jainkosa asko haserretu zen bere arerioak aukeratutako eskenengatik. Azkenean burua galduz, Arakneren tapiza eta ehuntzeko makina suntsitu zituen, bere anezkarekin joz, baita Arakne ere buruan. Araknek, bere ganorabakokeria ikusi eta lotsak jota geratu zen. Ihes egin eta urkatu egin zen.\nOvidioren istorioan, Minerva Araknetaz gupidatu zen. Irabelar zukuz bustiz, soka nasaitu zuen, armiarma sare bihurtu zena, Arakne bera, armiarma bihurtuz. Istorioak, ehungintzaren jatorria, armiarmen imitazio bat dela iradokitzen du, eta lehenik Asia Txikian hobetua izan zela.\nEragina.\nArakneren metamorfosiari buruzko Ovidioren istorioak, Edmund Spenserren \"Muiopotmos\" satira heroikoko atal baterako materiala eman zuen. Spenserren egokitzea \"Ovidioren istorioa isabeldar munduaren garaian berrinterpretatzen duena\", Arakneren ondorengo izan zen Aragnollek, Klarion tximeleta-heroiaganako zuen gorrotoari buruzko azalpen arrazional bat emateko pentsatua dago.\nArakneren istorioak, Diego Velazquezen margolanik ezagun eta interesgarrienetako bat inspiratu zuen: \"Arakneren fabula\", \"Iruntzaileak\" bezala ezagunagoa dena, non, margolariak, mitoko bi une garrantzitsu irudikatzen dituen: Aurrean, Arakne eta jainkosaren arteko lehia (ehungile gazte eta zaharra), eta, atzean, \"Europaren Bahiketa\", Tizianoren bertsioaren kopia bat dena (edo Rubensek eginiko azken honen kopia). Honen aurrean, Atenea agertzen da Arakne zigortzen duen unean. Mitoa, sorkuntza eta imitazioa, jainkoa eta gizakia, irakaslea eta ikasleari buruzko hausnarketa bihurtzen da."}
{"id": "103064", "revid": "7162", "url": "https://eu.wikipedia.org/wiki?curid=103064", "title": "William H. Bonney", "text": ""}
{"id": "103065", "revid": "336", "url": "https://eu.wikipedia.org/wiki?curid=103065", "title": "Neptuno (mitologia)", "text": "Neptuno, erromatar mitologian, Saturno eta Opsen seme nagusia eta Jupiterren anaia da. Neptunok, ur eta itsaso guztiak gobernatzen ditu. Olatuen gainetik zaldi gainean doa. Uretako biztanle guztiek obeditu behar diote, eta, greziar mitologian, Poseidon bezala ezagutzen da.\nNeptunok, itsasoa aukeratu zuen bizileku bezala, eta, honen sakon-sakonean, urrezko gazteludun erresuma bat dago. Bere hiruhortz boteretsuarekin, olatuak eragiten ditu, iturriak eta iturburuak sorrarazten ditu nahi duen tokian, eta, bere haserrea, lurrikarak eraginez bideratzen du.\nJainko hau, bere zaldiengandik banaezina da. Arrazoi honegatik eta beste batzugatik, zaldi batekin sinbolizatzen da. Neptuno ez da jantzi arranditsuekin janzten, bere itxura, nahikoa baita bere boterea frogatzeko.\nItsasoetako jainkoa, oso elementu ezegonkor eta arriskutsua da, bere emozioekin, ekaitz ikaragarrietatik hasi eta olatu bare eta lasaietaraino sor ditzake, eta, ondorioz, inork ez du probokatzen, horretarako arrazoi onen bat izan gabe.\nInterpretazioa.\nAstrologian, norbanakoaren eraldatze ahalmena irudikatzen du, baldintzetara egokitzekoa, hauekin aldatzekoa. Azaltzen dituen barne indar sotilek, modu intuitiboan, zeozer berria sortzeko, nortasunaren dohain guztiak bateratzeko aukera ematen dute. Bere ikurra, jainko honek erabiltzen duen hiruhortzetik dator.\nLaguntzaileak.\nNeptunok, bere zaldiez gain eta zaldi forman ezagutua izateaz gain, bere ondoan beti izan zituen izurdeak, lagun eta zamari bezala.\nBizi garen planeta eusten zuen jainkoa zen, ozeanoak lur guztia inguratzen baitzuen, eta argi zegoen, berak, itsasoetatik, lur finkoaren pisua jasaten zuela. Gainera, Neptunok, kostaldeei forma eman zien, mendien zatiak erauzi zituen amildegiak eratzeko edo kostaldetik pasa zuen bere eskua hondartza leunak eta itsasontziek babesa topatzen zuten badiak uzteko. Horregatik, bere ondoan, sirena traidoreak, paregabeko nereidak, ozeanide ederrak eta tritoi boteretsuak izateaz gain, Neptuno, iturri, ibai eta lakuetako ninfa, ondina eta naiadeen jauna zen, guztiak ziren bere gortearen zati, eta berari obeditu behar zioten, uretako munduaren zati izateagatik.\nHarremanak.\nBere anaia Jupiter (Zeus greziar mitologian) bezain maitale ospetsu eta dibertigarria izan ez zen arren, Neptunok ere izan zituen bere pasioz beteriko maitasun harreman laburrak.\nBere emazte nagusia, Salazia izan zen, nereida bat, honekin, seme bezala, tritoiak izan zituelarik bizardun giza aurpegidun eta izurdeen antzerako isatsdun munstroak. Ilea, algak osatzen dute, belarrien atzean zakatzak dituzte eta maskorrak diruditen eskuak.\nBere beste emazte batzuk, honako hauek izan ziren:\nDenetarik.\nJatorrian, Neptuno, euriaren eta lainoen erromatar jainkoa da, eta hala mantentzen da K. a. 399 arte, Neptunoren gurtza Siziliako greziar kolonietatik ekartzea erabakitzen denean, eta, orduan, aireko uretako jainkoa zena, ur guztien jainko izatera pasatzen da, baina, nagusiki, itsasoetakoa, bere inguruan Erromatar Inperioa osatuko den horretakoa, Mediterraneo itsasokoa."}
{"id": "103066", "revid": "105290", "url": "https://eu.wikipedia.org/wiki?curid=103066", "title": "Amimona", "text": "Amimona edo Amimone, greziar mitologian, Danaoren 50 alabetako bat da, danaideetako bat, Neptunok, itsasoko jainkoak eragindako lehorte batean ura bilatzera bidali zuena. Amimona lokartu egin zen, eta Neptuno, hura satiro batetaz libratzeko garaiz iritsi zen, bere hiruhortza jaurtiz, harkaitzean sartu zena, nondik Lernako iturria eratu zuten hiru iturburuak irten ziren, Neptunoren Amimonarekiko maitasunaren sari gisa.\nBeste elezahar batek, Amimonak, orein bati azkon bat bota eta satiroa zauritu zuela dio, Neptunoren laguntzan, aurrekoarekin bat datorrelarik."}
{"id": "103067", "revid": "119347", "url": "https://eu.wikipedia.org/wiki?curid=103067", "title": "Arnold Schwarzenegger", "text": "Arnold Alois Schwarzenegger (Graz, 1947ko uztailaren 30a), fisiokulturista, aktore eta politikari austriarra da, estatubatuar herritartua. 2003 eta 2011 urteen artean Kaliforniako gobernadore izan zen."}
{"id": "103068", "revid": "201", "url": "https://eu.wikipedia.org/wiki?curid=103068", "title": "Antiguako ermita", "text": ""}
{"id": "103070", "revid": "6327", "url": "https://eu.wikipedia.org/wiki?curid=103070", "title": "Eurasiar plaka", "text": ""}
{"id": "103072", "revid": "1141105", "url": "https://eu.wikipedia.org/wiki?curid=103072", "title": "Vicente Ferrer Moncho", "text": ""}
{"id": "103073", "revid": "56334", "url": "https://eu.wikipedia.org/wiki?curid=103073", "title": "Vicente Ferrer i Moncho", "text": "Vicente Ferrer i Moncho edo Vicen\u00e7 Ferrer (Bartzelona, Katalunia 1920ko apirilaren 9a - Anantapur, Andhra Pradesh, India, 2009ko ekainaren 19a) filantropo kataluniarra zen, txirotasunean bizi zirenak laguntzen konprometitua.\nBiografia.\nHaurtzaroa eta gaztaroa.\nGaztetan Batasun Marxistaren Langileen Alderdira afiliatu zen. 16 urte baino ez zituenean Espainiako Gerra Zibilean borrokatzera deitua izan zen. 1938ko Ebroko Batailan eta tropa errepublikarren Frantziarako atzera-egitean parte hartu zuen. Argel\u00e8s-sur-Merreko kontzentrazio esparruan sartu zuten denbora laburrean. Deliturik egin ez zuenez Espainiara itzultzea erabaki zuen. Frantziako autoritateek frankisten esku utzi zuten Hendaian eta hauek Betanzosko kontzentrazio esparruan sartu zuten. Gerra amaitu ondoren eta aske zegoela, soldadutza egitera behartua izan zen.\n1944an, Zuzenbide ikasketak utzi eta Jesusen Lagundian sartzea erabaki zuen.\nMisiolaritza.\n1952an Indiara joan zen misiolari, baina herrialdetik bota egin zuten. 1969an Indira Gandhik Indiara itzultzeko eskatu zionean Anantapurrera joan zen eta bertan geratu zen hil zen unera arte.\n1970ean Jesusen Lagundia utzi egin zuen Anne Perry kazetari ingelesarekin ezkontzeko, (ezkondu eta gero, Anna Ferrer izena hartuko zuen), eta Rural Development Trust (RDT, Landa-eremuen Garapenerako Funtsa) erakundea sortu zuen. Hiru seme-alaba zituen. Indiako nekazarien sinpatia irabazi zuen, baina ez buruzagi-klase, politikari-klase eta ekonomia-klaseen artean, Vicenteren lana euren interesetarako mehatxagarria ikusten zutelako. Hala ere Indira Gandhiren babesa eta laguntza jaso zuen eta bere proiektuekin aurrera jarraitu ahal izan zuen.\n1996an bere izena daraman Vicente Ferrer Fundazioa abian jarri zuen eta honen bitartez ekintza guztiak zuzentzen zituen, batez ere Anantapurreko klase txiroei zuzendutakoak. Fundazioarekin, besteak beste, hiru ospitale, HiESaren ospitale bat, jaiotze-kontrol zentro bat, 14 baserri-klinika, 1.696 eskola, 30.000 etxebizitza inguru eraiki eta 2,7 milioi zuhaitz landatu zituen, pertsona askori laguntza garrantzitsua eskainiz.\n2009ko martxoaren 20an ospitaleratu zuten Anantapurreko ospitalean (Andhra Pradesh estatuan) garun-istripu baskular baten ondorioz. Hiru hilabete geroago zendu zen arnas arazoen ondorioz."}
{"id": "103074", "revid": "15795", "url": "https://eu.wikipedia.org/wiki?curid=103074", "title": "Batasun Marxistaren Langileen Alderdia", "text": ""}
{"id": "103075", "revid": "17", "url": "https://eu.wikipedia.org/wiki?curid=103075", "title": "Vicente Ferrer (argipena)", "text": "Vicente Ferrer izena pertsona hauei buruzkoa izan daiteke:"}
{"id": "103077", "revid": "105290", "url": "https://eu.wikipedia.org/wiki?curid=103077", "title": "Bitextor", "text": "Bitextor kode irekiko aplikazio aske bat da. Bere helburua, hizkuntz aunitzeko web orrialdeak oinarrizko corpus gisa hartuz, itzulpen memoriak sortzean datza. Bitextor GNU GPL v2 baimenaz argitaratua dago.\nAplikazioak erabiltzaileak agindutako webgunetik HTML fitxategi guztiak deskargatu eta aurreprozesatze bidez hurrengo faseetarako formatu aproposetara bilakatzen ditu. Jarraian, heuristiko multzo bat (batez ere HTML etiketen egituran eta testu-katearen luzeran oinarriturik) aplikatzen zaio, fitxategi bikoteak sortu eta hauek, testu bera hizkuntz ezberdinetan izateko hautagai bilakatuz. Hautagai hauetan oinarriturik, TMX formatuko itzulpen memoriak garatzen dira LibTagAligner liburutegiari esker, non HTML etiketak eta testu-blokeen luzera erabiltzen diren lerrokatzea gauzatzeko.\nTresna honen helburua internet bidez hizkuntz aunitzeko corpusak lortzeko erraztasuna ematea da. Hasiera batean, Bitextor itzulpen automatikorako aplikazioak trebatzeko prozesua errazteko sortua izan zen, Apertium plataformarena zehazki."}
{"id": "103078", "revid": "58701", "url": "https://eu.wikipedia.org/wiki?curid=103078", "title": "Viktor Justxenko", "text": "Viktor Andrijovitx Justxenko (; 1954ko otsailaren 23a) Ukrainako politikaria da. 2005eko urtarrilaren 23tik 2010eko otsailaren 25era Ukrainako 3. Presidentea izan zen."}
{"id": "103080", "revid": "1491", "url": "https://eu.wikipedia.org/wiki?curid=103080", "title": "Lokiz mendilerroa", "text": "Lokiz mendilerroa Nafarroako mendebaldean dago, Lizarrerrian, Ameskoak (iparraldean), Lana (hegoaldean) eta Allin (ekialdean) haranen artean zehazki. Mendebaldean Araban sartzen da eta Harana eta Kanpezu ko haranak banatzen ditu.\n22 kilometroko luzera eta 140 km2-azalera dauzka. Urruti ez daukan Urbasa-Andia natura parkea bezala, ezaugarri karstikoa du, kareharriek osatuta.\nMendiak.\nHauek dira mendilerroaren 3 tontor altuenak:\nSantiago.\nGoialdean Lokizko Santiago izeneko baseliza dago, gutxienez 1357an euren existentzia idatziz jasota dagoena. Antzinean San Cucufate izena hartu zuen. Sardegi (958 m) tontorretik eta Ganuzako mendatetik hurbil dago.\nSan Kosme eta San Damian baselizak ere hemen inguruan daude.\nIkazkintza.\nNatura ingurune hauekin oso lotuta egon da tradizionalki ikazkintza. Montxo Armendariz zuzendari nafarrak 1982an bertako ikazkin batzuen istorioa zinemaratu zuen, \"Tasio\" pelikula ezagunean. Abuztuan ospatzen dute Bilorian \"Ikazkinaren eguna\", bizimodu hau gogorarazteko.\nFauna eta flora.\nLokiz natura muga bioklimatikoa baita. Goiko zonaldeetan eneko pagoak eta haritzak topatzen ditugun bitartean, beherago arteak, gurbitzak, abaritzak eta sabinak daude. Faunari dagokionez, orkatzak eta basurdeak nabarmentzen dira, bai eta hontz handiak, sai arreak eta belatzak ere.\nHegaztiak.\n2022ko maiatzaren 29n Gauzatik Aramendiara, eta Artabiatik egindako behaketa batean 85 hegazti-espezie hauek ikusi ziren: Haitz-usoa (etxe-usoa) 8, Pagausoa 5, Sorbeltz arrunta X. Sai zuria 3, Sai arrea X, Arrano sugezalea 1, Arrano txikia 1, Miru gorria 6, Zapelatz arrunta 2, Okil berde iberiarra 2, Belatz gorria 1, Belatz handia 1, Urretxoria 2, Mika arrunta X, Belatxinga mokohoria 26, Belabeltza X, Amilotx urdina X, Kaskabeltz handia X, Kutturlio arrunta 1, Sasi-txori arrunta X, Haitz-enara X, Enara arrunta X, Enara azpizuria X, \nTxio lepazuria 1, Txio iberiarra 1, \nTxinbo kaskabeltza X, \nErregetxo bekainzuria X, \nGerri-txori arrunta 1, \nTxepetxa 2, \nArabazozo pikarta X, \nBirigarro arrunta 2, \nZozo arrunta X, \nTxantxangorria X, \nUrretxindorra 1, \nBuztangorri iluna 5, \nPitxartxar burubeltza 2, \nEtxe-txolarrea X, \nHarkaitz-txolarrea 1, \nBuztanikara horia 1, \nBuztanikara zuria X,\nTxonta arrunta X, \nTxorru arrunta X, Txoka arrunta 5, \nKardantxiloa X, \nTxirriskila arrunta X, \nGari-berdantza X, \nHesi-berdantza 1, \nOkil handia 1 , \nEskinosoa 1 , \nAmilotx mottoduna 2 , \nSasi-txinboa 1 , \nGarrapoa 1 , \nArabazozo beltza 5 , \nBuztanzuri arrunta 2, \nBelatxinga mokogorria 2, \nEuli-txori grisa 2, \nKaskabeltz txikia 2, \nBuztanluzea 3, \nUrubi arrunta 1, \nEuli-txori beltza 2, \nGerri-txori arrunta/basoetako gerri-txoria 2, \nTxinbo burubeltza 1, \nAntzandobi arrunta 1, \nKukua 1, \nOkil ertaina 1, \nErroia 1, \nPinu-kaskabeltza 2, \nPirripioa 2, \nHegatxabal arrunta 3, \nTxio arrunta 1, \nErrekatxindorra 2, Garraztarroa 2, \nTuntun arrunta 6, \nUda-txirta 3, \nGailupa 2, \nEper gorria 9, \nBasoetako gerri-txoria 1, Antzandobi kaskagorria 1, \nZozo-txinboa 1, \nBaso-txinboa 1, \nLepitzulia 2, \nOkil txikia 3, \nTxinbo papargorrizta iberiarra 1, \nBerdantza horia 1."}
{"id": "103081", "revid": "9051192", "url": "https://eu.wikipedia.org/wiki?curid=103081", "title": "Poro nuklear", "text": "Poro nuklearrak (NPC, ingeleraz \"Nuclear Pore Complex\") gaineztadura nuklearra zeharkatzen duten proteinazko konplexu handiak dira, eta nukleoporinak izeneko 100 bat proteinaz osatua dago. Poro konplexuak eratzen dituzten proteinak, nukleoporina bezala ezagutzen dira. NPC-ak nukleo zelularra inguratzen duen mintz bikoitz bat da eta konplexu handienetarikoa da zelula eukariotoetan.\nPoro nuklearrek uretan disolbagarriak diren molekulen garraioa ahalbideratzen dute gaineztadura nuklearrean zehar. Garraioa honetan RNA eta erribosomak nukleotik zitoplasmara mugitzen dira eta zenbait proteina, karbohidrato, seinale molekula eta lipido zitoplasmatik nukleora. Molekula txikiek poroak difusio sinplez zeharkatzen badituzte ere, handiak ezagutu eta hadatu egiten dira nukleora edo zitoplasmara nukleoporinen laguntzaren bidez.\nPoro nuklear konplexu bakoitza 456 bakarkako proteina molekulez osatua dago eta 34 proteina desberdinez. Egitura honen erdiak proteinen ezaugarri estrukturalak erakusten ditu, hau da, oso elastikoa da eta ez du erakusten egitura tertziario ordenaturik.\nNPCak, nukleotik zitoplasmarako garraiatzen den materiaren garraioa ahalbidetzen du. Bidea ahalbidetzeaz gain, trafiko molekularra erregulatzen du. Beraz, nukleoa eta zitoplasma konektatzen dituen pasabide moduko bat da.\nPoro kopurua mintz nuklearrean, zelularen transkripzio mailaren araberakoa da. Orduan eta informazio gehiago erribosometara garraiatzeko, NPC gehiago beharko dira.\nEgitura.\nNukleoa, mintz bikoitz batek mugatzen du: mintz nuklearra. Honen funtzio nagusia material genetikoa zitoplasmatik banatzea da, bera babestuz.\nNPCaren egiturari dagokionez, zitoplasmaruntz filamentu itxura hartzen duten nukleoporinek osatzen dituzten egiturak daude, zortzi filamentu zitoplasmatiko(5) zehazki, eraztun zitoplasmatikoari(2) lotuta. Hauek molekulen garraioan laguntzen dute, bertatik pasatzen diren molekulak zitoplasmaruntz kanporatuz RanGTP gradientearen laguntzaz. Ondoren, mintz nuklearrean(1) txertaturik bi eraztun erradial(3) ditugu, poro nuklearra nukleo mintzera lotzen dutenak.\nLumen nuklearrean, hau da, egituraren barnealdean eraztun nuklear bat dago eta honetatik zintzilik filamentu nuklear talde bat eraztun distalean elkartzen dena saski nuklearra(4) osatuz. Filamentu nuklearrek eta eraztun distalak kaiola moduko bat osatzen dutela esaten da.\nTunel zentrala, hau da, garraioa ematen den bidea berez estruktura gabeko nukleoporinez osatua dago.\nNPCaren morfologia mintz nuklearraren alde banatan desberdina denez, asimetria estruktural bat sortzen da eta honek materiaren edo kargoen garraio selektiboan desberdintasuna egotea eragiten du, exportazioan eta inportazioaren artean.\nFuntzioa.\nBere funtzio nagusia garraioa da. Garraio honen bereizitasun nagusia, bidirekzionala eta selektiboa dela da, hau da, inportazioa (zitoplasmatik nukleora ematen den garraioa) eta esportazioa (nukleotik zitoplasmara) gertatzen dira. Inportatzen direnak, beste batzuen artean, informazio genetikoaren transkripzioa erregulatzeko eta ziklo zelularrerako beharrezkoak diren proteinak dira; esportatzen dena berriz, erribosomak osatuko dituzten proteinak kodifikatzen dituzten ARN mazulariak eta ARN erribosomikoak. ARN mezulariak eta proteinak orokorrean.\nGarraio nukleotizoplasmatikoa.\nGarraio nukleozitoplasmatikoa, nukleotik zitoplasmara edo zitoplasmatik nukleora materia garraiatzeko prozesua da. Poro nuklear konplexuan gertatzen denaren prozesuari deritzo.\nTrafiko molekular hau, interfasean dauden zeluletan poro nuklearren bidez ematen da. Kargoen garraio aktibo hau (energia behar du), karioferinen bidez ematen da. Hauen elkarlanaren bidez. Beraz, garraio honetan poro nuklear konplexuak eta karioferinek modu koordinatuan egiten dute lan.\nMakromolekulen garraioari dagokionez, proteinak, RNA mota desberdin eta konplexu erribonukleiko RNP (kargoak) forman garraiatzen dira.\nProzesua hiru urrats orokorretan honelakoa izango litzateke:\nKarioferinak.\nKarioferinak garraio nukleozitoplasmatikoan parte hartzen duten proteina familia dira. Hauek inportina edo exportina moduan joka dezakete, NPCtan zehar ematen den garraioan laguntzeko. Inportina bezala jokatzen dute molekulen inportazioa ematen denean eta exportina bezala, kargoen esportazioa gertatzen denean.\nInportazioari dagokionean, beta eta alfa inportinak dira gehien aztertu diren karioferinak. Biek inportatu beharreko kargoarekin konplexu bat osatzen dute. Beta inportina kargoaren garraioan arduratzen da zitoplasmatik nukleora eta alfa inportinka adaptadore (zubi) bezala jokatzen du kargoa eta beta inportinaren artean.\nExportinen artean CMR1 karioferina dugu ziurrenik aztertuen, oso garrantzitsua delarik, adibidez, RNA mezularien esportazioan."}
{"id": "103083", "revid": "512", "url": "https://eu.wikipedia.org/wiki?curid=103083", "title": "John Garamendi", "text": "John Raymond Garamendi (Mokelumne Hill, Kalifornia, 1945eko urtarrilaren 24a) euskaldun jatorriko Alderdi Demokratako Estatu Batuetako politikaria da. 2007ko urtarrilaren 8an Kaliforniako 46. gobernadoreorde bilakatu zen. Aldez aurretik Kaliforniako Aseguruetako mandatari gisa ere ibili zen, 1991-1995 eta 2003-2007 urteen artean. 1995-1998 urteen artean, Estatu Batuetako Barne Saileko Idazkariorde karguan ere jardun zen.\nGaur egun, Ameriketako Estatu Batuetako Ordezkarien Etxeko kidea da, Kaliforniaren ordezkari gisa."}
{"id": "103086", "revid": "336", "url": "https://eu.wikipedia.org/wiki?curid=103086", "title": "Kakao arbola", "text": "Kakao arbola edo kakao-arbola (\"Theobroma cacao\") zuhaitz txiki bat da (4\u20138 m), \"Sterculiaceae\" (edo \"Malvaceae\") familiakoa, Ameriketako eskualde tropikalekoa. Landare honen haziak kakao-hautsa eta txokolatea egiteko erabiltzen dira.\n\"Theoboma cacao\" izen zientifikoa grezieratik datorkio eta \"jainkoen elikagaia\" esan nahi du. Baina kakao izena maiatik dator, \"Ka\u00b4kaw\".\nMateria genetikoaren ikerketak esaten dutenez, Hego Amerikako jatorria dute, Orinoko eta Amazonas ibaiaren arroetatik. Gaur egun Mexikotik Brasilera hedatzen da, eta baita ere Afrikaren mendebaldean.\nLandarea.\nLandareari kakao arbola deritzo. Kakao-arbola, bero (20\u00b0C-30\u00b0C) eta hezetasun asko behar duen landarea da. Hosto iraunkorrekoa da, eta 6 eta 10 metrora hazi. Beste landareen ilunpean hazten dira, haizetik babestuta eta lur emankorrarekin. Lurra nitrogeno eta potasio ugarikoa izan behar da.\nBere loreak txikiak eta arrosak dira. Fruitua, baia bat da, kalabazin formakoa, gorria edota horixka bihurtzen dena eta 450g pisatzen du gutxi gorabehera heltzen direnean. Arbola fruituak ematen hasten du 4 edo 5 urte dituenean. Zuhaitza heltzen denean, 6000 lore izan ahal ditu baina bakarrik 20 kakao hazi izaten ditu.\nFruitua.\nMami arrosaz badago betea dago, likatsua, gozoa eta jangarria, 30-50 garau luze (zuriak eta haragitsuak) gordetzen dituela. Garauak indaba forma dute eta zapore oso mingotsa.\nEkoizpena.\nKakaoa Afrikako mendebaldean, Erdialdeko Amerikan, Hego Amerikan eta Asian landatzen da gehienbat. Urteko ekoizpena esaten duenez, UNCTAD bilduta, 2005-2006ko munduko 8 ekoizle nagusiak Boli Kosta (%38), Ghana (%19), Indonesia (%13), Nigeria (%5), Brasil (%5), Kamerun (%5), Ekuador (%4) eta Malaysia (%1) dira. Herrialde hauek, munduko %90eko ekoizpena dute.\nFAO erakundearen arabera, 2005eko ekoizpena honelakoa izan zen:"}
{"id": "103087", "revid": "6327", "url": "https://eu.wikipedia.org/wiki?curid=103087", "title": "Kakaua", "text": ""}
{"id": "103088", "revid": "119347", "url": "https://eu.wikipedia.org/wiki?curid=103088", "title": "Ondarroako itsasargia", "text": "Ondarroako itsasargia Ondarroan dagoen itsasargia da, kai-muturrean hain zuzen ere.\nItsasargiaren zirkulu-formako dorreak 12 metroko altuera du eta portuaren ahoa zaintzen du."}
{"id": "103091", "revid": "336", "url": "https://eu.wikipedia.org/wiki?curid=103091", "title": "Karibdis", "text": "Greziar mitologian, Karibdis (antzinako grezieraz \u03a7\u03ac\u03c1\u03c5\u03d0\u03b4\u03b9\u03c2 Kh\u00e1rubdis, \"zurrupatzailea\"), itsas munstro ikaragarri bat da. Antzinako greziar eskoliak, Homeroren Odisean, Karibdisen jatorriaren zenbait bertsio ezberdin ematen ditu. Batean, Poseidon eta Gearen semea da, egunean hiru aldiz ur kopuru handia irensten zuena, eta beste hainbestetan botatzen zuena, honela, bere inguruan zegoen edozer irensten zuen zurrunbilo forma hartuz. Bestean, Heraklesen ganadua lapurtu zuen emakume irensle bat zen. Arrazoi honegatik, Zeusek itsasora bota zuen tximista batek jota.\nEszila izeneko beste itsas munstro batekin, itsasbide estu batean bizi zen. Itsasartearen bi muturrak, gezi batek egin dezakeen tartean zeuden, hain gertu bata bestearengandik, Karibdis saihesten saiatzen ziren marinelak, Estzilatik gertuegi igarotzen zirela, eta alderantziz. \"Eszila eta Karibdisen artean\" esaera, bi arriskuren artean egotea esan nahi izatera iritsi da, batetik urruntzeak, bestean erortzea eragiten duelarik.\nArgonautak, bi arriskuak gainditzeko gai izan ziren nereidetako bat zen Tetisek gidatu izanari esker. Odiseok, baina, ez zuen horrenbeste zorte izan. Eszilarekin arriskatzea erabaki zuen bere tripulazioaren zati bat galduz, Karibdisekin itsasontzi osoa galdu aurretik \nTradizionalki, Karibdisen kokapenak Mesinako itsasartean, han inguruan aurkitzen diren korronteek eratzen duten zurrunbiloarekin lotzea eragiten dute, baina zurrunbilo hau ez da oso arriskutsua. Berriki eginiko ikerketek, kokapena berraztertu dute, eta kokapen hau okerra dela diote, eta istorioaren jatorri balizkoago bat, Skilla lurmuturretik gertu egon daitekeela diote, Grezia iparmendebaldean. Beste ikertzaile batzuk, ordea, erabat fikziozko tokia dela diote, benetako toki bakar batekin ere identifikatu ezin daitekeena.\nKaribdis, jatorrian, bere aitaren itsaspeko mundua hedatzeko lurra urperatu zuen itsas ninfa bat zen, Zeusek munstro bihurtu zuen arte.\nZurrunbiloa izatearen aldetik, literaturako ospetsuenetako bat da, Maelstromarekin batera. "}
{"id": "103092", "revid": "119347", "url": "https://eu.wikipedia.org/wiki?curid=103092", "title": "Lekeitioko itsasargia", "text": "Lekeitioko Santa Katalina itsasargia Lekeition dagoen itsasargia da, Antzoriz izeneko lurmuturrean.\nHaren inguruan Santa Katalina baseliza eta Antzorizko kobak daude, Santa Katalinako aztarnategi arkeologikoarekin..\nHistoria.\n1862an eraiki zuten 46 metroko altueran. 1956. urtean larrialdietarako sorgailua eta seinale akustikoak bidaltzeko turuta jarri ziren bertan, azken honek morse kodea erabiliz \"L\" letraren seinalea bidaltzen zuen 20 segundotik behin. \nHandik gutxira, 1975. urtean, argia ere aldatu zen, soinuaren antzera morse kodean \"L\" letra bidaltzen zuen argitik gaur eguneko argi jarraitura igaro zen.\nBerritze-lanen ondoren eta 2,7 milioi euroren inbertsioaren ostean, 2010eko martxoaren 26an inauguratu zen, nabigazio-teknologien interpretazio zentro modura, Otoio mendian dagoen talaiarekin batera. Era honetan Euskal Herrian bisitagai dagoen lehen itsasargia bihurtu zen. Ordutik, udal turismo bulegoaren bidez lotu behar dira bisitaldiak, eta euretan farozainaren etxe egokituan itsas bidaia birtuala egiteko aukera dago."}
{"id": "103093", "revid": "119347", "url": "https://eu.wikipedia.org/wiki?curid=103093", "title": "Matxitxakoko itsasargia", "text": "Matxitxakoko itsasargia Bermeon dagoen itsasargia da, izen bereko lurmuturrean hain zuzen ere.\nBermeok hiru itsasargi izan ditu: bata Lamiar puntaren mendebaldean dagoen Errosapeko itsasargia (1912) eta Matxitxakon bi, antzinakoa (1852an eraikia) eta egungoa.\nLurmuturrean, itsasoaren mailatik 122 metrora, eta hogei metroko dorrean, lurmuturreko itsasargia dago. Antzina itsasargizaina zegoen arren, gaur egun automatikoa da, eta lainoaz ohartzeko abisua emateko gai da. Itsasargiko argia 30 itsas miliatan ikus daiteke.\nRafael de La Cerda ingeniariak 1909an itsasargi berria eraiki zuen, 1852an altxatutako eraikuntza berria ordezkatuz. 1854tik 1863ra Bizkaiko itsasargizainen eskola izan zen. Matxitxako lurmuturreko itsasargian, Bizkaiko azken itsasargizaina jubilatu zen.\n1937an 4.000 watteko lanpara monofasiko batekin elektrifikatu zuten, 1955ean 3.000 watteko trifasiko batekin ordezkatua."}
{"id": "103095", "revid": "512", "url": "https://eu.wikipedia.org/wiki?curid=103095", "title": "Nektanebo I.a", "text": "Kheperkara-Nakhtnebef (izen egiptoarra) edo Nektanebo I.a (izen greziarra), Egiptoko aro berantiarreko XXX. dinastiako lehen faraoia izan zen.\nK.a. 378tik K.a. 361 arte iraun zuen bere erregealdiak, eta Egiptoko tronuan egon zen azken faraoi egiptoarretako bat izan zen.\nKronika Demotikoan Nakhtnebef bezala aipatzen da, 16 urteko erregealdiarekin.\nK.a. 378an, Nektanebo I.ak tronutik kendu zuen Neferites II.a eta egiptoar erregeen azken dinastia abiarazi zuen. Dirudienez, bere erregealdiaren zati handi bat, bere erresuma, garai batean Egipto probintzia bezala izan zuten pertsiarren inbasioetatik defendatzen eman zuen, noiz behinka, Esparta edo Atenaseko mertzenarioen laguntza jasoz.\nK.a. 363tik, bere seme Teosekin elkargobernaria izan zen. K.a. 361ean hil zen.\nBere erregealdiak, herrialdearentzat, oparotasun garai berri bat adierazten du, baita Ekialdeko herrialdeekin eta Greziarekin merkataritzaren berrabiatzea ere.\nLan legegilea.\nLegeak eta xedapenak erreformatzen ditu, Egiptoko hiri handietako bakoitzean jarritako granitozko hilarri handietan idatzitako dekretuen bidez informatuz. Honela, Naukratiseko dekretu ospetsuak, Deltako merkatari atzerritar bakoitzak, Saiseko Neiten tenpluari ordaindu behar zizkion zergak zehazten ditu. Berriki, hilarri berri bat aurkitu da \"Abukir\"ren kostalde parean, Alexandriatik ez oso urruti.\nBere garaiko eraikinak.\nAzken aldiz bertako erregeek berbateratutako Egiptoko tenplu nagusien zaharberritzaile eta eraikitzaile handi bat izan zen. Saisek eraiki zuen, eta Bubastisen, bere erliebe jubilarrak aurkitu ziren, baita bere izena zuten eseritako lehoiak ere, Erroman aurkitzen direnak, nora Inperioko hiriburuko Isisen tenplurako eraman ziren, eta, hasiera batean, Heliopoliseko tenplu batean sagaratu zena. Hondakinetan zeuden tenpluak zaharberritu zituen herrialde osoan, Luxor eta Filekoak kasu.\nHibisen, Jargako oasian, mendebaldean, Amon jainkoari sagaraturiko tenplu bat eraikiarazi zuen, bere ondorengoek etengabe edertu zutena, beste egiptoar tenplu batzuetan gertatzen zen lez. Gaur egun Louvreko Museoan dagoen naos baten txatalak aurkitu ziren tokia den tenplu bat sortu zuen Abidosen.\nBere garaikoa da, baita ere, Denderako lehen mammisia, honen arkitekturak, herrialdeko santutegi handietan garapen sistematiko bat izan zuen monumentu mota bat abiarazten duelarik. Karnakeko tenplua handitu zuen lehen pilonoa eraikiz, eta tenplu hau berau babestu ere egin zuen, adobezko harresiekin barruti handi bat sortuz.\nBeste hainbeste egin zuen Luxorren, eta Amon-Minen tenpluaren aurrean dagoen dromosa egokitu zuen, dromos honetako esfinge guztiek, bere titulatura daramatelarik. Bere garaikoa da Fileko tenpluko Isisen lehen santutegia, Asuandik gertu, baita antzinako uharte sagaratua bisitatzen zuten bisitariak hartzen zituen kioskoa ere.\nTradizio herrikoia.\nAlexandro Handiak Egipto konkistatu ondoren, tradizio herrikoiak Nektaneboren seme deklaratu zuen. \"Bera ez zen Egipton hil, baizik eta Greziara ihes egin zuela, non Olinpia, Alexandroren amaren maitale sekretua izatera iritsi zen (Mary Renault \"Alexanderren Liburua\").\nTradizioak, Nektanebo, jatorri egiptoarreko azken erregea zela eta aztien artean handiena ere bazela igorri zuen, botere hau bere etsaien aurka erabiliz, eta herensuge bezala mozorrotu zela, Zeus-Amon jainkoa bezala, Olinpia liluratzeko, honek, Alexandro Zeusen semea zela ustez. Nektanebok, Alexandro gazteari astrologia erakutsi zion. Eta, esaten denez, Alexandrok, istripuz, Nektanebo bultzatu zuen, zulo handi batean erortzean hil zena."}
{"id": "103098", "revid": "56334", "url": "https://eu.wikipedia.org/wiki?curid=103098", "title": "James Dewey Watson", "text": "James Dewey Watson (Chicago, Ameriketako Estatu Batuak, 1928ko apirilaren 6) biologoa eta zoologoa da, Francis Crickekin batera DNA molekularen egituraren aurkitzaileetako bat izateagatik ezaguna. Horri esker, Medikuntzako Nobel saria irabazi zuten 1962an.\nChicagoko Unibertsitatean eta Indianako Unibertsitatean ikasi zuen. Ondoren, Cambridgeko Unibertsitatean lan egin zuen non bere lankide eta laguna izango zen Francis Cricik ezagutu zuen. 2007an jubilatzera behartu zuten arraza beltza eta haien adimenari buruz egindako komentario batzuen ondorioz.\nHainbat zientzia liburu idatzi ditu, esaterako, \"The Molecular Biology of the Gene\" 1965ean eta oso ezaguna den DNAren egituraren aurkikuntzari buruzko \"The Double Helix\" 1968an.\nZientzialari liskartsua.\nWatsonekin lotutako lehenengo ika-mika DNAren egituraren aurkikuntzari dagokio. 1952an Rosalind Franklinek, DNA molekularekin lanean ari zela, X izpien bidez argazki on bat ateratzea lortu zuen. Argazki hura Watson eta Cricken eskuetara heldu zen, eta, hari esker, DNAren egitura zehaztea lortu zuten 1953an. Franklin 1958an hil zen minbiziarekin, eta Nobel saria Watsonek eta Crickek jaso zuten 1962an. Gerora, oso gai polemikoa bihurtu da hori.\nHala ere, azken urteetan egin ditu adierazpen harrigarrienak Watsonek. Lehen polemika handia 1990eko hamarkadaren erdialdera agertu zen. Izan ere, Watsonek esan zuen emakumeek abortatzeko eskubidea izan beharko luketela haurra homosexuala izango dela dioten frogak izanez gero.\n2007ko urrian esan zuen gizaki beltzek, geneetan oinarrituz, ez zutela zuriek adinako adimenik. Adierazpen hura arrazistatzat hartu zen, eta Watsonek barkamena eskatu behar izan zuen. Ondoren, aurreko 43 urtean lantoki izan zuen Cold Spring Harbor laborategian dimisioa eman zuen."}
{"id": "103099", "revid": "8706", "url": "https://eu.wikipedia.org/wiki?curid=103099", "title": "James D. Watson", "text": ""}
{"id": "103100", "revid": "8706", "url": "https://eu.wikipedia.org/wiki?curid=103100", "title": "James Watson", "text": ""}
{"id": "103101", "revid": "336", "url": "https://eu.wikipedia.org/wiki?curid=103101", "title": "Sinofobia", "text": "Sinofobia (Latineko Sinae \"txinatarrak\" eta antzinako greziarreko \u03c6\u03cc\u03b2\u03bf\u03c2 -phobos, \"beldurra\"), txinatarren aurkako sentimendua, edo txinako kultura, eta biztanleriaren aurkako gorrotoa da.\nEzaugarriak.\nSinofobia, era ezberdinetan agertzen da munduan zehar, historikoki, gutxiengo txinatarra zegoen lurraldeetan ematen zen, Txinako Herri Errepublikatik gertu dauden herrietan, edo nazioarte mailan dauden etorkinak bizi diren herrialdeetan. Baina, XX. mendearen azken erdian, sinofobia berri bat zabaldu zen, Txinako Herri Errepublikaren garapen handiarekin bat etorri zena.\nBestalde, sinofobia mota desberdinak daude. Taiwanen independentzia aldarrikatzen dutenak eta Falung Gong sektako kideak jatorri txinatarrekoak dira, baina Txinako Herri Errepublikako gobernuaren aurka daude."}
{"id": "103102", "revid": "336", "url": "https://eu.wikipedia.org/wiki?curid=103102", "title": "Neptunoren iturria (Madril)", "text": "Neptunoren iturria, Madrilgo C\u00e1novas del Castillo plazaren erdian dago. Ventura Rodr\u00edguezek diseinatu zuen 1782an, eta 1780 eta 1784 bitartean eraiki zuen Juan Pascual de Menak, nork, eskultura osoa, Toledoko probintziako Montesclaros herritik ekarritako haitzurdin zuriz egin zuen, Pradoko Ibilbidearen ordenakuntza lanen zati bezala.\nZirkulu formako uhaska handi batean datza, honen erdian, Neptuno dagoelarik, itsasoetako jainkoa, eskuineko eskuan suge bat bilduta duena eta hiruhortza ezkerrekoan, arrain isatsdun bi zaldik tiratutako maskor batek osatutako gurdi baten gainean dagoena. Gurdiaren inguruan, ura altuera handira jaurtitzen duten itsastxakur eta izurdeak ikusten dira. Itsasoetako jainkoak, Karlos III.a Espainiakoa erregeak, lehiakorragoa egiteko eta koloniekin lotura sendotzeko eraldatu zuen itsas armadari erreferentzia egingo lioke.\nIturria, hasiera batean Apoloren Larrean egon zena, Zibelesen iturriari begira, 1898an, C\u00e1novas del Castillo Plazaren erdira eraman zen, oraindik bertan jarraitzen duelarik. Zibelesen iturriarekin eta Apolorena edo Lau Urtaeroenarekin batera, Ventura Rodriguezek Pradoko Ibilbiderako diseinatutako hiru eskultura taldeen zati da.\nAtletiko Madril futbol taldeak, bertan ospatzen ditu bere tituluak."}
{"id": "103103", "revid": "6327", "url": "https://eu.wikipedia.org/wiki?curid=103103", "title": "Theobroma cacao", "text": ""}
{"id": "103105", "revid": "58701", "url": "https://eu.wikipedia.org/wiki?curid=103105", "title": "Hiru txerritxoak", "text": "Hiru txerritxoak edo Hiru txerrikumeak Europako antzinako herri ipuina da. Lehen aldiz 1843. urtean jaso zen idatziz \"Nursery Rhymes and Nursery Tales\" (euskaraz, \"Haurrentzako Errimak eta Istorioak\") James Orchard Halliwell-Phillippsen eskutik. Joseph Jacobs idazleak ere jaso zuen 1890. urtean, \"English Fairy Tales\" izenburuko liburuan. Ospetsua da, orobat, Disney filme etxeak 1933. urtean marrazki bizidunez ekoiztu zuen moldaketa.\nHaria.\nHiru txerritxoek gurasoen etxea utzi, eta munduan ibiltzeari ekiten diote. Lehenengo txerritxoak lastozko etxe bat egiten du. Bigarrenak zurezko etxe bat altxatzen du eta hirugarrenak harrizko etxe bat eraikitzen du. Gau batean, otso tzar gaiztoak lehenengo txerritxoaren etxera inguratu eta sartzen uzteko esaten dio, bestela etxea haize handia eginez birrinduko duela-eta. Txerritxoak ezetza eman eta otsoak haize eginez etxea birrindu eta txerritxoa irensten du. Bigarren txerritxoaren etxera inguratzen da jarraian eta berdin berdina gertatzen da. Txerritxoaren ezetza hartuta, haize handia egin, etxea birrindu eta bigarren txerritxoa ere irensten du otso tzar gaiztoak. Azkenik, hirugarren txerritxoaren etxera ere inguratzen da otso tzar gaiztoa. Hirugarren txerritxoak sartzen uzten ez diola ikusita, haize handia egin eta egin aritzen da baina hala ere ezin du etxea birrindu.\nOrduan, otso tzar gaiztoak arbietara joateko proposatzen dio, txerritxoak onatu egiten du baina ordua baino lehenago heltzen da eta arbiak hartuta abiatzen da etxera otso tzar gaiztoa iristerako.\nOtso tzar gaiztoak biharamonean sagarretara joateko proposatzen dio orduan, baina bezperan bezala, txerritxoak aurrea hartu, sagarrondora igo eta sagarrak hartuta jeisten denean, otso tzar gaiztoarekin topo egiten du. Txerritxoak sagar bat urrutira jaurtitzen du eta otsoa atzetik abiatzen da, txerritxoari etxera ihes egiteko beta emanez.\nOrduan, otso tzar gaiztoak feriara joateko proposatzen dio, baina aurrekoetan bezala, txerritxoa aurreratu eta gurin-ontzi bat erosten du. Etxerako bidean, otsoa ikusi eta gurin-ontzian ezkutatzen da, baina gurin-ontzia jirabiraka hasten da txerritxoa barruan dagoela. Otsoak hori ikusten duenean, ikaratu eta lasterka egiten du ihes. Txerritxoaren etxera joaten da jarraian eta gertatutakoa kontatzen dio. Txerritxoa gurin-ontzian bera zegoela aitortzen dio. Otso tzar gaiztoak ernegaturik, txerritxoa irenstea erabakitzen du. Tximiniatik sartzen denean, txerritxoak erreparatu eta eltze bat ur jartzen du irakiten tximinia azpian. Otso tzar gaiztoa bertan erori eta akabatzen da. Txerritxoak otsoa jaten du azkenik.\nAldaerak.\nBertsio batzuetan, lehenengo txerritxoak bigarren txerritxoaren etxera ihes egiten du, otso tzar gaiztoak etxea birrindu aurretik. Ondoren, bi txerritxoek hirugarren txerritxoaren etxera egiten dute ihes, otsoak zurezko etxea birrintzean. Azkenik, otsoak harrizko etxea birrindu ezin duenez, hiru txerritxoen tximiniatik sartu, eta eltzera erortzen da."}
{"id": "103106", "revid": "17", "url": "https://eu.wikipedia.org/wiki?curid=103106", "title": "Hiru txerrikumeak", "text": ""}
{"id": "103108", "revid": "59723", "url": "https://eu.wikipedia.org/wiki?curid=103108", "title": "Giovanni Boccaccio", "text": "Giovanni Boccaccio (Certaldo, Toskana, 1313 \u2013 Certaldo, Toskana, 1375eko abenduaren 21a) italiar idazle eta humanista izan zen, Errenazimentuko nabarienetakoa. Batik bat \"Il Decamerone\" izeneko istorioen bilduma eta italierazko poemak idazteagatik ezaguna da.\nBizitza.\nZoritxarrez, Giovanni Boccaccioren bizitza ezagutzeko oinarrizko iturria ez dira dokumentuak, Boccaccioren beraren idazlanak baizik.\nDirudienez, sasikoa zen; 1313an jaio zen, Toskanako Certaldo herrian, eta Florentzian eman zuen haurtzaroa. 1327an, Giovanniren aita, merkataria, Napolin jarri zen bizitzen. Han merkataritzan aritu zen Giovanni, gizarte-harremanez jositako bizitza zeraman bitartean, eta hala ezagutu zuen Maria d'Aquino (\"Fiammetta\"), Roberto Anjoukoa erregearen sasiko alaba. Ez da ahaztu behar Boccaccioren obretako pertsonaietako bat dela Fiammetta, nahiz eta haren irudia zehaztasun handirik gabe ematen den, hartaraino, non, zalantzan jarri baita benetako pertsona bat edo senhal bat ote zen. Napolin, zuzenbide kanonikoa ikasten hasi zen, eta lau obra txiki idatzi zituen.\n1340an, Florentziara itzuli zen bizitzera. Hiru gertaera nabarmentzekoak dira Boccaccioren Florentziako egonalditik: 1348ko Izurri Beltza, esparru horretan kokatuko baitzen \"Il Decamerone\"; Petrarcarekiko adiskidantza, Boccaccioren orientazio prehumanistaren jatorria; eta jarrera-aldaketa garrantzizko bat bizitzaren aurrean, zeinak \"Il Corbaccio\" idaztera eta, horrekin batera, sorkuntza-lanak baztertzera eta mitologia edo dantismoaren gisako gai jasoak tratatzera eramango baitzuen. Urte horietakoak dira, orobat, zenbait jaun eta aita santuren artean egin zituen bitartekaritza diplomatikoak (Mendebaldeko Zisma 1375ean amaitu zen, ordurako Boccaccio hilda zela).\nBoccaccioren nortasuna.\nLiteratura salbuetsita -eta ezin esan gutxi denik- ez dago ezer apartekorik Boccacciorengan. Giovanniren nortasuna ez zen Petrarcarena bezain aberatsa, ez eta Danterena bezain jite bakarrekoa ere. Ez zuen ideal etengabe bat izan, Dantek bezala, eta ez zen Petrarca bezain egozentrikoa, eta azkeneko hori ez bezala, gauza izan zen grinaren eta bizitza moralaren arteko auzia ebazteko.\nBoccaccioren heziketa autodidakta izan zen oinarrian. Lehen ikasketek lorratz ahula utzi zioten, baina gero kultura zabala \u2014eta gai batzuetan sakona\u2014 osatzen jakin izan zuen, nahiz eta hutsune nabarmenak izan: Erdi Aroan asko bezala, biziki interesatu zen astrologiaz; klasikoak ongi ezagutu zituen \u2014latinoak batez ere, baina, denborarekin, grekoak ere irakurri zituen\u2014; eta, batez ere, literatura erromaniko \"modernoa\" onartu zuen, eta horrek bultzatu zuen herritarren hizkera eta \"estrofismoa\" imitatzera (adibidez, zortzikoak erabiliz). Hori guztia frogatzera dator Danteren eta Petrarcaren lanei zien miresmena eta eman zien zabalkundea.\nPolitikan ez zuen aukerarik egin aita santuaren eta Inperioaren artean; italiarra izan zen, baina toki jakin batera lotu gabe. Erlijioari dagokionez, fededuna zen, baina ez zen erlijioaz biziro kezkatzen, eta praktikotasunez ebatzi zituen moralaren arazoak. Estetikaren alorrean, poesiaren aldezle sutsua izan zen, berdin latinez edota herri-hizkeran egina izan, \"anima mundi\" edo munduaren arimatzat baitzeukan. Nahiz eta teoriaz Erdi Aroko arauaren jarraitzailea zen, bere garaikoei zien miresmenak bultzatuta, teoria horiek alde batera utzi zituen eta, gaztetan ustel ateratako ahaleginen ondoren, ez zen ez alegorikoa, ez erabilgarria eta ez doktrinala izaten saiatu.\nLaburbilduz, Boccaccio aldi berean Erdi Arokoa eta humanista (edo aurrehumanista) izan zen. Bi nortasun izan zituen: bata, artistikoa, egun kontuan hartzen den bakarra; bestea, jakintsu gisa izan zuena, bere garaian eta ondorengo mendeetan izan zuen ospearen eta arrakastaren arrazoi nagusia, alegia.\nBoccaccioren obra.\nBoccaccioren jarduerak bi alde oso argi izan zituen, bi aldi definituren ezaugarri izan zirenak: 1345 artekoa bata, eta urte hartaz geroztikoa bestea. Sorkuntza artistikoen aldia lehena izan zen eta jakintza arloko kezkena, bigarrena. Lehenengoak literaturarako baliagarri dira; bigarrenak, berriz, kulturaren edo ideien mundurako; estreinakoak toskaneraz idatzi zituen, eta bigarren aldikoak, latinez, Danteri buruzkoak salbu.\nToskanerazko literatura-lanak.\nBoccacciok toskaneraz idatzi zituen literatura-lanak artea dira, sorkuntza, fantasia. Amodioa gai nagusi du, maitasunak betetzen baitzuen Giovanniren ordura arteko bizitza eta esperientzia, hala teorian nola praktikan; eta ez amodio platonikoa, baizik eta guztiz gizatiarra, haragiaren errealitatean oinarritzen zena, gorputza eta arima hartzen zituena, adimena akuilatzen zuena, desiratzen zen xedea erdietsi ahal izateko, horrek, askotan, drama edo tragedia-girora eramaten bazuen ere.\nBoccaccioren lanak bi talde handitan sailkatzen dira:\nKronologia-ordenan irakurriz gero, antzematen da \"perfekziobidearen\" bila ibili zela (zalantzak, aurrerakadak, atzerakadak eta tupusteko aldaketak tartean zirela), gune sendoena bilatzen zuela bai forman eta bai edukian. Batzuetan, autobiografia nagusitzen zen (edo sasiautobiografia), besteetan erretorika; neurtitzez eta prosaz baliatzen zen; batzuetan, \"latindu\" egiten zuen hizkera, besteetan herritartu; nahiak eta grinak adierazten zituen beti, eta munduko gaiak tratatzen zituen harik eta (oharkabean, beharbada) irakurle burgesarentzat egokitzen zituen arte. Horrek guztiak \"Il Decamerone\"ko prosan jo zuen gailurra.\n\"Il Decamerone\".\n\"Il Decamerone\" ez da Boccaccioren obra bakarra, baina bai ezagunena, bikainena eta interesgarriena. Izugarrizko garrantzia izan du literaturan, bai Italiakoan eta bai gainerako guztietan. Obraren izenburua \u2014\u00abhamar egunak\u00bb esan nahi du\u2014 Kreazioaren sei egunak gaitzat harturik Erdi Aroan idatzitako tratatuetatik dator (jatorri berbera izan zuten beste hainbatek ere, Margarita Angulemakoaren \"Heptameron\" izenekoak, esate baterako). Prosagatik, ekintzaren esparruagatik, eta tratatzen diren gaiengatik da ospetsua, baina, batez ere, gaien gordinkeriagatik .\nEra askotako gaiak erabiltzen ditu. Idazleak interes handiagoa eskaini zien gizakiei, gertaerei baino \u2014horrela ulertzen da abentura askoren ahultasuna\u2014. Badira kontakizun luzeak eta badira laburrak. Sintesi gisa, bi norabide nagusitzen dira: bata, maitasunaren inguruko gaiak, eta bestea, adimenaren gurtza. Amodio gaietara etorrita, Boccacciok ez du lizunkerian atsegin hartzen (jende guztiak horixe ikusten badu ere), baizik eta pertsonaren senen eta sentimenduen jokoa deskribatu nahi du: berak izandako esperientzia pertsonala arrazoiaren galbahetik iragazten saiatzen da. Adimenaren gurtza, berriz, ez da gurtza abstraktua; aldiz, guztiz gizatiarra da. Gaizkilearen maltzurkeriatik hasi eta zaldunaren duintasunean adierazten deneraino. Tentela eta \"axkar\" lotsagabea batera azaltzen dira, eta ia beti lotsagabeak irabazten du.\nHiru izan dira \"Il Decamerone\"ren arrakastaren arrazoi nagusiak: prosa, gaiak eta esparrua. Prosak Italia soilik txunditu zuen, gaiek eta esparruak mundu guztia. Italian irakurle, miresle eta imitatzaile asko izan ditu. Italiatik kanpo ere imitatzaileen zerrenda luzea da baina, beharbada, Geoffrey Chaucerren \"Canterburyko ipuinak\" lanean eta Shakespeareren obra batzuetan antzematen zaie gehien Boccaccioren eraginaren aztarnei.\nJakintza-arloko idazlanak.\n1354az geroztik, \"Il Decamerone\" eta \"Il Corbaccio\" idatzi eta gero, herri-hizkeran eta amodioaren gainean idatzitako bere lan guztiak erdeinatu edo arbuiatu egin zituen. Erdeinua, ordea, itxura hutsezkoa zen, garai hartan kopiatu baitzuen kodize oso bat, bere eskuz, \"Il Decamerone\"tik. Hala ere, data hartatik aurrera, prosa hutsean idatzi zuen eta gaiok landu zituen: alegia klasikoen berrinterpretazioak, egia kristauen moral alegorikoaren ikuspegitik (\"De genealogiis deorum gentilium\"); antzinako literaturako toponimoen entziklopedia edo zerrenda alfabetiko bat (\"De montibus, silvis, fontibus, lacubus, fluminibus, stagnis seu paludis, et de nominibus maris liber\", 1360); pertsonaia handien biografiak edo bizitzako pasadizoak (\"De casibus virorum illustrium\"); eta baita emakume ospetsuenak ere (\"De mulieribus claris\").\nBoccaccioren bizitzaren azkenaldera, Danteri zion miresmenak idaztera bultzatu zuen, nagusiki: haren biografia espiritual bat idatzi zuen (\"Trattatello in laude di Dante\") eta baita haren obraren iruzkin bat ere (\"Esposizioni sopra la Commedia di Dante\"). Hain zuzen ere, Danteren \"Comedia\" \u00abjainkotar\u00bb deklaratu zuen lehena Boccaccio izan zen, nahiz eta izenlagun hori azalpenean erabili zuen, eta ez izenburuan. Esan behar da, hala ere, aho batez eta betiko onartu zela Boccaccioren iradokizuna."}
{"id": "103109", "revid": "512", "url": "https://eu.wikipedia.org/wiki?curid=103109", "title": "Umberto Eco", "text": "Umberto Eco (Alessandria, 1932ko urtarrilaren 5a - Milan, 2016ko otsailaren 19a) italiar idazlea eta intelektuala izan zen, Erdi Aroan, semiotikan, filosofian, kritika literarioan aditua, 1980an \"Il nome della rosa\" (\"Arrosaren izena\") izeneko eleberria idazteagatik ezaguna da batik bat. Semiotika azterketak egin zituen batez ere.\nBiografia.\nTuringo Unibertsitatearen laguntzari esker (1954), Italiako Irrati Telebistan lan egin zuen, eta Turingo Unibertsitateko irakasle ere izan zen (1956-64). Florentzian eta Milanen eskolak eman zituen, eta azkenik, 1971n, Boloniako Unibertsitateko irakasle izendatu zuten.\nLanak.\nHasierako lanak estetikaren inguruan egin zituen: \"Opera aperta\" (1962, \"Lan irekia\") horietan ezagunena da; lan horretako tesien arabera, musika modernoak, poesia sinbolistak eta kontakizun mota berriak (Kafka, James Joyce) mezu irekiak, zalantzazkoak, eskaintzen dituztela proposatu du, entzuleak edo irakurleak interpretazioan eta haien sorkuntzan parte har dezan.\nOndoren, komunikazioaren eta semiotikaren eremuan murgildu zen, eta zenbait lan argitaratu: \"A Theory of Semiotics\" (1976, \"Semiotikaren teoria\") eta \"Semiotics and Philosophy of Language\" (1984, \"Semiotika eta hizkuntzaren filosofia\"), biak ingelesez idatziak. Itzulpengintza, literatura kritikaz, historiaz eta komunikazioaz idatzitako lan ugarien arteko batzuk hizkuntza askotara itzuliak izan dira.Itzulpena \"source\" ala \"target oriented\" erara egin behar den, hau da, jatorrizko testura edo iritsierakora begira egin behar den, da traduktologian gaur dabilen galdera nagusia. Jatorrizko hizkuntzara begira egiten denean, autorearen pentsakera eta haren unibertso espirituala adierazi behar ditu itzulpenak. Beraz, nahiz eta sintaxi-moldaera bat edo hitz joko bat gehixkotan agertu, Homeroren \u00abegunsentiak arrosa koloreko behatzak zituen\u00bb, esate baterako, ezin da epiteto hori alde batera utzi, esaldi bat askotan ez errepikatzeko erakutsi izan arren eskolan. Zeren jakin behar baitu irakurleak greziarrentzat beti arrosa koloreko behatzak zituela egunsentiak, ipar ameriketar batentzat Washingtonek beti ondoan DC duen bezala. (Umberto Eco) Ecoren eleberri ezagunenak, \"Il nome della rosa \"(1981, \"Arrosaren izena\"), XIV. mendean Italiako monasterio batean gertatutako hilketa misteriotsua du gaia, baina sakonean egia da, teologia, filosofia eta historiaren ikuspegitik zalantzan jarri eta aztertu nahi dena. Liburu hori mundu osoan \"best seller\" izan zen. 1986an Jean Jacques Annaudek eleberri horretan oinarritutako film bat zuzendu zuen. Ospe handia eman zion hurrengo lanak ere, 1989 argitaratutako \"Il pendolo di Foucault\" (\"Foucaulten pendulua\") izenburukoak.\nIdatzitako eleberrien 30 milioi ale baino gehiago saldu zituen.\nSaiakerak.\nEcok filosofia, semiotika, hizkuntzalaritza eta estetikari buruzko saiakerak idatzei ditu:"}
{"id": "103110", "revid": "201", "url": "https://eu.wikipedia.org/wiki?curid=103110", "title": "Boccaccio", "text": ""}
{"id": "103111", "revid": "59723", "url": "https://eu.wikipedia.org/wiki?curid=103111", "title": "Johnny Weissmuller", "text": "Johnny Weissm\u00fcller Kersch (Timi\u015foara, Errumania; 1904ko ekainaren 2a \u2014 \u2020 Acapulco, Mexiko; 1984ko urtarrilaren 20a) alemaniar jatorriko kirolari eta aktore estatubatuarra izan zen. 1920. hamarkadako igerilari onenetakoa izan zen, Olinpiar Jokoetan urrezko 5 domina eta brontzezko bat irabazirik. Estatu Batuetako 52 txapelketa irabazi eta denetara nazioarteko 52 errekord lortu zituen. Igerilari ibilbidea amaitu ondoren, Tarzanen pertsonaia antzezten zuen seigarren aktorea izan zen, eta paper hori 20 filmetan antzeztuta, Tarzan guztietan ospetsuena izan zen."}
{"id": "103112", "revid": "119347", "url": "https://eu.wikipedia.org/wiki?curid=103112", "title": "Estatistikaren historia", "text": "Estatistikaren historiak estatistikak egun duen ikuspegi anitza islatzen du,\nhasieran datu bilketarako jarduera izatetik, egun metodologia zientifikorako funtsezko tresna bilakatu arte, historian zehar matematika, probabilitate teoria eta beste arlo batzuekin uztartzeari esker.\nEstatistika zientziaren metodologiarako tresna kuantitatibo bihurtu aurretik,\ndatu bilketa huts moduan nabarmen garatu zen XVII. mendera\narte. Ordura arte antzinatik egindako erroladak eta bestelako datu-zerrenden berri anitz dago.\nK.a. 2238. urtean Txinako\nYao enperadoreak bertako errolda bat burutzeko agindua eman zuen.\nAntzinako Egipton ere ohikoak ziren populazioen zerrendak.\nAntzinako Erroman errolden metodologia sistematikoki garatu zen eta oso ezaguna da\nOktavio Augustoren aginduz burutu zen erraolda,\n\"ut describeretur universus orbis\" (mundu osoa bertan ager dadin, euskaraz),\nLukasen Ebanjelioak azaltzen duen bezala.\nErdi Aroan Karlomagnok ondasunen zerrenda bat egiteari ekin zion, 762. urtean . Domesday Book delako datu bilketa zabala osatu zen 1086. urtean Ingalaterran\nhelburu nagusia zerga bilketaren antolamendua zuela . Beste herrialdeetan ere arruntak izan ziren datu bilketak\nErdi Aroan zehar, erresuma eta estatuen suspertzeari esker. Inka zibilizazioan ere, quipu edo soka lokarriak erabili ziren datu estatistikoak, zorrak eta ekoizpenak esaterako, gordetzeko . Erroldak eta bestelako datu bilketak ugaldu ziren Pizkundean zehar, merkataritzaren sendotzearekin batera. Izan ere, antzinatik eta egun ere\nestatistika funtsezko tresna da estatuen administrazioan. XVII. mendera arte, ordea, datuak edo estatistikak zerrenda hutsak dira, kuantifikaziorik gabe, eta beraz azterketa estatistikoa ezinezkoa zen.\nAitzindariak.\nDatuen bilketaz harago, datuen analisi kuantitatiboa egiten duen lehenengoa John Graunt da, XVII. mendean.\n1662. urtean berak egindako\n\"Natural and Political Observations Made upon the Bills of Mortality\" liburuan\n(euskaraz, \"Natura eta Politika Oharrak Hilkortasun Kontuen Gainean\") Londresko biztanleriari buruzko konklusioak\nateratzen ditu: hainbat urtetan jasotako demografia-datuak erabiliz,\n\"Bills of Mortality\" edo euskaraz \"Hilkortasun Kontuak\" hain zuzen,\nbizitza-taulak eratu eta aztertu eta aurresanak egiten ditu guztizko biztanleriari, heriotza kopuruari eta beste demografia-aldagaiei batzuei buruz . Garai berean, ziur aski Grauntekin elkarlanean aritu zen William Pettyk zientzia gizona aritu zen, Graunten lanetan oinarrituz eta bere metodoak erabiliz, beste arlo batzuetara, ekonomia esaterako, zabalduz. Pettyk Aritmetika politikoa terminoaren baitan bildu zituen bere metodoak. Aritmetika politikoaren xedea estatuen demografia, ekonomia eta administrazioa zenbakizko informazioaz deskribatzea izan zen. 1693. urtean, Graunten lanetan oinarrituz, Edmund Halleyk bizitza-taulak eratzen ditu modu zehatzago batez, aseguruen arloan erabiltzeko. XVIII. mendearen hasieran, lan hauen arrakasta dela eta, demografia- eta ekonomia-datu kuantitatiboen bilketak eta azterketak ugaltzen dira Europako estatuetan, batik bat Herbehereetan, Nikolas Struyck astronomoaren eskutik kasu, eta Frantzian, Antoine Deparcieux matematikari eta fisikoari esker besteak beste. Egile hauek guztiek Francis Baconek bultzaturiko enpirismoa, orduan metodologia zientifikoan nagusitzen ari zena, gizartearen ikasketara eta gobernura zabaldu zuten . Alemanian, aritmetika politikoari jarraiki, Johann Peter S\u00fcssmilchek XVIII. mendean estatistika demografikoan egin zuen lana ere aipatu behar da. John Arbuthnot matematikariak arlo berriari ongi etorri eman zion, \"Jainko Ahalguztidunaren gauza ikusgarri guztiak zenbakiz, pisuz eta neurriz eginak dira, beraz, beraiek aztertzeko aritmetika, geometria eta estatika ulertu behar dugu\" esanez.\nZertxobait lehenago, 1660. urtean hain zuzen, eta Alemanian, Hermann Conringek \"staatenkunde\" izena erabiliz lezioak ematen ditu unibertsitatean , estatuen deskribapen sistematiko eta konparatuari buruz. Gottfried Achenwallek, Conringen jarraitzailea, \"statistik\" terminoa sortu zuen XVII. mendean esanahi berberaz . Alemanian garatutako ikuspegi honek ordea datu bilduma huts moduan ulertu zuen estatistika eta horrela, azkenik, datuen azterketan oinarritzen zen aritmetika politikoa izan zen estatistika metodoetan garaitu zen korrontea . Horrela, alemaniarrei estatistikak daraman izena bakarrik zor zaie, nahiz eta jatorrian italierazko \"statista\" terminotik datorren, XVI. mendean sortua . Ingelesera Sir John Sinclair politikoak ekarri zuen bere \"Statistical Account of Scotland\" liburu bilduman, XVIII. mendearen bukaeran.\nProbabilitate teoriarekin uztartzea.\nXVII. mendean hasten da garatzen probabilitate teoria, ausazko jokoen probabilitateen ikasketarekin loturik batez ere. Hasierako garapen honetan izen ezagunak Blaise Pascal eta Pierre de Fermat dira. XVIII. mendean zehar aurrera jarraitzen du probabilitate teoriaren garapenak: Jakob Bernoullik \"Ars Conjectandi\" argitaratzen du eta Abraham de Moivrek banaketa normala aurkitzen du, faktore askoren eraginez sortzen den banaketa moduan, neurketa astronomikoetan izaten diren erroreetarako besteak beste. Daniel Bernoulli eta beste matematikari batzuek errorearen teoria aztertzen dute, astronomia arloan neurketek dakarten aldakortasuna mendean hartzeko .\nXIX. mendearen atarian, Pierre-Simon Laplace zientzia gizonak probabilitate teoriaren ikuspegi osatua ematen du eta naturako fenomenoak ulertzeko ezinbesteko tresna moduan defenditzen du. Estatistika eta probabilitate teoria berari esker uztartu eta horrela estatistikari natura- zein gizarte-zientzietan aplikazio orokorrerako bidea zabaltzen da.\nXIX. mendea.\nXIX. mendearen hasieran, Carl Friedich Gaussek banaketa normala garatzen du eta Adrien-Marie Legendrek estatistikan maiz erabiltzen den karratu txikienen metodoa asmatzen du. Garai berean, Sim\u00e9on Denis Poisson zientzialari frantsesak bere izena daraman Poissonen banaketa edo gertakizun arraroen legea ezarri zuen. Ordura arte zientzialari hauek eratutako kontzeptu eta tresnei esker, naturako eta gizarteko fenomenoek erakusten duten erregulartasuna azal daiteke, zientziaren ikuspegi determinista baieztatuz. Adolphe Qu\u00e9telet izango da XIX. mendean estatistikaren erabilera gizarte zientzietara zabaltzen duen lehena: giza errealitate osoa zenbakiz adierazi eta estatistikaz azter zitekeela erabat sinetsirik zegoen eta horrela \"batez besteko gizon\" kontzeptua sortu zuen. Horrela, Qu\u00e9teletek soziologiaren metodoei buruz eta baita ere gizakiaren askatasunaren gainean eztabaida piztu zuen bere garaian, gizakiaren ezaugarriak eta bizitza estatistikaz aurresan zitezkeela defendatzen baitzuen, \"gizarte fisika\" bat sortuz , erabateko determinismoaren alde. Belgikako gobernuarentzat ere lan egin zuen demografia eta estatistika ofizialen arloan. XIX. mendearen bukaera aldera, Francis Galtonek eta Karl Pearsonek aldagaien arteko erlazioen zehaztapenean egiten dute lana eta horrela korrelazio eta erregresio izeneko teknikak garatzen dituzte. Pearsonek khi-karratu froga asmatu zuen, eredu estatistikoen eta datuen arteko doikuntzaren egokitasuna aztertzen duena eta horrela inferentzia estatistikorako bidea zabaltzen da .\nXX. mendea.\nXX. mendeak estatistikaren zabalkuntza dakar zientzia guztietara. Mendearen hasieran, aplikazioak nagusi izanik , estatistikaren teoria bateratuaren falta da nabari. William Sealy Gosset ikerlariak, Student ezizenez, t banaketa delakoa asmatu zuen 1908. urtean, lagin txikietarako inferentzia abiatuz. Studenten lanek iradokirik, Ronald Fisher izan zen XX. mendeko lehenengo lau hamarkadetan inferentziaren eraikin teoriko eta matematikoa eratu zuena, berak asmaturiko egiantz handieneko zenbatespenaren teorian oinarrituz. Alternatiba gisa, probabilitatea beste era batera ulertuz, estatistika bayestarra ere, Thomas Bayes apaizak XVIII. mendean azaldu zuen Bayesen teoreman oinarriturik, mende honetan garatzen da. Andrei Kolmogorov matematikoak probabilitate teoriaren axiomatika azaldu zuen 1933. urtean eta horri esker prozesu estokastikoen teoria garatzen da XX. mendean zehar, egun zientziaren arlo anitzetan, ekonomian eta meteorologian esaterako, erabiltzen dena. Aldagai anitzeko analisia ere garatzen da: osagai nagusien analisia, analisi faktoriala, korrespondentzia analisia, eskalatze multidimensionala mendearen lehenengo erdian garatzen dira. Mendearen bigarren erdian muturreko datuen eta aurrez ezarritako ereduen mendekotasunik gabeko metodo jasankorrak eta ez-parametrikoak garatzen dira. Erabaki-teoria eta ikerkuntza operatiboa zientzia arloak estatistikaren magalean sortzen dira. Estatistika eta probabilitatea teorikoki garaturik, zientziaren alor guztietara zabaltzen dira estatistikaren erabilera, ekonomia, fisika, soziologia, medikuntzara, ... XX. mendeko azken hamarkadetan konputazio eta internet garaia heltzen da, estatistika teknika konplexuen erabilera erraztu eta aldi berean datu multzo itzelak, beraiek aztertzeko teknika berrien beharrarekin batera, sortzen direlarik."}
{"id": "103113", "revid": "52511", "url": "https://eu.wikipedia.org/wiki?curid=103113", "title": "Gorlizko itsasargia", "text": "Gorlizko itsasargia Gorlizen dagoen itsasargia da, Billano edo Legorarri lurmuturrean. Ipar-ekialdera Billano uhartea dago .\nEuskal Herriko itsasargirik berriena da, 1990ean 165 metroko itsaslabarrean. Itsasargiaren gainean eta maldan beherago ere Gerra Zibilaren ostean Francoren aginduz gerrako preso errepublikarrek eraikitako kainoi eta bunker sarea dago. Itsasargia bera tunelez komunikatuta zeuden kainoi horietako baten kokapenean dago eraikita ."}
{"id": "103115", "revid": "52511", "url": "https://eu.wikipedia.org/wiki?curid=103115", "title": "Billano", "text": "Billano edo Billao Gorlizko uhartea da, izen bereko lurmuturraren aurrean kokatuta.\nIzena.\nEuskaraz Herensugea du ezizena, ur azpitik ur azalera datorren pizti erraldoiaren itxura omen daukalako.\nGaztelaniaz, berriz, \"Isla del Fraile\" (euskaraz: Fraidearen uhartea) ere izan du izena, txanotez estalitako fraide batzuen itxura duelako.\nGeografia.\nUharte babesgabeak 1,8 ha besterik ez ditu. Apenas ez du landarerik, belarra baino ez. Billano lurmuturraren ingurumarian Gorlizko itsasargia ez ezik oraindik kanoi bat duen bunkerra ere badaude.\nBilbo Metropolitarreko LPPek \u201cFauna eta Flora Interes Handiko Lekua\u201d izendatu zuen uhartea."}
{"id": "103117", "revid": "1545", "url": "https://eu.wikipedia.org/wiki?curid=103117", "title": "Billano (uhartea)", "text": ""}
{"id": "103118", "revid": "119347", "url": "https://eu.wikipedia.org/wiki?curid=103118", "title": "Galeako itsasargia", "text": "Galeako itsasargia Getxon dagoen itsasargia da, Galea lurmuturrean hain zuzen ere.\n1852an lehendabizikoz itsasargia eraiki, 1950ean berreraiki zuten 84 metroko altueran.\nAbrako golkoa zaintzen duen itsasargiaren 1500 Watteko makina elektrikoak 8 segundoro 3 distira zuri ematen ditu, batez besteko irispidea 27 itsas miliakoa izanik."}
{"id": "103119", "revid": "119347", "url": "https://eu.wikipedia.org/wiki?curid=103119", "title": "Arriluzeko itsasargia (kanpokoa)", "text": "Arriluzeko itsasargia Getxon dagoen itsasargia da, izen bereko kaian hain zuzen ere. Kai berearen hasieran beste itsasargi bat dago.\nBilboko portuaren ahoa zaintzen du Portugaleteko itsasargiarekin batera."}
{"id": "103120", "revid": "119347", "url": "https://eu.wikipedia.org/wiki?curid=103120", "title": "Arriluzeko itsasargia (barnekoa)", "text": "Arriluzeko itsasargia Getxon dagoen itsasargia da, izen bereko kaian eta kirol portutik gertu hain zuzen ere. Kai beraren muturrean beste itsasargi bat dago.\n1928an Ignacio Maria Smith arkitektoak eraiki zuen, euskal estiloko arkitektura estiloa jarraituz. Egun, Itsas Gurutze Gorriaren egoitza da."}
{"id": "103121", "revid": "119347", "url": "https://eu.wikipedia.org/wiki?curid=103121", "title": "Portugaleteko itsasargia", "text": "Portugaleteko itsasargia Portugaleten dagoen itsasargia da, Burdinazko kaiaren muturrean hain zuzen ere.\n1900. urtean eraikia itsasargia baino seinale-semaforoa izan zen, moilaren muturrean barraren sakoneraz ohartaraziz itsasontzien sarrerak errazteko egina. Hau da, Arriluzeko itsasargiarekin batera Bilboko portuaren ahoa zaintzen zuen."}
{"id": "103122", "revid": "6950", "url": "https://eu.wikipedia.org/wiki?curid=103122", "title": "Adimen-mapa", "text": "Adimen-mapa ideiak, teoriak, jarduerak edo kontzeptuak garatu eta azaltzeko irudizko diagrama bat da. Horrela, ohikoa da adimen-mapak ideia-jasa eta antzeko talde-jardueretan erabiltzea, baina baita ikaskuntza-prozesuan laguntzeko ere, ideiak egituratu eta egitekoak antolatzeko.\nKontzeptu mapa kontzeptuen arteko lotura irudikatzeko soilik, modu zehatz batez, erabiltzen diren bitartean, adimen-mapak problemak ebatzi eta informazioa antolatzeko baliatzen dira, modu pertsonal eta biziago batez, irudiak erabiliz eta sormena bultzatuz; kontzeptu-mapen egitura zurrunaren aldean, adimen-mapek egitura radiala izaten dute, ikuspuntu jakin batek nagusitasuna izan ez dezan."}
{"id": "103123", "revid": "119347", "url": "https://eu.wikipedia.org/wiki?curid=103123", "title": "Punta Luceroko itsasargia", "text": "Punta Luceroko itsasargia Zierbenan dagoen itsasargia da, Punta Lucero lurmuturretik gertu hain zuzen ere.\nKai-muturrean kokatuta, itsasargiak Bilboko portuaren ahoa zaintzen du."}
{"id": "103125", "revid": "75873", "url": "https://eu.wikipedia.org/wiki?curid=103125", "title": "Trafalgar Square", "text": "Trafalgar Square delakoa Ingalaterrako Londres hiriburuko erdigunean dagoen enparantza bat da, Westminster Hiria barrutian.\nHistoria.\nTrafalgarko gudan Britainiar Itsas Gudarosteak lortutako garaipena oroitzeko eraiki zen. Jatorriz plaza honen izena William IV.a Enparantza zen, baina George Ledwell Taylorrek izen-aldaketa iradoki zuen. 1820an Erresuma Batuko George IV.ak gune honen urbanizazioaren ardura John Nash-i eman zion. Gaur egungo plazaren arkitektura Charles Barryren lana da, eta 1845an amaitu zen.\nEraikinak.\nEnparantza honen erdi-erdian Nelsonen zutabea dago. Inguruan eraikin aipagarriak ditu, hala nola: National Gallery museoa (iparraldean), St. Martin-in-the-Fields eliza (ipar-ekialdean), Canada House (mendebaldean) eta South Africa House (ekialdean).\nUsoak.\nPlaza hau, turisten zein londrestarren batzar puntua da eta bereziki, bere usoei esker bilakatu da hain famatu. Gizakion eta haien harteko bizikitetasuna oso gai polemikoa izan da azken urteotan, haien gorotzek eraikinen harria itsusten eta hondatzen baitzuten. Gainera, plazako usoen biztanleria 35.000 ingurukoa izatera iritsi zen eta osasun publikorako arazo bilakatu zen.\nGaur egun, animalia hauek elikatzea debekatuta dago."}
{"id": "103126", "revid": "7624", "url": "https://eu.wikipedia.org/wiki?curid=103126", "title": "Klodoveo I.a", "text": ""}
{"id": "103127", "revid": "1659", "url": "https://eu.wikipedia.org/wiki?curid=103127", "title": "Piccadilly Circus", "text": "Piccadilly Circus Erresuma Batuko Londres hiriburuko West End barrutian dagoen kalegurutze eta plaza bat da, Westminsterreko auzunean.\nDeskribapena.\n1819an eraiki zen, Regent Street kalea garaiko erosketa kale nagusia zen Piccadilly (\"circus\" hitza \"kalegurutze batean irekitako gune zirkular ireki\" bati deritzo) kalearen lotzeko asmoz, gaur egun Shaftesbury Avenue kalean antzerkiekin lotzen da, bai eta the Haymarket, Coventry Street (Leicester Squareko norantzan) eta Glasshouse Street kaleekin ere. Erosketa eta denborapasa guneekin duen hurbiltasunak, West Enden bihotzean izanik duen erdiguneko kokapenak, bai eta trafiko bidegurutze nagusiena izateak, bere kabuz topagune eta erakarpen turistiko bilakatu du.\nNeoiz eginiriko bideo pantaila eta iragarki hesiengatik nabarmentzen da, bere iparraldeko bazter batean dagoen eraikin batean muntatuta daudenak. Nabarmentzekoak dira ere Anthony Ashley Cooperren omenez altxatutako iturria eta \"Erosen estatua\" (zehazki \"Karitate Kristauaren Aingerua\"). Eraikin esanguratsu ugariz inguratuta dago, horien artean London Pavilion eta Criterion Theatre. Enparantzaren azpikaldean Londresko metroaren geltokia den Piccadilly Circus tube station dago.\nKokapena eta monumentuak.\nPiccadilly Circus hiriko turistentzako atrakzio garrantzitsuenez inguraturik dago, Shaftesbury Memoriala, Criterion Theatre, London Pavilion eta hainbat txikizkari dendaz adibidez. Gainera, Soho auzoan gaueko klubak, jatetxeak eta tabernak topa daitezke.\nZeinu argiztatuak.\nPiccadilly Circus 1990tik egon da zeinu argiztatuz inguraturik baina orain, eraikin batek baino ez dauzka (Iparraldeko kantoikoak, Shaftesbury Avenue eta Glasshouse Street bitartekoak). Antzinako bonbilla goriak neonezko argiengatik ordezkatu ziren.\n2014tik, toki honek sei publizitate pantaila dauzka."}
{"id": "103128", "revid": "688", "url": "https://eu.wikipedia.org/wiki?curid=103128", "title": "Austrasia", "text": "Austrasia merovingiarren erresumako ipar-ekialdeko zatia zen, mendebaldeko Neustriatik bereizia. Egungo ekialdeko Frantzian, mendebaldeko Alemanian, Belgikan, Luxenburgon eta Herbehereetan egongo zen kokatuta gutxi gorabehera. Metz zen ohiko hiriburua, nahiz eta hainbat erregek Rheims, Trier, edo Kolonia hobestu zuten.\nHistoria.\nKlovis errege frankoa 511n hil ondoren, lau semeek erresuma zatitu zuten haien artean. Teuderiko I.ak Austrasia izatekoa zena jaso zuen. Haren azkaina Austrasiako erregeak 555era arte izan zen, Klotar I.ak frankoen erresumak batu baitzituen. Hildakoan, lurraldea berriro banandu zen lau zatitan (hirutan Txaribert I.a 567an zendu ondoren): Austrasia Sigebert I.ak zeukan, Neustria Txilperiko I.ak, eta Borgoina Guntramek. Hiru erresuma hauek osatu zuten frankoen banaketa politikoa karolingiarrak arte, eta are luzerago ere.\n567tik 613ra arte, Neustria eta Austrasia ia etengabe zueden elkarren borrokan, Borgoinak bakearen alde jotzen zuela. Klotar II.ak, 613an, berriro batu zituen frankoen erresumak, eta hiriburua Parisen kokatu zuen. Garai honentan agertu ziren lehendabiziko \"majores domus\" (etxeko nagusiak) direlakoak, errege eta erresumako jendearen arte bitartekariak. Austrasiako lehenak Pipindarren leinukoak izan ziren, zein, ezarian-ezarian, gero eta botere handiagoa bereganatuz joan ziren, merovingiarrei koroa kendu arte.\nIzan ere, merovingiar erregeen jokabidea kaskartu zen denborak aurrera egin ahala. Austrasiako Sigebert III.a jotzen da gaur egun horren lehen adibidetzat (frantsesez: \"roi fain\u00e9ant\"). Jauregiko jaunak gero eta boteretsuagoak ziren. Austrasiako tronuan jada kokatuta, 687an Pepin Heristalgoak Teuderiko III.a Neustriako erregea garaitu zuen, eta frankoen erresuma guztiak bere menpean paratu zituen. Halaber, Austrasiako nagusitasuna ere ekarri zuen horrek, merovingiarrekin batera amaituko zena.\nKarlos Martelek, 718an, Klotar IV.a jarri zuen Austrasiako erregetzan. Franko guztien gainean gobernatu ez zuen azken erregea izan zen hau."}
{"id": "103131", "revid": "105290", "url": "https://eu.wikipedia.org/wiki?curid=103131", "title": "Pragako Hiri Zaharra", "text": "Hiri Zaharra (), Txekiar Errepublikako hiriburu den Pragako auzorik ikusgarrienetako bat da.\nHiri Zaharra, Pragaren jatorrizko finkapenaren tokia izan zen. XIV. mendean, Karlos IV.a Luxenburgokoak, hiria handitu zuen Pragako Hiri Berria sortuz. Bi auzo hauek, Na P\u0159\u00edkop\u011b kalearen bidez banatuak daude.\nHiri Zaharreko tokirik azpimarragarrienen artean, Hiri Zaharreko Plaza eta Erloju Astronomikoa daude. Moldava ibaiaren beste aldean, Hiri Txikia dago, txekieraz Mal\u00e1 Strana izena jasotzen duena. Hiriaren bi zati hauek, Karlosen Zubiaren bidez lotuak daude.\nHistoria.\nTokiko lehen finkapenen garaitik, IX. mende inguruan, Star\u00e9 M\u011bsto, Moldava ibaiaren ibarretik gertu aurkitzen ziren baserriz osatua zegoen. 1100. urtean dataturiko erregistro batzuek diotenez, bertan azoka bat jartzen zen larunbatero, eta manifestazio militar handiak ere egiten ziren. Merkataritzari esker, tokiko merkatariak aberastu egin ziren, eta, Vaclav I.a erregeak pribilegioren batzuk eman zizkienean, Mesto Prazske herria sortu zen (Praga)."}
{"id": "103132", "revid": "119347", "url": "https://eu.wikipedia.org/wiki?curid=103132", "title": "Sants", "text": "Sants, Kataluniako Bartzelona hiriburuan dagoen auzo bat da, Sants-Montju\u00efc barrutian. Nortasun nabarmena eta izaera herrikoia duen auzoa da, hiriko auzo bilakatu aurretik berezko udalerria izan baitzen.\nMugak.\nIpar-ekialdetik Eixample barrutiarekin mugatzen du, ipar-mendebaldetik Les Corts barrutiarekin eta hegoaldetik berriz Hospitalet de Llobregat udalerriarekin.\nAuzoa.\nSants auzoa bere jatorri historikoei esker nortasun handi eta nabariko auzoa da: 1897 urterarte Bartzelonatik independiente eta hat zegoen udalerria zen, urte horretan hiriburuarekin bat egin zuelarik. Garai hartan Santsek 19.105 biztanletako errolda zuen eta nortasun industrial nabariko auzunea zen, bertan bai Katalunia nahiz Iberiar penintsula osoko ehungintzako lantegi garrantzitsuenak zeuden, esate baterako Espa\u00f1a Industrial edota Vapor Vell.\n1883ko udaberrian, Sants eta Bartzelonako udalek, bien arteko akordioz, aipatutako udalerrien bateratzea burutzea erabaki zuten. Urte bat beranduago, gobernu zentralak bien arteko banaketa dekretatu zuen, bateratzea burutu zen moduaren akatsengatik. Udalak, berriz ere, Aldundiari bateratze agiri bat igorri zion, agiri hau urteetan zehar lozorroan gelditu zelarik. 1889ko martxoan, Aginte Zibilak kasua konpondu zezan eskatu zion Aldundiari, honek azkenean hiriaren interesei arrazoia eman zielarik. Kasu honi behin-behineko bultzada bat emateko asmoz Rius i Taulet buru zuen batzorde bat Madrilera joan zen. Baina txostena berriz ere geldirik jarraitu zuen.\nAuzunearen kale edo ibilbide nagusia Sants errepidea da, honek Espainia plaza eta Hospitalet de Llobregat udalerria lotzen dituelarik. Bartzelonako merkatal kale nagusienetakoa da. Aipagarriak dira Sants auzunean kokatzen diren Santseko geltokia, Bartzelonako tren geltokirik handiena, bai eta Espainia Industrialaren Parkea.\nKultura.\nJaiak.\nFesta Major de Sants edo Santseko Jai Nagusiak auzuneko patroi edo zaindaria den San Bartolome egunean ospatzen dira (abuztuaren 24a). Jaiak irauten duten astean zehar auzuneko hainbat kale trafikoari itxiak gelditzen dira, hauetan kalean ospatzen diren herri giroko jarduera ugari antolatzen direlarik: butifarradak, txokolatadak, musika emanaldiak, sardanak, habanerak, etab. Auzotarrek kaleak gai jakin bati buruz apaintzen dituzte. Era berean eta arrakasta handiz Jai Alternatiboa ere ospatzen da.\nN\u00faria Feliu edota Josep Carreras tenorea auzune honetako bizilagunak izan dira."}
{"id": "103133", "revid": "12788", "url": "https://eu.wikipedia.org/wiki?curid=103133", "title": "Moldava", "text": "Moldava (; ; ), Txekiako Errepublikako ibairik luzeena da. Bere ibilbidea, \u0160umavan hasi, eta, \u010cesk\u00fd Krumlov, \u010cesk\u00e9 Bud\u011bjovice eta Praga igaro ondoren, M\u011bln\u00edken Elba ibaiarekin elkartu arte osatzen du. 430 kilometroko luzera du eta, gutxi gora-behera, 28.000 kilometro karratuko azalera bustitzen du. Ibaiadar nagusiak Luznice (Bohemia hegoaldeko aintzira gehienetako ura biltzen duena) eta Sazava (Moraviako mendietatik datorrena) ditu. Elbarekin batzen den tokian, honek baino ur kopuru handiagoa darama baina, angelu zuzen eran elkartzen denez gero, ibaiadar bat dirudi.\n2002ko abuztuan, Moldavaren goraldi batek, zenbait pertsona hil zituen eta bere ibilbidean kalte ugari eragin zituen.\nBedrich Smetana konposatzaile txekiarrak idatzitako lan ezaguna den \"Nere Aberria\" () osatzen duten sei olerki sinfonikoetako batek, Moldava izena du eta, musikaren bidez, ibaiaren ibilbidea gogorarazten du."}
{"id": "103134", "revid": "105290", "url": "https://eu.wikipedia.org/wiki?curid=103134", "title": "\u00c0gora (Valentzia)", "text": "\u00c0gora, Santiago Calatrava arkitekto valentziarrak diseinatutako plaza estali handi bat da. Valentziako Arte eta Zientzien Hirian dago, L'Assut de l'Or eta L'Oceanograficen artean. Gaur egun, oraindik eraikitzen ari da, eta, amaitua geratzen denean, bere barnean, 2009ko Valentziako Erkidegoko tenis irekia ospatzea aurreikusten da.\nBere egitura metalezkoa da, eta trenkadis urdin eta beiraz estalia dago. 80 metroko altuera izango du eta 5000 metro karratuko hedadura eliptikoa hartuko du.\nBere formak, Calatrava beraren arabera, elkargurutzatutako bi esku gogorarazten ditu, Agorak, bere goialdean, bere barnean sartuko den argi kopurua iragaziko duten hego batzuk izango baititu (hatzak, eskuen alderaketan)."}
{"id": "103136", "revid": "98220", "url": "https://eu.wikipedia.org/wiki?curid=103136", "title": "Espainiako Arkeologia Museo Nazionala", "text": "Espainiako Arkeologia Museo Nazionala (2009 arte, ofizialki, Arkeologia Museo Nazionala deitua), Madrilgo Liburutegi eta Museoen Jauregian dago, Espainiako Liburutegi Nazionalarekin banatzen duen eraikina, eta Serrano Kalean kokatua, Kolon Plazaren ondoan.\nHistoria.\nMuseoa, 1867an sortu zen, Elisabet II.a Espainiakoaren Errege Dekretu bidez. Beste herrialde batzuetan gertatzen zen bezala, Espainiako erregeek Errege Liburutegian, Historia Naturaleko Errege Kabinetan eta beste instituzio batzuetan bildutako material arkeologiko, etnografiko, apaindura arteena eta numismatikoak sailkatu eta erakusteko museo bat izateko beharragatik sortu zen.\nZuzendariak.\n1999tik, museoko zuzendaria, Kultura kontuen ministerioak izendatzen du (gaur egun, Kultura Ministerioa) Arte Ederren eta Ondasun Kulturalen Zuzendari Orokorrak proposatuta.\nEraikina.\nMuseoaren lehen egoitza, behin-behinekoa izan zen: Embajadores kaleko antzinako jauregitxo bat, Erreginaren Kasinoa deitua, Fernando VII.a Espainiakoaren emazte izan zen Maria Isabel Bragantzakoarena izan zena.\n1895ean, bere funtsak, behin betiko, Liburutegi eta Museoen Jauregira eraman ziren, Serrano kalera ematen duten solairuak eta alboetako batzuk hartuz (gainontzekoak Liburutegi Nazionalak hartzen ditu).\nEraikinak, \"San Felipe Neriren baratza\" bezala ezagutzen zen antzinako hazienda baten lurrak hartzen zituen. 1866an eraikitzen hasi zen Francisco Jare\u00f1o y Alarc\u00f3nen planoen arabera, baina lanak ez ziren 1892 arte amaitu (Antonio Ruiz de Salcesen zuzendaritzapean). Eraikinak, neoklasiko estilokoa, laukiluze formako oinplanoa du, barneko lau patio handirekin. Serrano kalera ematen duen fatxadak, sarreran zutabe dorikoak eta kolomadi joniko bat goiko solairuko balkoi taldean dituen atari bat du. Sarrera lorategian, Altamirako leizearen kopia dago.\nOndorengo espazio berregituraketen artean, garrantzitsuena 1968 eta 1991 bitartean egin zen: jatorrizko hiru solairuak, bost bihurtu ziren, eta, bilduma guztiak, kontzeptu museografiko berriekin berrezarri ziren. Gaur egun, eraikinaren eta erakusketa iraunkorraren erabateko berritzea proiektatzen da. 2008ko urtarrilean, lan horiengatik, geletako asko itxi egingo direla iragarri zen, dohako sarrera duen \"Maisu lanen\" erakusketa bat ikusgai geratuko den arren.\nFuntsak.\nArkeologia Museo Nazionalak, 2003an, Espainiako kultura eta historiaren 22 garai ezberdin hartzen zituzten 34 gela zituen. Honako hauek dira bertan ikus daitezkeen lan garrantzitsu batzuk:\nGainera, museoak, bere kanpoko lorategian, Altamirako leizearen polikromoen sabaiaren kopia bat du, jatorrizkoa, Kantabriako Santillana del Mar herrian dagoelarik."}
{"id": "103137", "revid": "56334", "url": "https://eu.wikipedia.org/wiki?curid=103137", "title": "Bartzelona\u2013Sants geltokia", "text": "Barcelona Sants, Sants Estaci\u00f3 edota Sants izenez ere ezaguna, Bartzelonako tren geltokirik garrantzitsuena da, eta Sants-Montju\u00efc barrutiko Sants auzoan kokatzen da. Eraikina 1979an inauguratu zuen RENFEk, eta gaur egun eraikinaren jabea Adif enpresa publikoa da. Madrilgo Atochako geltokiaren ondoren Espainian bidaiari gehien jasotzen dituen tren geltokia da, urtean 30 milioi lagun hartzen dituelarik, zeinetatik 18 milioi baino gehiagok aldirien zerbitzuak erabiltzen dituztela. Geltokiak Pa\u00efsos Catalans eta Joan Peir\u00f3 plazetatik sarbideak ditu, eta bi solairu ditu, behekoa eta sotokoa. Gainean Barcel\u00f3 Sants hotela dago, eta Joan Peir\u00f3 plazaren ondoan autobus geltokia.\nGeltokiak Renfe Operadora eragileak ustiatzen dituen aldirietako, distantzia ertaineko, distantzia luzeko eta abiadura handiko zerbitzuak biltzen ditu. Bestalde, Bartzelonako metroak badu sarrera bat geltokiaren barruan. Kanpoaldean autobus geltokia dago.\nAintzinean metro geltokiak \"Roma\" eta \"Roma Renfe\" izenak izan zituen.\nKokapena.\nGeltokia, itsas mailatik 30 metrora, hurrengo trenbideen barne dago:\nHistoria.\nSantsko geltokiaren lehenengo aurrekaria Vallsetik Vilanova eta Bartzelonarako Burdinbide Konpainiak sortutako La Bordeta eta Sants arteko trenbidea izan zen, 1881. urtekoa. Historian zehar izandako aldaketa eta enpresa arteko fusioen ondoren, trenbide gunea enpresa ezberdinen esku egon zen, horien artean aipagarrienak Tarragonatik Bartzelona eta Frantziarako Trenbideen Konpainia (TBF) eta Madrildik Zaragoza eta Alacanterako Trenbideen Konpainia (MZA). 1897an garaiko Sants udalerria Bartzelona hiriaren parte bihurtu zen.\n1967ko martxoaren 15ean ministerio-ordena baten bitartez Bartzelonako trenbide lotura plan berria onartu zen, horren baitan Sants auzoan bidaiarientzako tren geltoki berri bat eraikitzeko plana zegoela, hiriko trenbide garraioa hobeto integratzeko asmoz. Plan honek 1944 urteko planaren aldaketa suposatzen zuen, eta garaiko 171 milioi pezetako aurrekontua zeukan. Hasiera batean geltoki terminal gisa planteatu bazen ere, Sants eta Kataluniako plazako geltokiaren arteko trenbide tunel bikoitza irekitzearekin batera geltokia pasokoa bihurtu zen. 70eko hamarkadan zehar Santsen lanak burutzen amaitu zen, eta era berean hiriko beste geltoki batzuk ixteari ekin zitzaion, hala nola Iparreko geltokia, 1972an itxita. Azkenik, 1979an geltokiko lanei amaiera eman zitzaion.\n2007an geltokia abiadura handiko sarean sartu zen, Madril eta Bartzelona lotzen dituen abiadura handiko trenbidearen lanen bukaeraren ondoren. Honek ekarri zuen geltokiko trenbide eta nasen berregituraketa, hainbat trenbide zabalera internazionalera aldatuz, abiadura handian ibili ahal izateko. 2008ko hasieran Adifek Sants eta La Sagrera arteko abiadura handiko tunelaren lanak lizitatu zituen, bi geltokiak lotzeko eta azken hau AVE zerbitzuen helmuga izateko.\nGeltokia.\nSants geltokia 70eko hamarkadan eraikitakoa da, erabilitako materialak altzairua, hormigoia eta beira direla. Behe solairuan (0 solairua) geltokiko zerbitzu guztiak kokatzen dira, eta sotoko solairuan (-1 solairua) trenbideak eta nasak daude, zehazki hamalau trenbide eta zazpi nasa zentral. Nasetara sarbidea eskailera mekaniko zein igogailu bidez egin daiteke, irisgarritasuna bermatuz.\nGeltokiko zerbitzuen artean Adifek txartela-salmenta, informazio puntuak, kontsignak eta komunak eskaintzen ditu. Gainera hainbat jatetxe, kafetegi, denda, eta kotxe-alokairu daude. Kanpoan aparkalekuak, taxi eta autobus geralekuak, eta autobus geltokia dago.\nTrenbideen erabilerak.\n2003 eta 2007 arteko lanen ondoren geltokiak 14 trenbide ditu, horietatik 6 zabalera internazionalekoak, eta 8 iberiar zabaleradunak. Trenbideotan hurrengo zerbitzuak ematen dira:"}
{"id": "103138", "revid": "15795", "url": "https://eu.wikipedia.org/wiki?curid=103138", "title": "Bartzelona - Sans geltokia", "text": ""}
{"id": "103141", "revid": "1028", "url": "https://eu.wikipedia.org/wiki?curid=103141", "title": "Guarrazarreko Altxorra", "text": "Guarrazarreko Altxorra (), euren garaian, errege bisigodoek Elizari eskaini zizkioten botozko gurutze eta koroez osatutako altxor arkeologikoa da.\n1858 eta 1861 bitartean aurkitu zen \"Guarrazarreko baratza\" deituriko aztarnategi arkeologikoan, Gaztela-Mantxa erkidegoko Guadamur herrian kokatua, Toledoko probintzian, probintziako eta erkidegoko hiriburu den Toledotik gertu.\nAltxorra, Parisko Cluny Museoa, Madrilgo Errege Jauregiaren Armategia eta Espainiako Arkeologia Museo Nazionalaren artean banatua dago.\nKonposaketa.\nAurkitutako pieza guztien artean, baliotsuenak, Rezesvinto eta Suintila errege bisigodoen botozko koroak dira (Suintilarena, 1921ean lapurtua izan zen eta ez da sekula berreskuratu). Biak urrezkoak, zafiro, perla eta beste harribitxi batzuekin xartatuak. Badaude beste koroa batzuk ere, txikiagoak eta pobreagoak, botozko gurutzeak, baita gaur egun desagertuta dauden gerrikoak ere. Guarrazarren aurkitutako bitxi guzti hauek, urregintza lantegi iberiarretatik datoz, tradizio handikoak historiaurretik, bisigodoen garaian arte bizantziarrekin oso lotuak. Xartatutako granateen teknika erabiltzen dute, herri barbaroek betidanik gogokoen izan zutena. Koroetako hizkiak, urrezko albeoloz eginak daude, non zuloan tailaturiko granateak xartatu diren. Gurutzeetako hegalen bozeldutako apaingarriak, germaniar motakoak dira, baina koroen forma, erabat bizantziarra da. Altxorreko koroak, botozkoak ziren, eta erregeek sekula ez zituzten jantzi.\nBizantziar bitxiek, oso ugariak izan behar zuten, historialariek diotenaren arabera. \"Aita Meridatarren Bizitzak\" liburuan, Meridako elizetan, zenbait gurdi betetzeko haina bitxi zeudela kontatzen da. Historialari arabiar batek dioenez, musulmanek, Toledon sartu zirenean, bertako katedralean, errege bisigodoak ematen joan ziren zenbait botozko koroa ikusi zituzten. Horietako asko, urtu egin zituzten, metal nobleak probesteko. Toledoko Elizako eta Errege Altxorreko bitxiak, arabiarren arteko inbidia eta lehia larrien arrazoia izan zirela ezagutzen da, penintsula konkistatu zutenean. Koroa eta gurutze hauetako asko, elizgizon bisigodoek ezkutatu behar izan zituzten, gertuko Santa Maria de Sorbacesko monasterioan aurkitzen zirenekin gertatu zen bezala.\nAurkikuntzaren historia.\nGuarrazarreko Altxorraren zati bat, ustekabean aurkitua izan zen. 1858an, Santa Maria de Sorbacesko monasterioaren eliza zegoen lurraren erorketa eragin zuten euri zaparradak gertatu ziren. Krispinus izeneko presbitero baten hilobiaren ondoan, hormigoizko kutxa bat argitara irten zen. Aurkitu zuten pertsonek, objektuen erdia urtu zituen Toledoko zilargile batengana eraman zuten. Beste erdia, militar frantziar batek erosi zuen, Parisera eraman eta han Clunyko Museoari saldu ziolarik. Aurkitzaileek, aurkikuntza ikusita, industen jarraitu zuten, eta koroa eta gurutze talde bat aurkitu zuten, oraingo honetan, Elisabet II.a erreginari saldu ziotena, nork Madrilgo Errege Armategian jarrarazi zituen.\nClunyko Museora iritsi ziren Suintila eta Rezesvintoren koroak, Parisen zaharberritu ziren, euren itxura asko aldatu zelarik. Honela, gaur egun Rezesvintoren koroaren erditik zintzilik ikus daitekeen gurutzea, benetan, fibula bat zen, eta oraindik malgukia eta itxidura mantentzen ditu, koroaren erabateko estilo ezberdinekoa izateaz gain. Espainiako gobernuak bi koroak berreskuratu ahal izan zituen, eta Errege Armategian jarri zituen, baina 1921ean, gau batean, Suintilaren koroa desagertu zen, eta sekula ez zen bere arrastoa jarraitzerik lortu.\n1921eko apirilak 4an gertatu zen lapurreta Errege Armategian, Suintilaren koroa eta, Domingoren dohaintzari esker Errege Ondareak zuen multzokoa zen burdin hesizko koroa bat, desagertu egin ziren. Lapurretak ez zuen oihartzun handirik izan, soilik \"La \u00c9poca\"k egin zuen argitalpen zabalago bat grabatuekin, lapurtutakoaren bilaketan gida bezala balio zezan. Dirudienez, lapurrak aurkitu ahal izan ziren, baina ez lapurtutakoa, egundaino oraindik agertu ez direnak.\nJuan S. Cozarren eta Cristina Sapalskiren azterketa gemologikoak, Guarrazarreko altxorrak 243 zafiro urdin (euren ezaugarriek egungo Sri Lankatik datozela diotelarik) 3 korderita urdin (iolitak), 14 esmeralda, aquamarina 1, 2 adularia (ilargi harriak). 21 kuartzo ametista, 9 kuartzo hialino, 6 kaltzedonia urdindu, 169 perla, nakarrezko 154 zati, 56 beira artifizial berde, 26 beira artifizial urdin, 2 arre-laranjaxka, 26 zehaztu gabeko kolorekoak, gorri 1 eta granate piropo-almandinozko zati txiki asko dituela adierazi zuen."}
{"id": "103142", "revid": "119347", "url": "https://eu.wikipedia.org/wiki?curid=103142", "title": "Banaue Arroz Terrazak", "text": "Banaue Arroz Terrazak 2000 urte dituzten arrozdiak dira, Batad herriaren arbasoek Ifugaoko mendietan indusiak, Filipinetan. Terraza hauek gutxieneko tresnak erabiliz eraiki omen ziren, eta gehien bat eskuz. Terrazak itsas mailatik 1500 metrora daude eta mendialdeko 10.360\u00a0km\u00b2 hartzen dute. Antzinako ureztatze sistemak hornitzen ditu, gorago dagoen oihan tropikaletik ura bilduz eta banatuz.\nTerraza hauek Arroz Terrazak Filipinetako Mendikateetan guneko zati dira, 2000 eta 6000 urte zaharreko terraza egitura artifizialak arroza landatzeko. Terraza hauek Unescoren Gizateriaren Ondare izendatu zituzten 1995 eta Filipinetako Apayao, Benguet, Ifugao eta Mendiko probintzian daude.\nOraindik ere bertakoek arroza eta barazkiak landatzen dituzten terrazotan, nahiz eta geroz eta nekazari gutxiagok jarraitu, turismo industriara bihurtzen ari baitira, arroz terrazek berek eragindakoa. Horrela, terraza batzuk bertan behera utzi dira eta higadurak \"maila\" batzuk deuseztu."}
{"id": "103144", "revid": "201", "url": "https://eu.wikipedia.org/wiki?curid=103144", "title": "Potosi", "text": ""}
{"id": "103145", "revid": "105290", "url": "https://eu.wikipedia.org/wiki?curid=103145", "title": "Material Rechazado - (titulurik gabe)", "text": "Hau Material Rechazado musika taldearen 1. diskoa da, 2009. urtean Teletetxo Records diskoetxearen zigilupean argitaratutakoa. \"Bakarrik\" abestiaren letra Maguk idatzi zuen."}
{"id": "103148", "revid": "58701", "url": "https://eu.wikipedia.org/wiki?curid=103148", "title": "Douglas Hyde", "text": "Douglas Hyde (irlanderaz Dubhghlas de h\u00cdde; halere bere ezizena An Craoibh\u00edn Aoibhinn' izan zen) (Castlerea, Roscommoneko konderria, 1860ko urtarrilaren 17a \u2013 Dublin, 1949ko uztailaren 12a) irlandar hikuntzalari eta politikaria izan zen. 1938ko ekainaren 25etik 1945ko ekainaren 24era Irlandako Presidentea ere izan zelarik.\n1938an Irlandako presidente gisa burutu zuen sarrera hitzaldiaren grabaketa ordurarte galtzorian zegoen Roscommon konderriko irlanderaren ahoskeraren azken testigantza izan zen, gaur egun irlanderaren dialekto hori desagertua baitago.\nArthur Hyde, Jr. erreberendoa eta Elizabeth Oldfielden hirugarren seme izan zen. Irlanderaren ikerketa eta indarberritzearen aldeko etengabeko borroka mantendu zuen, Elkarte Gaelikoaren sortzaileetako bat izan zen, izakera apolitikodun elkartea, nahiz eta irlandar izpiritu nazionalaren berpizkundearen eragin zuzena izan.\nLan literarioa.\n1889an irlandar literatura herrikoiaren bilduma bat argitaratu zuen, \"Beside the fire\" (\"Sutondoan\"). Gero 1893an \"Love Songs of Connacht\" (\"Connachteko Maitasun Abestiak\") idazlana argitaratu zuen, irlanderazko olerkien bilduma, bere ingelerarako itzulpenekin batera eta 1906an \"\"Religious Songs of Connacht\" (\"Connachteko Abesti Erlijiosoak\") kaleratu zuen. Bestalde 1899an \"A Literary History of Ireland\" (\"Irlandako Literaturaren Historia\") eta irlanderaz idatziriko ekitaldi bakarreko antzezlan bat ere argitaratu zituen.\nConradh na Gaeilge.\nNahiz eta hasiera batean \"Conradh na Gaeilge (Elkarte Gaelikoa)\" eraginik gabeko intelektual bitxi eta exzentrikoen kultur mugimendu bat iruditu, berehala irlandar herriaren adostasun eta begikotasunak irabazi zituen. Hydek \"The Necessity for De-Anglicising Ireland\" (\"Irlandaren Desanglikazioaren Beharra\") izenburupeko agiria idatzi zuen, honetan irlandar herriaren heziketaren bidez bere ohitura linguistiko eta literarioaren berreskurapena proposatu zuen.\nSenataria eta Presidentea.\nNahiz eta Hyde Sinn F\u00e9in alderdiko kide ez izan, mugimendu independentista eman zen unean zehar Oireachtas legebiltzarreko Seanad \u00c9ireann goi ganberako hautagai izatea onartu zuen, betiere bere lagun zen Aginte Kontseiluko W. T. Cosgraven iradokizunez, Irlandar Estatu berriaren sorreraren ondoren. Halere bere legebiltzarreko egonaldia nahiko laburra izan zen 1925ko azaroan hauteskundeetara aurkeztean \"Catholic Truth Society of Ireland\" CTS elkarteak \"Irish Independent\" egunkariko zutabe batean protestantea izan eta dibortzioa defendatzeaz salatu baitzuen, ondorio bezala bere eserlekua galdu zuen.\nIrakasketara itzuli zen, Dublingo University College Dublinen irakasle jarri zen, han bere ikasleetako bat etorkizunean Fiskal Nagusia eta Irlandako Presidente izango zen Cearbhall \u00d3 D\u00e1laigh izan zelarik.\nFine Gael alderdiaren iradokizunez, orduan oposaketan zegoena, orduan Taoiseach (Lehen Ministroa) \u00c9amon de Valeraren Fianna F\u00e1ilekin izandako alderdi politikoen arteko negoziaketen bidez 1938an bi alderdiok lehen presidente gisa hautatu zuten, 1945an kargu hau laga zuen osasun arazoak zirela eta, Irlandako Teniente Jaunaren aintzineko etxean bizitzeko, gaur egun \"Ratta Etxea\" ezagutzen dena, han Douglas Hyde 1949an zendu zen."}
{"id": "103149", "revid": "15795", "url": "https://eu.wikipedia.org/wiki?curid=103149", "title": "Santseko geltokia", "text": ""}
{"id": "103150", "revid": "12788", "url": "https://eu.wikipedia.org/wiki?curid=103150", "title": "Kolunba Ionakoa", "text": "San Kolunba edo Kolonba (521ko abenduaren 7a - 597ko ekainaren 9a), sarritan Kolunba Ionakoa deitua, aintzinako irlanderaz Saint Colm Cille, Columbkill edo Columcille (euskaraz \"Elizaren Usoa\" esan nahi du), fraide misiolari gaelikoa izan zen, Erdi Aroaren hasieran, kristautasuna Eskozian sartu zuena."}
{"id": "103151", "revid": "105290", "url": "https://eu.wikipedia.org/wiki?curid=103151", "title": "Amon Amarth", "text": "Amon Amarth suediar Melodic death metal musika talde bat da. Orokorrean, bikingoei eta gudei buruz idazten dituzte beraien abestiak. Taldea 1988 urtean sortu zen, \"Scum\" izenarekin. 1992. urtean \"Amon Amarth\" jarri zioten (euskaraz, \"Patuaren Mendi\")\nHistoria.\nTaldea 1988 urtean sortu zen, Scum izenarekin eta jatorriz Grindcore musika jotzen zuten, Themgorothek (Dark Funeral), Olavik y Tedek osatuta.\nJohan taldera iritsi zenean, musika estiloa Death Metalera aldatu zen. Lehenengo demoaren ondoren, 1991n, 1992n Amon Amarth-era aldatu zuten izena. Bi demo grabatu zituzten: \"Thor Arise\" eta \"The Arrival Of The Fimbul Winter\". Beraien lehen albuma, \"Once Sent From The Golden Hall\", 1998n, arrakasta handia izan zuten eta ordutik aurrera gira batzuk eman dituzte, bi bideoklip argitaratu dituzte eta ehun aldizkaritan hartu dute parte gutxigorabehera."}
{"id": "103153", "revid": "1310", "url": "https://eu.wikipedia.org/wiki?curid=103153", "title": "Amon amarth", "text": ""}
{"id": "103154", "revid": "105290", "url": "https://eu.wikipedia.org/wiki?curid=103154", "title": "Iona", "text": "Iona Eskoziako Hebrida uharteen ipar-ekialdean dagoen uharte txiki bat da. Mulleko uhartetik, Ionako itsasarteak banantzen du.\nHistoria.\n563an Irlandatik atzerriratua zegoen San Kolunba edo San Columcillek uharte honetan monasterio bat sortu zuen, Ionako abadetxea. Han, kristautasuna Eskozian barneratuko zuen gunea sortu zen. Kellseko liburua ere garai hartan eta uharte honetan idatzi zela uste da. Monasterio hark Eskoziako Erreformaren garairaino iraun zuen.\nIona uhartea nekropolia izan zen Eskoziako lehendabiziko errege izan ziren D\u00e1l Riatako erregeentzat eta haien ondorengoentzat.\n1938an, George MacLeodek, Ionan, kristau komunitate ekumeniko bat sortu zuen."}
{"id": "103156", "revid": "512", "url": "https://eu.wikipedia.org/wiki?curid=103156", "title": "Learning-by-doing", "text": "Learning-by-doing ingelesez edo eginez ikasten euskaraz ekonomian sortutako kontzeptua da, gerora hezkuntzara zabaldu dena. Langileek produktibitatea hobetzeko duten berezko ahalmenari egiten dio erreferentzia, baldin et aukera baldin badute. Produktibitatea hobetzeko aukera handia da baldin eta langilearen ideiak eta proposamenak praktikan jartzen badira. Hezkuntza munduan ikasketa-prozesu aktiboagoa garatzeko metodologia gisa erabili da.\n\"Learning-by-doing\" ekonomian.\nKenneth Arrow ekonomialariak \"learning-by-doing\" erabili du bere hazkunde endogenoaren teoria garatzeko, aldaketa teknikoen eta berrikuntzen ondorioak azalduz. Robert Lucasek (1988) lelo berbera bereganatu zuen giza baliabideen inguruan aritzeko. Bestalde, toyotismoaren eta kaizen kalitate-hobekuntzaren oinarrizko ezaugarria da \"learning-by-doing\".\n\"Learning-by-doing\" hezkuntzan.\n\"Learning by doing\" hezkuntza mundura zabaldu da. Aspaldidanik zenbait ikertzailek, William Glasser kasu, psikologian egindako ikerketetan, frogatutzat ematen zuten zenbat eta aktiboagoa ikasleen lana orduan eta sakonagoa haien ikasketa prozesua. Informazio baten aurrean entzute hutsak irakurketa aktiboa baino emaitza kaskarragoak ematen omen zituen informazio hori eskuratu edo ikasteko. Esperimentatzea, eztabaidatzea, praktikatzea, irakastea, zenbat eta aktiboago, orduan eta emaitza hobeak ikasketa prozesuan. Roger Schank eta David Marsh pedagogoek ere \"egiten ikasten dela\" beste edonola baino hobeto defendatu dute.\n\"Learning-by-doing\" ikaskuntza sistemak John Dewey filosofoaren heziketa-teoria bati egiten dio erreferentzia. Jakintzara hurbiltzean, ikasleek ingurunearekin harremanak izan behar dituzte, ingurugirora egokitzeko eta ingurugirotik ikasteko. Deweyk ideia hau landu zuen Chicagoko Laborategi Eskolako unibertsitatean ezarriz. Esate baterako,\"Learning-by-doing\" teoria Richard DuFourek onartu zuen eta ikasketa profesionalen komunitateen garapenari aplikatu zuen."}
{"id": "103157", "revid": "688", "url": "https://eu.wikipedia.org/wiki?curid=103157", "title": "Neustria", "text": "Neustria (\"mendebaldeko lur berria\") frankoen erresumako mendebaldeko lurraldea izan zen. Akitaniatik Mantxako kanaleraino zihoan, eta hiri nagusiak Paris eta Soissons ziren. \"Merovingiar leinua\"ren aginpean, Klovis I.a hil ondoren (511), semeek erresuma banandu zuten haien artean. Honela erresuma txikiagoak sortu ziren, eta, nagusiak Neustria eta Austrasia izan ziren, etengabe elkarren aurkako borrokan.\nGeroago, karolingiar leinua agintean zegoela, Sena eta Loira ibaien arteko lurraldeak \"regnum Neustriae\" delako izena jaso zuen latinez, Karolingiar Inperioko zati bat. Halaber, Neustriako marka ere sortu zuten karolingiarrek, bretoiei eta bikingoei aurre egiteko.\nHistoria.\nKlovisen ondorengoek lurra etengabe zatitzeak berrehun urtez Austrasiaren kontrako borrokak ekarri zituen. Gerlak gorabehera, Neustria eta Austrasia hainbatetan batu ziren berriz. Lehena Klotar I.aren erregealdian, 558tik 562ra. Beste batuketa laburrez gain, 687an, Pepin Herstalgoak, Austrasiako jauregiko jaunak, neustriarrak garaitu zituen, eta bi lurraldeak batu zituen.\nHaren ondorengoek, karolingiarrek, bi erresumak gobernatzen jarraitu zuten, jauregiko nagusiak -baina ez erregeak- zirela. Hala ere, aita santuak oniritzia emanda, Pepin Laburrak 751n azken merovingiarra boteretik kendu zuen eta inperioa bere esku jarri zuen errege titulua hartuta. Hurrengo urteetan, Neustria, Austrasia eta Borgoina bezalako erresumak desitxuratu ziren, erregeen botereak lotuta baitzeuden.\nKarlos Handiaren semeak, Ludovico Piok, Neustria seme zaharrenari, Lotar I.ari eman zion 817an. Baina 831n matxinatu ostean, Pepin I.a Akitaniakoari, eta haren heriotzaren ondoren, Karlos Burusoilari 838an. Neustria eta Akitania izan ziren Karlos Burusoilak 843an Verdungo Hitzarmenarekin eskuratu zuena, Ludoviko Pioren semeek Inperioa zatitutakoan. Karlosek eutsi zion seme zaharrenari Neustria emateko ohiturari, Le Mans-en bere gortea zuela. Baina ondorengoek ohitura hori ez zuten berritu, erresuma ez ahultzearren.\nKarlos Burusoilak 861ean bi marka eratu zituen bretoiei eta bikingoei eustearren. Biak Neustrian zeuden eta batzuetan Neustriako marka bezala ezagutzen da. 911n Robert I.a bi markaren buru bihurtu zen. Bere sendiak, Kapetar leinua osatuko zuenak, Neustria osoa gobernatu zuen 987ra arte. Orduan, Hugh Capet biloba errege hautatu zuten. Horren ondoren, markak ez ziren berritu, eta, hortaz, Neustriaren kontzeptu politikoa desagertu zen."}
{"id": "103160", "revid": "119347", "url": "https://eu.wikipedia.org/wiki?curid=103160", "title": "House (telesaila)", "text": "House edo House M.D. FOX telebista kateak 2004ko azaroaren 16an estreinatutako telesail estatubatuarra da, David Shore eta Paul Attanasiok sortua izan zelarik nahiz eta kredituetan Davis Shore bakarrik agertu.\nTelesaila Hugh Laurie aktore britainiarrak antzeztutako protagonistan oinarritzen den drama medikua da. Gregory House telesaileko pertsonaia nagusia Sherlock Holmes detektibearengan inspiratuta dago. House, New Jerseyen dagoen fikziozko Princeton-Plainsboro Unibertsitate Ospitalean bere\nmediku taldearekin batera, kasu kliniko misteriotsuei azalpena aurkitzen dien mediku desatsegin, disdiratsu eta drogazalea da.\nTelesailak kritikaren eta ikuslearen oso harrera ona izan zuen lehen momentutik, bai Estatu Batuetan eta bai mundu mailan ere, telesailik ikusienetakoa bihurtuz. Sari eta izendapen ugari jaso ditu, garrantzitsuenak Peabody\nsari bat, bi urrezko globo eta hiru Emmy sari. 2008an telesailik ikusiena izan zen, batez beste 82 milioi pertsonak ikusi baitzuten 66 herrialdetan.\nDenboraldiak.\nGaur egun telesailaren zortzigarren denboraldia ematen ari dira Estatu Batuetan."}
{"id": "103162", "revid": "1712", "url": "https://eu.wikipedia.org/wiki?curid=103162", "title": "Disneyko doilorrak", "text": ""}
{"id": "103165", "revid": "336", "url": "https://eu.wikipedia.org/wiki?curid=103165", "title": "Fantasia (filma)", "text": "Fantasia marrazki bizidunetako pelikula klasikoa da, 1940an Walt Disneyk estreinatua, animazioa eta musika klasikoa konbinatzen dituena, elkarrizketarik gabe. Mickey sagua famatua pertsonaia ezaguna da, eta Philadelphiako orkestra arlo musikalaz arduratu zen Leopold Stokowskik zuzenduta. Marrazki bizidunak abstrakzio gradu ezberdinetan erabiliak izan ziren kontzertua animatzeko edo musikari argia emateko. Filmak kontzertu berako pasadizoak barneratzen du, Leopold Stokowski eta bere orkestarekin. Fantasia nabargarria zen bere unean abangoardiako kualitateak edukitzeagatik, gainera historiako lehenengo pelikula izan zen soinu estereofonikoa erabili zuena.\nEstrenaldiak.\n1941eko urtarrilaren 19an, RKO banatzaileak hasi zen filma banatzen. Fantasound-etik, soinu estereofonikotik, ohiko soinu monofonikora bihurtu zen filma banaketa bermatzeko. 1941ean RKOk filma laburtu zuen lehenego leloa kentzen eta bizi sekuenzia laburtzen posiblea zen neurrian. Lehengoa bertsioa 125 minutukoa zen, gerokoa 81 minutukoa. Publikoak ez zion filmari harrera onik eman.\n1956an filmari bere soinu estereoskopioa bueltatu zioten, Cinemaskoperik konpatoblea, baina irudiaren formatoa aldatu zuten pantaillan zabalan hobeto sar dadin. 1969an beste estrenaildia egin zuten, eta honakoa nahiko arrakastatsua zen. Lehenengo aldiz filma etekin handiak lortu zituen. 1982an, teknologiaren aurrerapenak dira eta, Disney-k berriro jaurtiki zuen filma, soinu berriarekin eraberritzen. Horrela Fantasia filme lehena izan zen soinu estereo-digitala edukitzeko.\n1990an, 50 anibersarioa izanek, Walt Disney Pictures banda sonora originalarekin jaurtiki zuen filma, hau da Fantasoundekin. Horrela 1946ko bertsioa ia osoz birkonpondu zuten eskuraa zeuden elementu guztiekin. Buklatzeko 2000an, 60 anibersarioan, DVDan jaurtiki zuten berriro filma.\nBanda sonora.\nFiladelfiako orkestak filmaren musika jo zuen, Leopold Stokowski zuzenduta. Leloak honako hauek dira:\nJohann Sebastian Bachen Tocata eta Fuga.\nTchaikovskyren Kraskagailu.\nPaul Dukasen intxitxu-mutil.\nIgor Stravinskyren Udaberriaren sagarapena.\nBeethovenen sigarren sinfonia.\nAmilcare Ponchinelliren orduen dantza.\nModest Musorgskiren gaua Mendisoian.\nSchuberten Ave Maria.\nazken bi leloek historia bakar bat osatzen dute, zaspigarrena alegia."}
{"id": "103166", "revid": "112192", "url": "https://eu.wikipedia.org/wiki?curid=103166", "title": "Violadores del Verso", "text": "Violadores del Verso Zaragozan sortutako rap musika taldea da. \"Hate\" (\"Sho Hai\" bezala ere ezaguna) (Sergio Rodr\u00edguez, MC), \"Kase-O\" (\"Javat\" bezala ere ezaguna) (Javier Ibarra, MC), \"L\u00edrico\" (David Gilaberte, MC) eta \"R de Rumba\" (Rub\u00e9n Cuevas, DJa eta ekoizlea) taldekideek osatzen dute taldea.\nDenboraldi batean Doble V izena erabili zuten eta arazo legalak zirela-eta, Doble V whiski-marka bat delako, Violadores del Verso izena hartu behar izan zuten berriro."}
{"id": "103167", "revid": "119347", "url": "https://eu.wikipedia.org/wiki?curid=103167", "title": "NdNo", "text": "NdNo 1995ean Zaragozan sortutako metal musika taldea da. Bi urtez entseguak egiten egon ondoren, 1997an taldea bezala sortu zen.\nTaldekideak.\nVioladores del Verso taldeko R de Rumba DJak sarritan kolaboratzen du."}
{"id": "103168", "revid": "149862", "url": "https://eu.wikipedia.org/wiki?curid=103168", "title": "Inperio Karolingioa", "text": "Inperio Karolingioa edo Karlomagnoren Inperioa Karlos Handia errege frankoak 800ean sortutako inperioa izan zen, Aita Santuak enperadore izendatutakoan. Egungo Frantzia, mendebaldeko Alemania eta Italia mendean edukita, Antzinako Erromak galdutako maila politikoa, erlijiosoa eta kulturala berreskuratzeko saioa izan zen, Germaniako Erromatar Inperio Santuaren aurrekari.\nKonkistak.\nFrankoen erregetza merovingiar leinuaren esku zegoela, pepindarrak, Austrasiako familia bat, gero eta boteretsuago bilakatu ziren. Meuse ibaiaren ertzeetan 90 soro handi baino gehiago edukita, parerik gabeko aberastasuna eskuratu zuten pepindarrek. Hala, Pepin Herstalgoa Austrasiako jauregiko jauna bihurtu zen 679an, eta 687an Neustria ere kontrolpean izan zuen, \"frankoen printzea\" titulua hartuta. Familia honek kanpoko kanpainak burutu zituzten sehaskan zegoen inperio hau ez desegitearren. Karlos Martel semeak neustriarren matxinadei eutsi zien eta frisiarrak, alamanak, burgundiarrak eta proventzarrak garaitu zituen.\nKarlos Martelen garairako frankoen erresuma handia zen, oso. Menpean edukitzeko, sistema feudala erabili zuen, geroago mendebaldeko Europara zabaltzekoa zena. Halaber, garaian izan zuen mehatxurik handiena gainditu ahal izan zuen Martelek. Izan ere, arabiarrek, Iberiar penintsula konkistatutakoan, Pirinioez bestaldean sartu ziren harik eta frankoek Martel buru zeukatela 732an Toursko guduan geldiarazi zituzten arte. Garaipenak garaipen, Karlos Martelek errege titulua hartu ez zuen hartu, baina Pepin III.a semeak bai, azken errege merovingiarra kanporatu ondoren. Haren semeak, Karlos Handiak, enperadore titulua hartu zuen.\nKarlos Handiak aurrekoek izan zuten arazo bera eduki zuen: haren menpeko lurraldea hain zabala izanda, tokian tokiko noblezia haren aurka altxa zitekeen. Hori ekiditearren, konkistari ekin zion, iparraldean eta ekialdean (Bavarian, Saxonian eta Frisian), mendebaldean (Bretainiako markan) eta hegoaldean (Hispaniako markan). Honela, lur berriak bereganatzen zituen eta nobleen artean banatzen zituen, baldin eta noblea hildakoan lurrak erregearen menpera bueltatzen baziren, beste noble bati eman ziezaion. Orobat, \"missi dominici\" izeneko ikuskariak bidaltzen zituen erresuma osoan zehar nobleen jokabidea zaindu zezaten.\nAita santuekiko aliantza.\nFrankoen jauregiko jaunen familia boteretsua zen, eta Elizak leinu indartsu hau babestu nahi izan zuen zituen hiru mehatxuei (islamdarrak, bizantziarrak eta lombardiarrak) aurre egiteko. Izan ere, Aita Santua bizantziar enperadorearen zaintzapean zegoen paperaren gainean, baina errealitatean une horretan Konstantinoplaren kezka nagusia musulmanen hedapena geldiaraztea zen. Hortaz, babesa hori gainetik kentzeko aukera baliatu nahi zuen Elizak.\nGainera, Gregorio III.a aita santuaren eta ikonoklasten arteko gatazkak (Irudien auzia) Erroma eta Bizantzioren arteko gatazka ere ekarri zuen. Leon III.a enperadoreak Italiara itsas armada bidali zuen haren agintea errespeta zezaten. Italiako hegoaldea Konstantinoplako patriarkaren agindupean paratu zuen, eta aita santuari iparraldea, lombardiarren mendean, utzi zion. Baina azken horiek ere botere handia daukate eta Elizak mehatxutzat dauzka.\nBeraz, aita santuak Karlos Marteli laguntza eskatu zion, lombardiarrei aurre egiteko. Frankoen babespean jarri zuen bere burua, eta Italia konkistatzeko eskatu zien. Karlos Martelek \"Oso Kristaua\" titulua jaso zuen berarentzat eta ondorengoentzat, eta Elizaren eta fedearen babeslea bilakatu zen aita santuen irudikoz.\nHaren seme Pepin Laburrak 750ean Zakarias aita santuari baimena eskatu zion azken errege merovingiarra tronutik kendu ahal izateko. Txilderiko III.a honela kanporatutakoan, Pepinek Frankoen errege izendatu zuen bere burua Soissonsen, baroien eta apezpikuen aurrean. 752an, Aita Santuak, berriro, laguntza eskatu zien frankoei lonbardiarren mehatxutik Erroma defenda zezaten. Berdin gertatu zitzaion Karlos Handiari, Pepinen semeari hain zuzen. Italiako kontuetan sartu zuen eskua 774an, eta Didier errege lombardiarra mendean hartu ondoren, Lombardiarren erregea bihurtu zen. Honela, Italiako zati bat azpiratu zuen.\nMendebaldeko Europan inperioa berriro altxa zedin Elizaren papera funtsezkoa zen. Pepinek eta Karlos Handiak lonbardarren aurkako gerrak Elizak eskatuta egin zituzten, baina frankoen eta Elizaren artek harreman onak lehenagokoak izan ziren. Izan ere, Klovis I.a Erromaren nagusitasuna eta ortodoxia onartu zuen lehen errege germaniarra izan zen.\nOrobat, Karlos Handiak saxoi paganoen kontra ere egin zuen borroka fedea hedatzearren. Mundu kristauaren babeslea izanik, hura antolatzeari ere ekin zion Karlos Handiak: apezpikuak izendatzen zituen, \"Filioque auzian\" horren alde agertu zen, Aachen hiriburuan eskola bat sortu zuen hainbat kontutan gutxieneko hezkuntza zabaltzeko... Hori guztia zela-eta, 800eko abenduaren 25ean, Aita Santuak enperadore izendatu zuen Karlos.\nInperioa.\nMenpeko lurraldeak gobernatzeko egitura ona izan arren, karolingiarren inperioak ahuldade bat bazeukan: gerlarik egon ezean, Estatuak ezin zuen adina aberastasun eskuratu basailuei beharrezko ordainketak egiteko. Karlos Handiaren erregealdian, hortaz, borrokak etengabeak izan ziren, baita nobleen zein apezpikuen gaineko ikuskapena ere.\nBaina Ludoviko Pio semeak lurren jabetza eman behar izan zuen, ez errentan lehen egiten zen bezala, basailuaren heriotzaren ondoren erregeak utzitako lur horiek berreskura zitzan. Honela, nobleek seme-alabei uzten zizkieten erregeengandik lortutako feudoak, erregeen oniritzia beharrik gabe, eta inperioaren zatiketa aregotuz. Ludoviko Pioren semeek elkarren aurka borroka egin zutenean, basailuen gaineko nagusitasunari eutsi ahal izateko, gero eta independentzia handiagoa eman behar izan zieten.\nInperioaren zatiketa ofiziala Verdungo Hitzarmenarekin etorri zen. Bake itun horretan, Karlos Handiaren hiru bilobak frankoen inperioa haien artean banatu zuten: Karlos Burusoilak mendebaldea hartu zuen, Luis Germaniarrak ekialdea, eta Lotario I.ak erdialdea (hiriburua eta frankoen jatorrizko lurrak barne), Italia eta enperadore titulua. Baina titulu horrek lehen zeukan boterea galdu zuen berehala. Aitzitik, erresuma ahulena suertatu zen Lotario enperadorearena, eta, honek gatazka gehiago eragin zituen, beraz.\nErresuma horien ahuldadeak areagotu ziren tokian tokiko noblezia indartu ahala. Izan ere, basailuen fideltasuna mantentzen lortzea gero eta zailago bilakatu zen, lur berriak konkistatu ezinik. Gauzak honela, enperadorearen titulua desagertu egin zen 924an. Edonola ere, 38 urte igaro ondoren, frankoen ekialdeko lurraldeetan enperadore titulua berreskuratu zuen Oton I.ak 962an, 1806ra arte iraungo zuen Erromatar Germaniar Inperio Santua sortzeko."}
{"id": "103169", "revid": "56334", "url": "https://eu.wikipedia.org/wiki?curid=103169", "title": "San Telmo Museoa", "text": "San Telmo Museoa, labur STM, Gipuzkoako hiriburu Donostiako udal museoa da, Euskal Herriko gizartea ardatz duena. Euskal Herriko historia ikuspegi sozial batetik azaltzen du. Donostiako Parte Zaharreko Zuloaga plazan dago.\nMuseoaren etorkizuneko egituraketa eta funtzioei buruzko hausnarketa baten ostean, 2007an berrikuntza prozesu bati ekin zioten. Azkenik, museoa 2011ko udaberrian berrireki zen, oraingoan euskal gizarteari buruzko museo bihurtuta.\n2016. urtean, 156.000 bisitari izan zituen.\nEraikinak.\nKomentua.\nMuseoaren eraikina antzina Dominiko fraideen komentua izan zen. XVI. mendean eraiki zen komentua, Karlos I.a Espainiakoa enperadorearen estatu idazkaria zen Alonso Idiakez gipuzkoarraren diru laguntzari esker, Urgull mendiaren magalean. Eraikuntza lanak 1544an hasi eta 1562an amaitu ziren. Eraikina gotiko eta pizkunde estiloen arteko trantsizioan dago, bere altxaeran berpizkundeko elementu batzuk baititu, nahiz eta bere egitura gotikoa izan. Antzinako komentuaren berezitasunetako bat klaustroaren kokalekuan datza: ohikoena elizaren alboan kokatuta egotea da, baina kasu honetan eta mendiaren hurbiltasuna dela eta, mendiaren oinean altxatu zen.\n1813an, Iberiar Penintsulako Gerran, Donostia arpilatua eta suntsitua izan zen, eta komentuak kalte larriak jasan zituen. 1836an Juan \u00c1lvarez Mendiz\u00e1bal politikariak gauzatutako Desamortizazioaren ondorioz, fraideak komentutik kaleratu eta multzo osoa artilleriako kuartela bilakatu zen.\n1913an eraikina Monumentu Nazionala izendatu zuten, eta 1928an Donostiako Udalak eraikina bereganatu zuen. 1932an museoaren egoitza berria inauguratu zen, itxuraz berrituta. Orduan gehitu zitzaizkion elizari Josep Maria Serten mihiseak. Gainera, klaustroaren albo bat Pizkundeko estiloa islatzen zuen jauregiko aurrealde batez apaindu zuten. Irekiera ospakizunen barnean, Manuel de Falla musikariaren emanaldi bat egon zen.\nEraikin berria.\nOrdu arte museo etnografiko lanak egin bazituen ere, 2007. urtean museoa eraberritzeko plana hasi zen, museoa kontzeptu berri batez berpizteko. Komentu zaharra txukundu ez ezik, asmo handiko proiektu bat jarri zen abian: komentuari eraikin garaikide berezi bat gehitzea. Lan horiek egiteko ardura Nieto Sobejano arkitekto ospetsuei eman zitzaien, eta haiek diseinatu zuten. 2011n amaitu ziren museoa zaharberritu eta zabaltzeko lanak, 28,5 milioi euroren kostuaz.\nUrgull mendiari eta eraikin historikoei paralelo atxikitako pabiloiak museoaren espazio-premiei erantzuten die, eta paisaia-ingurunean integratzen da. Forma etenak dituen eraikin honen barnealdean, hormigoi zuria erabili da, Nafarroatik ekarria eta ikusgai dagoena. Hormigoi hori itxuratzeko, berriz, ar-eme oholtxoen enkofratua erabili zen. Beste material garrantzitsu bat iroko-zura da, eskaileren estalduretan, tronaduretan eta abarretan erabilia.\nKanpoalde berezia du, bertako estaldura aluminio urtuzko xaflaz osatuta baitago. Nolabait landare- eta argi-horma bat eratu nahi izan da era horretan, eraikina paisaian txertatuta egon dadin. Lan horien ardura eta diseinua Leopoldo Ferranek eta Agustina Oterok egin dituzte.\nPabiloi eraiki berrien espazioek aukera gehiago eman dituzte beste erabilera batzuetarako; izan ere, bertan kokatzen da, adibidez, aldi baterako erakusketa-azaleraren zati handi bat. Beste erabilera batzuen artean daude artelanak garraiatzeko korridore bat, laborategi bat, 140 pertsonarentzako ekitaldi-areto bat, liburutegi bat eta esperimentazio-sena daukan jatetxe-kafetegia, Bokado enpresak kudeatua.\nHistoria.\n1902an Euskalerriaren Adiskideen Elkartearen ekimenez, Etnografia eta Arte Ederretako Museo bat sortzeko asmoz, hainbat pieza bildu ziren. Lehenbiziko zuzendaria Pedro Soraluze izan zen. Museoaren estreinako egoitza Garibai eta Andia kaleen arteko izkina batean zegoen. Ondoren, Bigarren Hezkuntzako Institutua eraiki berritan, aldamenean beste bat antzeko eginkizunak izango zituen beste eraikin bat altxa zuten Urdaneta kalean: Arte eta Lanbideen Eskolaren egoitza berria. Bada, bertara lekualdatu zuten museoa 1909an. Azkenik, San Telmo komentuaren eraikinera eraman zuten, 1932an, fatxada berri bat eraiki ondoren.\nAurreko banaketan, museoa beheko, aurreneko eta bigarren solairuetan banatzen zen. Beheko solairuan eliza, behealdeko klaustroa (honetan arkeologia saila zegoen), denboraldi baterako erakusketen aretoak, zerbitzuak eta sarbideak zeuden. Aurreneko solairuan etnografia bilduma zegoen, alboan pinakoteka zuelarik (gotiko garaitik XX. menderako margolanak). Bigarren solairuan Euskal Herriko margolaritza garaikidearen saila zegoen.\n2007-2011 bitartean egindako eraldaketak banaketa horren aldaketa sakona ekarri zuen. Azkenik, 2011ko martxoaren 28an berrireki zen.\nSan Telmo eraikina Donostiako Udalaren jabegokoa da; aldiz, klaustroa Espainiako Estatuarena da.\nBildumak.\nSan Telmo Museoaren bildumak 35.638 piezatik gora ditu funts hauetan banatuak: arkeologia, arte ederrak, etnografia, argazkilaritza eta historia. Horien artean, hauek dira aipagarrienak: hilarriak, etnografiako objektuak, armak eta XIX. eta XX. mendeko pinturak.\nArkeologia funtsa 650 bat piezez osatuta dago, askotariko jatorri eta tipologiakoak. Horietan, objektu mota hauek biltzen dira: hilarriak, laudo harriak, armarriak eta beste kultura batzuetako objektuak. Atal honetan, hilarri bilduma da azpimarragarriena; izan ere, 80 ale baino gehiago ditu, hala Euskal Herrikoak, nola ingurukoak. Gainera, tipologia eta garai askotakoak direnez (erromatarren aurreko garaikoetatik hasita XIX. mendearen bukaera artekoak), hilobi artearen erakusgarri dira. Hilarriak hilobi monumentuak dira, eta norbait ehortzita dagoen lekua edo norbait hil zen lekua adierazten dute.\nAtal honetan pinturak, eskulturak, estanpak (grabatu artistikoa, serigrafia, litografia, eta abar) eta kartelak biltzen dira. Guztira, 6.800 pieza baino gehiago. Euskal arte bildumari dagokionean, XIX. mendetik gaur egun arte euskal gizarteak eman dituen artista askoren lanak daude: Zamacois, Lekuona edo Etxenagusia, Arteta, Tellaetxe, Zubiaurre, Lekuona, Ribera edo Uzelai. Gudaren ondoren, 60ko hamarkadan euskal artisten susperraldia izan zen, eta horien artelanak ere badaude museoaren funtsetan, hala nola, Oteiza, Txillida, Basterretxea, Mendiburu, Nagel edo Ameztoi.\nSan Telmoko funts etnografikoa 9.200 objektuz baino gehiagoz osatuta dago, eta euskal gizartearen bizimodu tradizionalekin zerikusia duten objektuak daude bertan, besteak beste, lanbideei lotutakoak: artzaintza, arrantza, ikazkintza, lihoa irutea, nekazaritza, abeltzaintza... Atal honetan argizaiolen bilduma da bereziena. 50 ale baino gehiago daude, eta euskal gizartearen aberastasun espiritualaren adierazgarri bikainak dira. Argizaiola hildakoei eskaintzen zaien argizari bildumena da. Argizariari su emanda egindako argiak hildakoak egin beharreko bidea irudikatzen du.\nAtal honek 14.200 piezatik gora ditu, irudiak, klixeak eta plakak zenbatuta. Bildumako irudiak hainbat gairen ingurukoak dira, hala nola, historia, etnografia eta arkeologia. Egile argazkiak ere badaude. Atal honetan Galarza funtsa nabarmendu behar da. Donostiako eta Gipuzkoako beste hainbat herritan (Hondarribia, Lasarte-Oria, Hernani, Zarautz...) ateratako 2.000 argazkitik gora biltzen ditu. Gehienak XX. mendearen lehen erdikoak dira.\n2.900 piezaz baino gehiagoz osatutako atal honek armak, kartografiak, karlistaldietako objektuak eta tokiko historiaren lekukotza objektuak biltzen ditu. Horien artean arma bilduma dago. 1.000 pieza inguru biltzen ditu eta askotarikoa da: arma zuriak, defentsarako armak, su armak, artilleria piezak eta arma historikoak. Bilduma garrantzitsua da arma zuri asko dituelako, eta zenbait pieza kalitate handikoak eta oso arraroak direlako. Pieza horiekin armagintzaren ikuspegi osoa erakuts daiteke, hasi XV. mendetik eta ia gaur egunera arte.\nErakusketa iraunkorra.\n2011tik museoaren egitura ondorengo hau da:\nAldi baterako erakusketak.\n2011n eraberrituta zabaldu zenetik, Museoak gogotsu agertu da bere baitan aldi baterako erakusketak maiztasunez egiteari buruz. 2011n Museoa eraberrituta ireki eta berehala, \"6 mila milioi beste\" ikus-entzunezko erakusketa inauguratu zen: 78 herrialdetan, denetariko kultura, adin, sexu, arraza eta erlijioetako 5.600 laguni egindako elkarrizketak, sei erreportarik grabatuak. Handik gutxira etorri zen Federico Felliniri buruzkoa, \"Ilusioen zirkua\", 2012ko urtarril arte. 1000 m2 erabili ziren horretarako, baita 400 pieza baino gehiago ere, nolabait Fellinik gauzak gordetzearen kontra zeukan temari traizio eginez bada ere: erakutsi ziren aldizkariak, argazkiak, sekula ikusi gabeko film-zatiak, kartelak, etab.\nEtnografiarekin daukan lotura estuari eutsiz, 2014an, \"Galiarren aroan. Zesar aurreko Akitania\" izan zen ikusgai San Telmo Museoan maiatzaren 25 arte. 1.600 objektu erakutsi ziren bertan: ehungailuetako pisuak, depilatzeko pintzak, giltzak, eskumuturrekoak, txanponak\u2026 Gezurtatu egin zituen oso hedatuak diren hainbat ideia, neurri batean Asterix eta Obelixen moduko komikiek zabaldutakoak eta Frantziako Iraultzaren garaitik bultzatuak: galiarrak basoan bizi ziren Rousseauren moduko \"bon sauvage\" izango zirela. Akitaniaren Burdin Aroko hiri-zibilizazioa eta beste lurraldeekin zituen merkataritza-harremanak nabarmendu zituen.\nGeroztik erakusketa handiagoak eta txikiagoak izan dira; izan ere, Museoak badu laborategi espazio bat, erakusketa txiki, berritzaile edo esperimentaletarako. Gizarteko erronken arloari dion arretarekin bat etorriz, Museoak \"Ura, ibaiak eta herriak\" erakusketa eman zuen 2014ko otsailetik maiatz arte museoko bigarren solairuan. Pedro Arrojo zuzendari izandako erakusketak uraren krisialdi globala utzi zuen agerian, uraren giza eskubidea nabarmendu eta kaltetuei ahotsa eman zien, baita uraren urritasunaren atzean dauden gizarte-faktoreei erreparatu ere. \"Hain urrun, hain hurbil\"ek erakusketa espezializatuen gogo horri eutsi zion, oraingoan hirurogeita hamarreko argazkilari dokumentalista espainiarrei buruzko monografikoa izan zen. Taldea izan ez arren, frankismoak ezarritako estereotipoetatik eta ikonografia ofizialari alde egiten zioten, eta begirada gordinez so egin zioten errealitateari, aurreko belaunaldien poetika melengetatik urrun. Zuri-beltzean emandako serietan aurkeztu ziren. Tartean zeuden Cristobal Hara, Cristina Garcia Rodero, Koldo Chamorro, etab.\nNazioarteko lankidetzan bete-betean kokatzen dira berrikiago 2015eko urrian amaitutako \"Pasolini Roma\" erakusketa ibiltaria eta, azkenik, \"Bake-ituna\" erakusketa, azken hau Donostia 2016 Europako Kultur Hiriburutzari hertsiki lotuta eta 2016ko ekainean inauguratua. Italiar zinemagile eta idazle ospetsuari buruzko erakusketa, Donostian ez ezik, Bartzelonan, Parisen, Erroman eta Berlinen izan zen. Idazleak Erromarekin zuen amodio-desamodio harremana hartzen du ardatz hainbat gairi heltzeko: poesia, politika, konpromiso zibila, sexua, maitasuna, adiskidetasuna edo zinema. Hizkuntza gutxituekiko eta frankismoaren azken urteetako Euskal Herriko protestei agertutako atxikimendua.\n2016an ere, oihartzun handia izan zuen euskal arteari eta haren historiari emandako begirada bereziak, \"Gaur konstelazioak, 1966-2016\" erakusketaren bitartez. Aurkezpenean izan zen Jose Antonio Sistiaga bera, eta \"Gaur\" taldearen bereizgarria benetakotasuna dela nabarmendu zuen. Abangoardia-gogoaren zubi-lana egiten du erakusketak, \"Kairos garaikidea\" atalarekin elkarrizketa bat osatzen duen neurrian. Fernando Golvano aritu zen komisario-lanetan. Erakusketak sustraiak beste galeria txikiagoetara hedatu zituen (Altxerri, Kur Art Gallery, Okendo kultur etxea), horietan \"Gaur\"ko egileen lanari begirada hurbilago batez banaka erreparatzeko.\nMuseoaren jarduera programazioa.\nMuseoaren bi zati nagusiek independenteki jarduteko gaitasuna dute: batetik, alderdi museografikoa eta, bestetik, gizarte-ekintzei zuzendutakoa, hala nola, liburutegia, ekitaldi-aretoa eta kafetegi-jatetxea. Liburutegia Donostia Kulturako liburutegi-sarean txertatzen da, batez ere ondorengoetan espezializatuta: artea, gizarte-arloa, ondarea, eta historia. Museoaren gida-liburuaren arabera, lehenengo bi espazioen inguruan, dokumentazio- eta eztabaida-guneak harilkatzen dira, \"egungo euskal gizarteak dituen erronken inguruko gogoeta, azterketa eta eztabaida\" bultzatzeko.\nBeste hainbat partaidetza ekintzaren artean, aipatzekoa izan zen 2015ean \"Europar Elkarrizketak\", DSS2016 eta Globernancerekin batera antolatuak. Hilean behin egindako hitzaldien zikloa izan zen, herritarrei eta Europaren eraikuntzari lotutako gairen baten inguruan. Bestalde, Museoak hainbat ekitaldi hartzen ditu bere baitan urte osoan, tartean direla ere Donostiako Zinemaldiko ekintzak eta ospakizunak. Museoaren finantzabide garrantzitsu bat barruko txokoen alokairua da.\nMuseoak lankidetza du hiriko kultura eta gizarte mailako erakunde eta eragileekin; baita hiriko jaialdi nagusienekin ere, besteak beste: Giza Eskubideen Zinemaldia, Donostiako Zinemaldia, Heineken Jazzaldia eta Musika Hamabostaldia."}
{"id": "103176", "revid": "1340", "url": "https://eu.wikipedia.org/wiki?curid=103176", "title": "Montsia", "text": ""}
{"id": "103177", "revid": "1340", "url": "https://eu.wikipedia.org/wiki?curid=103177", "title": "Baix Penedes", "text": ""}
{"id": "103178", "revid": "1340", "url": "https://eu.wikipedia.org/wiki?curid=103178", "title": "Conca de Barbera", "text": ""}
{"id": "103179", "revid": "1340", "url": "https://eu.wikipedia.org/wiki?curid=103179", "title": "Segria", "text": ""}
{"id": "103180", "revid": "1340", "url": "https://eu.wikipedia.org/wiki?curid=103180", "title": "Solsones", "text": ""}
{"id": "103181", "revid": "1340", "url": "https://eu.wikipedia.org/wiki?curid=103181", "title": "Tarragones", "text": ""}
{"id": "103182", "revid": "119347", "url": "https://eu.wikipedia.org/wiki?curid=103182", "title": "Junta militar", "text": "Junta militarra indar armatuetako buruzagiek estatu kolpe baten ondoren sortutako gobernu mota da. Militarrek gobernuaren arduran jartzen dira.\nGaur egungo junta militarrak.\nHurrengo zerrendako estatuetan junta militarrek agintzen dute, guztietan diktadura moduan."}
{"id": "103183", "revid": "119347", "url": "https://eu.wikipedia.org/wiki?curid=103183", "title": "Kodigo Norte", "text": "Kodigo Norte 2004. urtean Gasteizen sortutako Hip Hop musika taldea da. Denbora luze batez Sok, Dj Loro, Markes Iraizoz eta Gorka Suaiak taldea osatu zuten baina gaur egun lehenengo hirurek bakarrik jarraitzen dute.\nHaien estiloa East Coast 90\u00b4s Hip Hop eta Reggae, batzuetan roots besteetan dancehall, soinuak nahasten dituzte.\nUrte hauetan, espainiar estatuko talde esanguratsuenekin jo dute eta horretaz gain, Hip Hop jaialdi handietan parte hartu dute, nazioarteko nortasuna daukaten batzuk barne, Zaragoza Ciudad Hip Hop Festival 2008 bezala non Wu-Tang Clan, D.I.T.C., Big Daddy Kane, Chiens De Paille ere aritu ziren, Arena Hip Hop 2008 non Sniper, Visionaries eta Dj Revolutionek ere jo zuten, edota Bilbao Urban Musikaldia 2007 non Mos Def eta Pete Rock aritu ziren.\nEra berean, honako artistekin grabatu edo elkarlanean aritu dira:\nJunior Reid, Sorkun, Green Valley, Evaristo P\u00e1ramos (La Polla), Gasteiz Big Band, I\u00f1aki (Betagarri), Juan (Soziedad Alkoholika), Bad Sound System, Ital Erik (Ki Sap), Dj Ochoa, Priteo &amp; Ganda, Ferr\u00e1n MDE...\nHistoria.\nKodigo Norte taldea 2004. urtean jaio zen, DJ Loro disko jartzailea eta Gorka Suaia, Markes eta Sok MCen eskutik, guztiak aurretik Gasteiz aldeko beste taldeetan izandakoak. 2004ko irailean Kodigo Nortek bere lehendabiziko emanaldia egin zuen Gasteizen.\nGeroxeago, taldea Euskal Herriko hainbat txokotan kontzertuak ematen hasi zen. 2006ko martxoan \"Kodigo Norte\" izeneko lehendabiziko diskoa argitaratu zuten. Lanak oso harrera ona izan zuen entzuleen artean eta Arabako 'Maketa Musikalen Lehiaketa' irabazi zuten. Horrez gain, Euskal Herritik kanpoko hainbat lekutan kontzertuak emateari ekin zioten.\n2007ko martxoan Kodigo Nortek Gasteizko Sonora Estudioetan grabatutako, nahastutako eta masterizatutako \"Iceberg EP\" lana kaleratu zuen.\n2008an Lorok bere \"Friends &amp; Family\" diskoa argitaratu zuen, bertan ipar zonaldeko rapero ezberdinak azaltzen dira.\n\"20 segundos\" abestiaren bideoklipa grabatu zen urte berean, Xavier Fornosen eskutik.\n2009an Markesek bere street album berria atera zuen, \"Independencia\", underground eszenako hainbat mc, dj eta ekoizle ezberdinekin landutakoa.\nUrte berean \"El Hombre Equivocado\" kantaren bideoa grabatu zuen Patric C Taladrizen (Xclusif &amp; Conflict Films) ardurapean.\n2010ean \"One Love One Shot\" lana kaleratzen dute, diskoari izena ematen dion abestiaren bideokliparekin batera. Lan honetan Priteo &amp; Ganda, \"Chinatown\" talde desagertutakoaren partaideak kanta batean azaltzen dira.\nDisko hau aurkezten ibili ziren, hainbat lekutan bira batean murgilduta, auto-gestioa eta underground filosofiari so eginez eta atzean inolako diskografikarik eduki gabe.\nGasteizko 'Jimmy Jazz' aretoan aurkeztu eta aurkezpenaren bideo txiki bat ere atera zuten Xavier Forn\u00f3ren eskutik.\n2011n 3 abestiz osaturiko \"Sutan Blai\" maxia argitaratu zuten, deskarga, CD eta binilo formatu ezberdinetan. Azken honetan instrumentalak eta ahotsak a capella moduan sartu zituzten hip hopean ohi den bezala, horretaz aparte, Junior Reid (Black Uhuru) abeslari jamaikarrarekin kantu bat osatu zuten.\nDuele abestiaren bideoklipa kaleratu zuten Plata Visuals eta Jon Gorosperen eskutik.\n2012an 'Zuzen Zuzenean Dokumentala' aurkezten dute non taldekideek haien musika, gogoetak eta ibilbideari buruzko xehetasunak ematen dituzten kameraren aurrean.\nPlata Visualsen eskutik ekoiztu egin zen.\nGorka Suaiak taldeari agur esaten dio bere proiektuetan murgiltzeko eta KN-k harnasa hartzeko geldialdi bat egiten du.\nHurrengo urteetan, Dj Loro bere emanaldi eta mixtapeen bitartez, Reggae - Hip-Hop eszenaren erreferente handia bihurtzen da Euskal Herri osoan zehar, bidetik \"Muchos Dijeron Adi\u00f3s/Remixes\" diskoa kaleratzen du.\n2014ren bukaeran, Markes Iraizozek Elf\u00e9 ekoizlearekin batera \"Musicamina\" 8 abestiz osaturiko lana argitaratzen du, 2015ean \"Eutsi\" diskoa berriarekin bueltatu ziren, non Green Valley, Gorka Suaia eta Leo abeslariak ere kantu ezberdinetan azaltzen diren.\nDisko honetako \"Zabalzazu Mezua\" kanta aukeratu zuten bideoklipa egiteko Jon Gorosperen zuzenpean eta Green Valleyren elkarlanarekin.\n2016an Sokek bere lehendabiziko lana kaleratu egin du : \"Mi Momento\".\nBi abestitako bideoklipak ere atera egin ditu: \"Baskonia Txapeldun\" eta \"\u00bfQui\u00e9n me quita lo bailao?\".\n2017an taldeak kaleratu zuen \"Una vida entera\" Gorka gabe (hark utzi duen talde duela 4 urte) Leo \"El Charrua\"rekin."}
{"id": "103184", "revid": "1143698", "url": "https://eu.wikipedia.org/wiki?curid=103184", "title": "K\u00f3digo Norte", "text": ""}
{"id": "103188", "revid": "512", "url": "https://eu.wikipedia.org/wiki?curid=103188", "title": "L\u00e9on Bonnat museoa", "text": "Bonnat-Helleu museoa Baionako udal museoa da, 1833an bertan jaiotako L\u00e9on Joseph Florentin Bonnat margolariaren izena duena. Honek 1891an, bere lanak ez ezik, 1880 eta 1900 artean erositako margo eta eskulturak ere eman zizkion udaletxeari. Emaitza hau baldintza bakar batekin egin zuen: lanak maileguz ez uztea.\nMuseoaren goiburua \"l'Art d'encore plus pr\u00e8s\" da (euskaraz: \"Artea oraindik gertuago\").\nEgoitza.\nMuseoaren egoitza XIX. mendearen bukaeran Charles Planckaert arkitektoak eraiki zuen.\n1889ko abenduan Baionako udaletxearen sutea eta gero eraikia (udaletxeko artxibo eta bildumak galdu zirenean), lau alde ezberdinak izan zituen: artxiboa, liburutegia, margoentzako museoa eta eskulturentzako lekua.\n1896an L\u00e9o Pouzac alkateak lehenengo harria jarri ondoren, 1897an zabaldu zuten Baiona Ttipian. 1976an eraikina guztiz museo buhurti zuten. Gertu \"le Carr\u00e9\" eraikinean denboraldiko erakusketak egiten dituzte.\nBildumak.\nL\u00e9on Bonnatek emandako bilduma ez ezik, museoaren fondoak baditu beste ondareak ere:\nGuztira 5000 lanak ditu, horitatik hamarren bat baino ez dena erakusten. Nahiz eta azken bost mendeetako eskola europar nagusien lanak izan (alemaniarra, ingelesa, espainola, flandiarra, holandarra eta italiarra) bere lan onenak XIX. mendeko margolari frantziarrenak dira (Boudin, Corot, Courbet, David, Degas, Delacroix, G\u00e9ricault, Girodet,Ingres edo Puvis de Chavannes)."}
{"id": "103189", "revid": "1545", "url": "https://eu.wikipedia.org/wiki?curid=103189", "title": "Leon Bonnat", "text": ""}
{"id": "103190", "revid": "1545", "url": "https://eu.wikipedia.org/wiki?curid=103190", "title": "L\u00e9on-Bonnat museoa", "text": ""}
{"id": "103191", "revid": "1545", "url": "https://eu.wikipedia.org/wiki?curid=103191", "title": "Bonnat museoa", "text": ""}
{"id": "103193", "revid": "59723", "url": "https://eu.wikipedia.org/wiki?curid=103193", "title": "Elxeko Dama", "text": "Elxeko Dama (; ) kareharrian zizelkaturiko soingain iberiar bat da, K. a. IV. eta K. a. V. mendeen artean datatua dagoena. 56 zentimetroko altuera du, eta, bizkarrean, 18 zentimetroko diametroa eta 16ko sakonera duen barrunbe bat du, segur aski, erlikiak, objektu sakratuak edo errautsak hildakoarentzako ofrenda gisan sartzeko balio zuena. Beste toki batzuetan aurkitutako izaera erlijiosoko beste irudi iberiar askok ere, zulo bat dute atzean, eta, Elxeko Dama bezala, euren sorbaldak, arinki aurrerantz bihurturik daude.\nEskultura Alacanteko probintziako Elx hiritik gertu aurkitu zen; hor, arabiarrek \"Alc\u00fadia\" deitu zuten muino bat dago, antzinatean, ibai batek ia erabat inguratzen zuena. Grezieraz \"Helike\" izeneko finkapen iberiar bat zela ezagutzen da, erromatarrek, \"Ilici Augusta Colonia Julia\" deitu zutelarik. Arabiarrak iritsi zirenean, hiria, beherago kokatu zuten zati lauan, \"Ilici\" izen erromatarra mantenduz, \"Elx\" soinuak arabiartu zuena.\nEspainiako hiriburu Madrilgo Arkeologia Museo Nazionalean erakusten da.\nEskulturaren deskribapena.\nHaren jantzia erabat iberiarra da. Liho finezko tunika urdin bat eta apain-orrazi batek eutsitako mantila bat (tiara itxura izan lezakeena) daramatza; azken hori bularraren gainean zeharka erortzen da. Mantila gorrixka zen, eta bertan, oraindik, gastatutako margo hondarrak geratzen dira. Mantilaren gainean, oihal sendo eta astuneko mantu batek estaltzen zuen. Marroi kolorekoa zen, azpil gorri batekin. Ezpainek ere jatorrizko kolore gorriaren hondarrak mantentzen dituzte. Kareharri finez egina dago, laranja kolorekoa, eta aurpegiak, harri horren kolore naturala du, bere larruazalaren balizko kolorea.\nDamak, iberiarren bereizgarri diren bitxi batzuk daramatza: belarriak estaltzen dituen eta bekokia estutzen dion larru tira batetara lotutako katetxo batzuetatik zintzilik dauden gurpil batzuk. Esferatxo eta filigranadun lepoko eta koroa batzuk. Euren jatorria, K. a. VIII. mendean Jonian izan zuten eta ondoren Etruriara pasa ziren bitxien erreprodukzioak dira. Azken analisietan, bizkarreko tolesduretako batean, urrebitsezko zati txiki bat aurkitu zen. Honek, eskulturako bitxiak, urrebitsez estaliak zeudela pentsarazten du.\nArtemidoro Efesokoak, Iberiako kostaldeetatik K. a. 100. urte inguruan bidaiatu zuen Estatu gizonak, iberiar emakumea deskribatzen du egundaino iritsi den testu batean, eta non argi nabari daitekeen Elxeko Damaren deskribapena, duen antza dela eta.\nAurkikuntza lekua.\n1897ko abuztuaren 4an aurkitu zen. Haziendako langileak, l'Alc\u00fadiako muinoaren hego-ekialdeko magala luerauzten ari ziren, nekazaritza asmoekin. Tokiko elezaharraren arabera, Manuel Campello Escl\u00e1pez, \"Manolico\" ezizenekoa, 14 urteko mutiko bat (datu hau ez dator bat bere jaiotza ziurtagiriarekin) eta lanetan laguntzen ari zena izan zen aurkitzailea. Antonio Maci\u00e1ren pikotxa erabiliz eta langileen atsedenaldi bat probestuz, zulatzen hasi zen.\nDamaren soingaina aurkitu zen tokia, gaur egun, urteen igaroan, balio handiko txatal ugari aurkitu diren aztarnategi bat da, jatorri iberiar eta erromatarreko txatalak, zibilizazio hauen testigutza direnak. Herrixka iberiar-puniko bat aurkitu da, erromatar estolderia, mosaiko, harresi eta etxe erromatarrak, baita zimenduak ere, mosaiko bat eta lanpara bat San Abdonen irudiarekin, ustez, V. mendekoa den basilika kristau batekoak. Azken testigutza arkeologiko hau, Toledoko kontzilioen kodexek babesten dute, non \"Illici\" herrotik kontziliora joandako gotzainez hitz egiten den.\nElxeko Campello doktorearen nekazariek euren hamaiketakoa hartzen ari ziren, Manolico gazteak, l'Alc\u00fadiako muinoko lubetan jarraitzen zuen bitartean. Aitzurkada bat jo ondoren, lurra ez zen zeozer gogorra jo zuela ohartu zen (oraindik ikus daiteke aitzurkadaren seinalea). Langileei deitu zien, eta, guztien artean, harea artean zulatzen hasi ziren. Honela agertu zen Elxeko Damaren soingaina. Une horretatik, Manolicok, \"mairu erregina\" bezala bataiatu zuen.\nBertsio hau, baina, Pedro Ibarrak urte bereko abuztuak 14an idatzitako txotenarekin ez dator bat. Txosten honen arabera, Antonio Maci\u00e1 izan zen bere pikotxarekin Dama jo zuena.\nJazoerak.\nCampello doktorea, Asunci\u00f3n Ibarrarekin ezkonduta zegoen, Aureliano Ibarra Manzoniren alaba, azken hau, XIX. mendeko humanista bat zelarik, zaletu gisa arkeologian ere aritzen zena, eta bere lan lurretan iberiar objektu eta hondakin ugari aurkitu zituena, baita Elx hiriko beste toki batzuetan ere. Honekin, oinordetza bezala bere alaba Asunci\u00f3ni utzi zion bilduma oso baliotsu bat osatzen joan zen, bera hiltzen zenean, bere alabak, bilduma Historiaren Errege Akademiari saltzeko egin beharreko tramite guztiak egiteko enkarguarekin batera, azkenik, Espainiako Arkeologia Museo Nazionalean jartzeko. Testamentuan, bilduma, oso-osorik erosi behar zela esaten zen.\nAureliano hil zenean, bere alaba, testamentuan jarritakoa betetzeko prestatu zen, eta oinordetza zein zen esan zien Madrilgo arduradunei. Akademia, osoko bilkuran bildu zen 1891ko martxoak 18an Antonio C\u00e1novas del Castilloren presidentziapean. Kontua aztertzea proposatu zen eta batzorde bat izendatu zen maiatzak 17an. Batzordekideak, Juan de Dios de la Rada eta don Juan de Vilanova izan ziren, Elxera laster joango zirenak egin beharreko tratua egitera. Bilduma erostearekin ados agertu ziren, hiru epetan ordaindua izango zena. Baina, epeetako bat, Elxeko Dama aurkitu zen egunetik gertu amaitu zen, eta, ordutik aurrera, auzi bat egon zen, bere jabea, Asunci\u00f3n Ibarra, ez baitzegoen gainontzeko eskulturei gehitzearekin ados, eta Akademia ez baitzegoen ordaintzen jarraitzearekin ados.\nBere aldetik, Pedro Ibarra Ruizek, (hildako Aurelianoren anaia eta Elxeko udal artxibatzailea) aurkikuntza berriagatik zuen irrikagatik, argazki bat egin zuen, honen kopiak Jos\u00e9 Ramon Meli\u00e1 akademikoari, Arkeologia Museo Nazionaleko zuzendaria zen Juan de Dios de la Rada eta Emil H\u00fcbner arkeologo alemaniar ospetsuari bidali zizkiolarik. Guztiek erosi nahi zuten.\nElxen, mundu guztiak ezagutzen zuen aurkikuntza, eta hizketagai zen. Familiaren lagunak, etxera bisitatzera zihoazen, baina gainontzeko pertsonek ezin zuten gauza bera egin, eta, beraz, eskuzabaltasun adierazpen bat eginez, Dama balkoian erakutsi zen, herriko biztanle guztiek ikus zezaten.\nAbuztua iritsi zen, hilabete honetako 14an eta 15ean, Elxeko Misterioa ospatzen zelarik. Pedro Ibarrak, jaialdi hau ikus zezan, bere etxera gonbidatu zuen Pierre Paris frantziar arkeologoa. Arkeologoak soingain iberiarra ikusi zuenean, benetako harribitxi bat zela jakin zuen, eta Parisko Louvre museoko arduradunak informatu zituen, berehala erantzun zutenak, diru kopuru handi bat eskainiz: garaiko 4.000 franko. Asunci\u00f3n Ibarra ados ez zegoen arren, iberiar soingaina saldu egin zen, eta, 1897ko abuztuak 30ean, \"iberiar jainkosa\", ondo paketatua abiatu zen Frantziako hiribururantz. 40 urtez, Elxeko Dama, Europako museorik garrantzitsuenetako batean erakutsi zen, Louvren. 1939an Bigarren Mundu Gerra hasi ondoren, eta segurtasun neurri gisa, Montaubaneko gaztelura eraman zen, Tolosa Okzitaniatik gertu, Frantzia hegoaldean, Paris baino toki seguruagoa baitzen.\nElxeko Dama 1941ean berreskuratu zuen Espainiak, Philippe P\u00e9tain mariskalaren Vichyko Gobernuarekin artelanen elkartruke bat eginda. Oso akordio desorekatua izan zen, Espainiaren mesedetan. Trukearen barnean, \"Soulten Sortzez Garbia\" (Jean de Dieu Soult frantziar mariskalak lapurtu zuelako da izen horrekin ezaguna), Bartolom\u00e9 Esteban Murillok egina, ere sartu zen (Dama bezala, Louvre museoarena zen), bai eta Guarrazarreko altxorraren zenbait atal ere (Parisko Erdi Aroaren Museo Nazionalarena zen); eta, horietaz gain, Osunako iberiar eskulturen hondakinak. Horien truke, Espainiak Frantziari Diego Velazquezek margotutako Mariana Austriakoaren erretratu bat eman zion, Pradoko Museoak horren kopia ia zehatz bat zuelarik (kalitate gutxiena zuela uste zen bertsioa eman zen, batzuen ustez lantegiko kopia soil bat baino ez dena), eta Grekoaren lan bat, Toledoko Santa Cruzeko Museokoa. Horregatik, izatez, Pradoko Museoarena da (E433 katalogo zenbakia), non 30 urtez egon zen, Espainiara itzuli zenetik, 1971n Espainiako Arkeologia Museo Nazionalera eraman zen arte, non gordailu bezala dagoen. Bitartean, 1965ean, Elxeko Dama Elxera itzuli zen, Elxeko Misterioaren zazpigarren mendeurrena zela eta.\nCarmen Calvo Kultura ministroak, 2006ko urtarrilaren 19an, denbora batez, Dama, aurkitua izan zen herriari ematearen erabakia adierazi zuen. Une honetatik, 2006ko maiatzak 18an amaitu zen prozesu bat abiarazi zen, non Elxeko Damak, Elxeko Historia eta Arkeologia Museoaren (Altamirako Gaztelu-Jauregian) eta \"Ilicitik Elxera, 2500 urteko historia\" erakusketaren inaugurazioa presiditu zituen, azken hau, hiriko egoitza ezberdinetan egin zena."}
{"id": "103194", "revid": "336", "url": "https://eu.wikipedia.org/wiki?curid=103194", "title": "Espainiako enparantza (Bartzelona)", "text": "Bartzelonako Espainiako enparantza (katalaneraz \"Pla\u00e7a d'Espanya\") hiriburu katalandarraren enparantza nabarmenetakoa da. Eixample barrutian dago. 1929ko Nazioarteko Erakustaldirako eraikia izan zen, Josep Puig i Cadafalch eta Guillem Busquets arkitektoen proiektuen arabera eta Antoni Darderrek amaitu zuen. 200 metroko diametroa du.\nEnparantzaren erdian Josep Maria Jujolek 1928an proiektatutako iturria dago. Aintzineko Madrilerako errepidean zegoen muino baten gaineko Bartzelona udalerriaren bukaera agertarazten zuen gurutze bat zegoen lekuan kokatzen da. Gurutze hau \"Creu Coberta\" bezala ezagutzen zen eta Sants Barrutiko auzo nagusienetako bati izen eman zion. Jujolek monumentu hau uraren omenez planteiatu zuen. Multzo eskultoriko bakoitzak espainiar kostaldeak bustitzen dituen itsaso edo ozeanoetako bat irudikatzen du. Eskultura guzti hauek Miquel Blay eskulturgilearen eskutik sortu ziren. Mediterraneoa, Ebro ibaiarekin gazteez inguratutako gizon gazte batez irudikatzen da. Ozeano Atlantikoa, Tajo eta Guadalquivir ibaiek gazteez inguratutako bi agureekin irudikatzen dira. Kantauri itsasoa, bere arroa osatzen duten ibai motz eta azkarrak irudikatzen dituen nerabe gaztetxoekin.\nHaisera batean idazkiak zituzten hiru zutabe erraldoiek Erlijioa, Arteak eta Heroitasuna ordezkatzen dituzte, alboetako Nabigaketa, Osasun Publikoa eta Oparotasunaren irudikatzeekin batera, lan guzti hauen egileak Miquel eta Lluci\u00e0 Osl\u00e9 anaiak direlarik. Iturriak Tom\u00e0s Llovet eskulturgileak brontzez altxatu zituen hiru Garaipenez inguratutako pebeteroak amaitzen dute. Iturriaren zati hau Miguel Primo de Rivera diktatzailearen ideietara ederki asko atxikitzen zaio, Jujol beraren esanetan \"pebeteroak zibilizazioa defendatzearren Espainiak eginiriko etengabeko sakrifizioa irudikatzen baitu\". Enparantza honetatik ikusita \"Veneziar Dorreak\" nabarmentzen dira, Ramon Revent\u00f3sen sorkuntza dira, bai eta beste hainbat monumentu eta eraikin enblematiko ere."}
{"id": "103196", "revid": "536", "url": "https://eu.wikipedia.org/wiki?curid=103196", "title": "Urrebits", "text": "Urrebitsa beste metal arin batzuekin urtutako urrez eginiko tinta da.\nAntzinatean, testuak nabarmentzeko edo irudikapen grafikoetan xehetasunen bat nabarmentzeko erabiltzen zen. Teknika hau, gehienbat, Erdi Arotik Pizkunde arteko trantsizio garaian erabili zen. Teknika hau asko ikusten da, nagusiki testu erlijiosoetan, dogmatikoetan, edo arte balio handiko lanetan, horietako batzuk, noble aberatsek edo gorte europarrek enkargatzen zituztelarik."}
{"id": "103197", "revid": "512", "url": "https://eu.wikipedia.org/wiki?curid=103197", "title": "Bitartean heldu eskutik", "text": "Bitartean heldu eskutik Kirmen Uribe bizkaitarrak argitaratutako poesia liburua da. Oso harrera ona izan du liburuak, eta honez gero itzuli dute beste hizkuntza batzuetara ere, tartean gaztelania, frantses eta ingelesera.\nJon Kortazar kritikariaren ustez liburu hau \"iraultza lasaia\" izan zen euskal literaturaren munduan XXI. mendearen hasieran. Kritika Saria euskarazko poesiari irabazi zuen."}
{"id": "103198", "revid": "96586", "url": "https://eu.wikipedia.org/wiki?curid=103198", "title": "Bilbao-New York-Bilbao", "text": "Bilbao-New York-Bilbao Kirmen Uribe idazlearen lehen eleberri luzea da. Horrekin, 2008an Euskarazko Narratiba Kritika Saria jaso zuen, eta 2009an Espainiako Narratiba Sari Nazionala. Eleberriak idazleak New Yorkera egiten duen hegaldia du ardatz. Hegaldian zehar idazleak bere familiako lau belaunaldiei buruzko istorioak biltzen ditu, bere aitonarengandik bere seme txikiarengana, Ricardo Bastida arkitektoaren eta Aurelio Arteta margolariaren harremanarekin, hegaldiko pasadizoekin eta eleberriari berari buruzko hausnarketekin batera, guztien arteko sare moduko bat osatuz.\nEgitura eta estiloa.\nEleberriaren haria istorio laburrek, oroitzapenek eta irudiek osatzen dute, linealtasunik gabe, bilbe moduan lotzen direnak irakurleak bere oroimenarekin berreraiki beharko duen sare bat osatzeko. Horretan laguntzen dute idazleak istorioen artean egiten dituen analogiek. Aldi berean, eleberriaren idazketa bera kontakizunaren beste harietako bat da.\nEgitura hori pangea literaturaren produktu gisa interpretatu da, egungo mundu globalizatuaren adierazpen moduan, non muga fisiko eta denborazkoak hautsi diren teknologia digitalaren eta garraiobideen garapenari esker. Horren adierazgarri dira, baita ere, atal batzuen hasieran agertzen diren hegazkineko pantailak, non hegazkinaren altuera, zenbat kilometro eta denbora falta diren iristeko azaltzen diren besteak beste. Ordenagailuan agertzen diren tipografia beretsuarekin errepikatzen dira e-mailak eta beste mezuak.\nEgileak berak, liburuan ironia handia dagoela azpimarratu zuen, umorea ere bai, baina batik bat ironia, autoironia. Gertaerak kontatzeko modu ironikoa darabil ondarrutarrak, egia eta oroimena zer diren zalantzan jarriz eleberrian zehar. Hala ere, liburu honetan garrantzitsuena kontaera bera da; eta badago kritika bat egiarena berarena, gauzak egia balira bezala kontatzearena. \"Bilbao-New York-Bilbao\" lanarekin, aspaldiko gogoeta bat paperera eraman nahi izan zuela nabarmendu izan du Uribek. Bere buruari galdera bat egin zion idazleak: \"Nola eta zertaz idatzi behar da gaur egun?\". Edo, \"nik nola eta zertaz idatzi nahi dut?\". Ba omen zekien zeri buruz idatzi; mundu bati buruz idatzi nahi nuen, mundu oso konkretu bati buruz. Eta nola? Gaur egungo gizartearen ezaugarriak eta idazteko moduak azalduz. Horregatik, idazketak blog baten itxura du. Blog izaera hori azaldu nahi zuen egileak, eta hortik dator lehen pertsonan idaztea: sinesgarritasunagatik.\nKirmen Uribe idazle trebea dela adierazi izan du Javier Rojok. Trebea, testuak idazteko erraztasuna duelako, eta baita emozioak eta sentimenduak sortzeko klabeak oso ondo kontrolatzen dakielako ere. Irakurleek, emozioen korrontean sartu nahi badute, erakarrita sentituko dira berehala.\nNobela hau metanarrazio bat da. Hau da: nobelan, azken finean nobela bat idazterakoan narratzaile-idazleak jarraitu duen prozesua kontatzen zaigu. Hori guztia, New Yorkera egiten duen bidaia batean kokatuta, nobelaren idazketaren prozesua narratzailearen oroimenean berpiztuko balitz bezala. Narratzaileak helburu bat zeukan idazketari ekiterakoan, bere aurreko belaunaldiekin lotzen zuen haria eraikitzea, alegia (\"izan garen, garen eta, auskalo, izango garenaren arteko zubi ezustekoaren mataza\", errealitatea eta fikzioa nahasteko gai dena, aipatzen zuen Jon Kortazarrek). Alde horretatik begiratuta, amodio-eskaintza bat da nobela. Hegazkinean doalarik, oroitzapen batek beste oroitzapen batera darama narratzailea, zeharkako erreferentzia batek istorio bat kontatzera darama, etab. Irakurgai politen bilduma eskaintzen du Uribek liburu honetan; ondo idatzitako irakurgaiak dira, Rojoren hitzetan, arrantzale eta marinelen bizimoduarekin zerikusia dutenak sarri, eta interesgarriak suerta daitezkeenak.\nNolanahi ere, azken honen iritziz, kontatzen dituen anekdota eta istorioetan ez dugu gatazka handirik topatuko, idazleak istorioz istorio salto egiten duen bitartean, kontakizunak tonu samur eta leunean egiten baitu aurrera.\nAsko eta asko hitz egin da nobela honen izaeraz eta eraginaz. Jon Kortazarrek dio, literaturan berritasuna proposatzen duela, Uribek, eleberri honekin. \"Batari ez zaio batasun falta atsegin, besteak muzin egin dio idazlearen itzal baten antzeko presentzia mugaezin horri. Nik atseginez irakurri dut liburua\", zioen, eta are gehiago, nobela honen ausardia teorikoaren eta bere planteamendu berritzailearen alde egin zuen. Kortazarrek hari asko ikusten ditu testuaren barnean; \"azken batean, nobelaren ildo nagusia ildorik ez izatea da\". Intrigarik ez duen nobela da; izan ere, ba al dago hegazkin batean eserita joatea baino ekintza-ildo geldoagorik? \"Baina joanaren joanak badu bere barne kilika, eta joateak berak ematen dio mugimendua\". Liburuak badu poema luze eta eder bat hasieran (bukaeran bezala), testu eta ahots ezberdinen uztarketa, autofikzioa, nobelaren historia; mila istorio laburbiltzen duen mataza nagusia. Mila istoriok gurutzatutako ehun miresgarria dela eransten du, gainera, Kortazarrek.\nKontakizuna atalez atal.\n1: BILBO\n2: KAFE BAT AIREPORTUAN\n3: EZKUTUKO ALTXORRAK\n4: LABURMETRAIAK 16 MILIMETROTAN\n5: ETXEKO KONTUAK\n6: LAGUN BI\n7: FRANKFURT\n8: HAMALAU URTEKO MUTILA\n9: ARRAIN HEGALARIEK LEGEZ\n10: DUBLIN\n11: K\u00c4SMUKO HILARRIAK\n12: TXORI BAT LEIHOTIK BARRURA\n13: PORTURA DATOZEN ITSASONTZIAK\n14: NUUK\n15: ST KILDA\n16: FACEBOOKEKO MEZU BAT\n17: ATLANTIKOAREN ERDIAN\n18: STORNOWAYKO GIZONA\n19: MONTREAL\n20: BOSTON\n21: LUR HARTU\n22: AGIRREREN ARROSAK\n23: NEW YORK CITY"}
{"id": "103199", "revid": "336", "url": "https://eu.wikipedia.org/wiki?curid=103199", "title": "Katalunia plaza (Bartzelona)", "text": "Katalunia plaza edo Kataluniako enparantza (ofizialki eta katalaneraz \"Pla\u00e7a de Catalunya\") Bartzelonako enparantzen artean handi eta erdigunekoena da, Katalandar Lorien enparantza eta Europa enparantzaren berrikuntza aurretik Katalunia eta iberiar penintsula osoko enparantzarik handiena omen zen. Gutxi gorabehera 5 hektareako azalera du, hiriko gune zaharra eta Eixample barrutiaren arteko loturagune delarik. Hemendik hiriko bide garrantzitsuak ateratzen dira, esate baterako La Rambla, Gr\u00e0cia pasealekua, Rambla de Catalunya edota Unibertsitateko eta Sant Pereko errondak, bai eta Pelai kalea eta Aingeruaren atariko etorbidea ere, azken hau hiriaren merkatal etorbide nagusia eta aintzineko harresien atea."}
{"id": "103201", "revid": "105290", "url": "https://eu.wikipedia.org/wiki?curid=103201", "title": "Garmendia eta zaldun beltza", "text": "\"Garmendia eta zaldun beltza\" Kirmen Uribe bizkaitarrak haur literaturaren arloan argitaratutako lehenengo liburua da.\nLan hau Ipar Amerikara joandako Garmendia pertsonaia ondarrutarraren trilogiaren osagaia da."}
{"id": "103202", "revid": "105290", "url": "https://eu.wikipedia.org/wiki?curid=103202", "title": "Garmendia errege", "text": "Garmendia errege Kirmen Uribe idazleak eta Mikel Valverde ilustratzaileak sortutako eleberria da, Elkarren, 2004an argitaratua. Uribek Haur eta Gazte Literatura arloan egin duen laugarren liburua da. Bertan, Garmendia bakeroaren abenturak kontatzen ditu.\nUriberen \"Garmendia Errege\" trilogia bateko parte da. Hau da, lehenago, \"Garmendia eta zaldun beltza\" (Elkar, 2003) argitaratu zuen, eta geroago, \"Fannyren sekretua\" (Elkar, 2006). \nArgumentua.\nPertsonaia bati gertatutako abenturak kontatzen ditu liburuak. Garmendia deitzen diote pertsonaia horri, Ondarroako artzaina bera, eta XIX.mendearen bukaeran Ameriketara bidaiatzen du aberats izateko asmoz. Bildumako bigarren atal honetan, Garmendiak hainbat pertsonaia ezagutzen ditu, bere lagun-min den Amalio mexikarrarekin zirkuan lanean ari den bitartean. Garmendiaren zirkuko lana, indartsuenak egiten dutenarena da eta horren ondorioz, pixkanaka gehiegi puztu eta harroegi bihurtzen da. Hala ere, egiatan merezi duten gauzak kontuan izan ditzan, Amalio eta besteen laguntza jasotzen du. Horrela, liburuan benetako adiskidetasuna zer den agertzen da.\nPertsonaiak.\n\u2022 Garmendia: Pertsonaia nagusia. Ehun kilotik gorako gizon morroskoa, aurpegi biribilekoa. Batzuetan egoskorra eta aldi berean ausarta.\n\u2022 Amalio mexikarra: Garmendiaren lagun mina da.\n\u2022 Beste pertsonaiak: Fanny neska-laguna, Xi sukaldari txinatarra, Gila txepetx txikia, Bufalo Bill eta Siting Bull ezagunak, gaiztoen papera egiten duten Rat anaiak.\nLiburuaren ezaugarriak.\nKirmen Uriberen bilduma hau oso ezaguna egin da irakurle ezberdinen artean. Irakurleek lanarekin gozatzeko helburuarekin, Kirmen Uribek kontuan hartu ditu berak gaztetan irakurritako abenturazko liburuak. Mikel Valverderen liburuko ilustrazioak alde batera utzi gabe, testua ulertzen eta aberasten dute, ez baitira apaingarri hutsak.\nBildumako beste liburuetan bezala, Uribek, \"Garmendia Errege\" liburua ere zenbait literatur generoz osatu du. Esaterako, liburuko pertsonaia den Xi sukaldari txinatarrak hainbat ipuin eta poesia kontatzen ditu, Amalio mexikarrak berriz, Pan Kuk mundua nola sortu zuen kontatzen digu. Horretaz gain, abenturazko ipuin klasikoetara ere gerturatzen gaitu liburuan \"Marinel Misteriotsuaren istorioa\" agertzean, Robert Louis Stevenson idazle eskoziarraren eragina agerian utziz. Beraz, istorio ezagunak topa daitezke Garmendia Errege lanean, liburua osagai literarioz aberasten dutenak.\nLiburuko Sailen hasieran, Kirmen Uribek istorioen, narratzaileen eta ipuin-kontatzaileen aldeko mezu bat agertzen da. Hona hemen adibide bat:\n\"Atsegin dut zaharrekin hitz egitea. Aulkia hartu, ondoan eseri eta haiei entzunez arratsalde osoa igarotzea, atsegin dut benetan. Izan ere, zaharrak kontalari onak dira, eta edozein harritzeko moduko ipuinen jabe izaten dira beti\"\nSariak.\n\u2022 Galtzagorri Elkartea (2006) Liburu Gaztea Saria\nKanpo estekak.\n[[Kategoria:Euskarazko haur eta gazteen liburuak]]\n[[Kategoria:2004ko liburuak]]\n[[Kategoria:Kirmen Uribe]]"}
{"id": "103203", "revid": "7162", "url": "https://eu.wikipedia.org/wiki?curid=103203", "title": "Katalandar Lorien enparantza", "text": ""}
{"id": "103204", "revid": "105290", "url": "https://eu.wikipedia.org/wiki?curid=103204", "title": "Garmendia eta Fannyren sekretua", "text": "\"Garmendia eta Fannyren sekretua\" Kirmen Uribe bizkaitarrak haur literaturaren arloan argitaratutako seigarren liburua da.\nLan hau Ipar Amerikara joandako Garmendia pertsonaia ondarrutarraren trilogiaren osagaia da."}
{"id": "103206", "revid": "105290", "url": "https://eu.wikipedia.org/wiki?curid=103206", "title": "Pla\u00e7a de les Gl\u00f2ries Catalanes", "text": "Kataluniar Lorien enparantza (katalaneraz \"Pla\u00e7a de les Gl\u00f2ries Catalanes\"), sarritan Lorien enparantza edota soilik Loriak bezala izendatua, Kataluniako Bartzelona hiriburuko plaza bat da.\nSe encuentra en el Sant Mart\u00ed barrutian dago, Eixample barrutiarekin mugatzen, eta bertan hiriko hiru ardatz nagusienek bat egiten dute: la Diagonal etorbidea, Gran Via de les Corts Catalanes etorbidea eta Meridiana etorbidea. Bertan Agbar dorrea kokatzen da."}
{"id": "103207", "revid": "336", "url": "https://eu.wikipedia.org/wiki?curid=103207", "title": "Biarritzeko itsas museoa", "text": "Itsas museoa Biarritzen dagoen museoa da, Ama Birjinaren harkaitza eta itsas bazterren gainetan. Art d\u00e9co estiloko eraikina Joseph Hiriart arkitektoak 1933an eraiki zuten Atalaian. 1992an berreraikia, museoa ez ezik itsas-animaliak eta hegaztiak dituen \"aquarium\"a ere bada. Ikurra olagarro zuri bat du.\nMuseoaren egoitzak lau solairuak ditu:\n2005eko abenduaren 16an Okera eta Charlie izeneko fokak kume bat izan zuten. Foka berriari \"Na\u00efa\" jarri zioten izena, jaiotako gatibutzan foka gris gutxienetariko bat izanik.\nMuseoak Donostiako Aquariumarekin batera lan egiten du Euskal Kostaldeko Itsaso Zentroan"}
{"id": "103209", "revid": "1982", "url": "https://eu.wikipedia.org/wiki?curid=103209", "title": "Itsas-museoa (Biarritz)", "text": ""}
{"id": "103210", "revid": "336", "url": "https://eu.wikipedia.org/wiki?curid=103210", "title": "Pla\u00e7a Reial", "text": "Errege plaza (ofizialki eta katalaneraz \"Pla\u00e7a Reial\") Kataluniako Bartzelona hiriburuko itxura laukizuzeneko enparantza publikoa da. El G\u00f2tic auzoan dago, La Rambla kalearen aldamenean.\nErrege plaza gauez oso jendetsua da, batez ere bertan eta inguruetan, tabernak dantzalekuak eta musika entzuteko tokiak daudelako. Enparantza honetan \"Tres Gracies\" iturria dago, alboan Antoni Gaud\u00edk diseinatutako bi \"fanal\" delakoak (farolak) daudelarik eta enparantzaren inguru guztia palmera zuhaitzez apaindurik dago."}
{"id": "103211", "revid": "105290", "url": "https://eu.wikipedia.org/wiki?curid=103211", "title": "Ekidazu, lehoiek ez dakite biolina jotzen", "text": "\"Ekidazu, lehoiek ez dakite biolina jotzen\" Kirmen Uribe bizkaitarrak haur literaturaren arloan argitaratutako bigarren liburua da.\nKukubiltxo taldeak egindako antzezlan batean oinarrituta dago, eta argitalpen berean Oskorrik egindako musika CD bat ere badator."}
{"id": "103212", "revid": "96586", "url": "https://eu.wikipedia.org/wiki?curid=103212", "title": "Ez naiz ilehoria, eta zer?", "text": "Ez naiz ilehoria, eta zer? Kirmen Uribe bizkaitarrak haur literaturaren arloan argitaratutako hirugarren liburua da.\nAmira neska marokoarraren istorioa kontatzen du."}
{"id": "103213", "revid": "105290", "url": "https://eu.wikipedia.org/wiki?curid=103213", "title": "Guti (liburua)", "text": "Guti Kirmen Uribe bizkaitarrak haur literaturaren arloan argitaratutako bosgarren liburua da."}
{"id": "103214", "revid": "119347", "url": "https://eu.wikipedia.org/wiki?curid=103214", "title": "Lizardi eta erotismoa", "text": "Lizardi eta erotismoa Kirmen Uribek Jon Elordirekin batera idatzitako saiakera da, 1996an Alberdania argitaletxeak plazaratua.\nBertan Xabier Lizardiren lana aztertzen dute, topatutako maitasun eta sexuari buruzko osagaiak deskribatuz."}
{"id": "103215", "revid": "105290", "url": "https://eu.wikipedia.org/wiki?curid=103215", "title": "Bar Puerto", "text": "Bar Puerto euskal musika diskoa da, Kirmen Uribe idazlearen testuetan oinarrituta Mikel Urdangarin eta Bingen Mendizabalek elkarrekin musikatua.\nAbestiak.\n1. \"Bar Puerto (Intro)\".\n2. \"Biluzik\".\n3. \"Txatxamatxalinatxu\".\n4. \"Plaza berrian\".\n5. \"Oraindik goiz da\".\n6. \"Ene mutil ttipiena\".\n7. \"Zeruak eta lurrak\".\n8. \"Lehenago bezala\".\n9. \"Urrian\".\n10. \"Urriko poema\".\n11. \"Ene maite\".\n12. \"Bisita\".\n13. \"Bar Puerto\"."}
{"id": "103216", "revid": "105290", "url": "https://eu.wikipedia.org/wiki?curid=103216", "title": "Zaharregia, txikiegia agian", "text": "Zaharregia, txikiegia agian euskal musika diskoa da, Kirmen Uribe idazlearen poemek eta Mikel Urdangarin, Rafa Rueda eta Bingen Mendizabalek elkarrekin egindako abestiek osatua.\nDiskoa Uriberen olerki batetik abiatzen da: \"Euskara, Euskal Herria, agian, zaharregia, txikiegia dela gaur egungo garaietarako, baina azken finean, euskaldunok munduari begiratzeko modu jakin bat eskeintzen dugu, bizitzeko eta sentitzeko modu bat\".\nAbestiak.\n1. \"Munduari begiratzeko\".\n2. \"Hiru bertso amodiozko\".\n3. \"Lagun bat (haur kanta)\".\n4. \"Hauskor\".\n5. \"Kukua\".\n6. \"Haitzetan\".\n7. \"Hiru aste iragan\".\n8. \"Maite zaitut, ez\".\n9. \"Gauza perfektuak\".\n10. \"Notak paper solte batean\".\n11. \"Urrezko eraztuna\".\n12. \"Atharratz jauregian\".\n13. \"Itzul ezazue\".\n14. \"Ez eman hautatzeko\"."}
{"id": "103217", "revid": "119347", "url": "https://eu.wikipedia.org/wiki?curid=103217", "title": "Lu'an", "text": "Lu'an (txinera sinplifikatuz: \u516d\u5b89; pinyineraz: L\u00f9'\u0101n), Anhui probintzian kokatutako prefektura mailako hiria da. Guztira, 6.955.075 biztanle inguru dauzka eta 17.976 kilometro karratuko azalera.\nInguru naturala eta kokapena.\nPrefektura mailako Lu'an hiriaren mugakideak honakoak dira: Fuyang ipar-mendebaldean, Huainan ipar-ekialdean, Hefei ekialdean, Chaohu hego-ekialdean, Anqing hegoaldean, eta Hubei probintzia hego-mendebaldean, eta Henan probintzia mendebaldean."}
{"id": "103218", "revid": "119347", "url": "https://eu.wikipedia.org/wiki?curid=103218", "title": "Ma'anshan", "text": "Ma'anshan (txinera sinplifikatuz: \u9a6c\u978d\u5c71; pinyineraz: M\u01ce'\u0101nsh\u0101n), Anhui probintzian kokatutako prefektura mailako hiria da. Guztira, 1.273.000 biztanle inguru dauzka eta 1.686 kilometro karratuko azalera.\nInguru naturala eta kokapena.\nPrefektura mailako Ma'anshan hiriaren mugakideak honakoak dira: Chaohu ipar-mendebalde eta mendebaldean, Wuhu hego-mendebaldean, eta Jiangsu probintzia hegoalde, eta ekialde osoan."}
{"id": "103219", "revid": "105290", "url": "https://eu.wikipedia.org/wiki?curid=103219", "title": "Suzhou (Anhui)", "text": "Suzhou (txinera sinplifikatuz: \u5bbf\u5dde; pinyineraz: S\u00f9zh\u014du), Anhui probintzian kokatutako prefektura mailako hiria da. Guztira, 6.171.000 biztanle inguru dauzka eta 1.686 kilometro karratuko azalera.\nInguru naturala eta kokapena.\nPrefektura mailako Suzhou hiriaren mugakideak honakoak dira: Huaibei iparralde eta hegoaldean, Bengbu hegoaldean, Shandong probintzia iparraldeko muturrean, eta Jiangsu probintzia ipar-ekialde eta ekialdean."}
{"id": "103220", "revid": "119347", "url": "https://eu.wikipedia.org/wiki?curid=103220", "title": "Tongling", "text": "Tongling (txinera sinplifikatuz: \u94dc\u9675; pinyineraz: T\u00f3ngl\u00edng), Anhui probintzian kokatutako prefektura mailako hiria da. Guztira, 736.000 biztanle inguru dauzka eta 1.113 kilometro karratuko azalera.\nInguru naturala eta kokapena.\nPrefektura mailako Tongling hiriaren mugakideak honakoak dira: Chaohu iparraldean, Wuhu ekialde eta hego-ekialdean, Chizhou hegoaldean, eta Anqing mendebaldean."}
{"id": "103221", "revid": "83461", "url": "https://eu.wikipedia.org/wiki?curid=103221", "title": "Wuhu", "text": "Wuhu (txinera sinplifikatuz: \u856a\u6e56; pinyineraz: W\u00fah\u00fa), Anhui probintzian kokatutako prefektura mailako hiria da. Guztira, 2.304.000 biztanle inguru dauzka eta 3.317 kilometro karratuko azalera.\nInguru naturala eta kokapena.\nPrefektura mailako Wuhu hiriaren mugakideak honakoak dira: Chaohu ipar-mendebaldean, Ma'anshan iparraldean, Jiangsu probintzia ekialdean, Xuancheng hego-ekialde eta hegoaldean, Chizhou hego-mendebaldean, eta Tongling mendebaldean.\nEuskara Wuhun.\nWuhun destinatuta zeuden josulagunek, 1930eko hamarkadan \"Wuhu'ko Egutegia\" argitaratzen zuten euskaraz."}
{"id": "103222", "revid": "105290", "url": "https://eu.wikipedia.org/wiki?curid=103222", "title": "Xuancheng", "text": "Xuancheng (txinera sinplifikatuz: \u5ba3\u57ce; pinyineraz: Xu\u0101nch\u00e9ng), Anhui probintzian kokatutako prefektura mailako hiria da. Guztira, 2.752.000 biztanle inguru dauzka eta 12.340 kilometro karratuko azalera.\nInguru naturala eta kokapena.\nPrefektura mailako Xuancheng hiriaren mugakideak honakoak dira: Wuhu ipar-mendebaldean, Jiangsu probintzia iparraldean, Zhejiang probintzia ekialde eta hego-ekialdean, Huangshan hegoaldean, eta Chuzhou mendebaldean."}
{"id": "103223", "revid": "119347", "url": "https://eu.wikipedia.org/wiki?curid=103223", "title": "Longyan", "text": "Longyan (txinera sinplifikatuz: \u9f8d\u5ca9; pinyineraz: L\u00f3ngy\u00e1n), Fujian probintzian kokatutako prefektura mailako hiria da. Guztira, 2.870.000 biztanle inguru dauzka eta 19.100 kilometro karratuko azalera.\nInguru naturala eta kokapena.\nPrefektura mailako Longyan hiriaren mugakideak honakoak dira: Jiangxi probintzia mendebaldean, Guangdong probintzia hego-mendebaldean, Zhangzhou hego-ekialdean, Quanzhou ekialdean, eta Sanming iparraldean.\nJiulong eta Tingjiang ibaiek Longyan zeharkatzen dute."}
{"id": "103224", "revid": "119347", "url": "https://eu.wikipedia.org/wiki?curid=103224", "title": "Nanping", "text": "Nanping (txinera sinplifikatuz: \u5357\u5e73; pinyineraz: N\u00e1np\u00edng), Fujian probintzian kokatutako prefektura mailako hiria da. Guztira, 2.860.000 biztanle inguru dauzka eta 26.300 kilometro karratuko azalera.\nInguru naturala eta kokapena.\nPrefektura mailako Nanping hiriaren mugakideak honakoak dira: Jiangxi probintzia ipar-mendebaldean, Zhejiang probintzia ipar-ekialdean, Ningde ekialdean, Sanming hegoaldean, eta Fuzhou hego-ekialdean.\nMin ibaiaren ondoko haran batean garatu zen hiria eta malda handiko hormak dituzten mendixkek inguratzen dute."}
{"id": "103225", "revid": "119347", "url": "https://eu.wikipedia.org/wiki?curid=103225", "title": "Ningde", "text": "Ningde (txinera sinplifikatuz: \u5b81\u5fb7; pinyineraz: N\u00edngd\u00e9), Fujian probintzian kokatutako prefektura mailako hiria da. Guztira, 3.200.000 biztanle inguru dauzka eta 13.500 kilometro karratuko azalera.\nInguru naturala eta kokapena.\nPrefektura mailako Ningde hiriaren mugakideak honakoak dira: Itsaso Horia ekialdean, Zhejiang probintzia iparraldean, Nanping mendebaldean, eta Fuzhou hegoaldean."}
{"id": "103226", "revid": "119347", "url": "https://eu.wikipedia.org/wiki?curid=103226", "title": "Putian", "text": "Putian (txinera sinplifikatuz: \u8386\u7530; pinyineraz: P\u00fati\u00e1n), Fujian probintzian kokatutako prefektura mailako hiria da. Guztira, 3.000.000 biztanle inguru dauzka eta 4.200 kilometro karratuko azalera.\nInguru naturala eta kokapena.\nPrefektura mailako Putian hiriaren mugakideak honakoak dira: Fuzhou iparraldean, Itsaso Horia ekialdean, eta Quanzhou mendebalde eta hegoaldean.\nPutiango kostaldetik gertu Meizhou uhartea dago, Matsu jainkosa bertan jaio izanagatik famatu dena."}
{"id": "103227", "revid": "119347", "url": "https://eu.wikipedia.org/wiki?curid=103227", "title": "Quanzhou", "text": "Quanzhou (txinera sinplifikatuz: \u6cc9\u5dde; pinyineraz: Qu\u00e1nzh\u014du), Fujian probintzian kokatutako prefektura mailako hiria da. Guztira, 7.520.000 biztanle inguru dauzka eta 11.015 kilometro karratuko azalera.\nInguru naturala eta kokapena.\nPrefektura mailako Quanzhou hiriaren mugakideak honakoak dira: Putian ipar-ekialdean, Itsaso Horia ekialdean, Fuzhou iparraldean, Sanming hego-mendebaldean, Longyan mendebaldean, Zhangzhou hego-mendebaldean, eta Xiamen hegoaldean.\nPrefekturaren hirigunearen inguruan tamaina txikiko mendixka multzoa dago, tartean mendirik altuena 300 metro inguruko Qingyuan mendia."}
{"id": "103228", "revid": "119347", "url": "https://eu.wikipedia.org/wiki?curid=103228", "title": "Sanming", "text": "Sanming (txinera sinplifikatuz: \u4e09\u660e; pinyineraz: S\u0101nm\u00edng), Fujian probintzian kokatutako prefektura mailako hiria da. Guztira, 2.700.000 biztanle inguru dauzka eta 22.900 kilometro karratuko azalera.\nInguru naturala eta kokapena.\nPrefektura mailako Sanming hiriaren mugakideak honakoak dira: Nanping iparraldean, Jiangxi probintzia mendebaldean, Fuzhou ekialdean, Quanzhou hego-ekialdean, eta Longyan hegoaldean."}
{"id": "103229", "revid": "512", "url": "https://eu.wikipedia.org/wiki?curid=103229", "title": "Zhangzhou", "text": "Zhangzhou (txinera sinplifikatuz: \u6f33\u5dde; pinyineraz: Zh\u0101ngzh\u014du), Fujian probintzian kokatutako prefektura mailako hiria da. Guztira, 3.760.000 biztanle inguru dauzka eta 12.607 kilometro karratuko azalera.\nInguru naturala eta kokapena.\nPrefektura mailako Zhangzhou hiriaren mugakideak honakoak dira: Longyan ipar-mendebaldean, Quanzhou iparraldean, Xiamen ipar-ekialdean, Itsaso Horia ekialdean, eta Guangdong probintzia hegoaldean."}
{"id": "103230", "revid": "119347", "url": "https://eu.wikipedia.org/wiki?curid=103230", "title": "Jiuquan", "text": "Jiuquan (txinera sinplifikatuz: \u9152\u6cc9; pinyineraz: Ji\u01d4qu\u00e1n), Gansu probintzian kokatutako prefektura mailako hiria da. Guztira, 962.000 biztanle inguru dauzka eta 193.974 kilometro karratuko azalera.\nHistoria.\nAurrez Fulu izena izan zuen eta K.a. 111 urtean sortu zen, Hexi korridoreko Jadezko Atearen ondoan hain zuzen ere, Zetaren Bidean barna. Hasieran ekialdeko Han dinastiaren prefetura izan zen, ondoren Sui dinastiaren menpe gelditu zen eta \"Suzhou\" edo \"Suchow\" izena hartu zuen. Azkenik Tang dinastiak \"Jiuquan komandantzia\" izena eman zion. 624 urtean Jiuquan konderria eratu zen.\n763 urtean Tibetar inperioak eskuratu zuen. 842an inperioa desegin zenean Uigur leinuak eskuratu zuen harik eta Ekialdeko Xia dinastiak inguratu eta konkistatu zuen arte. Zetaren Bideari esker aberastu egin zen eta Gansu probintziako hiriburua ere izan zen sarritan. Dunhuang hiriak garrantzia handia hartu zuen garai hartan.\n1607an Bento de G\u00f3is portugaldar jesuitaren espedizioa iritsi zen. Bento de G\u00f3is bera erahil egin bazuten ere espedizio honek Katai eta Txina herrialde bera zirela frogatu zuen.\nXIX mendearen erdialdera Dungan matxinadan erabat suntsiturik gelditu zen baina Zuo Zongtan generalak azkar berreraiki zuen 1873an.\nGeografia eta Klima.\nKokapena.\nGansu probintzia luzeko mendebaldeko muturra osatzen du. Itsasoaren mailatik 1.500 metrotako altueran kokaturik dago basamortu kontinental baten erdian."}
{"id": "103231", "revid": "119347", "url": "https://eu.wikipedia.org/wiki?curid=103231", "title": "Jiayuguan", "text": "Jiayuguan (), Gansu probintzian kokatutako prefektura mailako hiria da. Guztira, 231.853 biztanle inguru dauzka eta 2.935 kilometro karratuko azalera.\nHistoria.\nTxinako Harresi Handiak hiru pasabide garrantzitsu zituen eta Jiayu pasabidea mendebalderen zegoen atea zen. Beste biak Juyong pasabidea eta Shanhai pasabidea ziren, biak ere Beijing hiriburutik gertu. Pasabidea merkataritza eta negoziogune bihurtu ahala inguruan ostatuak eta jatetxeak agertuz joan ziren eta Jiayuguan hiria sortu zen. Eremu honetako Txinako Harresiaren zatia XIV. mendean eraiki zuen Ming dinastiak. Pasabidea kontrolatzeko Jiayuguaneko gotorlekua eraiki zuten, Harresiko azken gotorlekua, eta gaur egun oraindik oso egoera onean aurkitzen da. Hexi korridorean kokaturik zegoenez Zetaren Bidea igarotzen zen bertatik.\nEkonomia.\n1958an \"Jiuquan Steel Company\" altzairutegia eraiki zen eta honek bultzada berria eman zion hiriari. Gansu probintziako altzairutegi handiena da.\nGarraioa.\n312 autopistak zeharkatzen du hiria eta bi trenbideren elkargunea da, Lanzhou-Xinjiang eta Jiayuguan-Ceke.\nAireportua ere badu eta egunero Xi'an eta Beijingerako hegaldiak ditu. 1938 urtean eraiki zen hegaldi militarretarako eta 1953an zibilentzako berreraiki zen aurrekoa zegoen toki berean. 2006an handitu egin zuten."}
{"id": "103232", "revid": "9131451", "url": "https://eu.wikipedia.org/wiki?curid=103232", "title": "Bingen Mendizabal", "text": "Bingen Mendizabal \u00c1lvarez de Arkaia (Gasteiz, 1962ko abenduaren 5a) konpositore arabarra da.\nZinema arloan nabarmendu da soinu bandak eginez, batez ere.\nLanak.\nZineman.\nHamarka soinu banda konposatu ditu, tartean Juanma Bajo Ulloaren hainbat pelikulatarako (\"El reino de Victor\", \"Alas de mariposa\", \"La madre muerta\", \"Airbag\"...), Montxo Armendarizen \"Secretos del coraz\u00f3n\", Francisco Lombardiren \"Pantale\u00f3n y las visitadoras\",Manuel Guti\u00e9rrez Arag\u00f3nen \"Visionarios\" eta Marcelo Pi\u00f1eiroren \"Kamchatka\", besteak beste. 2009an Goya Sarietarako izendapena jaso zuen, \"El juego del ahorcado\" filmaren musika konposatzeagatik.\nBeste batzuk.\nMikel Urdangarin eta Kirmen Uriberekin kolaborazioak egin izan ditu, \"Bar Puerto\" eta \"Zaharregia, txikiegia agian\" dira nabarmentzekoak."}
{"id": "103233", "revid": "105290", "url": "https://eu.wikipedia.org/wiki?curid=103233", "title": "Haitzetan", "text": "\"Haitzetan\" Mikel Urdangarinen lehenengo diskoa da, 1997. urtean argitaratutakoa."}
{"id": "103234", "revid": "105290", "url": "https://eu.wikipedia.org/wiki?curid=103234", "title": "Badira hiru aste", "text": "\"Badira hiru aste\" Mikel Urdangarinen bigarren diskoa da, 1998. urtean argitaratutakoa."}
{"id": "103235", "revid": "105290", "url": "https://eu.wikipedia.org/wiki?curid=103235", "title": "Espilue", "text": "\"Espilue\" Mikel Urdangarinen hirugarren diskoa da, 2000. urtean argitaratutakoa."}
{"id": "103236", "revid": "105290", "url": "https://eu.wikipedia.org/wiki?curid=103236", "title": "Heldu artean", "text": "\"Heldu artean\" Mikel Urdangarinen laugarren diskoa da, 2002. urtean argitaratutakoa."}
{"id": "103237", "revid": "105290", "url": "https://eu.wikipedia.org/wiki?curid=103237", "title": "Lagun artean", "text": "\"Lagun artean\" Mikel Urdangarinen bosgarren diskoa eta DVDa da, 2002. urtean argitaratutakoa eta zuzeneko emanaldia jasotzen duena."}
{"id": "103238", "revid": "119347", "url": "https://eu.wikipedia.org/wiki?curid=103238", "title": "Taqwacore", "text": "Taqwacore Islamarekin eta kultura islamikoarekin zerikusia duen punk musikaren adar bat da. Kontzeptua Michael Muhammad Knightek sortu zuen The Taqwacores eleberrian. Hardcore eta Taqwa hitz arabiarraren elkartzetik sortutako hitza da. Taqwaren ohiko itzulpena \"errukia\" da edo \"Jainkoaren beldur\" izatea.\nLehen Taqwacore taldeak The Kominas, Vote Hezbollah eta the Sagg Taqwacore Syndicate izan ziren. Geroztik beste hainbat talde sortu dira, besteren artean, Diacritical eta Secret Trial Five.\nEz da musika mota zehatz bat, taldeek hainbat estilo nahasten dituzte, punketik hip-hoperaino, musika tradizio islandarrarekin nahasirik. The Kominas taldeak bere estiloa \"Bollywood punk\" bezala definitzen du, Sagg Taqwacore Syndicatek rap eta techno oinarridun musika egiten du eta Al-Thawra taldeak \"raicore\" estiloa lantzen du, arabiar rai musikan oinarriturik.\nKanpo estekak.\n[[Kategoria:Punk musika]]"}
{"id": "103239", "revid": "1491", "url": "https://eu.wikipedia.org/wiki?curid=103239", "title": "Dana", "text": "\"Dana\" Mikel Urdangarinen seigarren diskoa da, 2005. urtean argitaratutakoa."}
{"id": "103241", "revid": "448", "url": "https://eu.wikipedia.org/wiki?curid=103241", "title": "Downen sindrome", "text": "Downen sindromea edo 21 trisomia 21. kromosoma parean hiru kromosoma agertzearen ondoriozko asaldura genetikoa da, bere ezaugarriak adimen atzerapena eta bereizgarri fisiko bereziak izanik. Jaiotzetiko gabezia psikikoen artean ohikoena da eta bere izena John Langdon Haydon Downi zor zaio, berak deskribatu baitzuen asaldura hau lehen aldiz 1866an. 1958an J\u00e9r\u00f4me Lejeune ikerlari gazteak aurkitu zuen asaldura honen arrazoia.\nDownen sindromea duten pertsonek zenbait patologia izateko arrisku handiagoa dute, hala nola, bihotzeko patologiak, digestio-aparatukoak edota sistema endokrinokoak. Sindrome hau detektatzeko umean amniozentesia erabil daiteke haurdunaldian zehar. 800-1.000 jaioberrietatik batean agertu ohi da, baina amaren adinak eragina du.\nGaur egun, ez dago pertsona horien gaitasun intelektuala hobetzen duen tratamendu farmakologikorik. Hala ere, familia giro eta heziketa egokiak Downen sindromea duten haurren garapenean eragin positiboa dute.\nHistoria.\nJohn Langdon Haydon Down sendagile britainiarrak eman zion izena sindrome honi. 1866an, petsona talde konkretu batek, arrazoi jakinik gabe, erakusten zituen bereizgarri komunak deskribatu zituen lehena izan zen.\nHala ere, 1958ko uztailera arte itxaron behar da J\u00e9r\u00f4me Lejeune genetista frantsesak Downen sindromea 21. bikoteko alterazioaren eragina zela esan zuen arte. Trisomia hau da gizakiaren kromosometan aurkitutako lehen alterazioa.\nDownen sindromea adimen urritasuna eta alterazio genetiko arruntenaren eragile nagusia da. Amaren adina faktore nabarmena da eta 35 urte baino gehiago izateak arriskua handitzen duela ikusi da. Sindrome hau duten pertsonek arraza mongoloideko hazpegi batzuk izaten dituzte; hori dela eta, 1960ko hamarkadara arte, sindromea izendatzeko erabilitako terminoa \"mongolismo\" izan zen; eta \"mongoliko\" sindromea zutenak izendatzeko erabiltzen zena.\nDownen sindromean ager daitezkeen kromosoma alterazioak.\nGiza gorputzeko zelulek 23 paretan banatzen diren 46 kromosoma dituzte. Horietako batek norbanakoak dakarren sexua adierazten du eta beste 22ei autosoma deritze, 1etik 22ran txikitzen doazelarik.\nZelulen ugalketa mitosiaren bidez egiten da eta zelula bakoitza 23 paretan banatuko diren 46 kromosoma dituzten bi zelula berdinetan bikoizten da. Gametoa sortu behar denean, hau da, obulua edo espermatozoidea sortu behar duenean, zatiketa hau desberdina izaten da eta meiosia deritzo. Bai obuluan eta baita espermatozoidean ere, 23 kromosoma daude (bikote bakoitzetik bana) eta, bi zelulak elkartzen direnean, 23 paretan banatutako 46 kromosoma dituen zelula berria sortuko da. Prozesu konplexu honetan gerta daitezke Downen sindromea ekar dezaketen alterazio gehienak.\nMosaikotasuna.\n21 trisomia kasu gutxi \u00abmosaikoak\u00bb dira (kasuen % 2 eta % 26 artean). Kromosoma alterazioak sortu baino ondoren gertatzen da, eta, beraz, trisomia ez dago Downen sindromea duen gizabanakoaren zelula guztietan, baizik eta mutatutako lehen zelulatik datozenetan bakarrik. Eragindako zelulen ehunekoak gutxi batzuetatik ia guztiak har ditzake, kromosoma homologoen ezohiko bereizketa gertatu den unearen arabera. Kasu hauetan larritasun txikiagoko koadro klinikoa eta fenotipoa agertzen da.\nDiagnostikoa.\nDownen sindromearen diagnosia erditzea baino lehenago edo ondoren egin daiteke. Azken honetan, azterketa klinikoa burutzen da eta kariotipoz berresten da gero, hau da, zelulen kromosomak ordenatu eta kromosoma gehigarria edo dagokion anomalia ikusiz.\nErditzea baino lehen egiten diren frogak susmoa dagoenean egin daitezke edo dakiguna berrestearren. Azken hauek arriskua dagoela uste dugunean burutzen dira, alterazio genetikoa dagoen aurrekariak daudenean, amak 35 urte baino gehiago dituenean edo beste zenbait frogak susmoa piztu digunean. Umea galtzeko arrisku bat badago berreste froga hauek egiterakoan eta emakumearen esku egon ohi da froga egin ala ez erabakitzea.\nEgia da, erditu baino lehen egindako diagnosi batek gurasoei adimen urriko seme bat datorkion ideiara emozionalki prestatzeko aukera ematen diela eta, hasiera-hasieratik, beharko dituen maitasun eta zaintza bereziak emateko prestaketarako aukera ere bai. Baina arriskuak ere hor daude eta amak neurtu beharko du hori.\nAmniozentesia.\nHaurdunaldiaren 16. astean egin ohi da eta, froga honetan, fetua inguratzen duen likido amniotikoa analizatzen da. Aborturako arriskua dago (%1), baina, alterazio genetikorako arriskua egon daitekeen susmoa dagoenean, sendagileen aholkua izaten da.\nHala ere, zenbaitetan, froga guztietan ezezkoa atera bada ere, haur jaio berriak Downen sindromea ekar dezake.\nBilo korioniken biopsia.\nHaurdunaldiaren 8. astean egin ohi da, amniozentesia baino lehen. Plazentaren ehuna aztertzen da, baina aborturako aukera gehiago izan ohi da.\nKoadro klinikoa.\nSortzetiko adimen urriaren arrazoi nagusia da. Atzerapen guztien %25a hartzen du. Gaixotasuna baino gehiago, sindrome esaten zaio, baina maiz gaixotasun batzuei lotuta joan ohi da.\nBereizgarriak: fisonomia nabarmena, hipotonia muskular orokorra, adimen atzeratua eta garapen atzeratua. 50-60 urterako bizi itxaropena izaten dute, baina kardiopatia edo leuzemiarako aukera gehiago izaten dute eta horrek heriotza aurrera dezake."}
{"id": "103242", "revid": "512", "url": "https://eu.wikipedia.org/wiki?curid=103242", "title": "M\u00e1 vlast", "text": "M\u00e1 vlast (oro har \"Nire herrialdea\" edo, egokiago, \"Nire Aberria\" bezala itzulia), Bedrich Smetana konposatzaile txekiarrak 1874 eta 1879 bitartean konposatutako sei olerki sinfonikozko talde bat da. Sei mugimendutako lan oso bat bezala aurkezten den arren, olerki sinfonikoetako bakoitza, banakako lan bezala idatzi zen.\nSmetanak, lan hauetan, Franz Lisztek abiarazi zuen olerki sinfonikoaren estiloa erabiltzen du, XIX. mendearen amaieran, ohikoa izan zen musikaren orientazio nazionalista bat barne hartzen duena. Olerki bakoitzak, Bohemiako elezaharren, historiaren edo landa paisaien alde bat irudikatzen du.\nVy\u0161ehrad.\nLehen olerkiak, 1874ko irailaren amaieran hasia, urte bereko azaroak 18an amaitua eta 1875eko martxoak 14an estreinatu zena, Pragako Vy\u0161ehrad gaztelua deskribatzen du, antzinako txekiar erregeen gortea izan zena.\nOlerkia, \"Lumir\"ren harparen musikarekin hasten da, Lumir, gorteko abeslaria delarik, jarraian, gazteluko armategiaren soinuetara mugituz. Hurrengo zatian, Smetanak bere historia deskribatzen du, martxa batekin amaituz. Harpak berriz jotzen du, gazteluaren edertasuna gogorarazteko. Jarraian, Moldava ibaiaren igaroa entzun daiteke, eta olerkia Lumirren harparekin amaitzen da.\nSmetana, lan hau idatzi zuenean, jada erabat gor zegoen.\nVltava.\nBigarren olerkia, Vltava (Moldava ibaiaren izen txekiarra), 1874ko azaroak 20 eta abenduak 8 artean konposatua izan zen, eta 1875eko apirilak 4an estreinatua. Mi txiki doinuan idatzia, 12 minutu inguruko iraupena du.\nKonposatzailearen hitzetan:\nHasierako gaia, Moldavak jatorria duen bi iturburuak irudikatzen dituena, zeharkako txirularekin interpretatua da. Aurrerago, metalezko haizezko musika tresnen sekzioa entzun daiteke, baso batean ehiza adarren soinuak irudikatzen, nekazarien ezkontzako dantza irudikatzen duen polka bat, eta harizko musika tresnak, uretako ninfen dantza irudikatzen. Platerek eta tinbalek, \"San Joaneko urlasterrak\" irudikatzen dituzte.\nSmetanak olerki honetan erabilitako teknikak, konposaketako tonuak, irudikatzen dituzten paisaiak modu bizian, ia literalean deskribatzeko erabiltzean datza.\nLan hau da, inongo zalantzarik gabe, Smetanaren ezagunena, eta zehaztu gabeko jatorriko antzinako kantu herrikoi baten egokitzean oinarritzen da, Israelgo ereserkia den Hatikvaren oinarria ere badena. Litekeena da, Smetanak, melodia, \"Ack, V\u00e4rmeland\" izeneko bertsio suediar batetik egokitu izana.\n\u0160\u00e1rka.\nHirugarren olerkia, 1875eko otsailak 20an amaitua izan zen, eta, bere izenburua, \u0160\u00e1rka gerlari amazonagandik jasotzen du, Dontzeilen Gerra izeneko antzinako elezahar txekiarrekoa. \u0160\u00e1rka zuhaitz batetara lotzen da, beita bezala, emakume errebeldeek gatibu hartutako emakume bat dela sinestaraziz. Ctirad printzeak askatzen du, eta amazonak, printzearen lagunak mozkortzen ditu ezti-urez, ondoren, Ctirad, amazonaz maitemindu dena, bere adarra jotzeaz konbentzitzeko. Adarraren soinua entzutean, amazonek aldez aurretik ezarritako seinale bat zena, hauek tokira hurbiltzen dira eta gizon guztiak hiltzen dituzte.\nZ \u010desk\u00fdch luh\u016f a h\u00e1j\u016f.\nOlerki hau, bere izenburua, \"Bohemiako baso eta larreei buruz\" bezala itzul daitekeena, Smetanak, 1875eko urriak 18an amaitu zuen, eta 1878ko abenduak 10ean estreinatu zen. Bohemiako landa paisaien edertasuna irudikatzen du.\nT\u00e1bor.\nBosgarren olerkiak, 1878ko abenduak 13an amaitua eta 1880ko urtarrilak 4an estreinatua izan zena, bere izenburua, T\u00e1bor hiritik jasotzen du, Bohemia hegoaldean dagoena. Hiria, husitek sortu zuten, eta euren hiriburua izan zen Husitar Gerretan zehar.\nBlan\u00edk.\nBlan\u00edk izeneko olerkia, 1879ko martxoak 9an amaitua eta 1880ko urtarrilak 4an estreinatua izan zen. Bere izena, Blan\u00edk menditik jasotzen du, elezaharraren arabera, mendi honen barnean, San Ventzeslaok gidaturiko zaldunek osatutako armada bat lotan ari delarik. Zaldunak esnatu egingo dira, eta herrialdeari, bere unerik okerrenean lagunduko diote (noiz behinka, lau puntu kardinaletatik erasotzen duten lau armaden eraso bat bezala deskribatua).\nMusikalki, Blan\u00edk olerkia, T\u00e1bor amaitzen den bezala hasten dela nabarmendu behar da, aurreko olerkian amaitu gabeko gaia \"mailukatuz\", baina jarraipena emanez, guduaren jarraipena balitz bezala. Bi olerki hauek, beraz, bikote lotu bat eratzen dute, lehen biek bezala. Vy\u0161ehrad olerkia, garaile bihurtzen da Moldava ibaia gaztelu ingurura iristen denean, eta, Blan\u00edken amaieran ere, garaile bihurtzen da."}
{"id": "103243", "revid": "95298", "url": "https://eu.wikipedia.org/wiki?curid=103243", "title": "Espainolak eta euskaldunak", "text": "Espainolak eta euskaldunak Joxe Azurmendi zegamarrak idatzitako saiakera liburu arrakastatsua da.\nEspainolen eta euskaldunen mitologia eta ideologia historiak osatzen du obraren muina, ernazimentuan oinarrituz batez ere, garai guztietako materialak biltzen baditu ere. Kritikak bi zentzutan egiten ditu Azurmendik: alde batetik euskaldunoi buruz espainiarren topikoak kritikatzen ditu; bestetik, euskaldunok gure kultura eta hizkuntzarekiko kontzientzia eza kritikatuko du. Idazle euskaldunei dagokienez, era berean, ez ditu kritikatu gabe utziko euskaldunon harrokeriak puztuz euskaldun erreala mespretxatu dituztenak. Hausnarketa horien bitartez gure lehenari, orainari eta geroari begi berriekin begiratzeko gonbidapena egiten digu Azurmendik.\nLiburuaren proiektua eta lehen idazketa 1976an burutu zen, beroaldi batean eta erreakzio gisa, eta hala ere gaurkotasun izugarria du, gure arazo eta zauriak zahar-berriak diren seinale. Orduan argitaratu ezinda, ekarpaen eta hausnarketa gehiagoz horniturik argitaratu zen 1992an. Aurrerago espainolera itzuli zuten.\nTestuaren atal interesgarrienetakoa \u00abBatasunaren kontzeptu mito-patologiko bat\u00bb izenekoa da. Bertan estatu modernoen kontzeptuen jatorri eliztarra azaltzen da Agustin Hiponakoa eta historiaren filosofia kristaua aipatuz. Egungo Frantzia edo Espainia gisako estatu demokratiko eta ilustratuen oinarri katolikoak (Jainko bat, errege bat, lege bat, hizkuntza bat) agerian uzten dira:"}
{"id": "103245", "revid": "58701", "url": "https://eu.wikipedia.org/wiki?curid=103245", "title": "Polka", "text": "Polka Bohemian 1830 inguruan agertu zen herri-dantza bat da. Haren forma zuzenean minuetotik dator, gaiaren sarrera prestatzen duen atariko batekin, eta lanarentzako amaiera gisan balio duen koda batekin. Tuba, klarinete, akordeoi eta kontrabaxuarekin jotzen da, baina baita batzuk bateriarekin ere bai.\n2/4ko (bi laurdeneko) konpasean eta tempo azkarrean, \"pausoa\", \"itxi\", \"pausoa\", \"jauzi\" motako alboko pausoekin eta eboluzio azkarrekin dantzatzen da: horregatik, Europan eta Amerikan oso ezagun egin zen.\nArgentinan, AEBetan, Mexikon, Perun eta Paraguain (han \"purajei\" ere deitzen da), bertara XIX. mendearen erdialde inguruan iritsi zenetik, estilo bereziekin musika folkloriko nazionaletako bat bihurtu da. Nikaraguako musika folklorikoa da, mazurka eta son nicarekin batera: bertara herrialdearen erdialdean ezarri ziren Europa erdialdetiko eta Espainiatiko etorkinek eraman zuten, nagusiki Carlos Mej\u00eda Godoyk eta Palacag\u00fcinakoek bildutako musikaz.\nBedrich Smetana eta Antonin Dvo\u0159\u00e1k konposatzaile bohemiarrek ondu zituzten eta dantza hura musika akademikoan sartu.\nStrauss familiako musikari austriarrek ere polka ugari konposatu zituzten. Horien artean, ezagunenetako batzuk \"Pizzicatto polka\" eta \"Triszt traszt polka\" dira. Egungo adibideak:"}
{"id": "103247", "revid": "1491", "url": "https://eu.wikipedia.org/wiki?curid=103247", "title": "9. Sinfonia (Dvo\u0159\u00e1k)", "text": "9. Sinfonia mi minorrean Op. 95 (1893), Mundu Berriko Sinfonia bezala ere ezaguna dena (txekieraz \"Novosv\u011btsk\u00e1\"), beharbada, Anton\u00edn Dvo\u0159\u00e1k konposatzaile txekiarraren sinfoniarik ezagunena da. 1893an konposatu zuen, AEBetan eman zuen denboran.\nHistoria.\n1891ko ekainean, Jeannette Thurberrek, New Yorkeko Musika Kontserbatorio Nazionalaren sortzaileak, Dvo\u0159\u00e1ki, kontserbatorio honen zuzendaritza eskaini zion oso baldintza onuragarrietan. Honegatik, konposatzailea, 1892ko irailean, AEBetara joan zen 1892tik 1895 arte. Herrialde honetan eman zuen denboran, bere \"9. Sinfonia mi minorrean\" idatzi zuen, \"Mundu Berrikoa\" bezala ezagun egin dena. Dvo\u0159\u00e1kek, sinfonia hau, 1893ko urtarrilak 10 eta maiatzak 24 bitartean idatzi zuen, eta urte bereko abenduak 15ean estreinatu zen New Yorkeko Carnegie Hallen, New Yorkeko Orkestra Filarmonikoa Anton Seidlek zuzendu zuelarik.\nKonposaketa.\nSinfonia hau, lau mugimenduz osatua dago:\nEraginak.\nDvo\u0159\u00e1k, AEBetan entzun zituen afroamerikarren izpiritualetan eta jatorrizko amerikarren musikan interesatua zegoen. Kontinentera iritsi zenean, honako hau esan zuen:\nEstreinaldiaren aurreko egunean, New York Heralden argitaratutako artikulu batean (1893ko abenduak 15ean), Dvo\u0159\u00e1kek, jatorrizko amerikarren musikak bere sinfonian nola eragin zuen azaldu zuen:\nArtikulu berean, Dvo\u0159\u00e1kek, bigarren mugimenduan, beranduagoko lan baterako zirriborro bat ikusten zuela esan zuen, beharbada kantata edo opera bat, Henry Wadsworth Longfellowren Hiawatharen kantuan oinarritua egongo litzatekeena, halako lanik sekula idatzi ez zuen arren. Hirugarren mugimenduko scherzoak \"Hiawathako jaiaren eszena, non indiarrek dantzan dabiltzan eszena iradokitzen ziola\" ere idatzi zuen.\nGuzti hau gora-behera, Dvoraken beste lanetako askok bezala, lan honek bere jaiolekua izan zen Bohemiako musikarekin, Estatu Batuekin baino elkarrekin gehiago duela uste da. Leonard Bernsteinek, lana, bere oinarrietan, benetan, arrazanitzekoa zela esan zuen.\nInstrumentazioa.\nSinfonia hau, honako musika tresna hauek interpreta zezaten idatzi zen:\n2 zeharkako txirula (horietako bat, gainera, piccoloa jotzen), 2 oboe (horietako bat, gainera, korno ingelesa jotzen), 2 klarinete La notan afinatuak, 2 fagot, 4 tronpa Mi bemolean eta Don afinatuak, 2 tronpeta Mi bemolean, 2 tronboi tenore, tronboi baxua, tuba, tinbalak, triangeluak, platerak eta orkestraren harizko sekzioa."}
{"id": "103248", "revid": "1545", "url": "https://eu.wikipedia.org/wiki?curid=103248", "title": "Praga Irratia", "text": "Praga Irratia (), kapital publikozko irrati igorpeneko kate txekiar bat da. Atzerrirako programazioa sei hizkuntzatan ematen du: ingelesez, frantsesez, alemanez, gaztelaniaz, txekieraz eta errusieraz. Honekin batera, Praga Irratiak, beste herrialde batzuetako irrati emisoreekin saioak elkarrekoizten ditu Errumania, Kroazia eta AEBetako txekiar elkarteentzako.\nEuropa mendebaldean, Praga Irratiko saioak, elkarlaguntza akordioetara iritsi den beste estazio batzuk ere igortzen dituzte. Radio France Internationalek, adibidez, \"Accents d'Europe\" saioaren ekoizpen eta igorpenean laguntzen du. Praga Irratiko ingelesezko erredakzioak, \"Central Europe Today\" saioa egiten du, Europa erdialdeko egunerokotasunarentzako, Eslovakia Irratia, Budapest Irratia eta Polonia Irratiaren parte hartzearekin.\nPraga Irratiaren igorpenen medio nagusiak uhin laburra izaten jarraitzen duen arren, kate honek, internet bidez ere igortzen du zuzenean sei hizkuntzatan, eta Real Media eta MP3 formatuetan hemeroteka aberatsa ere badu.\nKate honen borondatea, Txekiar Errepublikaren mundurako leihoa izatea da. Horretarako, herrialdeka espezialdutako zenbait erredakzio ditu, Txekiar Errepublikako eguneroko jazoerak kontatzen dituztenak alde guztietatik: politika, ekonomia, kultura, kirola eta gizartea.\n\u010cesk\u00fd rozhlas kate sareko zati da, 7 irrati kate eskaintzen dituena:\n\u010cesk\u00e1 televize, Txekiar Errepublikako telebista kate publikoa da.\n2006an, bere 70. urteurrena bete zuen."}
{"id": "103250", "revid": "1545", "url": "https://eu.wikipedia.org/wiki?curid=103250", "title": "\u010cesk\u00fd rozhlas", "text": "\u010cesk\u00fd rozhlas, Txekiar Errepublikako irrati kate publikoa da.\nHonako irrati kate hauek eskaintzen ditu:\n\u010cesk\u00e1 televize, Txekiar Errepublikako telebista kate publikoa da."}
{"id": "103251", "revid": "336", "url": "https://eu.wikipedia.org/wiki?curid=103251", "title": "Soulten Sortzez Garbia", "text": "Soulten Sortzez Garbia Bartolom\u00e9 Esteban Murillo margolariak 1678an egindako margolan bat da, Andre Maria (katolizismoan, Sortzez Garbia izenaz ere ezaguna) irudikatzen duena. Jean de Dieu Soult mariskalak eraman zuen Frantziara 1813an, eta horregatik jaso du haren izena.\nHistoria eta deskribapena.\nSortzez Garbiaren margolan ugariren egilea, Murillok, bere bizitzako azken urteetan, Andre Maria zuriz eta urdinez jantzia agertzen den formula ideal bat sortzen du, eskuak bularrean gurutzatuta, Ilargia zapaltzen eta begirada zerurantz zuzendua duela, bultzada igokari argi batekin, oso barrokoa, Andre Mariaren irudia, argiz, hodeiz eta aingeruz betetako espazio enpireoan jartzen duena, eta bi tradizio ikonografiko bateratzeko balio duena: Andre Maria Guztiz Garbia berarena eta Igokundearena.\nJustino de Neve y Y\u00e9benesek enkargatua Sevillako Gurgarrien Ospitalerako, Jean de Dieu Soult mariskalak eraman zuen Frantziara 1813an, eta horregatik jaso du haren izena.\nIa mende betez Louvre museoan erakutsia, Pradoko Museoaren bilduman sartu zen Espainiako Gobernuak Frantziakoarekin 1941ean eginiko lan truke baten ondoren."}
{"id": "103252", "revid": "512", "url": "https://eu.wikipedia.org/wiki?curid=103252", "title": "Zhangye", "text": "Zhangye (txinera sinplifikatuaz: \u5f20\u6396; pinyineraz: Zh\u0101ngy\u00e8), Gansu probintzian kokatutako prefektura mailako hiria da. Prefekturak 1.200.000 biztanle inguru dauzka eta 42.000 kilometro karratuko azalera. Zetaren Bidean hiri garrantzitsua izan zen.\nEtimologia.\nAntzina \"Ganzhou\" izena izan zuen bere oasia zela eta (\u7518\u6cc9, G\u0101nqu\u00e1n, \"ur gozoa\"). Marco Polok \"Campichu\" izena erabili zuen bere liburuan.\nK.a. 111 urtean \"Zhangye komandantzia\" ezarri zen gaur egungo Wuwei hirian, baina izenaren jatorria ordea argitu gabe dago. Teoria herrikoi batek dio \"luzatzen den besoa\" esan nahi duela, mendebalderantz luzatzen den eremua dela erakutsiz.\nHistoria.\nHexi korridorearen erdian kokaturik dago Zhangye eta urte askotan Txinako inperioaren muga izan zen. Oso gotorturik izan zuten ipar-mendebaldeko Xiongnu nomaden erasoetatik babesteko. Ondorengo urteetan Zetaren Bidearen iparraldeko adarreran posta-hiria izan zen.\nMendebaldeko Xiak agindu zuen bertan eta X. mendearen inguruan uigurrek eskuratu zuten. 1219an Mongolen Inperioak eskuratu zuen. Diotenez Kublai Khan enperadorea Zhangyeko Dafo tenpluan jaio zen, egiaztaturik ez badago ere. XII. mendean bertan Marco Polo bidaiari veneziarra urtebetez izan zen hirian eta bere liburuan Dafo tenpluko Buda erraldoia deskribatu zuen.\n1879 urtean misiolari kristauak iritsi ziren Zhangyera, Jiuquan-etik ihesean etorrita.\nBabao mendietako pinudiak oso garrantzitsuak ziren Ruo eta Hei Shui ibaien emaria kontrolatzen zutelako, uholdeak ekidinez eta nekazarientzako ura urte guztian mantenduaz. 1880. hamarkadan Txinako telegrafo konpainiak baso guztiak soildu zituen eta berehala uholdeak agertu ziren udan eta lehorteak udazkenean. Honen eraginez nekazaritzak asko sufritu zuen eta hiria despopulatzen hasi zen.\nGeografia eta klima.\nKokapena.\nGansu probintziaren ipar-mendebaldean kokaturik dago. 42.000 km2-ko azalera hartzen duen arren erdigunea antzinako oasiaren inguruan du, Ganzhou barrutian.\nHiriaren erdigunetik 30 kilometro mendebaldera Zhangye Danxia geoparkea dago, 510 km2-ko azalera duen ingurune espektakularra. Koloretako arrokak direla eta Txinako paisaia politena bozkatua izan da hainbat alditan.\nDemografia.\nHiriaren erdiguneak 260.000 biztanle ditu, prefekturak aldiz 1.200.000 biztanle inguru. 26 etnia bizi dira bertan, Han etniaz gain nagusienak Hui, Yugur eta Tibetarrak dira."}
{"id": "103253", "revid": "119347", "url": "https://eu.wikipedia.org/wiki?curid=103253", "title": "Jinchang", "text": "Jinchang (txinera sinplifikatuz: \u91d1\u660c; pinyineraz: J\u012bnch\u0101ng), Gansu probintzian kokatutako prefektura mailako hiria da. Guztira, 458.000 biztanle inguru dauzka eta 3.434 kilometro karratuko azalera.\nInguru naturala eta kokapena.\nJinchang hiria, Gansu probintziaren erdialdean dago, Ibai Horiaren mendebaldean, Qilian mendien iparraldean eta Alashan lautadaren hegoaldean. Iparraldean Qinghai probintziarekin eta hegoaldean Barne Mongoliarekin egiten du muga.\nOndarea.\nJinchangen duela milaka urteetako aztarnak aurkitu dira. Horrez gain, antzinako inperioen ipar-mendebaldeko mugan dagoenez, Txinako Harresi Handiaren Han eta Qing dinastia garaietako zatiak daude."}
{"id": "103254", "revid": "512", "url": "https://eu.wikipedia.org/wiki?curid=103254", "title": "Wuwei", "text": "Wuwei (), Gansu probintzian kokatutako prefektura mailako hiria da. Guztira, 1.800.000 biztanle inguru dauzka eta 33.000 kilometro karratuko azalera.\nHistoria.\nAntzina Liangzhou (\u6dbc\u5dde) izena izan zuen, eta gaur egun ere hiriaren erdigunea osatzen duen barrutiak izen zaharra mantentzen du.\nDuela 5.000 urte hasi zen eremua populatzen. Berehala bihurtu zen toki estratejikoa, izan ere Hexi korridorearen ekialdeko muturra baitzen. Tibeteko goi-lautada eta Gobi basamortuaren arteko oasiez osaturiko korridorea izan zen hau. K.a. II mendean Han dinastiaren probintzia-hiriburu garrantzitsua izan zen. K.a. 121 urtean Wudi enperadoreak bere zalditeria osoa ekarri zuen Xiongnu nomaden aurrean hiria babesteko eta borrokan garaipena eskuratu zuenean Hexi korridore osoa konkistatu zuen.\nHurrengo mendeetan Zetaren Bidearen iparraldeko adarra bihurtu zen Hexi korridorea eta horri esker etnia eta kultura ugariren elkargune bilakatu zen Wuwei. Honen erakusle dira hiriaren inguruan eraikitako tenplu eta leize budistak.\nGeografia eta klima.\nKokapena.\nHiru goi-lautadaren erdian dago Wuwei; Tibetarra, Loess eta Mongoliarraren artean hain zuzen ere. 1.020 eta 4.874 metro arteko altuerak hartzen ditu, toki garaienak hegoaldean daude. Eremu guztiak 33.000 km2-ko azalera du.\nKlima.\nKlima hotza eta lehorra da, baina udan 45\u00a0\u00b0C-tako tenperaturak gainditzea posible da.\nDemografia.\nHiriaren erdigunean 509.600 biztanle bizi dira eta prefektura osoan 1.815.054 (2010ko erroldaren arabera). Etnia nagusia Han bada ere, guztira 38 etnia desberdin daude Wuwei-en, tartean mongolak eta tibetarrak.\nEkonomia.\nWuweiko jarduera ekonomiko nagusia nekazaritza da. Meloiak, barazkiak eta ardoa ekoizten dira. Nekazaritza ekologikoak indar handia hartu du azkenaldian. Abeltzaintzak ere bere garrantzia badu.\nIndustriari dagokionez ehungintza, metalurgia eta eraikuntza materialen ekoizpena dira aipatzekoak."}
{"id": "103255", "revid": "119347", "url": "https://eu.wikipedia.org/wiki?curid=103255", "title": "Baiyin", "text": "Baiyin (txinera sinplifikatuz: \u767d\u94f6; pinyineraz: B\u00e1iy\u00edn), Gansu probintzian kokatutako prefektura mailako hiria da. Guztira, 1.750.000 biztanle inguru dauzka eta 20.164 kilometro karratuko azalera."}
{"id": "103256", "revid": "119347", "url": "https://eu.wikipedia.org/wiki?curid=103256", "title": "Dingxi", "text": "Dingxi (txinera sinplifikatuz: \u5b9a\u897f; pinyineraz: D\u00ecngx\u012b), Gansu probintzian kokatutako prefektura mailako hiria da. Guztira, 2.960.000 biztanle inguru dauzka eta 7.837 kilometro karratuko azalera."}
{"id": "103257", "revid": "119347", "url": "https://eu.wikipedia.org/wiki?curid=103257", "title": "Longnan", "text": "Longnan (txinera sinplifikatuz: \u9647\u5357; pinyineraz: L\u01d2ngn\u00e1n), Gansu probintzian kokatutako prefektura mailako hiria da. Guztira, 2.676.000 biztanle inguru dauzka eta 27.000 kilometro karratuko azalera."}
{"id": "103258", "revid": "512", "url": "https://eu.wikipedia.org/wiki?curid=103258", "title": "Tianshui", "text": "Tianshui (), Gansu probintzian kokatutako prefektura mailako hiria da. Guztira, 3.250.000 biztanle inguru dauzka eta probintziako bigarren hiririk handiena da.\nEtimologia.\n\"Tianshui\" izena Qin dinastiaren garaian azaldu zen lehen aldiz eta \"ur zerutiarra\" esan nahi du. Wei dinastiaren garaian Hanyang izena izan zuen eta Tang dinastiaren garaian Shanggui.\nHistoria.\nKondairak dioenez Fuxi-ren jaiolekua da. Txinako kulturan arbaso kontsideratzen den hiru errege jakintsuetako bat zen Fuxi.\nNeolito garaian Dadiwan kultura sortu zen eskualde honetan eta ondoren Qin estatua eratu zen. Tianshui ondoan dagoen Fangmatan arkeologia eremuan hainbat Qin hilobiren indusketak egin dira eta beste altxor ugariren artean 2.200 urte dituen Qindarren Guixian konderriaren mapa bat aurkitu da.\nK.a. X mendean Mendebaldeko Zhou dinastiak Rong leinuen erasoek eraginda Tianshui lurraldea berreskuratu zuen hainbat etnia nomadei kenduta eta dukerri garrantzitsua bihurtu zen. K.a. I mendean Wu enperadoreak Tianshui komandantzia eratu zuen, inperioa mendebalderantz zabaltzen ari baitzen eta Tarim arroa kontrolatu ahal izateko.\nWei ibaiaren bidez Xi'an hiriburuarekin lotzen zenez Iparraldeko Zetaren Bidea bertatik pasatzen zen. Budismoa bide hau jarraituz hedatu zen eta erakusgarri artistiko ugari utzi zituen, Tianshuien dauden aipagarrienak Maijishan leizeak dira.\nGeografia eta Klima.\nKokapena.\nTianshui Jie ibaiaren ertezean kokaturik dago, hego-ekialderantz isurtzen dena. Jie Wei ibaiaren adar nagusia da. Hiriaren hegoaldea eta ekialdea menditsuak dira eta iparraldean loess eremu bat dago.\nIparralde eta mendebaldean Dingxi hiriarekin egiten du muga, hegoaldean Longnan hiriarekin eta ekialdean Shaanxi probintziarekin."}
{"id": "103259", "revid": "119347", "url": "https://eu.wikipedia.org/wiki?curid=103259", "title": "Pingliang", "text": "Pingliang (txinera sinplifikatuz: \u5e73\u51c9; pinyineraz: P\u00edngli\u00e0ng), Gansu probintzian kokatutako prefektura mailako hiria da. Guztira, 2.220.000 biztanle inguru eta 11.196,71 kilometro koadroko azalera dauzka."}
{"id": "103260", "revid": "119347", "url": "https://eu.wikipedia.org/wiki?curid=103260", "title": "Qingyang", "text": "Qingyang (txinera sinplifikatuz: \u5e86\u9633; pinyineraz: Q\u00ecngy\u00e1ng), Gansu probintzian kokatutako prefektura mailako hiria da. Guztira, 2.548.000 biztanle inguru dauzka, horietatik 310.000 erdiguneko Xifeng Barrutian."}
{"id": "103261", "revid": "4380", "url": "https://eu.wikipedia.org/wiki?curid=103261", "title": "Maritxu Guller", "text": ""}
{"id": "103262", "revid": "4380", "url": "https://eu.wikipedia.org/wiki?curid=103262", "title": "San Miguel Tucuru", "text": ""}
{"id": "103263", "revid": "1144384", "url": "https://eu.wikipedia.org/wiki?curid=103263", "title": "Radio Praha", "text": ""}
{"id": "103264", "revid": "512", "url": "https://eu.wikipedia.org/wiki?curid=103264", "title": "FN FAL", "text": "Fusil Automatique L\u00e9ger (frantsesezko \"Fusil Automatiko Arina\"), FAL laburduraz ere ezaguna, 1940ko hamarkada amaieran eta 1950koaren hasieran Fabrique Nationale de Herstal (FN) etxe Belgiarrak diseinaturiko eraso fusila da. 70 herrialdek erabili dute beraien indar armatuetan eta gutxienez 10 herrialdetan produzitu da. 7,62 x 51 NATO kartutxoak erabiltzen ditu eta su automatikoa zein erdi-automatikoa egiteko gai da. NATOko eta Mendebaldeko herrialde askotako armadek hartu zuten infanteriako arma nagusi bezala Bigarren Mundu Gerraren ondoren, herrialde askotan lizentziapean produzitu zelarik aldaera askotan."}
{"id": "103265", "revid": "58701", "url": "https://eu.wikipedia.org/wiki?curid=103265", "title": "Hospital de los Venerables", "text": "Hospital de los Venerables Sacerdotes (\"Apaiz Gurgarrien Ospitalea\"), orokorrean Hospital de los Venerables izenez ezaguna, bere izena daraman plazan dago, Sevillako Santa Cruz auzoaren erdian eta Murilloren lorategietatik, katedraletik eta Errege Alkazarretatik oso gertu.\nHistoria.\nBere historia, \"Hermandad de El Silencio\" delakoak 1627tik aurrera, apaiz agure, pobre eta ezinduei laguntzea erabakitzen duenean hasten da, eta babesa eta laguntza eman eta mantentzen zituzten etxe bat alokatu zutenean. Lan honek, anaitasunak 1673an beste anaitasun bat sortu arte jarraitu zuen, bere xedea, 1627tik egiten ari ziren lana soilik betetzea izango zelarik, eta Ospitalea eraikitzea erabakitzen da.\nJustino de Neve y Y\u00e9benes elizgizonak sortu zuen 1675ean, apaiz gurgarrien egoitza izateko xedearekin. Urte horretan bertan datatua dago eraikinaren eraikuntza lanen hasiera, hasiera batean Juan Dom\u00ednguez arkitektoaren zuzendaritzapean, 1687tik, lanen ardura Leonardo de Figueroak hartzen du, lanok, 1697an amaituz.\nErakunde sortzaileak emandako baliabideekin, erregeen erraztasun eta limosnekin, erakundea mantentzen zen, baina, 1805ean, erakundea bere mugara iritsi zen, ia ez zuen mantentzeko baliabiderik.\n1840an, ospitalea ehun lantegi bihurtu zen, eta, ondorioz, bertan ostatu hartutako jendea, Hospital de la Caridad delakoaren gela batera eraman ziren, eurentzako abildu zutena. Anaitasun sortzailearen kexuek, 1848an Errege Agindu baten bidez, bere ondasunak itzuliak izatea lortu zuten, apaiz gurgarriak euren antzinako egoitzara itzuliz.\nPlaza de los Venerables izena 1868tik jasotzen du.\nArtxibategia, uzte egoera negargarri baten zegoen, Artzapezpikutzako Artxibategi Orokorreko zuzendaria zen Pedro Rubio Merinok, funts guztia artxibategi horretara eraman zuen gordailu bezala. 103 paper sortaz osatua dago, horietako batzuk, 1503koak, dokumentu horiek, Arau eta Estatutuak, Akordio Kapitularrak, Babestuak, Lantegia, Langileria, Korrespondentzia, Dotazioak, Kolekturia, Ondasunak, Eskubide eta Betebeharrak, Justizia, Kontaduria eta Orotarik bezalako sekzioetan sailkatuz.\nArtxibategiko informazio honek, ospitalearen kudeaketa bera zein XVII. mendetik XIX. menderarteko Sevillako arlo eta ohiturak hartzen ditu.\nMultzo monumentala.\nBarroko estiloko eraikina, bi solairu ditu, non tenplua eta egoitza bera aurkitzen diren, gutxi gora-behera 1970eko hamarkadan betetzeari utzi zion funtzioa.\nPatioa.\nPatio sevillar bat du (komentu bateko klaustroa ere badirudiena), erdian, azulejoekin apaindutako harmaila zirkulardun iturri mailakatu bat duena, beheragoko maila batean dago ur hornitze arazoen ondorioz. Patioaren inguruan, eredu vignoladarreko oinarri atikodun haitzurdin toskanarreko zutabeen gainean eutsitako arku galeriak daude. Erdialdeko pila, Bernardo Sim\u00f3n de Pinedak diseinatu eta Francisco Rodr\u00edguezek egin zuen, bere lehen garaiko azulejuak, Melchor Morenok egin zituen.\nPatioaren ekialdeko aldean, beheko erizaindegia zegoen. Erdiko arkupedun gela laukizuzen bat da, arkuak, San Petriren Ospitalearen izenekin lotu daitezkeen ikurdun igeltsulanaz apainduak daude, gaur egun, Erakusketa Gela bezala erabiltzen da.\nNabarmengarria da, baita ere, eskailera, igeltsulanaz barrokoekin apaindutako ganga eliptiko batekin estalia dagoena.\nGoiko solairuan, behekoan dagoenaren ezaugarri bereko beste gela bat dago, goiko erizaindegia bezala ezagutzen dena, hasiera batean, hotz egiten zuen garaietan babesleku bezala erabiltzen zena. Elizako koroarekin lotua zegoen. Bere hego-ekialdeko angeluan, goiko errefektorioaren gaineko dorre behategia dago, estilo mudejarreko armaduraz estalia dagoena.\nAntzinako Errefektorioa eta neguko Kabildoen Gela, goiko solairuan, bata Liburutegia eta bestea Estanpen Kabineta izateko egokitu dira.\nBere beste ezaugarrietako bat, apaintzen duen kolorea da, karearen zuriak, pilastra, arkitrabe eta erlaitzetako adreiluen gorriarekin kontrastatzen duelarik.\nEliza.\nEliza nabe bakarrekoa da, arku fajoi eta atzeko beiradun kanoi erdiko ganga batez estalia.\nElizaren barnean, Vald\u00e9s Lealek eginiko fresko mural margoak ikus daitezke. Presbiteriokoek, Gurutze Santuaren sorrera irudikatzen dute, sakristiako sabaikoek, perspektibadun gune txiki bat eratzen dute (begi amarru bat); presbiterioaren alde banatan, Vald\u00e9s Lealek eta bere seme Lucas Vald\u00e9sek eginiko margolanak daude: eskuinekoan, San Fernando irudikatzen da meskita Artzapezpikuari ematen, eta, ezkerrekoan, San Fernando erakusten da Antiguako Andre Mariaren aurrean. Hemen aurkitzen diren erlikia ontziak eta kobreak, flandriar jatorrikoak dira; haitzurdinean eginiko Andre Maria Guztiz Garbiaren eta Jesus Haurtxoa daraman Andre Maria Birjinaren margolanak, Sassoferratok egin zituen. Ganga eta harresiak estaltzen dituzten margolanak, margolariaren semea zen Lucas Vald\u00e9sek egin zituen. Tapiz itxura hartzen dute, eta Aitasantutzaren Garaipena irudikatzen dute.\nErretaula nagusian, 1889koa dena, San Fernandoren apoteosia mirets daiteke, hau ere Lucas Vald\u00e9sen lana. Albo banatan, San Klemente eta San Isidoro Sevillakoa irudikatuak daude, Virgilio Maltonik eginak. San Joan Bataiatzailea eta San Joan Ebanjeliogilearen erliebezko irudien egiletza, Juan Mart\u00ednez Monta\u00f1\u00e9si ematen zaio, eta XVII. mendearen lehen erdikoak dira. Nabarmentzeko da, baita ere, San Jeronimoren erretaulako erdiko margolana, hasiera batean, honen egiletza, Francisco Herrera \"Zaharra\"ri ematen zitzaiolarik, beranduago, XVII. mendearen erdialde ingurukoa dela frogatu den arren.\nSan Fernando eta San Petriren irudiak, koroaren azpian aurkitzen direnak, Pedro Rold\u00e1nek egin zituen.\nSorkundearen erretaulan, San Eztebeen irudia dago, XVII. mendeko egile jakinik gabeko lan bat den arren, bere egiletza Mart\u00ednez Monta\u00f1\u00e9si ematen zaiolarik. Erretaulak, Juan de Oviedok eginak dira. Pulpitoa, haitzurdin polikromatuz eta zur aberatsekin egina, Francisco de Barahonaren lana da. Bartolom\u00e9 Esteban Murillok ere, Justino de Neveren laguna zenak, ospitalearentzako lan bat margotu zuen, Andre Maria Guztiz Garbia, bere lanik ezagunenetako bat, gaur egun Madrilgo Pradoko Museoan erakusten dena.\nMargolanez gain, sakristiak, elementu sakratuak gordetzen diren kaxoieria bat du. Nabarmengarriak dira, baita ere, eraikinean kontserbatzen diren urregintza lanak. Aldare nagusiaren erdian, Belengo Andre Maria Birjina ikus daiteke.\nBere lanen artean, XVIII. mendeko bolizko Kristo batzuk ere ikus daitezke.\nElizaren kanpo fatxadak, Jamerdana kalera irekitzen dena, bere behealdean, puntu erdiko arkudun arkupe bat du. Goialdeko zatian, erdian horma-hobi bat eta, alboetan bi begi leiho irekitzen dira.\nZaharberritzea.\n1991tik, Ospitalea, FOCUS-Abengoa (Sevillako Kultura Funtsa) Fundazioaren egoitza da, 1987 eta 1991 bitartean zaharberritu zuena. Horretarako, Carlos Amigo Vallejo kardinalak ere partu hartu behar izan zuen, bere baimena emanez. Eraikina, 1991ko azaroaren 5ean inauguratu zuen Sofia Greziakoak inauguratu zuen, Urrezko Mendeko sevillar margolaritzaren erakusketa batekin.\nVelazquez Ikerketa gunea.\nVelazquez gunea, bere jatorria, 2007ko uztailean duen erakusketa gune bat da, Focus fundazioak, egiletza Diego Velazquezi ematen zaion \"Santa Rufina\" margolana 12,4 milioi eurogatik erosi zuenean. Ospitaleko zenbait gela egokitu dira aipaturiko margolana erakusteko eta guneko erakusketa iraunkorreko zati diren Velazquezen \"San Ildefontsori kasula ezartzea\" eta Francisco Varelaren jatorrizko lana den Juan Mart\u00ednez Monta\u00f1\u00e9sen erretratua, biak Sevillako Udalaren jabetzakoak."}
{"id": "103267", "revid": "536", "url": "https://eu.wikipedia.org/wiki?curid=103267", "title": "Mudejar", "text": "Mudejar (gaztelaniaz \"mud\u00e9jar\", arabierazko \u0645\u062f\u062c\u0651\u0646 \"mudajjan\", \"etxekotu\") Erdi Aroan Iberiar penintsulako musulmanek jasotako izena zen, Errekonkista ostean lurraldean geratu zirenak baina kristautasunera bihurtu gabekoak.\nIslama praktikatzen, arabiera erabiltzen eta euren ohiturak mantentzen utzi zitzaien. \"Aljama\" deituriko elkarteetan antolatzen ziren, autogobernu maila ezberdinekin, amore emate edo menderatze baldintzen arabera: Balear uharteen kasuan, erabateko esklabotza, beste kasu batzuatan, lurrera lotura mirabetza feudal baldintzetan. Valentzian, mairu \"palierrak\" deritzenak zeuden (erregearen babestuak), eta babes maila txikiagokoak (\"decimati\" eta \"quintati\").\nGizartea.\nMudejar gehienak, klase sozial apalekoak, ureztatze nekazaritzarekin (baratzak, ibarrak, terrazak magaletan...) lotura bereziko nekazariak ziren, edo artisau espezializatuak (igeltserotza, ehungintza lanbideak (aker-larruak, zetak...)). Denboraren igaroan, elkarbizitza eta tolerantzia baldintzak gogortzen joan ziren, elkarteen arteko harreman sozial eta ekonomikoak mugatzen; ohiko harategien banaketari (sakrifizio metodo berezian oinarritua), ezkontza misto eta harreman profesionalen debekua gehitu zitzaizkion.\nMatxinada mudejarrak ugariak izan ziren XIII. mendetik aurrera, eta toki batzuen despopulazioa eragin zuten (Guadalquivir ibaiaren ibarra, Alikante iparraldea), beste batzuetan mantendu egin ziren arren, batez ere ekialdean, Gaztelakoan (Murtzia) zein Aragoikoan (Valentziako erresumaren gainontzekoa -Denia, Xativa, Segorbe- eta baita Ebroren aranean ere -Borja, Tarazona, Oska, Teruel, Zaragoza, Calatayud-). Erdi Aroaren amaieran, Aragoiko Koroako biztanleriaren %11 osatzen zuten.\nGranadako Gerrak (1482-1492), mudejar kontzeptua, behin betiko, penintsulako musulman guztientzat hedatu zuen. Hasiera batean, amore ematearen baldintzek, bertan jarraitzea eta euren erlijioa praktikatzen jarraitzea uzten zien, baina kristauek, adostutako baldintzen bete ez izanak, lehen gatazkak eragin zituen. Albaicingo matxinadatik eta Granadako mudejarren matxinadatik 1499an, 1502ko dekretuagatik, kristautasunera bihurtzera behartuak izan ziren, honela, morisko deitzera pasatuz, guzti hau gora-behera, legez kanpo, euren erlijioa praktikatzen jarraitu zuten arren, baita euren ohitura ezberdinekin ere. 1568ko Alpujarretako matxinadak, granadarrak Gaztelan zehar sakabanatuak izatera eraman zuen (ez hala penintsula ekialdekoak), baita gizartean barneratuak izateko ezinezkotasunera ere, eta, pirata berbereekin eta Otomandar Inperioarekin zuten adostasunaren susmoak, 1609an, moriskoak kanporatzeko erabakira eraman zuen.\nArtea.\nArte mudejarrak, eraikin kristauetan, estilo hispano arabiarreko eragin, elementu (ferra arkua) edo material hispano-arabiarrak edo arte hispano-arabiarra aplikatzean zetzan, bertako gertakari bat zelarik, eta soilik hispaniarra, tradizio andalusiarreko igeltserotza lanean oinarritua material zehatzekin (adreilua, azulejoa, kasetoiduran ikusitako zura)."}
{"id": "103268", "revid": "59723", "url": "https://eu.wikipedia.org/wiki?curid=103268", "title": "Caudeteko Dama", "text": "Caudeteko Dama () arte iberiarreko harrian landuriko emakume soingain bat da. Alberto Benito S\u00e1nchezek aurkitu zuen dama oso egoera kaltetuan eta bi zatitan zatitua, alde batetik burua eta bestetik, gorputza. Burua Casica del T\u00edo Alberto izeneko tokitik gertu aurkitu zen, 1945 inguruan, eta gorputzari dagokion zatia 200 metro uretan behera, Caudeteko hilerriko zubitik gertu. Albaceteko probintziako herri hartan bertan, Caudeteko oreina ere aurkitu zen.\nPiezaren agerpenak, arte iberiarreko beste zenbait piezarekin batera, iberiar zibilizazioak Espainia Ekialdeko toki horretan oso presentzia handia izan zuela adierazten du.\nDama, gaur egun, Villenako Arkeologia Udal Museoan kontserbatzen da (Alacant), eta Elxeko Damarekin batera egon zen, azken hori Elxen egon zenean, Elxeko Historia eta Arkeologia Museoa ireki zenean."}
{"id": "103269", "revid": "1028", "url": "https://eu.wikipedia.org/wiki?curid=103269", "title": "Osunako Zezena", "text": "Osunako Zezena, K.a. V. mendean datatua dagoena, iberiar garaiko eskultura bat da, zehazki, turdetaniar herriak egina, eta Sevillako Osuna herrian aurkitu zena, Urso izeneko antzinako herri iberiarreko aztarnategi arkeologikoan.\nEgungo kokapena.\nGaur egun, eskultura hau, Espainiako Arkeologia Museo Nazionalean dago, iberiar garaiko beste zenbait eskulturarekin batera."}
{"id": "103270", "revid": "119347", "url": "https://eu.wikipedia.org/wiki?curid=103270", "title": "Museo", "text": "Museoa Museoen Nazioarteko Kontseiluaren (ICOM) arabera ikasketa eta heziketa helburuekin arte, zientzia bildumak, eta balio kulturala dutenak oro har, eskuratu, kontserbatu, ikertu, komunikatu, erakusten dituen gizartearen eta garapenaren zerbitzura jendeari irekita dagoen irabazi asmorik gabeko instituzio publiko edo pribatu bat da. Hauek ikertzen dituen zientziari museologia deritzo, honen kudeaketaren teknikari museografia eta hauen administrazioari, museonomia.\nMuseoek erakusketak erakusten dituzte, hau da, giza existentzia edo honen ingurunearen alderdiren bat azaltzen duten objektu eta informazio multzoa. Bilduma mota hauek, ia beti baliotsuak, antzinatetik existitzen dira: tenpluetan noizbehinka publikoak ikusi eta miretsi zitzakeen kultu edo eskaintzarako objektuak gordetzen ziren. Gauza bera gertatzen zen Grezia eta Erromako aristokraziako pertsona batzuek egiten zituzten artelan eta baliozko objektuen bilduma batzuekin. Beraien etxeetan jarrita izaten zituzten, beraien lorategietan, eta harrotasunez erakusten zizkieten beren lagun eta bisitariei. Errenazimenduan eman zitzaion \u201cmuseo\u201d izena gaur egun ulertua den bezala, hau da, beren bilduma erakustera eta kontserbatzera espresuki zuzenduriko eraikinak. Bestetik arte galeriak daude, non erakusketa iraunkorretan eskultura eta margoak erakusten diren, behin betiko erakusketa baten beharrik izan gabe. Honen izena garai bateko gaztelu eta jauregietan zeuden galerietatik dator, hauek irekiak ziren edo leiho asko zituzten bestibulu moduko espazio luzeak ziren eta pilareez sostengatuak zeuden. Espazio hau deskantsurako egoten zen zuzendua, baita apaindurarako objektuen eta artelanen erakusketara ere.\nLehen mundu Gerraren ondoren (1918) Museoen Nazioarteko Bulegoa sortu zen, gaur egun indarrean dauden programa eta konponbide teknikoen irizpide museografikoak artikulatu zituelarik. 1945ean Museoen Nazioarteko Kontseilua (ICOM, bere ingelesezko sigletan) sortu zen eta 1948an \"Museum\"-en aldizkako argitalpena agertuko da, honen bitartez zabaltzen direlarik mundu guztiko museoetako ekintzak gaur egun arte.\nGaur egun museoa zaintza anitz behar dituen establezimendu konplexu bat da. Ogibide ezberdinetako langile profesionalez hornitua egoten da. Normalean zuzendari bat eta kontserbatzaile bat edo gehiago izaten ditu, zaharberritzaile, ikerketa pertsonal, bekadun, analista, administrari, atalzain, segurtasun pertsonak eta abarrez gain. Adituek diote museoen benetako helburu kulturaren dibulgazioa, ikerkuntza, hauen inguruko argitalpenak eta heziketa-ekintzak izan behar dutela. Azken urteetan hiri ezberdinetako museoek beraien artelanetakoren bat jartzen duten erakusketa ibiltariaren ideia sortu da, denak leku berean elkartuak ikus daitezkeelarik.\nGaur egun museo mota ezberdinak existitzen dira: arte museoak, museo historikoak, argizari museoa, zientzia eta teknika museoak, natur historia museoak, pertsona ospetsuei eskeinitako museoak eta arkeologia museoak, besteak beste.\n1977an NBEak maiatzaren 18a Museoen Nazioarteko Eguna izendatu zuen.\nEtimologia.\nEuskarazko museo hitzak latinezko \"museum\" hitzean du jatorria. Honek, berriz, greziera klasikozko \"\u039c\u03bf\u03c5\u03c3\u03b5\u03af\u03bf\u03bd\" (\"Mouseion\") hitzean, euskaraz musen tenplua esan nahi duelarik.\nMuseoaren Historia.\nSorrera: Alexandriako Museion-a (280 K.a.).\nEtimologikoki museo hitza museion hitzetik dator, hau da, musei eskeinitako tenplu eta lekua, musika eta artearen inspiratzaile diren jainkosak. Hitz honek Alexandrian Ptolomeo I S\u00f3ter, greziako lagiden dinastiako sortzaileak Egipton , K.a. 280 inguruan sortu zuen lehen \u00abmuseo\u00bb-ari izena ematen dio. Santutegi eta ikerketa intelektualerako zentro moduan erabil zitekeen multzoa zen:\nIdazle latindarrek \u201cmuseo\u201d hitzaren beste esanahi bat ere azaltzen dute. Dirudienez antzinaroan horrela deitzen zieten ezaugarri berezi batzuk eta villen barnean kokatuak zeuden koba batzuei, hauek meditatzera joateko erabiltzen ziren.\n\u00abMuseo\u00bb-aren beharraz.\nBerpizkundean izango da, bereziki Italian, artelanak jasotzen zituzten galeriei \u00abmuseum\u00bb deitzen hasiko zaienean: museo hitzak (bere latineko \"museum\" aldaeran) musen bizilekuaren ideia mantendu zuen. Baina XV. Mende erdialdeko Italian berrerabiltzen hasi zen esanahia zehatzagoa zen: Bidaiarien eta artisten gozamenerako margo eta eskulturen bilduma bat eskaintzen lehenak izan ziren italiar printzipeak, hasiera batean lorategi eta patioetan eta , ondoren, galerietan (eraikuntza ezberdinak beraien artean lotzen zituzten korridore zabalak). Arte, bilduma, eta publikoaren (hasieran oso murriztua, printzipeen gonbidatuei, edo beste printzipe batzuei zegokiena) ideiak \u00abarteen museoa\u00bb kontzeptuarekin lotu zituzten.Erasmok Ciceronianus (1528) elkarrizketan Erromako garaiko museoak deskribatu zituen: \u00abKasualitatez Erroman Zizeroniarren \u00abmuseoak\u00bb ikustea jazoko balitzaizu, egin memoria ahalegin bat, arren, gurutziltzatuaren, Hirutasunaren edo Apostoluen irudia non ikusi ahal izan duzun gogoratzeko. Paganismoaren monumentuak, ostera, ikusiko zenituen. Margoei dagokienez, gehiago erakartzen die begiei Jupiter urre-euri moduan Danaeren bularretik korrika egiten ikusteak Gabriel goiaingeruak Birjina Santuari bere sorkunde zerutiarraren berri emateak baino\u00bb.\nXVIII. Mende amaieran \u00abmuseum\u00bb hitza bertan bera utzi zen \u00abmuseo\u00bb hitzaren ordez (\u00abmuseum\u00bb hitzak gaur egun Frantzia moduko herrialde batzuetan natur zientziei eskainitako museoei izena ematen die).\nMuseoa eta bilduma publikoa, gaur egun ezagutzen ditugun moduan, XVIII. Mendeko asmakuntza bat izan ziren, eta Ilustrazioaren ondoriotzat har daitezke. Frantzian, pribilegiatuenei irekitako hainbat erret bildumez gain \u00abbilduma publiko\u00bb bat sortu zen Lectouren (Gers), gaur egun Mus\u00e9e Eug\u00e8ne-Camoreyt de Lectoure. Hogei bat aldare taurobotikoz osatua zegoen, baita estela gutxi batzuz eta katedralaren koroan lanak egiten ari zirenean aurkitu zituzten beste monumentu epigrafiko batzuez, zeintzuk 1591- 1840 bitartean udaletxearen pilareetan ezarriak izan ziren. Erromatar antzinateko lehen bilduma publikoa 1614ean aurkeztu zen Arlesko Udaletxean, Alyscampseko nekropoli handiaren egokitzapenen ondoren 1784. Baina 1694 arte ez da Frantziako lehen museo publikoa inauguratuko, bere estatutuetan horrela adierazirik baitago. Hau Besan\u00e7onen izango da (Franche-Comt\u00e9n), Mus\u00e9e des beaux-arts et d'arch\u00e9ologie de Besan\u00e7on deiturikoa. Lurraldearen gainontzeko lekuetan Frantziar Iraultza izango da lehen museo modernoak ezarriko dituena. Hauek herritarren zerbitzura jarriko dituzte erret bildumak, baita nobleei eta kongregazio erlijiosoei konfiskatuak ere. Museoa, arte erakusketaren espazio ofiziala, hiriko bizitzaren erdigune bilakatu zen. Parisen, Louvre jauregia izan zen hautatua museo bilakatzeko 1793an, 1750tik 1779ra Luxenburgoko jauregian \"tableaux de roi\"-ren lehenengo aurkezpen bat egin ondoren.\nInstituzio publiko gisa hasiera batean, \u00abmuseoak\u00bb nazioaren ondare kolektibo guztia, edertasunaren ideia eta ezagutza irisgarri bilakatu nahi du objektu batzuen aukeraketa baten bidez. Museoak arte guztia erakusten du, baina baita zientzia, teknologia, historia eta aurrerakuntza eta modernitatea zekarten diziplina guztiak.\nAntzinarorik Erdi Arora arte.\nLehen arte bildumak antzinateko tenpluetako peristiloetan agertuko dira. Delfos, orakuluen hiria, mota honetako altxor bat gela ezberdinetan sakabanatua izateaz harro zegoen: Junoren tenpluan, Samosen, eta Atenasko Akropolia artelanez josiak zeuden. Alejandro Handiaren ondorengoek mota guztietako eskulturak biltzen ahalegindu ziren. Hauekin beraien garaipen martxak luxuzkoagoak egiten zituzten eta, gainera, beraien hiriburuen apainketarako erabiltzen zituzten: arteak, batzuetan, eszenari bizitza eta ,mugimendua ematen zion .\nErromak bide beretik jarraitu zuen. Garaituak izan ziren herrien jainkoen irudiak garailearen jarraigoaren parte izatera pasatu ziren eta gatibuekin batera iristen ziren. Erromatarren enperadoreen artea, Neronek Delfostik 500 estatua ekarrarazi zituen bere jauregia apaintzeko eta luxua eta ospea handitzeko. Eraikin publikoak eta jauregiak gustuarekin apaintzen ziren eta bertan artea naturarekin nahasten zen.\nErdi Aroan, bildumazaletasunak bere agerpena izan zuen, elizetako altxorrei esker eta errege eta nobleen antzinako jauregiak material baliotsuen erreserba bihurtuz. Hori dena, marfilak eta nobleek gazteluz gaztelu zeramatzaten tapizak aipatu gabe. Gainera, jaiotzen ari zen burgesia baten erretratuek koadroaren formatua zabaldu zuen Europan zehar eta dimentsio handiko margolan historikoak gazteluetako galeriak apaintzen hasi ziren, hauek errepresentazio eta botere lekuak bilakatu zirelarik XV. mendetik aurrera.\nBerpizkundetik XVIII. mendera arte.\nXV. mende hasieran Erromak antzinateko marmolezko bost estatua eta brontzezko bakarra bakarrik zituen. Segituan Florentzian aro berri bat hasi zen Medici familia buruzagi zuelarik. Berpizkunde garai goiztiar honetan sortu zen museoaren ideia, antzinaroa birraurkitzen ari ziren momentua, bereziki greziar eta erromatarren testu filosofikoen bidez (Platon, Aristoteles, Plutarko...). Bitartean, Italiako lurrazpian antzinateko materialak aurkitzen ari ziren, besteak beste, zutabeak, estatuak, pitxerrak, txanponak, grabatuen zatiak...hauenganako bildumazaletasuna sortzen hasi zelarik. Erromako eta Italiako hainbat nobleen familiek joera hau izan zuten eta hainbat indusketa bultzatu zituzten, hauen jarraipena eginez. Hasteko, Aita Santuek, Sixto IV. arekin Museo Kapitolinoen bilduma hasi zuen 1471an; ondoren, Cir\u00edaco de Anconao, Niccol\u00f2 Niccoli, Cosme Zaharra Medicitarraren kontseilaria, baina baita Borghese, Farnese edo Este bezalako familia nobleek ere egingo dute; azkenik, kultura eta historiaren maitale ziren aberats dirudunak. Medalla eta antigoaleko bilduma osatu ziren Italia guztian zehar. Medailieganako (hau da, txanponak) zaletasunari harri grabatuenganako zaletasuna gehitu zitzaion, eta Este familia izan zen lehena harri grabatuen gabinete bat sortzen, hauen inskripzioek interes eta jakin-nahi handia sortzen zutelarik. Ondoren estatuenganako zaletasuna etorriko da- denbora luzez apaingarri moduan egon zirelarik liburutegi eta printzeen jauregietan, paisaia irekietan ikustea gustatzen zitzailelarik- eta azkenik, gizon ospetsuen erretratuenganako zaletasuna sortu zen, Paolo Giovio moduan, zeinak bere garaiko 400 gizon garrantzitsuenen erretratuak eta bere piezen bilduma erakustea erabaki zuen lehena izanik, 1521ean Borgo Ricon, Comotik gertu, aukerarako eraikitako etxe batean aurkeztu zituen. Antzinaroko museionari erreferentzia eginez , lekuari museoa deitzea erabaki zuen. Cosimo I. Medicitarrak antzinako gauzak batzen jardun zuen, baita ondoren Uffizi galeria izango denaren oinarriak ere, 1581ean inauguratuko delarik . Beste Medicitar batek, Leon X Aita Santuak, Picio muinoaren gainean zuen etxean gordeko ditu garaian aurkitzen ari zen maisulanak. Ondoren beste printze batzuek izen eta ospe bat lortzearen loriarengatik borrokatu zuten hauek babestuz. Bildumak biderkatu egin ziren eta printze eta beste kurioso batzuk ere erakarriko ditu. Museoak, orduan, Europa guztian zehar zabalduko dira eta bakoitzak horretan bere boterearen erakusgarria ikusko du.\nXVI.mende erdialdetik XVIII. mendera arte, esplorazio bidai handien ugaritzearekin batera, natur historiaren inguruko bildumak gehituko zaizkio, baita zientzia instrumentuenak ere (Dresdeko Sajoniako hausteslearen kasua bezala). Hau izan zen bitxikerien kabineteen urrezko aroa. Bilduma guzti hauek espezialitateen arabera sailkatuak izango dira XVII. mendetik, eta pixkanaka-pixkanaka printze eta jakintsuenetatik haratago doan publiko bati irekiko dizkiote ateak. Basileako Amerbachen kabinetea lehena izan zen jendeari irekitzen 1671. urtean . Honi Oxferdeko arte eta arkeologiaren Ashmolean museoak jarraituko dio, 1683an irekirik ateak, hau da, Elias Ashmolek bere bildumaren dohaintza egitea erabaki eta lau urte beranduago. Bilduma jaso behar zuen eraikina, modu iraunkorrean jendarteari irekia zegoen lehen erakusketa lekua bihurtu zen horrela.\nXVIII. mendetik eta bereziki XIX. mende hasieran, ordura arte bilduma pribatuak izan zirenen jendarteari eginiko irekiera Europa guztian zehar zabaldu zen: Erroman 1734ean Museo Kapitolinoak jendarteari ireki zitzaizkion; Londreseko Museo Britaniarra 1759an, Florentzian Uffizi galeriaren irekiera 1765ean; Erroman Pio Clementino museoarena 1771ean, nahiz eta Vatikanoko museoaren bildumaren oinarria 1506tik estatuen patioan jendarteari irekia egon Julio II.ak eskuratu zuen Laocoontea barne, Vienan Belvedere jauregia 1811ean; Madrilen Prado museoa 1819an; Ginebran Rath museoa 1826an: Munichen Alte Pinakotekarekin 1828an, Municheko Gliptoteka 1830ean, Berlinen Altes Museum 1830ean, erabilera horretarako diseinaturiko eraikin batean ezarri zen lehenengotariko museoa izanik. Horretaz gain, denbora luzez bisitari pribilegiatuentzat bakarrik irisgarriak ziren printzeen bilduma batzuk ere jendarteari ireki zitzaizkion, hala nola, San Petersburgoko Neguko Jauregia 1852an, edo Maisu zaharren galeria Dresden 1855ean.\nFrantzian Besa\u00e7oneko Arte Ederren eta Arkeologia museoak Boisot abadearen bilduma eta liburutegian du bere jatorria, izan ere, honek jendarteari irekiak izateko baldintzarekin egin zuen dohaintza. Beranduago Cabinet des me\u00e9dailles ireki zen 1720an, ondoren Versallestik Liburutegi Nazionalera bertara lekualdatua izan ondoren. 1750ean margo galeria bat sortu zen Luxemburgo jauregian, koroaren bildumaren zati bat erakusten zelarik, 1799an itxia. Iraultzaren ondoren 1793aren abuztuak 10ean Louvre ireki zen. Modu berean Natur Historiaren museo nazionala urte berean sortua izan zen, Arte eta lanbideen Kontserbatorio Nazionala 1794ean eta frantziar monumentuen museoa 1795ean.\nIbilbide honi jarraiki hainbat museo ere sortu ziren probintzietan Frantziako Iraultzaren ondoren. Hauen helburua artista eta hiritarren hezkuntzarako bilduma publikoak egitea zen, adibidez, Reimsekoa 1794ean, Arrasekoa 1795ean, Orleanskoa 1097an, edo Grenoblekoa 1798an, 1800ean inauguratua kleroaren eta emigratzaileen jabetzen nazionalizazio eta konfiskazioa aprobetxatuz. Iraultza atzerrian zabalduz joan ahala, armada errepublikarrak Frantziara eraman zituen Europar lurralde ezberdinetako altxorrak, Berpizkunde italiarrekoak barne, Bonapartek 1797an sinatutako Tolentino tratatuari jarraiki. Artelan hauek Louvren jarri ziren eta batzuk probintzietako museoetan partzialki sakabanatuak izan ziren. Kontsulatupean, 1801eko Chaptal dekretutik aurrera beste museo batzuen sorkuntzarekin jarraituko da, Lyon, Nantes, Marseilla, Estrasburgo,Lille, Bordele, Okzitaniako Tolosa, Dijon edo Nancy-ko Arte Ederren museoekin. Ondoren, 1803an Rouen, Rennes eta Caenen ere sortuko dira, baita frantziarrak bilakatuko diren hiru hiriekin Brusela, Maintz eta Geneva, non 1804ean hasitako bilduma ez den 1826 arte irekiko. Amiensko Pikardia museoa ere antzeko egoeran sortu zen 1802an, Avignongo Calvet Museoa 1811an sortuko da, edo Nimeseko museoa 1821ean, Maison Carr\u00e9en kokatua . Politika honek, iraultzaren eta lehen inperioaren pean, hainbat sorkuntza inspiratu zituen, besteak beste, Boloniako museoak 1796an, Amsterdamen Rijkmuseumarenkin 1798an, Milango Brera eta Anvers pinakotekak 1810ean; edo Venezian, 1807an, Veneziako Akademiak sortutako galeriak, azken hauek ez zirelarik jendartera ireki 1817ra arte.\nXIX. mendea.\nXIX. mendean antzinateranzko itzulera bat eman zen, Berpizkunde garaian bezala; baina oraingoan ikertzaileek (sakeatzaile ere deituak askotan) Ekialdeko ibilbidea hartu zuten. Grezia izan zen lehen helmuga: 1812an Bavaria erreinuko printzipe oinordekoak 1811n Eginako Afayako tenplutik ateratako estatuak eta zati solteak erosi zituen. Babesteko eta erakusteko gliptoteka bat edo eskulturen galeria bat eraikiarazi zuen, hau izan zelarik Municheko Gliptoteka, 1836 eta 1839 bitartean eraikia. Nola ez, hau estilo greziar puruan egin zen orden doriarrezko koloma akanalatuez apaindutako portikoa egin zitzaiolarik. Hau 1836an inauguratua izango da. Gainerako nazio europarrek segituan erreleboa hartu zioten, baita moda ere: 1816an Parlamentu britaniarrak Atenasko partenoiko marmolak erosi zituen, lord Elgin, Konstantinoplako enbaxadore britaniarrak hauek desmuntatu eta Erresuma Batura eraman ondoren. Hauek Museo Britaniarrera eraman ziren, zeinak garai berean Bassaeko Apoloren tenpluko frisoak ere eskuratu zituen. Honek ere Tenplu greziar baten itxura hartuko du. Frantzia ez zen atzean gelditu: 1820ean La Riviereko markesak, Konstantinoplako frantziar enbaxadorea, Miloko Venusa eskuratu zuen, hau beti izan zelarik Louvreko altxorra. Lehenago bere aurrekari izandako Choiseul-Gouffier kondeak Panateneaseko frisoa Frantziara eramateko antolakuntza egin zuen. \nGreziaren ondoren, Egipto etorri zen. 1798an, Bonaparte jeneral gaztea lurralde honetara bidalia izan zen Britania Handiari Mediterraneo itsasoan eta Indian zuen indarra ahultzeko. 160 zientzialari, astronomo naturalista, matematikari, kimikari, baina baita margolari, diseinatzaile edo arkitektoek lagundu zuten, hauek izan zirelarik Egipto eta bere historia, natura eta ohiturak hobeto ezagutzen arduratzen zirenak. Konkista militarra porrot bat izan baldin bazen, ezin daiteke gauza bera esan espedizio zientifikoaz, hau arrakasta itzela izan baitzen, XIX. mendeko lehen erdialdean Europa guztian denen ahotan egon zen \u00abegiptomaniaren\u00bb sorkuntza ekarriz. Bidai honek bi testigantza ezagun utzi zituen,batetik Vivant Denonen (espedizioko partaidea) \"Le Voyage dans la basse et haute \u00c9gypte\", eta bestetik, 1809 eta 1822 bitartean 20 bolumenetan argitaratu zen \"Description de l\u2019\u00c9gypte.\" Frantziara eramaniko aberastasunen testigantza moduan 1826an Louvreko museo egipziarra sortu zen Jean-Fran\u00e7ois Champollionek zuzendua. Honek urte berean hieroglifoak deszifratu zituen Rosetta harriari esker, hau 1802tik British Museumean erakusten zelarik eta handik gutxira, 1824ean Turingo Egiptoar Museoa sortu zen. Egipiziar indusketetako produktuak ere Kairoko Egiptoar Museoaren irekiera ekarri zuten 1863an, hasieran Boulaqen kokatua. Azkenik ekialdeko arkeologiaren azken helmuga XIX. mende erdialdean Mesopotamia izan zen . 1847an Louvren Airiar Museoa sortu zen Paul-Emile Botta, Frantziako kontsulak Niniveko indusketekin aberastua, baita Victor Placek Khorsabaden 1852 eta 1854 artean eginiko misioarekin. Louvreko sail honetan erakusgarri moduan jarritako objektu famatuen artean, museoko ateetako batean kokatutako Khorsabadeko zezen hegaldunak daude.Ekialdeko arkeologiarekiko interes honek ez zuen norberaren herrialdearekiko historiaren interesa ekidin, ezta herriarena ere. Horrela, elkarte zientifikoek bultzatutako lekuko ikerketa askotatik museo asko sortu ziren. Horietako bat izan zen Soci\u00e9t\u00e9 des antiquaires de Normandieren kasua, Caenen 1824ean sortua, eta 1860an irekiko duen bere museo propioa antolatuz. Frantziako beste hiri askotan gauza bera gertatuko da. Interesa sortuko da bi elementu arkitektonikoekin, baita erlijio, estatua eta txanponekin: bertako antzinako edozein aurkikuntza ikertua eta babestua izan zen. Historia nazionalarekin lotuz, estatuaren buruzagiak izan ziren askotan horretara bultzatu zutenak. Frantzian, Luis Felipe I.a izango da Versalles Juaregiko Batailen galeria sortuko duena 1837an. Honek 120 metroko luzeera du eta Frantziak ezagutu dituen bataila handien 33 margoekin apaindua dago, Tobac-etik (496) Wagrameraino (1809), 1792tik edo 1830etik pasaz, eta Erdi Aroa ahaztu gabe, non kristautasuna defendatu zuten familien blasoiak agertzen diren. Irekieraren ondoren beste margo batzuk enkargatu ziren Aljeriaren konkista edo Bigarren Inperioa (Krimea, Italia eta 1870-1871) gogoraraziz. Museo historiko honek bere batasuna eta jarraipen nazionala adierazi nahi duela suposatzen da. Beste museo batzuk, espezializatuagoak, XIX.mendean sortu edo garatu ziren ere. Monumentu frantsesen kasua izan zen, Iraultza garaian sortu, baina 1816ean ateak itxi behar izan zituen. Erdi Aroko museo bilakatuko da 1844ean, Alexandre du Sommerard bildumagileari esker, honek h\u00f4tel Cluny eraikinean Erdi Aroko eta Berpizkundeko objektuen benetako bilduma bat ezarri zuelarik. Mende honetan sortutako eta historian espezializatutako beste museo bat Antzinate nazionalena izan zen. Hau 1862an sortu zen Yvelinesko Sait-Germain-en-Laye gazteluan Napoleon III.a enperadorearengatik, zienak Galiako historiarenganako interes handia zuen.\nBaina hezkuntza artistikoak beste forma batzuk ere hartu zituen: arte museoak momentu horretan, ikasle eta artisten formakuntzarako gune moduan balio izan zuen. Hauek ez diote utziko mende guztian zehar, museo nagusietako maisuen margoak \u00abkopiatzeari\u00bb eta bereziki Louvren, non, arauak jarri behar izan zituzten: koadro bat ezin zen hiru pertsona baino gehiagorengatik batera kopiatu. Eskulturen kopia ere martxan jarri zen: 1840an Louvreko fundizio tailerreko katalogoak 300 molde zituen; 1885ean ia mila zituen eta 1927an, tailerraren itxiera urtean, 1500etik gora, hauek 1882an Trocadero jauregian sortutako \"mus\u00e9e de la sculpture compar\u00e9e (\"eskultura konparatuaren museoa) dohaintzan eman zitzaizkion. Museoak mus\u00e9e des monuments fran\u00e7ais, izena hartu zuen Iraultzaren garaian sortutako museoari aipua egin nahian. Gaur egun Chaillot jauregian kokatutako Arkitektura eta ondarearen hiriaren zati bat da. Frantziako hiriburutik at arte museoak biderkatu egin ziren: Amiensekoak 1867an eraikin berria inauguratu ondoren, Grenoble, Marsella, Rouen, Lille eta Nantes. Gauza bera gertatu zen Europatik kanpo: Kandan Montrealko Arte Ederren Museoa sortu zen 1860an eta Estatu Batuetan 1870ean New Yorkeko Arte Museo Metropolitarra eta Bostongo Arte Ederren Museoa inauguratuko dira, Filadelfiako Arte Museoa 1877an eta Chicagoko Arte Institutua 1879an. Bide bera jarraituz Europan Kunthistorisches Museuma sortu zen Vienan 1891, etab.\nMendearen bigarren erdialde honetan jendearen bertaratzea ez zen bakarrik museo handien kasuan ematen, baizik eta erakusketa handien kasuetan ere. Horrela museo publikoaren erabilera soziala agerian gelditzen da: \u00abjenioaren lanak geroari dagozkio eta eremu pribatutik atera behar dute mirespen publikoari eskaintzeko\u00bb idatzi zuen Alfred Bruyasek, Gustave Coubeten lagun eta babesleak, 1868an Montpellierreko hiriari bere bilduma eskaini zionean. Horrela, 180ko hamarkadatik, Louvren erakusketak antolatzen ziren, eta ez bakarrik arte erakusketak. Izan ere, XIX. mendean industria asko garatu zen eta museoan Frantziako industriaren zenbait produktu erakutsi zitezkeen. Horrela marrazketa eskolak, erakusketa unibertsalak, eta arte aplikatuaren inguruko museoak sortuko dira. Horietako lehena Londresen sortuko da 1852an, hiri berean urte bete lehenago munduko lehen erakusketa unibertsala ospatu ondoren. Henri Cole, enpresari eta gizon victoriarrak amaitu berri zen erakusketa unibertsalean erakutsitako objektuak 500 librengatik erosi eta bilduma iraunkor bat osatzeko agindu zuen. South Kensingtonen lursail bat aurkitu zuen eta, segituan, bilduma anitz, arte eskola, anfiteatroa eta liburutegia zituen museoa eredu bihurtu ziren. Victoria and Albert Museum bezala berrizendu zen. Datozen urteetan arte dekoratiboaren inguruko beste zenbait museo sortu ziren, Vienatik hasi eta Budapesteraino, Stockholm eta Berlinetik pasaz. Frantzian, ez da 1905arte horrelako museorik agertuko. Hala ere, 1856an, Lyonen antzeko museo bat egitea erabaki zen hiriko merkataritza ganberaren erabakiz. Hurrengo urtean Manchesterren arte erakusketa anbiziotsu bat izan zen, Arte Treasures. Antzinako artearen sintesia izan nahi zuen, margo, eskultura eta arte garaikidearen atzera begirako erakusketa bat izanik eta arte dekoratiboa eta margo britaniar garaikide batzuk zituelarik. Horresnbesteko arrakasta izan zuen, ezen Londresko tren bereziak ere jarri behar izan zituzten. Erakusketek eta museoek herritarren artean zuten arrakasta XIX. mendeko azken laurdena markatu zuen instrukzio eta zabalpen politika baten ondrioa zen. Bereziki Frantzian \u00abmuseoaren berrantolapena eskolaren korolarioa da\u00bb 1881eko ministeritzako zirkular baten arabera. Kantoietako museoen aldeko gobernuaren asmoak, elkarteak nagusitzen diren kanpainen bidez bideratzen da, Edmond Groult, Liseuxeko abokatuak zuzendurikoa moduan: \u00abheziketaren bidez moralizatzea, arteekin liluratzea, zientziekin aberastea\u00bb zen gauzen irakasgaien militante hau, honelako berrogeita hamarren bat entziklopedia txiki sortzea bultzatu zuelarik. Beste batzuk, anbiziotsuagoak, \u00c9mile Guimet industriagizonaren moduan, museo zehatzagoak sortu zituzten. Honek gizakiaren zriontasuna bilatu zutenei begira, erlijio sortzaileak zirela ikusi zuen eta, hortik lehen aldiz, Lyonen (1879) eta ondoren Parisen (1889) Ekialdeko erlijioen historiaren museo baten sorkuntza. Gaur egun bere izena darama, Guimet Museoa.\nXIX. mendeko museoen inguruko azken atala museo etnografikoena izan zen. Bitxikerien kabineteen ondorengoak izan ziren, esplorazio bidaiekin aberastuak eta inperio kolonialen formakuntzari esker ondoren. Etnografia bera, zientzia bihurtzen ari zenean sortu zen, hau da, XIX. mende erdialdean. Horregatik 1837tik, Japoniako bidaiako itzuleran Philip Frantz Von Siebold botanikariak Herbehereetako erregearen agindu bat jaso zuen esanez jakitera eman zuen bildumekin museo bat antolatzeko. Horrela sortu zen Lleidengo Voor Volkerkunde museoa. Adibidea Alemaniara zabaldu zen, Leipzig, Munich eta Berlinera, konkretuki. Parisen 1878ko Erakusketa Unibertsalaren datorren egunean E-T Hamy, Historia Naturalaren museo nazionalean Antropologia irakaslea, Trocadero jauregian museo etnografiko bat irekitzeko agindua jaso zuen. Erresuma Batuan , 1883an, Oxfordeko Unibertsitatea Pitt-Riversen jeneralaren dohaintzaz baliatu zen, berak hasitako armen bilduma jarraitzeko. Orduan iritsi ziren berrikuntza museografikoak herrialde eskandinaviarretara: beren izaera nazionalaren desira indartsu batek mugiturik , ikerketa etnografikoek herri-tradizioen nabaritasunak kontserbatzera eraman zituen. Horrela sortuz 1873an Nordiska Museel Estockholmon,\u00abjatorri eskandinaviarra duten hizkuntza bat hitz egiten den\u00bb eskualdeei eskainitako museo bat. Baserri zein hiri giroko objektuak bertan \u00abfigura eta taldeez girotutako bizitza intimoa eta etxeko lanak errepresentatzen dituzten barnealdeak\u00bb aurkezten ziren. Bertan baserri girok zein hirikoak bertan aurkeztu ziren. Barnealdeen errepresentazio hau argizari museoetan oinarritua zegoen, garaian oso modan zegoena, mus\u00e9e Gr\u00e9vin-en kasuan gertatzen zen moduan, Parisen 1882an inauguratua. 1884ean Trocadero museoan Europa areto bat ireki zen, barnealde bretoi bat tamaina naturaleko zazpi manikiz osatua ikusten delarik. Azkenik, museo etnografikoen alorrean kokaturik, 1827an Marinaren museoa sortu zen Louvreko hamar bat aretoetan. Bertan, batetik \u00ab barku zahar zein brrien maketak\u00bb erakusten ziren, eta bestetik, itsasgizonek frantsesek ekarritako urruneko bitxikeriak. Lehen aretoan, La P\u00e9rouse, la Boussole eta l\u2019Astrolabe itsasontzien hondakinez ( kanpaiak, kanoi tutuak, ainguraketa zatiak...)osaturiko piramide bitxi bat sortu zen, hauek 1788an Vanikoro irlan (Ozeano Barea) ondoratu zirelarik. 1943an Marinaren Museo Nazionala ere Trocadero jauregira lekualdatu zen.\nXX.mende hasiera.\nXX. mendeak museoen modernizazioa ikusi zuen. Mende berriaren hastapenean, eta bereziki bi mundu gerren artean, museoa instituzio gisa kritika askoren objektu izan zen: pasadista, akademikoa eta nahastea mantentzea eragozten zitzaion, izatez, kontserbadoreegia zirudien eta ez zuen garaiko arteak zeraman bidea jarraitzen. Garaiko joerak horren adibide ziren, inpresionismoaren kasuan bezala, zeina ez zen ia bildumetan agertzen. Gainera Luxenburgo Museoaz gain, 1818tik artista bizidunei eskainitako lehena, museo gutxik zituzten lan inpresionistak eskegiak. Hortik, benetazko \u00abarte modernoaren\u00bb museo bat sortzeko gutxi batzuek izan zuten ideia. Benetan, Pierre Andr\u00e9 Farcy, Andry-Fary moduan ezagunagoa, kazetari eta margolari baten eskutik etorriko da erakundearen biziberritzea.Honek 1919an Grenobleko museoa sortu zuen, bertako kontserbatzaile izendatua izanik eta lehenengo arte moderno saila sortu zelarik bertan. Horretarako, artista bizidunen eta ez horren famatuen dohaintzak jaso zituen, hala nola, Matisse, Monet edo Picasso. Marcel Sembat bezalako bildumagileek beraien bildumak oinordetzan utzi zizkieten. Grenoble museoa segituan erreferente bilakatu zen Frantzian, eskualdea bisitatzera zetozen turista anglofonoei erakusten zitzaielarik. Horrela, hau eredu harturik, 1919an Auguste Rodin eskultore famatuak bere bilduma guztia oinordetzan uztearen ordez bere lanari eskainitako museo baten sorkuntza eskatuko du, Rodin Museoa. Hori dena bere eskulturen hilezkortasuna eta estatuak frantsesak artista bizi baten inguruko museo baten sorkuntza bultzatzearen inguruko eztabaidaren erdian.\n1919 eta 1920ean Ekialdeko pintura modernoaren museoaren, garai honi eskainitako lehena mundu guztian, Moskuko bi adarrak (MNZJ1 eta 2) ireki ziren. Hau Leninek eginiko Sergu\u00e9i Shchukin eta Ivan Morozoven bildumen nazionalizazioari esker gertatu zen. Hauek 800 lanez osaturik zeuden , 1923an Ivan Mozoven jauregian bilduak izan ziren Estatuaren Ekialdeko Artearen Museo Modernoa (GMNZI) sortuz 1941era arte. 1927an Claude Monetek Tullerias lorategiko orangerie aukeratu zuen margolariak 1920an estatuari dohaintzan emandako Les Nyph\u00e9as zikloa ipintzeko. Essengo Folkwang Museoa 1927an, Lodzeko Arte Museoa 1930ean eta Otterloko Kr\u00f6ller-M\u00fcller Museoa 1938an abangoardia modernoari irekitzen zaizkien lehen museoen artean kokatzen dira Europan. Mus\u00e9e d\u2019art modern, aldiz, 1937an eratua izan arren ez da 1939 arte inauguratuko, eta ez zituen bere ateak 1947ra arte, gerra ostean, ireki.\nGarai berean Atlantikoaren beste aldean, gauzak mugitzen jarraitzen zuten. 1929 eta 1931 bitartean Nueva Yorken C\u00e9zanne, Van Gogh, Gauguin edo Seurat bezalako artista modernoei eskainitako hainbat erakusketa ospatu ziren. Erakusketa hauek 1929an museo baten irekierarekin batera egin ziren. Museo hau MoMa (Arte Modernoaren Museoa) izan zen, eta bertan, Gauguinetik gaur egun arteko artista estatubatuar eta europarrak erakusten ziren. Frantzian 1940ko hamarkadara arte ez dira mota honetako museo berriak irekiko: Parisko Tokyoko jauregian arte modernoko bi museo aurrez aurre egon ziren, estatuarena (mus\u00e9e national d\u2019Art moderne) eta Parisko hiriarena (mus\u00e9e d\u2019art moderne de la ville de Paris). Museo Nazionalak Luxemburgo museoko bildumak Jeu de Paumerenarekin batera biltzen zituen, azken hau lehenengoaren filial bat bilakatu zen, bertan 1922tik atzerriko eskolak topatzen zirelarik, hala nola, Kandinski, Picaso edo Salvador Dal\u00ed. Bere lehen zuzendaria, Jean Cassou, Matisse, Picasso, Braque edo Brancusi bezalako egileekin hornituko du, denak bizirik zeuden egileak izanik.\nGerra arteko garaitik 1950eko hamarkadaraino, XIX. mendetik eta ordura arte eginiko praktika museografikoak zalantzan jarri ziren: objektu errepikakorren serieak bitrinetan pilaturik, margoak bata bestearen ondoan estu estu jarririk bi, hiru edo lau maila gainjarrietan, iztuku eta urre gainkargatuz dekoraturiko gelak. Orain estetika zainduagoa nahi zen, objektua bera nabarmendu nahi zen. Horretarako, objektu bakoitza besteengandik gehiago banantzen da, horrek begien mugimendua errazten du, ondoaren neutraltasuna bultzatzen da eta euskarri eta argiteriari garrantzia ematen zaio. Ikasketa galeriak edo erreserbak sortzen dira, dena pentsamendu eskola berri batekin bat doalarik, Weimarrreko (Alemania) Bauhaus eskolak defendatzen zuena. Eskola hau Walter Gropiusek sortu zuen eta bere irakaslegoaren artean Itten, Kandinski, Klee, Moholy-Nagy edo Schlemmer zeuden klaseak ematen. Mies van der Rohek zuzendu zuen eskola 1930etik 1933ra arte, eskolaren itxiera data eta hau Estatu Batuetara joaten den momentua. 1942an \u00abhiri txiki baterako museo proiektua\u00bb marraztu zuen. Orduan banaketak deuseztatzea eta \u00ablana komunitate bizidunetik banatzen duen hesia botatzea\u00bb irudikatu zuen.\nBaina berrikuntza arkitektonikoa ez zen bere hartan gelditu: 1943an Nueva Yorken Guggenheim museoko Salomon R eraikinaren erakusketa galeria sortu zen. 1959an amaitu zen. Hau 430 metroko malda kiribildu batean oinarritzen da, hau bost mailatan banatzen delarik eta aldi berean berrogei bat geletan. Erakusketa espazio mota honen aukeraketak eztabaida bat baino gehiago piztu du.\nMuseoaren espazio antolaketa berri honetan, askotan aldi bateko erakusketentzako gelak ezartzen dira, hauek pixkanaka-pixkanaka museoaren ohiko lekua bilakatzen direlarik. Mota honetao gaiak, baita arkitektura, kontserbazio edo zaharberritze gaien inguruan nazioarte mailan museoen arloa antolatu egiten da. 1926an, Nazioen Ligaren babespean, Museoen Nazioarteko Bulegoa sortu zen, Honek Mouseion aldizkaria argitaratu zuen. Zortzi urte beranduago, 1934ean Bulegoak Madrilen antolaturiko hitzaldi batean arkitekturaren arloko neurriak eta arte museoen garapena batu zituen, hortik gutxira museografia eskuliburu batean argitaratua. 1946an Unescoren barneko museoen lankidetzarako nazioarteko antolakuntza berri bat sortu zen: Museoen Nazoarteko Kontseilua (International Council of Museums, edo ICOM). 18 urteetan zehar, 1948tik 1966ra arte, Georges-Henri Rivi\u00e8rek zuzendu zuen, Arte eta Herri Ohituren Museo Nazionalaren sortzaileak. Deskolonizazio eta modernizazio garai berrietara egokituko zen museologia berri baten bultzatzaile izan zen, bereziki etnografian, museoek garapen sozialean parte izan zitezen eta ez soilik iraganaren gordailu. Ideia hauetatik sortu ziren ekomuseoak. Europan XIX. mende amaieran sortutako museo etnografikoen ondorengo ziren. \u00abLekuko museo\u00bb hauek , 1960ko hamarkadatik, habitatera, ingurumenera eta baita ingurune industrialean jardun ziren. Izan ere, 1970eko hamarkadan garatu zen nazioarte mailan eman zen museoen ugaritze mugimendu handi baten parte izan ziren. \u00abInterpretazio Zentro\u00bb deituriko toki hauek aniztasunean ikusten zuten lurralde, nekazaritza jarduera edo ondare industrial baten inguruko aitortzan komunitate etniko edo sozialen identitatea adierazteko modua.\n1975etik gaur egun arte.\n1975etik aurrera, artearen merkatuan lehiatzen hasi zenean, metropoli eta hiri ertainetako eraikuntza, zabalkunde eta berrikuntza\u00a0 ikaragarriek museoen mundura iraultza ekarri zuen, arkitekto errekonozituenak mugiaraziz. Parisen 1977an inauguraturiko George Pompidou Zentroa da horren adibide.\u00a0 Renzo Piano eta Richard Rogersek eraikinaren kanpoaldean, fatxadan ikusgai, bandeja zabal batzuetan\u00a0 funtzio teknikoa ziurtatzen zuten dispositiboak ezarri zituzten. Museoen egokitzapen honek\u00a0 malgutasun ahalik eta handiena eskaintzen zien\u00a0lanen erakusketei.\u00a0 Beste museo batzuk antolamendu bera bera erakusten dute: Aire eta espazioaren museoa Washingtonen, 1975ean inauguratua, edo Zientzia eta Industriaren Hiria Parisen, 1980. hamarkadaren erdialdean eraikia.\nHamarkada honetan antzinako monumentuak berritu eta museoetan bilakatzeko edo XIX. mendean eraikitako museoak zaharberritzeko borondatea erakutsi zen. Lehenengo kasuan , Pariseko bi adibide ditugu, 1985ean inauguratutako Picasso Museoa, XVIII. Mendeko\u00a0 h\u00f4tel particulier batean kokatua Marais barrutian kokatua, eta Orsay Museoa, hurrengo urtean inauguratua 1900ean eraikitako Orsayko antzinako geltokiko lurretan kokatua. Biana beste adibide batek\u00a0 kasu hau erakusten digu Frantziar Iraultzaren Vizilleko museoarekin, 1984ean inauguratua, Lesdigui\u00e8resko dukearen eta Frantziako errepublikaren presidenteen gazteluan kokatua. Bigarren kasuari dagokionez,\u00a0 kasuak biderkatu egiten dira probintziaka(Amiens, Ruan, Nantes, Lyon...). Parise, Natur Historiaren Museo Nazionaleko eboluzioaren galeria handiaren zaharberritzea\u00a0 da adibiderik onena, 1994ean irekia izan zelarik publikoari.\n1978an Ieoh Ming Pei arkitektoak\u00a0 Washingtoneko National Gallery-ko\u00a0 hegal berria eraiki zuen. Patio baten inguruan antolaturiko bi bloke triangeluarrez osaturik, erakusketa aretoak, eta ikus arteen ikasketarako zentro bat zituen. Bertan ikus daiteke piramidearen arrazoia, argi zulo moduan erabilia, eta ondoren Louvreko zabalpenean ikusiko dena.\nMuseo hauek , itxura moderno eta post modernodunak, zentro kultural gisara antolatzen dira orain: erakusketa aretoez gain, aldi batekoak edo iraunkorrak,\u00a0 hainbat ekipamendu dituzte: ikerketa, dokumentazio edo\u00a0 lanen errestaurazio zentroa, batzuetan liburutegi publikoak, auditorioa, ikus-entzunezko aretoak, hezkuntza tailerrak, merkataritza zerbitzuak, liburu dendak, boutiqueak, kafeak, jatetxeak, baita bisitarien harreran informazio eta orientaziorako espazio handiak. Helburua bisitari gehiago erakartzea da. Horretarako museoek ekintza eskaintza handia dute, liburuak argitaratzen dituzte, filmak ekoizten dituzte,\u00a0 edo kontzertu edo hitzaldiak antolatzen dituzte. Izan ere, museo handi hauek fazeta anitzeko zentroetan bilakatzen dira, hiri erdian kokaturik, eta \u00abbizitza kulturala\u00bb deritzon horretan espirituala eta kontsumoa bateratzen diren momentuaren oinarri bilakatuz.\nBaina horretarako museo\u00a0 horiek egokitzea ezinbestekoa izan zen, batzuek zabalera handikoa, New Yorkeko MoMa, Washingtoneko National Gallery edo Pariseko Louvre museoa bezala. Obra handi hauek\u00a0 museoaren irudi klasikoa aldatu zuten forma moderno bat emanez, handiagoa eta erosoagoa aldi berean. Bertaratze kopuruaren gorakadak honen arrakasta adierazten du: adibide gisara, frantziako 30 museo nazionalena, 5 milioi bisitari izanik 1960an, 6 milioi 1970ean, 9 milioi baino gehiago 1980an eta ia 14 milioi 1993an.Bisitarien gorakada eraikin berrien irekierarengatik eta harrera gaitasuna handiagoagatik azaldu daiteke, baina baita ere museoa bisitatzeak prestigio kutsu bat berreskuratu zuelako ere.\u00a0 Adibidez, Louvre, Versalles edo Orsay museoek egunero 10.000-20.000 bisitari jasotzen zituzten. Hain zuzen ere,\u00a0 1980. hamarkadan\u00a0 kultura industriaz, eskaintza eta eskaria, inbertsioaz eta errentagarritasunaz hitz egiten hasi zen. Museo batek enpresa baten moduan funtzionatu behar zuela esaten hasi zen eta bere bezeroak erakarri behar zituela. Merkataritza-logika hau\u00a0 Louvre Museoarengatik oso urrutira eramana izan zen, zeinak bere marka merkaturatu baitzuen\u00a0 frankizien bidez Estatu Batuetan edo Golkoko herrialdeetan. Eta hala eta guztiz Kultura Ministerioaren diru-laguntza garrantzitsu bat jasotzen jarraitzen zuelarik, izan ere, Frantzian, mezenasgoa ahulegia zen diru publikoa ordezkatzeko. Museo handiak ekonomia mistoko eta autoritate lehia batean topatu ziren.\nMuseoen suspertze honek bereziki arte garaikideko museoei eragin zien bereziki, baina baita ere arkeologia eta tokiko museoei. Mugimendu orokortu honek, Estatuak bultzatua eta lagundua, herri agintariek ere bere gain hartu zuten, horrelako ekipamendu kulturalen balio sinbolikoa\u00a0 hauteman zutelarik.\nFrantzian museo berriak sortu edo\u00a0 eraikin berriekin hornitu ziren hiriak \u00a0Villeneuve-d'Ascq, Grenoble, Bordele, Lyon, Saint-\u00c9tienne, N\u00eemes, Arles, Nemours (mus\u00e9e de Pr\u00e9histoire d'\u00cele-de-France) izan ziren eta beste asko zaharberrituak izan ziren (mus\u00e9e des beaux-arts de Lyon, palais des beaux-arts de Lille, mus\u00e9e des beaux-arts de Rouen, Nancy-ko Arte Ederren Museoa, mus\u00e9e la coupole dans le Pas de Calais13\u200b, baita Douai-n, Parisenia museo nazional guztiekin\u00a0 eta duela gutxi \u00a0 mus\u00e9e Fabre, mus\u00e9e des beaux-arts d'Angers, museo de Bellas Artes de Dijon, mus\u00e9e des beaux-arts de Bordeaux, mus\u00e9e des beaux-arts de Marseille, Pikardiako museoa, Nantesko Arte Ederren Museoa, etab). Leku berrien eraikuntzak eta errestaurazio lanek bisitarien bertaratzean\u00a0 gorakada eragin zuten (260.000 bisitari Grenoblen ireki eta zortzi hilabetetara). Arte zentro berriek (Le Magasin de Grenoble, Toulouseko Les Abattoirs edo Bordeleko \u00a0CAPC etab.) espazio ikaragarri handiak dira aniztasun formaleko lanak aldi batez jasotzeko bikain egokituak; FRAC-ak pixkanaka \u00a0egitura iraunkorrekin ekipatzen diren bitartean.\n1900eko hamarkadatik museoen sorkuntza, berrikuntza eta garapena, eta orokorrean, sektore kulturalarena, 1970eko hamarkadan industria zaharren krisiak hondatutako eskualdeen birmoldaketari lagundu zioten: Ch\u00e2teau de la Verrerie (1971an berregokitua \"Mus\u00e9e de l'Homme et de l'Industrie, l\u2019\u00c9comus\u00e9e\" gisara Le Creusoten), LaM (Lillen 1983an inauguratua), Glasgowko Arte Moderno Galeria (1996an inauguratua Eskozian), Bilboko Guggemheim\u00a0 Museoa (1997an inauguratua Euskal Herrian), Valencianesko Arte Edrren Museoa, Piscine (2001ean inauguratua Roubaix-en), eta berriki Metz-ko Pompidou Zentroa (2010ean Metz-en inauguratua) edo Louvre-Lens Museoa(2012an Lens-en inauguratua).\nMuseoak Euskal Herrian.\nEuskal Herrian museo asko daude, nagusienak hiriburuetan izanik. Gasteizko Artium edo Bilboko Guggenheimek arte modernoa erakusten dute. Bilboko Arte Eder Museoa, Donostiako San Telmo museoa edo Baionako L\u00e9on Bonnat museoa, berriz, orokorragoak dira.\nBadaude museo txiki espezializatuak ere, adibidez Gasteizko Karten Heraclio Fournier museoa edo Urretxuko Fosil eta mineralen museoa.\nMuseo motak.\nMuseo mota asko daude, hiri nagusietan dauden bilduma orokorretik herri txikietan dauden museo berezi txikietara. Kategoriaz sailkatuta, hona hemen museo motak:\nKategoria hauen barruan espezializazioa ere aurkitu daiteke, adibidez arte modernoa, herri historia, hegazkintzaren historia, nekazaritza edo geologia jorratzen dituztenak.\nMuseorik bisitatuenak.\nAtal honetan 2015eko munduko 20 museoorik bisitatuenak sailkatzen dira AECOM eta Entretenimendu tematikoaren elkartearen (Themed Entertainment Association) ararbera, munduko atrakzio bisitatuen inguruan. Londres eta Washington D.C.-k dituzte museo kopururik altuena zerrenda honetan sei eta lau museo, izanik horietako bakoitzak."}
{"id": "103272", "revid": "119347", "url": "https://eu.wikipedia.org/wiki?curid=103272", "title": "Slipknot", "text": "Slipknot 1995. urtean Ameriketako Estatu Batuetan sortutako heavy metal musika taldea da."}
{"id": "103274", "revid": "105290", "url": "https://eu.wikipedia.org/wiki?curid=103274", "title": "35 Leukotea", "text": "35 Leukotea, asteroide gerrikoan aurkitutako 35. asteroidearen izena da. Karl Theodor Robert Lutherrek aurkitu zuen 1855eko apirilak 19an D\u00fcsseldorfetik.\nBere izena, greziar mitologiako Leukotea izeneko pertsonaiagatik jasotzen du, Ino bezala ere ezagutzen dena eta Dioniso jainko jaio berria zaindu zuen inudea izan zena."}
{"id": "103275", "revid": "512", "url": "https://eu.wikipedia.org/wiki?curid=103275", "title": "Asterix eta pertza", "text": "Asterix eta pertza (), Asterixen abenturak kontatzen dituen komikietako bat da, Goscinny eta Uderzoren artean eginiko 13.a. Lehen aldiz, Pilote aldizkarian argitaratu zen, 1968ko urriak 31n. Liburu bezala, abentura hau, 1969an argitaratu zen Frantzian, lehenengo aldi horretan, 1.100.000 ale salmentan jarriz. Salvat argitaletxeak 2017an argitaratu zuen Maddalen Arzallusen itzulpena.\nIstorioa.\n\"Moralelastix\" buruzagi galiarrak, Asterixi, sestertzioz beteriko pertz bat zaintzeko lana ematen dio, dirua, Erromatar Inperioko zerga-biltzailearen eskuetan eror ez dadin. Asterixen zaintzapean, dirua lapurtu egiten dute, soilik pertza hutsik geratuz, tipula zopa usainarekin. Egoerak, beste buruzagi galiarraren aurrean Asterixen herrixkaren ohorea konpromiso batean jartzen duenez, Asterix erbesteratua da, desagertutako dirua itzuli ezean. Obelixek, bere burua erbesteratzen du, eta bere lagunari laguntzen dio pertza berriz diruz betetzeko eta Asterixen akatsa konpontzeko.\nAsterix eta Obelix, dirua berreskuratzen saiatzen dira, modu ezberdinetan, baina arrakastarik gabe. Horien artean, piratak jipoituz, behingoagatik bada ere, negozio ondratu bat ezartzen saiatzen ari zirenak, euren itsasontzia jatetxe bihurtuz. Bikotea, basurde salmentarekin ere saiatzen da, borrokarekin, aktore gisa, jokoarekin eta baita banketxe bat lapurtzen saiatuz ere, erromatarren zerga igoeraren ondorioz, dirurik gabe geratu dena.\nAzkenean, zerga-biltzaile erromatar batekin topo egiten dute, honi lapurtzen diotelarik, baina, dirua Moralelastixi eramatera doazenean, Asterixek, txanponetan, usain bitxi bat nabaritzen du. Pertza, aldez aurretik, tipula zopa prestatzeko erabili zen, eta zerga-biltzaileak kobratutako txanponei, usain hori bera zerieten.\nAsterix eta Obelix, Moralelastixen herrixkara abiatzen dira, kostaldean, amildegi batean dagoena. Asterixek Moralelastixi aurre egiten dio, Moralelastixek bere diru propioa lapurtu duela, erromatarrekin harreman onak izaten jarraitzeko zergak ordaindu dituela eta Asterix eta Obelix diru hori berreskuratzeko erabili dituela jakiten baitu. Ondoren, Obelix eta herrixkako jendearen arteko borroka bat gertatzen da, eta Asterix eta Moralelastixen artean, pertza amildegitik eroriz amaitzen dena, honela, eszena amaituz.\nBaina dirua piraten itsasontzian erortzen da, behingoagatik bada ere, ondo amaitzen dutelarik. Asterix eta Obelix euren herrixkara itzultzen dira garaile."}
{"id": "103277", "revid": "201", "url": "https://eu.wikipedia.org/wiki?curid=103277", "title": "La Vall de Boi", "text": ""}
{"id": "103278", "revid": "105290", "url": "https://eu.wikipedia.org/wiki?curid=103278", "title": "Death metal", "text": "Death metala heavy metalaren azpigenero bat da. Bere izugarrizko zakarkeriagatik ezaguna da. Eztarriko ahotsak (ingelesez \"growls\" deituak) zakarrak eta askotan ulertezinak dira. Tempo gogorrarengatik ere bereizten da, bateria azkar batzuekin. Abestien letrak izuarekin erlazionaturik daude, terrore eta heriotzaren historiak edukiz, antikristianismoa eta satanismoa ere genero honek dituen gaiak izanik. Gizonaren arazo fisiko eta mentalak, gaitzak dira banda batzuek hautatzen dituzten topikoak. Gainera, gai asko hiltzaileekin eta kanibalismoarekin loturik daude, batez ere death metal basatian, parafiliak.\nGeneroko bandak abeslari batez, bi gitarrajolez, baxulari batez eta baterijole batez osaturik egoten dira gehienbat."}
{"id": "103281", "revid": "1982", "url": "https://eu.wikipedia.org/wiki?curid=103281", "title": "Miarritzeko itsasargia", "text": ""}
{"id": "103283", "revid": "1340", "url": "https://eu.wikipedia.org/wiki?curid=103283", "title": "Sant Julia de Loria", "text": ""}
{"id": "103287", "revid": "6327", "url": "https://eu.wikipedia.org/wiki?curid=103287", "title": "Miarritze-Angelu-Baionako aireportua", "text": ""}
{"id": "103288", "revid": "65203", "url": "https://eu.wikipedia.org/wiki?curid=103288", "title": "Dick Fosbury", "text": "Richard Douglas Fosbury, Dick Fosbury bezala ezaguna (Portland, Oregon, 1947ko martxoaren 6a - Salt Lake City, Utah, 2023ko martxoaren 12a), altuera jauzian espezialitateko atleta estatubatuar bat izan zen, 1968ko Mexikoko Udako Olinpiar Jokoetan proba horretan garaile izan zena, eta ospetsu egin zen barraren gainetik jauzi egiteko teknika berri bat erabiltzeagatik, ondoren, ia jauzilari guztiek erabili dutena eta \"Fosbury Flop\" bezala ezagutzen dena.\nFosbury, teknika berria, 16 urte zituela probatzen hasi zen, jauzia egiteko ordura arte erabiltzen ziren estiloak, sabel biribilkia, artazi estiloa edo mendebaldeko biribilkia kasu, zailegiak ikusten baitzituen.\nTeknika berriak, barrarantz, zeharkako norantzan eta kurba bat eginez korrika joatean zetzan, behin barra ondora iritsi ondoren, honekiko bizkarrez eta gertueneko besoa luzatuta jauzi egiteko. Era hau, askoz eraginkorragoa da, ikuspuntu biomekanikotik, jauzilariaren grabitate zentroa eta gainditu beharreko barraren artean tarte txikiagoa uztea ahalbidetzen baitu, honela, altuera irabaziz.\nOregongo Estatu Unibertsitatean ikaslea zela, Fosburyk, 1968an, AEBetako titulu unibertsitarioa irabazi zuen bere teknika berria erabiliz, eta beste hainbeste egin zuen 1968ko Mexikoko Olinpiar Jokoetarako sailkapen probetan ere.\nBehin Olinpiar Jokoetan, aurretik Fosbury sekula ikusi ez zuen jende asko, honek erabiltzen zuen teknika ikustean, harritu egin zen, eta are gehiago harritu zen urrezko domina irabazi zuenean, 2 metro eta 24 zentimetroko errekor olinpiko bat eta urteko munduko errekorra ezarriz.\nGarai honetan, munduko errekorra Valery Brumel sobietarrarena zen, 1963an, teknika zaharrarekin 2,28 metroko altuera jauzi egin zuenean. Dick Fosburyk altuera hau sekula gainditu ez zuen arren, eta metodo berriaren eraginkortasuna zalantzan jartzen zuen eszeptiko ugari zegoen arren, hau, laster ezagun egin zen, eta, hurrengo urteetan, geroz eta altuera jauzilari gehiagok, gizon zein emakume, erabili zuten.\nGaur egun, eliteko altuera jauzilari guztiek erabiltzen dute \"Fosbury Flop\" teknika, eta bere eraginkortasun handiagoa erabat frogatua dago. 1984an, Dick Fosburyk honako adierazpen hauek egin zituen: \"nire estiloaren egungo ospea, hasieran, inork gogoko ez zuen estilo batekin jasan behar izan nuen guztiagatik sari bikaina da. Bizkarreko jauzia, jada praktikatzen nuen institutuan, eta guztiek nitaz barre egiten zuten, erotzat hartuz, eta, batzuk, baita \"snob\" bat ere, arau ezagunak alde batera uzteagatik. 1968an Mexikon garaile izan nintzen arte, orduan heroi bihurtuz\".\nDick Fosbury erretiratu egin zen 1972ko Municheko Udako Olinpiar Jokoetarako sailkatzerik lortu ez izan ondoren, oraindik oso gaztea zen arren. Beharbada, ez zen bere garaiko altuera jauzilaririk dohaitsuena, baina, bere berrikuntza handiari esker, txapeldun olinpiko izatea lortu zuen eta betirako aldatu zuen altuera jauzia ulertzeko era.\nDick Fosbury Ketchumen bizi zen, Idaho estatuan, bere jaiolekua izan zen Oregon estatutik urruti alergia arazo baten ondorioz, non ingeniari zibila zen."}
{"id": "103290", "revid": "201", "url": "https://eu.wikipedia.org/wiki?curid=103290", "title": "Antonin Dvorak", "text": ""}
{"id": "103291", "revid": "201", "url": "https://eu.wikipedia.org/wiki?curid=103291", "title": "Dvorak", "text": ""}
{"id": "103292", "revid": "201", "url": "https://eu.wikipedia.org/wiki?curid=103292", "title": "Gurgarrien Ospitalea", "text": ""}
{"id": "103297", "revid": "105290", "url": "https://eu.wikipedia.org/wiki?curid=103297", "title": "Oregongo Estatu Unibertsitatea", "text": "Oregongo Estatu Unibertsitatea (OSU ingelesezko siglengatik), lau urteko ikerketa epea ematen duen unibertsitate publiko bat da. Unibertsitate hau, AEBetako Oregon estatuko Corvallis herrian dago.\nUnibertsitate honetan, 19.000 ikaslek eman dezakete izena (jada graduatuak diren ikasleak). Bertako ikasleetako %81a, Oregonen bizi da, eta soilik %5a dira atzerrikoak.\nOregongo Estatu Unibertsitateak heziketarako 200 egitarau baino gehiago eskaintzen ditu, horien artean, ingeniaritza, ingurugiro zientziak, silvikultura, ozeanografia eta farmazia.\nKirol egitaraua.\nOregongo Estatu Unibertsitateak, NCAAk antolatutako hamar probetan hartzen du parte emakumezkoetan eta zazpitan gizonezkoetan. Taldearen izena, Oregon State Beavers da, eta Beavers ezizena jasotzen du (kastoreak ingelesez). Talde honen koloreak, laranja eta beltza dira."}
{"id": "103300", "revid": "336", "url": "https://eu.wikipedia.org/wiki?curid=103300", "title": "Urre orri", "text": "Urre orria gainazalak urreztatzeko erabiltzen den urrezko xafla fin-fina da. Gehienetan 22 edo 23 kilateko urrea izaten da.\nUrre orriak kolore askotakoak izan daitezke, hainbat metalen itxura emateko. Urre gorriko orriak (urrekarak) %92 urre hutsa izaten da, urre zuriko orriak (zilarkarak) %50 urre hutsa.\nArtean.\nUrrezko orriak urreztatze sistema ohikoena izan da, Antzinako Greziako eskultura kriselefantinoetan edo X. mendeko Essengo Urrezko Ama Birjina estatuan esaterako. Erdi Aroko eskuizkribu marrazkidunek urre eta zilar ugari zuten, nahiz eta azken honek ez iraun oxidazioa dela-eta. Erdi Aroko margolanetan ere, sarri zerua urrekara izaten zen, batez ere margolan erlijiosoetan, XIV. mendeko Italian irudikapen egiazkoagoak erabiltzen hasi ziren arte. Gainazal urrekara marrazki geometrikoz estanpatuta zeuden sarri. Urre kolorea santu eta profeten buruko haloa adierazteko erabiltzen zen, edo jantzietako apaindurak egiteko.\nUrre orriak zurezko estatua, lauki eta erretaulak edertzeko ere erabili izan da sarritan.\nArkitekturan ere erabili izan da, eraikuntza elementuak urreztatzeko, kanpoaldean eta barnealdean (kupulak, xehetasunak, burdinlanak...)\nSukaldaritzan.\nUrre orriak ez-toxikotzat hartzen dira janari-labela badute eta janaria apaintzeko erabili daitezke, sarri azkenburukoetan (pastelak eta). Indian adibidez, plater nagusia urre orriekin estaltzen da zerbitzatzeko unean, batez ere eztei oturuntzetan."}
{"id": "103302", "revid": "536", "url": "https://eu.wikipedia.org/wiki?curid=103302", "title": "Halo", "text": "Halo hitzak hainbat esanahi du:\nMusika:"}
{"id": "103304", "revid": "1545", "url": "https://eu.wikipedia.org/wiki?curid=103304", "title": "Travian", "text": "Travian MMORTS edo lineako denbora errealeko estrategiazko jokalari anitzeko bideo-joko masibo bat da, helburua kolonizazioa eta konkista izanik. Bideo-jokoa Alemanian sortu zen \"Travian Games GmbH\" enpresaren eskutik. Milaka jokalarik batera parte har dezakete mundu birtual historiko batean, Erromatar Inperioaren gainbeheran girotua. Jokoa dohainik da eta web nabigatzaile batez jokatzen da, inongo programa informatikorik instalatu gabe. PHPz programatuta dago.\nGaur egun jokoa 40 hizkuntzetara itzuli da eta 4 milioi erabiltzaile ditu, 250 zerbitzarietan banaturik. 2006an \"Superbrowsergame Award\" saria irabazi zuen.\nJokoa.\nHelburu nagusia 100. mailan \"eraikin miresgarria\" lortzea da.\nHasiera batean, jokalariak hiru zibilizazio motetatik bat aukeratu dezake: erromatarrak, germaniarrak eta galiarrak, eta herrixka txiki bat eskuratzen du, pixkanaka handitu beharrekoa, inperio handi bat osatu arte. Jolasteko modu ezberdinak daude:"}
{"id": "103305", "revid": "512", "url": "https://eu.wikipedia.org/wiki?curid=103305", "title": "Leonardo de Figueroa", "text": "Leonardo de Figueroa (Utiel, Valentzia, 1650-Sevilla, 1730), XVII. mendearen amaierako urteetan eta XVIII. mendearen hasierakoetan, Sevillan zenbait komentu eta eliza eraiki zituen arkitekto bat izan zen.\nBiografia.\n1670 eta 1675 bitartean, jada Sevillan dagoela ezagutzen da, non igeltsero lanbidean lanean ari den. Hiri honetan biziko da bere gainontzeko bizitzan, eta arkitekto bezala ospetsu egingo da. Bere lehen lan garrantzitsua, Sevillako Hospital de los Venerables izan zen, honen eraikuntza zuzenduz 1686 eta 1696 bitartean.\n1682an, Hospital de la Caridad izeneko ospitalearen lanak jarraitzeaz arduratzen da, ziur asko patiokoak, non beste espainiar ospitaleen sistema tradizionalaren arabera, Toledoko Taveraren Ospitalea kasu, bi patio biki sortzen dituen galeria bat eraikitzen duen.\n1691 eta 1709 bitartean, San Pablo El Real komentu domingotarreko eliza eta klaustroaren eraikuntzan lan egin zuen. Eliza, egungo Santa Maria Magdalenaren parrokia da. Jada desagertua dagoen klaustroa, 1950eko hamarkadan botatzen amaitu zen. Gurutzaduraren elkargunean egin zuen oktogono formako kupula ausarta nabarmentzen da. Bere lanaren izaera biziki apaingarria eta oso polikromatuak, distira handia hartzen du tenplu honen kanpoaldean zein barrualdean, non tailaturiko adreilua, kolore biziko azulejuak, igeltseriak eta margolan apaingarriak tartekatzen diren.\n1696 eta 1712 bitartean, El Salvadorreko Elizaren ganga, kupula, fatxada eta dorrean lan egin zuen. Tenplu honek, berriki zaharberritua izan ondoren, bere distira guztia berreskuratu du.\nAzkenik, bere maisulana, San Luis de los Francesesen Eliza izan zen. 1691tik aurrera eraikia, oinplano zentralekoa izatearen berrikuntza du, ardatzetan abside erdizirkularrak dituela, Erromako Navona Plazan dagoen Santa Inesen elizaren imitazio bezala.\nBere semeetako bi, Mat\u00edas Jos\u00e9 de Figueroa eta Ambrosio de Figueroa ere arkitektoak izan ziren, eta euren aitaren lanaren jarraitzaileak. Ambrosioren semea, Antonio Mat\u00edas de Figueroa, familiako azken arkitektoa izan zen."}
{"id": "103308", "revid": "1310", "url": "https://eu.wikipedia.org/wiki?curid=103308", "title": "Death Metal", "text": ""}
{"id": "103310", "revid": "58701", "url": "https://eu.wikipedia.org/wiki?curid=103310", "title": "San Telmoren Jauregia (Sevilla)", "text": "San Telmoren Jauregia, Andaluziako Juntaren presidentziaren egoitza dena, 1682an eraikitzen hasi zen, Inkisizioaren Auzitegiaren jabetzakoak ziren harresiz kanpoko lurretan, Mareanteen Unibertsitateko Eskola Seminarioaren egoitza izan zedin, non marinelen seme umezurtzak hartu eta prestatzen ziren.\nDeskribapena.\nSevillako barrokoko eraikin ikurretako bat da, laukiluze formako oinplanoa du, zenbait barne patiorekin, horietako bat erdikoa, dorreekin lau izkinetan, kaperarekin eta lorategiekin. Kapera, bertara patioetako batetik sartzen delarik, Leonardo de Figueroaren lana da, eta bere barne apainduran, honako hauek parte hartu zuten: Pedro Duque y Cornejo eskultoreak, Miguel de Quintana harginak, Domingo Mart\u00ednez margolariak eta Juan Tom\u00e1s D\u00edaz arotzak, barrokismo jorikoa da. Buen Aireko Andre Mariaren irudiak presiditzen du, XVII. mendekoa.\nKanpoaldea.\nBere fatxada nagusian, 1754an amaitu zen estilo churriguerescoko atari bikaina nabarmentzen da, Figueroa familiako beste kide batzuen lana, Mat\u00edas Jos\u00e9 de Figueroa eta Antonio Mat\u00edas de Figueroarena zehazki, Leonardo de Figueroaren semea eta biloba zirenak, bere kostua 50.000 pisukoa izan zen. Atariak 3 gorputz ditu. Lehena, albo banatan hiru zutabe dituen ateak osatzen du, bigarrena, indiar itxurako atlanteek eutsitako balkoi batek osatzen du, balkoia, hamabi emakume irudik inguratzen dute, nautikaren estudioekin lotutako arte eta zientzien alegorikoak. Fatxada, nabigarien patroia den San Telmoren irudia, zutabeen artean sartua dagoen multzo batek amaitzen du, San Telmok, albo banatan, hiriko patroiak diren San Fernando eta San Hermenegildo dituelarik.\nPalos de la Frontera kalean, Alfontso XII.a Hotelerantz bidean dagoen fatxada koroatuz, Hamabi Sevillar ospetsuen eskulturak daude, 1895ean eginak Antonio Susillok, hamabi horiek honako hauek direlarik:\nHamabi hauen artean, adopziozko Sevillarrak diren hiru daude, ez baitziren Sevillan bertan jaio, bertan bizi eta hil izan ziren arren, Benito Arias Montano, Badajozko probintziako Fregenal de la Sierra herrian jaioa, Rodrigo Ponce de Le\u00f3n, Cadizen jaioa, eta Juan Mart\u00ednez Monta\u00f1\u00e9s, Jaengo probintziako Alcal\u00e1 la Real herrian jaioa.\nBerrabiltzea.\n1991n, Andaluziako Juntako presidentziaren egoitza bihurtzeko berrabiltzen hasten da, 2005ean, berrabiltzearen bigarren fasea hasi zen, eraikinaren barnealdearen jatorrizko egitura berreskuratzen zentratu dena nagusiki, hutsaldu zuten aldaketa ugari jasan zituena. Egitasmoa, Guillermo V\u00e1zquez Consuegra arkitekto sevillarrari enkargatu zaio.\nJauregiaren okupazioaren historia laburra.\n1682ko martxoak 10ean hasten da eraikitzen eraikin hau, Merkatarien Unibertsitateari eskaintzeko, mende bat beranduago, Itsas Armadaren Eskola bihurtu zen instituzioa. 1847tik aurrera, Nautika Eskola bezala funtzionatzeari utzi zion, hurrengo urteetan, erabilera ezberdinak izan zituelarik, Trenbidearen Elkartearen eta Unibertsitate Literarioaren egoitza bezala, behar baino gutxiago erabilia eta bere lanak gelditurik zegoelarik. 1849an, Montpensierreko dukeek erosten dute, euren egoitza ofiziala bihurtzen dutena. 1897an Luisa Fernanda Borboikoa infanta hiltzean, jauregia, Sevillako Artxielizbarrutiari ematen dio, eta bere lorategiak, gaur egun Maria Luisa Parkea eratzen dutenak, Sevillako hiriari ematen dizkio.\n1901ean, hiriko artzapezpikua Marcelo Sp\u00ednola zelarik, jauregia seminario bihurtzen da 1989 arte, urte horretan, Sevillako artzapezpikutzak Andaluziako Juntari ematen diolarik, Presidentziaren egoitza izan dadin."}
{"id": "103314", "revid": "336", "url": "https://eu.wikipedia.org/wiki?curid=103314", "title": "Altamirako leizea eta Espainia iparraldeko paleolitoko labar-artea", "text": "Altamirako leizea eta Espainia iparraldeko paleolitoko labar-artea Unescok izendatutako Gizateriaren Ondare da, 1985ean Altamirako leizea bakarrik hartzen zuena eta 2008an Bizkaiko golko ertzeko beste hainbat leize gehitu zitzaionak. Guztira 18 leize dira, Paleolitoko labar-artearen gailurra direnak, K.a. 35.000 eta 11.000 artean garatua.\nLeize nagusia Altamirakoa da, Santillana del Mar udalerrian, Kantabrian. Magdaleniar eta Solutrear aldietako labar-artea dago bertan, Goi Paleolito garaikoa.\nIzendapen honen barnean daude Euskal Herriko hiru leize:\nLeizeak.\n18 dira izendapenean sartutako leizeak:\nKantabrian.\nKantabrian 10 leize daude eta izendapenaren jatorria den Altamirako leizea:\nAsturias.\nAsturiasen 5 leize daude, denak Comarca de Oriente eskualdean:"}
{"id": "103315", "revid": "201", "url": "https://eu.wikipedia.org/wiki?curid=103315", "title": "Comarca de Oriente", "text": ""}
{"id": "103316", "revid": "6327", "url": "https://eu.wikipedia.org/wiki?curid=103316", "title": "Labar-arte", "text": ""}
{"id": "103317", "revid": "201", "url": "https://eu.wikipedia.org/wiki?curid=103317", "title": "Santimamine", "text": ""}
{"id": "103319", "revid": "201", "url": "https://eu.wikipedia.org/wiki?curid=103319", "title": "Zero urtea", "text": ""}
{"id": "103320", "revid": "512", "url": "https://eu.wikipedia.org/wiki?curid=103320", "title": "Londinium", "text": "Londinium, Erromatar Inperioko Britainia probintziako hiri bat izan zen. Inguruan zuen \"Llyn Din\" izeneko zelten herrixkatik izena hartu zuen. Gaur egungo Londres hirian zegoen, Tamesis ibaiaren iparraldeko ertzean. 50 urte aldera sortua izan zen."}
{"id": "103321", "revid": "1545", "url": "https://eu.wikipedia.org/wiki?curid=103321", "title": "Andaluziako Junta", "text": "Andaluziako Junta () Andaluziako autogobernua antolatzen den instituzioa da. Andaluziako Parlamentuak, Andaluziako Juntako Presidentziak eta Gobernu Kontseiluak osatzen dute.\n2011an, 31.000 milioi euro baino gehiagoko aurrekontu bat erabili zuen, eta 250.000 zuzeneko langile baino gehiago ditu.\nInstituzioak.\nIkurra.\n\"'Andaluziako Juntaren ikur orokorra\"\n\"Ikur orokorra\", armarriaren sintesi bat da, Modernotasun eta Dinamismo ezaugarriekin. Modu sintetikoan, Andaluziako armarria definitzen duten elementuak ditu:\n\"Sinbologia honekin irudikatzen da aurrerapenaren Andaluzia berria, mugitzen eta hiritarrekin komunikazio zuzenean, kudeatzen dituen edo parte hartzen duen Organismo, Entitate eta Enpresa publikoetan ere agertzen delarik, mantentzen duen ondareaz gain, bere gobernu ekintza argi utziz\".\nParlamentua.\nAndaluziako Parlamentua, Autonomia Erkidegoko Biltzar Legegilea da, legeak egin eta onartzea eta Andaluziako Juntako presidentea aukeratzea eta kargutik kentzea dagokiona. Sufragio unibertsal zuzen bidez aukeratutako diputatuz osatua dago, andaluziar herria ordezkatzen dutenak. Andaluziako Parlamentua 1982an sortzen da, 1981ean Andaluziako Autonomia Estatutua onartua izan ondoren. Bere egungo egoitza, Sevillan dagoen antzinako Bost Zaurien Ospitalea da.\nPresidentea.\nAndaluziako Juntako Presidentea, Autonomia Erkidegoko ordezkari nagusia da, eta Estatuaren ordezkari arrunta bertan. Andaluziako Legebiltzarreko Osokoaren gehiengo absolutuaren aldeko botoen bidez aukeratzen da, eta bere izendapena erregeari dagokio.\nGobernu Kontseilua.\nGobernu Kontseilua, Autonomia Erkidegoko gorengo organo politiko eta administratiboa da, berari dagokiolarik botere betearazlea eta Andaluziako Juntako funtzio exekutibo eta administratiboa erabiltzea. Andaluziako Juntako Presidenteak, berau delarik kontseilua presiditzen duena, eta honek, kontseilaritza ezberdinetaz arduratzeko izendatutako kontseilariz osatua dago.\nGobernu kontseilua, astero asteartetan biltzen da.\nKontseilaritzak.\nAurreko Gobernu Kontseiluetan, 2009ko apirilak 24an osatu zen, aurreko Presidenteak, Manuel Chavesek, Estatuko gobernuan Ministro izateko dimititu ondoren. Presidenteak, 15 kontseilari izendatu zituen, eta presidenteorderik ez.\nAndaluziako Arartekoa.\nAndaluziako Arartekoa, betebehar nagusi bezala, Andaluzian, Espainiako Konstituzioko lehen tituluan ezartzen dire eskubide eta askatasunak babestu eta defendatzea duen instituzio bat da. Horretarako, udaletxeak, Aldundiak eta Andaluziako Junta ikuskatzeko ahalmena du. Andaluziako Arartekoa, Andaluziako Legebiltzarrak aukeratzen du bere funtzioa bost urtez bete dezan, berriztua izan daitekeen tartea. Gaur egun, kargu hau, Jos\u00e9 Chamizo de la Rubiak betetzen du.\nKontsulta Kontseilua.\nAndaluziako Kontsulta Kontseilua, Gobernu Kontseiluko eta Andaluziako Juntako Administrazioko, bere organismoak barne, kontsulta organo gorena da. Gainera, tokiko entitateen eta hauen mende dauden zuzenbide publikoko erakundeen eta unibertsitate publiko andaluziarretako laguntza organo gorena da. Kontsulta Kontseiluak, bere funtzioak, autonomia organiko eta funtzionalarekin beteko ditu.\nAndaluziako Ikusentzunezkoen Kontseilua.\nIkusentzunezkoen Kontseilua, Andaluzian, ikusentzunezko komunikabideetan, pribatu zein publikoetan, estatutuan eta Espainiako Konstituzioan adierazita dauden balore, askatasun eta eskubideak errespetarazteaz arduratzen den ikusentzunezko autoritate independentea da, baita ikusentzunezkoei eta publizitateari dagokion arautegia betearazteaz ere."}
{"id": "103323", "revid": "129250", "url": "https://eu.wikipedia.org/wiki?curid=103323", "title": "Aiora Renteria Agirre", "text": "Aiora Renteria Agirre (Bilbo, 1976ko martxoaren 16a) euskal abeslari, kantagile eta irakaslea da. 1997an sortutako Zea Maysen abeslari eta liderra izateagatik da ezaguna.\n2023ko azaroko Athletic-en enbaxadorea izendatu dute. Behin baino gehiagotan erakutsi du bere sentimendu zuri-gorria. Besteak beste, Athleticzale taldearen aurrean abestu zuen San Mameseko 2012ko kontzertuetan eta Bartzelonako Athletic Hirian, 2015eko Kopako finalak zirela eta, eta 'Legoiak' abestiari ahotsa jarri zion emakumezkoen taldea omenduz.\nIbilbidea.\nRenteria 1997a geroztik Zea Mays taldearen abeslaria da. 2019an kaleratu zuten beraien 10. lana.\nBeste talde batzuekin izandako hamaika kolaborazioen artean, Doctor Deseoren \"Metamorfosis. B\u00e1sicamente lento\" zuzeneko diskorako egindakoa azpimarratzekoa da. Berri Txarrak taldearekin \"Bisai Berriak\" abestian kolaboratu zuen, besteak beste, eta Altsasu auzia-ren harira Peio Reparazek egindako abestian ere kolaboratu zuen beste abeslari famaturekin batera. Norte Apache-rekin batera Ilargi \"Bakarra\" abestian ere kolaboratu zuen eta Siroka taldearekin batera \"Inside on a Belmarsh cell\" abestian kolaboratu zuen beste abeslari batzuekin batera.Musika, beldurrak eta poztasunak espresatzeko era bat da.2016ko Fair Saturdayn Euskadiko Orkestra Sinfonikoarekin \"Negua joan da ta\" interpretatu zuen. 2017an \"Gaur\" eta \"Elektrizitatea\". Talde batek jotzen ez badu, azkenean galdu egiten da. Hoberena da zerbait egitea eta jotzea. Nik, publiko moduan, kontzertu desberdinak ikusi ditut eta asko disfrutatu dut kontzertua, nahiz eta eserita egon eta maskarillarekin.\n2023ko pregoia Bilboko Aste Nagusian.\nRenteria berbetan hasi zenean \u00abNire erara egingo dut\u00bb, ohartarazi zuen. Eta Zea Maysen \"Negua joan da ta\" abestiaren lehen notak aditu ziren. Orroekin hartu zituzten Arriaga Plazako entzuleek.\nKantuan bota zuen pregoia Renteriak, taldearen abesti ezagunaren letrarekin uztartuta, eta nagusiki euskaraz, gaztelaniazko bi esaldi salbu. Jaietara deitzeko erabili zituen doinuak: \u00abBeti dena eman behar da / Bilboko jaietan\u00bb. Gogoan izan zituen gertukoak: \u00abEskerrik asko, benetan/ oso harro sentitzen naiz. / Eskerrik asko aita eta ama,/ eskerrik asko Zea Mays\u00bb. Eta oroitu zen, era berean, beste hainbat ertzez, Renteriarena aldarrikatzeko pregoia ere izan baitzen.\n1983ko uholdeak gogoan, konpartsen orduko eta egungo elkarlana goratu zuen, aurtengo jaiak alderik alde zeharkatuko baititu ezbeharrak. \u00abBilboko Konpartsarik barik,/ ez dago Aste Nagusirik\u00bb, adierazi zuen. Eta ahotan izan zituen, halaber, Bilboko auzoak: \u00ab[Taldeko] Laurak bilbotarrak gara, / Santutxu, Irala eta errekaldetarrak./ Maite ditugu auzoko jaiak,/ eta ez dugu ahaztuko Kukutza\u00bb. Eta txalo zaparrada batekin jaso zuten festazaleek abeslariaren aldarri feminista. \u00abMesedez ondo pasa aurten Bilboko jaietan,/ beldurrik gabe denok kaleak betetzera./ Laztandu nazazu orain,/ nire baietza duzunean./ Badakizu noiz den ezetz,/ ez dizut azaldu behar./ Eta larrua jotzean, garrasirik ozenena\u00bb. Keinu hizkuntzako interprete batek itzuli zituen pregoilariaren hitz guztiak."}
{"id": "103325", "revid": "512", "url": "https://eu.wikipedia.org/wiki?curid=103325", "title": "Asterix Olinpiar Jokoetan", "text": "Asterix Olinpiar Jokoetan (), Asterix galiarraren abenturak kontatzen dituen 12. komikia da. 1968ko urriak 31n argitaratu zen lehenik, Pilote izeneko aldizkariaren 469. zenbakian hasi eta 1969ko apirilak 3an argitaratu zen 491. zenbakira arte, eta, liburu bezala, 1969an argitaratu zen. Salvat argitaletxeak 2016an argitaratu zuen Maddalen Arzallusen itzulpena.\nIstorioa.\nEgun batean, udaberri amaieran, Edadepiedrix txanpi\u00f1oiak biltzen ari zen Aquarium erromatar kanpamentutik gertu, kanpamentu honetatik zetozen poz oihu handiak entzun zituenean. Klaudius Mulus aukeratua izan zen erromatarrak ordezkatzeko Olinpiar Jokoetan.\nEdadepiedrixek, nobedade honen berri eman zuen herrixkan, eta laster jakin zuten Olinpiar Jokoek, Olinpian jokatzen ziren proba atletiko batzuk irauten zuten bitartean mantentzen zen tregoa batean zetzala. Jokoak lau urtetik behin ospatzen ziren, hecatombeon izeneko hilabetean, eta bost egun irauten zuten.\nKlaudius Mulus basoan entrenatzen ari zen, Asterix eta Obelixekin topo egin zuenean, hauek, erromatarra, proba guztietan gainditu zutelarik. Honen ondorioz, behea jota itzuli zen kanpamentura, eta bere zenturioia zen Tulius Borricusi jokoetan parte hartzerik ez zuela nahi esan zion, bi galiarrek basoan garaitu zutela eta.\nErromatar zenturioia Asterixen herrixkara joan zen, bertako buruzagi zen Abrarakurzix hitz egin eta honi, Asterixi eta Obelixi, erromatar txapelduna zen Klaudius Mulusi lasai entrenatzen uzteko esatea eskatuz. Galiar buruzagiak, pentsatuko zuela eta erantzungo ziola erantzun zion. Abrarakurzixek, herrixkako beste biztanleekin bilduta, egokiena, eurek ere jokoetan parte hartzea zela erabaki zuen, edabe magikoarekin, edozein proba irabaz baitzezaketen. Abrarakurzix erromatar kanpamentura joan zen, eta, zenturioiari, erabakitakoaren berri eman zion, baina honek, jokoetan, soilik greziarrek eta erromatarrek parte har zezaketela erantzun zion.\nAbrarakurzix atsekabetuta itzuli zen herrixkara berriarekin, baina Asterixek aurkitu zuen konponbidea: eurak ere, Julio Zesarrek Galia konkistatu zuenetik, erromatarrak ziren. Herrixkan, guztiek izan nahi zuten ordezkari, baina arazo bat zegoen, sailkapen probak beti berdinduta amaitzen ziren, edabe magikoak, guztiei, indar berdina ematen baitzien. Azkenik, euren ordezkariak, Asterix, adimentsuena eta ideia izan zuena izateagatik eta Obelix, edabe magikoak beragan, eragin iraunkorra zuelako izango zirela erabaki zen. Gainera, herrixkako gizonezko guztiak joango ziren eurekin Greziara.\nBerehala hasi ziren prestaketak herrixkan: Abrarakurzix bidaiaz arduratu zen, galera on bat kontratatzeaz, Panoramix, kirolarien prestaketa teknikoaz, eta Asuranzeturix, zeremonialaz. Bidaia gozagarri baten ondoren, non galera arraunlari bezala lan egin behar izan zuten, eta piratekin topo egin ondoren, azkenik Pireora iritsi ziren, Atenasko portura. Atenasen, monumentuak ikusten zituzten bitartean, Aquariumgo kanpamentuko euren \"herrikide\"ekin topo egin zuten. Dantza tokietan, Edadepiedrix nabarmendu zen, hamar urte gaztetu zela esan zuena, orain, 83 urteko gazte bat bezala sentitzen zela.\nAzkenik, jokoen egoitza zen Olinpiara iritsi ziren, hiri sakratua, Zeusi eskainitako bere tenpluarekin, Fidiasek egina eta munduko zazpi mirarietako bat zena. Garmonparnasek, olinpiar magistratua zena, jokoetan,lehiakideek, indar gehiago emango zieten edozein substantzia hartzea debekatuta zutela esan zien, kanporatuak geratzerik nahi ez bazuten. Galiarrek, edabe magikorik gabe parte hartuko dutela erabakitzen dute, Asterixek ordezkatuak.\nLehiaketetan, soilik greziar kirolariek garaitzen zuten. Sopakonondas, olinpiar senatuko presidenteak, senatariei, etorkizunean, soilik euren kirolariek garaitzen bazuten izango zuten arazoa adierazi zien, turismoak beherantz egingo zuen, erromatarrek ez baitzuten gehiago parte hartzerik nahi izango. Sopakonondasek, soilik erromatarrentzako lasterketa bat egitea proposatu zien, erromatarrek garaile bat behintzat izan zezaten.\nPanoramixek eta Asterixek, erromatarrei, edabe magikoa edanarazteko ideia izan zuten, honela kanporatuak izango zirelarik, hala gertatu zen bezala. Erromatar guztiak elkarrekin iritsi ziren helmugara, eta Asterix atzean. Galiarrek, lasterketan tranpa egon zela aldarrikatu zuten, erromatarrek edabe bat erabili baitzuten, epaileek, mingaina erakutsarazi zieten, eta guztiek zuten urdin kolorekoa, edari debekatu bat edan zuten seinalea, Asterixekin gertatu ez zena, eta, ondorioz, berau izan zen garailea eta urrezko palmondo hostoa jaso zuena.\nGaliarrak, euren herrixkara, Greziara eraman zituen itsasontzi berean itzuli ziren, eta harrera jaialdian, urrezko palmondo hostoa erakusteko eskatu ziotenean, honek, berak baino gehiago behar zuen bati oparitu ziola erantzun zien. Julio Zesarrek, Erroman, Klaudius Mulusek olinpiar jokoetan lortutako garaipenagatik, zenturioi kargura igo zuen, eta Tulius Borricus tribuno kargura.\nKontutan hartu beharrekoa.\nAntzinako Olinpiar jokoetara emakumeak ezin ziren joan\nFilma.\n2008ko otsailak 8an estreinatu zen \"Ast\u00e9rix aux Jeux olympiques\" izeneko filma, komiki honetan oinarritua dagoena."}
{"id": "103326", "revid": "512", "url": "https://eu.wikipedia.org/wiki?curid=103326", "title": "34 Zirtze", "text": "34 Zirtze, asteroide gerrikoan aurkitutako 34. asteroidearen izena da. Jean Chacornac astronomo frantziarrak aurkitu zuen 1855eko apirilak 6an Paristik.\nBere izena, greziar mitologiako Zirtze izeneko pertsonaiagatik jasotzen du, Helios eguzkiaren jainkoa eta Perseis ozeanidearen alaba zena, Eea uhartean bizi zena eta Odisean agertzen dena, Odiseo bere herrira itzultzen laguntzen duena."}
{"id": "103327", "revid": "105290", "url": "https://eu.wikipedia.org/wiki?curid=103327", "title": "33 Polimnia", "text": "33 Polimnia, asteroide gerrikoan aurkitutako 33. asteroidearen izena da. Jean Chacornacek aurkitu zuen 1854ko urriak 28an Paristik.\nBere izena, greziar mitologiako Polimnia izeneko pertsonaiagatik jasotzen du, olerkaritza liriko sakratua edo kantu sakratuen musa zena."}
{"id": "103328", "revid": "336", "url": "https://eu.wikipedia.org/wiki?curid=103328", "title": "Polimnia", "text": "Greziar mitologian, Polimnia (, \"ereserki askoena\"), olerkaritza liriko sakratuaren musa da, hau da, kantu sakratuena.\nErretorika eta pantomima edo mimikaren musatzat ere hartzen da.\nGuztiz zuriz jantzia irudikatzen ohi da, etzanda edo ukondoa idulki edo harkaitz batean pausatua duela, meditazio egoeran (pentsatzen), ahoan hatz bat jarria duelarik. Beste batzuetan, kate batzuk eramaten irudikatzen da elokuentziak duen boterearen ikur bezala. Beste irudikapen batzuetan, zapi batekin estalia agertzen da, bere izaera sakratua adieraziz.\nMusa hau izan zen gizakiei nekazaritza irakatsi ziena."}
{"id": "103329", "revid": "119347", "url": "https://eu.wikipedia.org/wiki?curid=103329", "title": "Browning Automatic Rifle", "text": "Browning Automatic Rifle (ingelesezko \"Browning Fusil Automatikoa\"), BAR laburduraz eta M1918 kodeaz ere ezaguna, 1917 urtean John Moses Browningek Lehen Mundu Gerran Estatu Batuetako soldaduek erabiltzen zituzten Chauchat eta M1909 Benet-Mercie metrailadoreak ordezteko diseinaturiko fusil automatiko bat da. 30-06 Springfield kalibreko 20 kartutxo gordetzen dituen bi ilarako kargagailu aldagarriak erabiltzen ditu eta era guztiz automatikoan su egiteko gai da 500 bala minutuko abiadan."}
{"id": "103330", "revid": "58701", "url": "https://eu.wikipedia.org/wiki?curid=103330", "title": "The Dodos", "text": "The Dodos 2005ean AEBetan sortutako indie rock musika taldea da. Lehendabiziko osakideak Meric Long (ahotsa eta gitarra) eta Logan Kroeber izan ziren. 2009an Keaton Snyder elkartu zitzaien bibrafonoa jotzeko."}
{"id": "103331", "revid": "105290", "url": "https://eu.wikipedia.org/wiki?curid=103331", "title": "Skunk", "text": "Skunk Hendaiako ska-punk musika taldea da. Izena cannabis mota batetik datorkio.\nEuskal Herriko talderik nazioartekoenetako bat da, Frantzian, Quebecen, Bretainian, Alemanian, Libanon eta Ipar Irlandan jo baitu, besteak beste. Sei disko kaleratu ditu, euskara du hizkuntz nagusia kanturako, baina gaztelania, frantsesa, italiera eta ingelesa ere erabili ditu, eta bostehundik gora kontzertu eman ditu.\nTaldea.\nSkunk 1990ean sortu zuten Hendaiako lau gaztek, eta lehen urteetan punk doinuak jorratu zituzten. Bost urte geroago haize atala sartu zen, eta horrela hasi ziren reggae, ska eta punk musikak nahasten. Ipar Euskal Herriko zenbait taldek sortutako ZTK (Zimako Talde Koordinakuntza) elkartearen bidez argitaratu zuten lehen diskoa, \"Eh beh, ze pasatzen da??\" (1996), eta \"Argi gogoan\" kantuari esker hasi zen ezagun egiten Skunken izena, hala Ipar Euskal Herrian nola Hego Euskal Herrian, talde askok lortzen ez dutena. Urte berean Herri Urrats Ipar Euskal Herriko ikastolen aldeko jairako kantua sortzeko enkargua jaso zuen. Orduz geroztik musikari ugari pasatu dira taldetik, baina taldekide kopurua ez da sekula zazpitik jaitsi, batzuetan 11 ere izateraino. Estiloak nahasteko eta agertokian jarduteko moduagatik, Mano Negra izan da taldearen erreferentzia nagusia; hain zuzen, \"Mano Negra illegal\" omenezko disko bilduman parte hartu zuten, \"Indios de Barcelona\" kantuaren moldaketarekin.\nEz da harritzekoa, beraz, Esan Ozenki diskoetxeak arreta jarri izana euskaraz, gaztelaniaz eta frantsesez abesten zuen taldean. Lankktalo (1997) Kaki Arkarazorekin grabatu zuten, eta segidan Euskal Herritik kanpora jotzen hasi zen: Bretainian, Katalunian, Belgikan, Italian, Ipar Irlandan... Halaber, izen handiko artistekin partekatu zituen agertokiak: Laurel Aitken, Sargento Garc\u00eda, Lee Perry, Mad Professor, Tagada Jones, Def Con Dos, Kargols, Voodoo Glow Skulls... Esperientzia ugari izan ostean, estudiora itzuli zen taldea, \"Enbata\" (Esan Ozenki, 1999) hirugarren diskoa grabatzeko, berriz ere Kaki Arkarazorekin. Taldearen izpiritu nazioartekoak eta taldekideen jatorri ezberdinek hibrido musikal berezia sortu zuten beste behin, reggae, ska, hardcore, jazz, hip hop, ra\u00ef eta Hungariako musika buhamea nahastuz. Kolaboratzaileen artean, Be\u00f1at Axiari eta Bordeleko Rageous Gratoons taldea zeuden. Hitzetan berriz, umorea, kritika, ironia eta konpromiso soziala ageri zituzten.\nTaldearen sorreraren hamargarren urteurrena ospatzeko, zenbait ekimen abian jarri zituen Skunkek. Skunk Diskak zigilua eta banatzailea sortu zituen, aurrerantzean bere lanak ekoizteko. Hala ere, diskoak beste diskoetxe baten lizentziarekin argitaratu izan ditu, Espainiako zein Frantziako estatuetan. Zigilu propioa zabaltzeko, \"Skunk#1\" bilduma (2000) kaleratu zuen, bitxikeriez eta argitaratu gabeko kantuez osatua. Euskal Herria Zuzenean jaialdirako 1999an egindako kantua, The Clash taldearen \"Kontrol osoa\", eta Laurel Aitken jamaikarraren kolaborazioa dira horietako batzuk. Horrez gain, Quebecen eta Libanon aritu zen jotzen 2000ko ekainean.\nHasieratik aldaketa ugari izan dira Skunkeko taldekideen artean, baina bizkarrezurra berbera izan du: Kristof Saint Georges (baxua), Rafa Rodrigo (gitarra, ahotsa) eta Filipe Aldako (tronpeta).\nHurrengo lana, \"Kinki\" (Metak, 2002), Belgikan grabatu zuten, Andre Gielen soinu teknikariaren estudioan. Skunken ohiko nahasketa eskaintzen du laugarren disko horrek, ska, reggae, punk eta rock-and-roll doinuak biltzen ditu, eta, bilakaera antzematen bada ere, estiloz sailkaezina izateko joerari eutsi zion taldeak. Italieraz abestutako kantu bat dago, \"Ti amo ancora\", eta, han, amodioa ez ezik, faxismoaren hedapena, Batasunaren legez kanporatzea eta bestelako gaiak ditu hizpide.\nBeste bost taldekide sartu ziren \"Giltzak\" (Gor, 2004) diskoaren grabazioan. Aurrera jo eta ateak ireki beharraren ideia adierazi nahi izan zuten izenburuan. Ezohiko soinu teknikari batekin grabatu zuten, Karlos Osinagarekin (Kashbad, Lisab\u00f6), eta, ohi bezala, ska, reggae, punk, rock, hardcore eta ekialdeko doinuak batzen ditu. Lan hori aurkezteko Suitzan eta Belgikan aritu zen taldean, Euskal Herrian ez ezik. Hala ere, gero eta gehiago dira kanpoan eskaintzen dituen emanaldiak.\nSkunk Diskaken azken argitalpena \"International Reggae Martxaska\" bilduma bikoitza (2005) izan da. Skunkekin lotura duten nazioarteko 36 talde biltzen ditu, besteak beste, The Special Guest (Berlin), Persiana Jones (Torino, Italia), Antidoping (Mexiko), 99% FAT (Melbourne, Australia), Inadaptats (Katalunia), The Moon Invaders (Belgika)..."}
{"id": "103333", "revid": "512", "url": "https://eu.wikipedia.org/wiki?curid=103333", "title": "Xavier de Le Rue", "text": "Xavier de Le Rue (Baiona, 1979ko uztailaren 1a -) snowboard kirolaria da, Cross kategorian parte hartzen du non bitan Munduko Txapelduna (2003 eta 2007) eta behin txapeldunordea (2009) izan da. Paul-Henri de Le Rue anaia ere snowboarder ere bada."}
{"id": "103335", "revid": "512", "url": "https://eu.wikipedia.org/wiki?curid=103335", "title": "\u00c9va Biss\u00e9ni", "text": "\u00c9va Biss\u00e9ni (Baiona, 1981eko otsailaren 7a -) euskal kirolaria da, judotan aritzen dena.\nLehendabiziko Olinpiar Jokoak 2004an aritu zuen Atenasen.\nAita saskibaloi jokalari ohia zen Mathieu Biss\u00e9ni du."}
{"id": "103337", "revid": "98220", "url": "https://eu.wikipedia.org/wiki?curid=103337", "title": "Eea", "text": "Eea, Homerok idatzitako Odisea lanaren arabera, Zirtze bizi zen uhartea zen, Odiseoren lagun guztiak, Euriloko izan ezik, zerri bihurtu zituena. Beranduago, Odiseok, Zirtzek bere lagunak berriz giza itxurara itzultzea lortu zuen. Argonauten bidaien elezaharrean, hauek, euren itzulera bidaian, Eea uhartera iritsi ziren, non Zirtzek Apsirtoren hilketagatik purifikatu zituen."}
{"id": "103338", "revid": "336", "url": "https://eu.wikipedia.org/wiki?curid=103338", "title": "Apsirto", "text": "Greziar mitologian, Egialeo, Apsirto edo Absirto, Kolkidako (egungo Georgia) printze bat zen, Eetes erregearen eta Asterodea ninfaren semea.\nMedeak Jasonekin ihes egin zuenean urrezko ahari-larrua eramanez, Eetes erregeak, bere semeari, haien atzetik joateko esan zion eta bueltan ekar zitzala. Apsirtok, Danubio ibaiaren itsasoratzean harrapatu zituen, baina alferrikako heriotzak eragozteko, argonautekin tregoa bat adostu zen, honen bidez, tokiko errege baten borondatean utziz Medeak bere aitarekin itzuli eta urrezko ahari larrua itzuli edo Jasonekin jarrai ote zezakeen erabakitzea. Baina Medeak, bere nahiak zapuztuak gera zitezkeela ikusirik, bere anaiordeari mezu bat bidali zion, benetan, argonautek bahitua zutela esanez, eta berarekin oso gustora itzuliko zela gau horretan aparte zegoen baso batean berarekin biltzen bazen. Printze inozoa tranpan erori zen, eta Jasonek hil zuen, Medeak esandako tokian bere zain zegoena, ordutik aurrera, Apsirto izena daraman ibai baten ertzean. Traizioagatik salatua ez izateko, Jasonek, Apsirtok, lehorreratu eta toki hartara joan zenean tregoa hautsi zuela argudiatu zuen.\nBeste bertsio batek dioenez, Apsirto ume bat zen oraindik Medeak, berarekin eta argonautekin ihes egin zezan konbentzitu zuenean. Baina, Eetesen armadak harrapatu behar zituela ikusi zuenean, hil egin zuen, bere gorpua zatitu eta itsasoan sakabanatuta bota zituen. Eetes erregea, ikaratua, bere semearen zatiak banan-banan biltzen hasi zen, argonauten espedizioari, ihes egiteko denbora eman ziolarik.\nMedea, alhadurengatik edo Argo ontziaren orakulu mastak, purifikatua izan arte garraiatzeari uko egin ziolako, bere izebarengana joan zen, Zirtze aztia, hilketa nardagarriagatik purifika zezan, horretarako ustekabean joan zirelarik, eta ez zioten biktimaren izenik esan. Beharrezko zeremoniak eta garbiketak egin ondoren, Zirtze, benetako istorioaz ohartu zen, eta bere gortetik kanporatu zituen Jason eta Medea, euren zain zeuden argonautekin itzuli zirenak.\nEstrabonek, Apsirtoren heriotza askoz beranduago gertatu zela dio, espedizioa, printzearen omenez, Apsirtida izena jaso zuten Adriatikoko uharte batzuetan zegoenean.\nEgileren batzuk, gaztea Egialeo deitzen zela diote, eta Apsirto (\"jaurtia\" esan nahi duena) bere heriotzaren ondoren jarri zioten izena dela."}
{"id": "103339", "revid": "119347", "url": "https://eu.wikipedia.org/wiki?curid=103339", "title": "Anthony Dupuis", "text": "Antony Dupuis (Baiona, Lapurdi, 1973ko otsailaren 24a -) euskal herritar tenislari profesionala da. 2006an salbutamol hartzeagatik bi hilabete eta erdi geldiarazi zuten.\nBiografia.\nDupuis bederatzi urte zituela hasi zen tenisean aita Xavierrekin. Beniot Carelli du entrenatzailea 1998ko otsailetik."}
{"id": "103341", "revid": "336", "url": "https://eu.wikipedia.org/wiki?curid=103341", "title": "Telkis", "text": "Greziar mitologian, Telkis, Sizioneko errege bat zen, Europsen semea eta Hermionen anaia, azken hau, Hermione hiriaren sortzailea.\nTelxionekin batera, Argoseko errege zen Apis garaitzeko estatu kolpe bat pentsatu zuen, historiako lehen legegilea bazen ere, modu tiranikoan gobernatzen ari zena. Apis hiltzeagatik mendeku bezala, Argos Panoptesek, ehun begiko erraldoi izugarriak, beste horrenbeste egin zuen Telkis berarekin.\nTelkisen oinordekoa Sizioneko tronuan, bere semea izan zen, ironikoki, hau ere Apis deitzen zena, egileren batzuk nahastu zituena, biak pertsona bera zirela uste dutenak, eta, beraz, Telkisek bere semea hil zuela, herriarentzat oso arriskutsu bihurtzen ari zela ikusi zuenean."}
{"id": "103342", "revid": "119347", "url": "https://eu.wikipedia.org/wiki?curid=103342", "title": "Bijie", "text": "Bijie prefektura (txinera sinplifikatuz: \u6bd5\u8282\u5730\u533a; pinyineraz: B\u00ecj\u00ede D\u00ecq\u016b), Guizhou probintzian kokatutako prefektura da. Guztira, 7.188.000 biztanle inguru dauzka 2004ko erroldaren arabera.\nInguru naturala eta kokapena.\nBijie prefekturaren udalerri mugakideak honakoak dira: Sichuan probintzia iparraldean, Zunyi ekialdean, Guiyang hego-ekialdean, Anshun hegoaldean, Liupanshui hego-mendebaldean, eta Yunnan probintzia mendebaldean."}
{"id": "103343", "revid": "105290", "url": "https://eu.wikipedia.org/wiki?curid=103343", "title": "Tongren", "text": "Tongren prefektura (txinera sinplifikatuz: \u94dc\u4ec1; pinyineraz: T\u00f3ngr\u00e9n D\u00ecq\u016b), Guizhou probintzian kokatutako prefektura da. Guztira, 4.035.000 biztanle inguru dauzka 2004ko erroldaren arabera.\nInguru naturala eta kokapena.\nTongren prefekturaren mugakideak honakoak dira: Zunyi mendebaldean, Qiandongnan Miao eta Dong Prefektura autonomoa hegoaldean, Chongqing udaltasuna iparraldean, eta Hunan probintzia ekialdean."}
{"id": "103344", "revid": "336", "url": "https://eu.wikipedia.org/wiki?curid=103344", "title": "Telxion", "text": "Telxion, greziar mitologiako bi pertsonairen izena da:\nIstorioen eta izenen antzekotasuna dela eta, Pausanias eta Apolodoro Atenasekoa bezalako egileren batzuk, bi pertsonaiak nahasteko joera dute."}
{"id": "103345", "revid": "119347", "url": "https://eu.wikipedia.org/wiki?curid=103345", "title": "Zunyi", "text": "Zunyi (txinera sinplifikatuz: \u9075\u4e49; pinyineraz: Z\u016bny\u00ec), Guizhou probintzian kokatutako prefektura mailako hiria da. Guztira, 7.388.000 biztanle inguru dauzka 2003ko erroldaren arabera eta 11.877 kilometro koadroko azalera.\nInguru naturala eta kokapena.\nPrefektura mailako Zunyi hiriaren mugakideak honakoak dira: Tongren ekialdean, Chongqing udaltasuna iparraldean, Sichuan probintzia ipar-mendebaldean, Qiandongnan Miao eta Dong Prefektura autonomoa hego-ekialdean, Guiyang eta Qiannan Buyei eta Miao Prefektura autonomoa hegoaldean, eta Bijie prefektura hego-mendebaldean."}
{"id": "103346", "revid": "119347", "url": "https://eu.wikipedia.org/wiki?curid=103346", "title": "Liupanshui", "text": "Liupanshui (txinera sinplifikatuz: \u516d\u76d8\u6c34; pinyineraz: Li\u00f9p\u00e1nshu\u01d0), Guizhou probintzian kokatutako prefektura mailako hiria da. Guztira, 2.830.000 biztanle inguru dauzka 2006ko erroldaren arabera eta 3.832 kilometro koadroko azalera.\nInguru naturala eta kokapena.\nPrefektura mailako Liupanshui hiriaren mugakideak honakoak dira: Bijie prefektura iparraldean, Yunnan probintzia mendebaldean, Qianxinan Buyei eta Miao Prefektura autonomoa hegoaldean, eta Anshun hego-ekialdean."}
{"id": "103347", "revid": "105290", "url": "https://eu.wikipedia.org/wiki?curid=103347", "title": "Arvedui", "text": "Arvedui, Tolkienen legendarium ospetsuko pertsonaia bat da. Bere istorioa, Eraztunen Jauna eleberriaren eranskinetan kontatzen da. Dunadan bat da, antzinako Arnor erresuma zabala izan zenaren zati txiki bat zen Arthedaineko hamabosgarren eta azken erregea, Isildurren leinutik. Bere izena sindarinezkoa da, eta \"azken erregea\" bezala itzultzen da.\nHistoria.\nEguzkiaren Hirugarren Aroko 1864. urtean jaioa, Arvedui Araphanten semea da. Jaio zenean, Malbeth Igarleak, bere dinastiako azken erregea izango zela iragarri zuen, eta, bere garaian, Dunedainek oraindik, batzeko eta euren etsaiei aurre egiteko aukera bat izango zutela. Hala egin ezean, jauntza guztia galduko zuten, eta gizaki belaunaldi ugari pasako ziren euren boterea eta loria berreskuratu aurretik.\nBere aitaren oinordeko bihurtzen da Eguzkiaren Hirugarren Aroko 1964an. Bere erregealdian, Iparraldeko eta Hegoaldeko Dunedainak, denbora askoren ondoren harremanetan jarri ziren, nolabaiteko botere bat, behin eta berriz, Numenorreko bizirauleen ondorengoak erasotzen ari zela ulertu baitzuten. Arvedui Firielekin ezkondu zen, bizirik iraun zuen Gondorreko Ondoher erregearen alaba bakarra, erregea bera eta bere semeak Kanpamenduko guduan hil baitziren, Aurigen aurka borrokan. Arveduik, orduan, Gondorreko koroa aldarrikatu zuen Isildur eta Elendilen oinordeko legitimo eta azken erregearen senar bezala. Gertaera hau, Arveduiren aldarrikapena bezala ezagutu zen. Gondorreko kontseilariek uko egin zioten, eta E\u00e4rnil kapitaina koroatu zuten, Anarionen leinuko ez zuzeneko oinordekoa, hala ere, Arveduiri, edozein beharren aurrean, lagunduko diola agintzen dion arren.\nBeranduago, Arveduik, Angmarren erasorik gogorrenak jasaten ditu. Berari laguntzera, Gondorreko E\u00e4rnil erregearen seme zen E\u00e4rnurrek zuzendutako armada bat eta Zirdanek zuzendutako elfoen armada bat doaz. Azkenean Nazg\u00fblen Jauna garaitzea lortu eta Angmar desagertzea lortzen duten arren, Arveduirentzat jada berandu da: Fornosten aurkako erasoaren aurrean, lehenik Ered Luin mendietara ihes egin behar izaten du, eta, ondoren, urruneko iparraldera, Forocheleko badiara. Han, negu gorri eta penagarri bat igaro ondoren, itsasontziak doaz bera etxera itzultzeko. Baina hotz krudela ez dago Arvedui askatzeko prest, eta bere itsasontzia itsaso izoztuan hondoratzen da, Arvedui, Eguzkiaren Hirugarren Aroko 1974an hilez. Han hondoratzen dira, baita ere, Arveduik berarekin eraman zituen Annuminas eta Amon S\u00fbleko palantirrak. Barahirren eraztuna, bere etxeko oinordekotza, Arveduik, berme bezala eman zion Lossothtarren jaunari, eta, horrela, salbatu egiten da.\nAranarth, Arveduiren seme nagusia, Dunedainen lehen Kapitain bihurtzen da, ordutik aurrera, guztiek, Iparraldeko Mendirakoiak bezala ezagutu zituzten gizaki multzo landatar bat bihurtuak. Gondorren, erregeen leinua E\u00e4rnurrekin ere eteten da, eta, honela, iragarpenak, zoritxarrez, bete egiten dira.\nEgokitzeak.\nArveduiren mamua da izena duen onlineko rol joko jokalarianitz masiboaren istorio nagusiko \"Azken erregearen patua\" izeneko XIII. Liburuko girotzea, joko honen akzioa, Forochelgo badian gertatzen delarik Eraztunaren Gerraren garaian. Arveduik, edo, hobe esanda, bere mamuak, jokalariak gidatzen ditu abenturan zehar."}
{"id": "103349", "revid": "336", "url": "https://eu.wikipedia.org/wiki?curid=103349", "title": "Kaxoi perutar", "text": "Kaxoi perutarra (gaztelaniaz \"Caj\u00f3n peruano\") edo kaxoia soilik zurezko perkusio musika tresna dira.\nKaxoi flamenkoa.\n1970ko hamarkadan, Ruben Dantasek (Paco de Luciaren perkusiojoleak) ekarri zuen Perutik flamenko musikan sartzeko. Gero Espainian bere joera propioa hartu zuen eta gaur egun, zaila da flamenkoa kaxoirik gabe ikustea.\nEzberdintasun nagusiak kaxoi perutarrarekin:\nKaxoi erritmoak flamenkoan: \"Tango, Rumba, Buleria, Solea por Buleria, Tanguillo, Alegria, Seguiriya, Taranto, Tiento\"...\nFlamenkoaz gain, kaxoia, beste musika estiloetan erabiltzen hasi dira. Euskal musikan ikus dezakegu, baita ere bossa nova, folk, funk eta jazzean."}
{"id": "103350", "revid": "336", "url": "https://eu.wikipedia.org/wiki?curid=103350", "title": "Gran Via de les Corts Catalanes", "text": "Gran Via de les Corts Catalanes (euskaraz \"Gorte Katalandarren Etorbide Nagusia\") Bartzelonako hiribide garrantzitsuenetako bat da, hiri hau mutur batetik bestera iraganez eta 8 kilometroko luzehera duelarik. Bere atarien zenbakiak 1198. arte ailegatzen dira.\nBere izendapen herrikoia \"Gran Via\" (\"Etorbide Nagusia\") izan ohi da, Hospitalet de Llobregat udalerriaren mugan hasi, Ildefonso Cerd\u00e1 enapantzatik hurbil, eta Sant Adri\u00e0 de Bes\u00f2s udalerriaren mugan amaitzen da.\nBere ibilbidean honako leku hauek zeharkatzen ditu:"}
{"id": "103351", "revid": "1545", "url": "https://eu.wikipedia.org/wiki?curid=103351", "title": "Pompeu Fabra Unibertsitatea", "text": "Pompeu Fabra Unibertsitatea (), Bartzelonan 1990eko ekainaren 18an sortutako unibertsitate publikoa da. Gaur egun 28 titulazio ditu, hauen artean ingenieritza, diplomaturak eta lizentziaturak, hortaz gain baita postgraduak eta doktoretzak.\nUnibertsitate honek Pompeu Fabra hizkuntzalariaren izena darama."}
{"id": "103353", "revid": "201", "url": "https://eu.wikipedia.org/wiki?curid=103353", "title": "Ezkutuko kopia", "text": ""}
{"id": "103354", "revid": "7162", "url": "https://eu.wikipedia.org/wiki?curid=103354", "title": "Zezen lasterketa", "text": ""}
{"id": "103356", "revid": "6327", "url": "https://eu.wikipedia.org/wiki?curid=103356", "title": "Estatu Batuetako dolar", "text": ""}
{"id": "103361", "revid": "336", "url": "https://eu.wikipedia.org/wiki?curid=103361", "title": "Robert Falcon Scott", "text": "Robert Falcon Scott (Devonport, Erresuma Batua, 1868ko ekainaren 6a - Antartika, 1912ko martxoaren 29a) Britainiar Itsas Gudarostea edo Royal Navyko kapitaina izan zen eta Hego Polora iristeko asmoz Antartikara bi espedizio zuzendu zituen.\nAurreneko espedizioa Discovery itsasontziaren barnean 1900 eta 1904 artean burutu zen eta Rosseko Itsasoa delakoan Edward VII.aren Lurra izenarekin bataiatu zuen eskualdea deskubritzeko aukera eskaini zion. Bigarren espedizioan, 1910 eta 1912 artean eta Terra-Nova itsasontzi barnean, 1912ko urtarrilaren 17an Hego Polora iritsi zen, halere Roald Amundsen norvegiar esploratzailea baino hilabete bat beranduago. Scott eta bere lau bidaideak itzulerako bidean ekaitz batean hil ziren. Beren gorpuak eta espedizioaren azken egunetako nondik-norakoak azaltzen ziren egunkaria 1912ko azaroaren 12an aurkitu zuten."}
{"id": "103363", "revid": "119347", "url": "https://eu.wikipedia.org/wiki?curid=103363", "title": "Valentziako Gorteak", "text": "Valentziako Gorteak (valentzieraz \"Corts Valencianes\" edo \"Les Corts\") Valentziako Erkidegoa osatzen duten erakundeetako bat da. Bertan, Valentziako Erkidegoko legeak eratzen dira. 99 legebiltzarkideek osatzen dute, valentziarrek botoen bidez aukeraturik."}
{"id": "103364", "revid": "6327", "url": "https://eu.wikipedia.org/wiki?curid=103364", "title": "Corts Valencianes", "text": ""}
{"id": "103365", "revid": "105290", "url": "https://eu.wikipedia.org/wiki?curid=103365", "title": "Egiro", "text": "Greziar mitologian, Egiro, Sizioneko seigarren erregea izan zen, Telxionen semea.\nTronua oinordetu zuen bere aita Argosen aurka matxinatu zenean, garai horretan Peloponeso osoan nagusi zen hiria, eta hiri honetako errege zen Apis hil zuenen, ondoren, Telxion bera, Argos Panoptes, ehun begiko erraldoiaren esku hil zelarik, honela, Apis erregearen heriotza mendekatzen zuena.\nTurimako izeneko seme bat izan zuen, bere oinordekoa izan zena."}
{"id": "103366", "revid": "512", "url": "https://eu.wikipedia.org/wiki?curid=103366", "title": "Turimako", "text": "Greziar mitologian, Turimako, Sizioneko errege bat izan zen, zerrendako zazpigarrena.\nBere aita Egiroren oinordeko bihurtu zen Troiako Gerra gertatu baino larehun urte lehenago. Leuzipo izeneko seme bat izan zuen, bere oinordekoa izan zena."}
{"id": "103369", "revid": "336", "url": "https://eu.wikipedia.org/wiki?curid=103369", "title": "Ifis", "text": "Greziar mitologian, Ifis (grezieraz \u0399\u03c6\u03b9\u03c2: Iphis), zenbait pertsonaia ezberdinen izena da."}
{"id": "103370", "revid": "6327", "url": "https://eu.wikipedia.org/wiki?curid=103370", "title": "Karolingiar Inperio", "text": ""}
{"id": "103371", "revid": "6327", "url": "https://eu.wikipedia.org/wiki?curid=103371", "title": "Odon I.a Handia", "text": ""}
{"id": "103372", "revid": "1146114", "url": "https://eu.wikipedia.org/wiki?curid=103372", "title": "Teutondar Ordena", "text": ""}
{"id": "103373", "revid": "105290", "url": "https://eu.wikipedia.org/wiki?curid=103373", "title": "Teukro (mitologia)", "text": "Greziar mitologian, Teukro edo Teuzer (antzinako grezieraz \u03a4\u03b5\u1fe6\u03ba\u03c1\u03bf\u03c2, Te\u0169kros), bi pertsonairen izena da, bata troiar erregea, eta, bestea, greziar gerlaria, Troia hiri mitikoarekin lotura estua dutenak.\nTeukro (troiar erregea).\nGreziar mitologian, Teukro edo Teuzer (antzinako grezieraz \u03a4\u03b5\u1fe6\u03ba\u03c1\u03bf\u03c2, Te\u0169kros), Troadeko lehen errege mitikoa izan zen.\nEskamandro ozeanidaren eta Ida ninfaren semea zen, Apolodoro Atenasekoaren arabera, Troadean errege izan zen Troia sortua izan aurretik.\nEneidan, Vergiliusek, Ankisesi (Teukroren ondorengo bat dena), Frigian bizitzen jarri zen kretar jatorriko gerlari bat izan zela esanarazten dio.\nBere gizon jakintsu ospea, Eskamandroganaino iristen da, Troiako erregea dena. Eskamandrok, Teukro konbentzitu zuen bere alabarekin ezkon zedin, eta, horrela, Troiako tronua oinordetu zuen.\nBere gortean Dardano hartu zuen, Samotraziara ihes egin zuena bere anaia Iasion hil ondoren. Bere alaba Batia eman zion emazte eta bere erresumaren zati bat bezala.\nTeukro, troiar herriaren sortzailetzat hartzen da, eta, izan ere, Iliadan, Homerok, troiarrak teukro bezala izendatzen ditu.\nOharrak.\nNabarmendu beharrekoa da Ida Troadekoa eta (egungo Kaz Da\u011f\u0131) eta Ida Kretakoa (egungo Oros Idi)ren artean dagoen izen berdintasuna.\nTeukro (Telamonen semea).\nTeukro (grezieraz \u03a4\u03b5\u03cd\u03ba\u03c1\u03bf\u03c2), heroi greziar bat izan zen, Telamon eta honen bigarren emazte Hesioneren (Laomedonteren alaba zena) semea eta Ajax Handiaren anaiordea. Aldi berean, Troiako errege Priamoren iloba, eta, beraz, Hektor eta Parisen lehengusua, Troiako gerran hauen aurka borrokatu zuelarik.\nAkaiar gudalosteko arkularirik hoberena izatearen ospea zuen, Apolo jainkoak oparitu zion arkuari esker. Bere arkuaren soka garaiz apurtu zuen Zeusek ezer egin ez balu, Teukrok Hektor hilko zuen bere geziekin.\nEtxera itzultzean, Telamonek, Ayaxen heriotza mendekatu ez izana leporatu zion. Teukrok, Ayaxek bere buruaz beste egin zuela eta norengan mendekatzerik ez zegoela argudiatu zuen arren, bere aitak hainbeste ekin eta ekin zion, Teukrok, aberri berri baten bila itsasoratu behar izan zuela. Bere bidaian zehar, Zipreko kostaldera iritsi zen, non Salamina hiria sortu zuen eta Zipreko errege zen Zinirasen alaba batekin ezkondu zen.\nIturri klasiko batzuen arabera, Troiako Zaldiaren barnean ezkutatutako gerlarietako bat izan zen.\nElezahar baten arabera, egungo Galiziako kostaldera iritsi zen, bertan, Helenes deitu zuen kolonia bat sortuz (egungo Pontevedra).\nTradizio herrikoia eta egileren batzuen arabera (Silio Italiko, Juniano Justino, Estrabon eta Ponpeio Trogo kasu), Teukro izan zen egungo Cartagena hiriaren sortzailea K. a. 1184 inguruan (bere aitak erbesteratua izan ondoren). Hala eta guztiz ere, aurreko elezaharren eta beste egileren batzuen arabera, baliteke Teukro egungo Cartagenako kostaldera iritsi izana, baina hiria, aurretik sortu izana, Testa errege mitikoaren aginduz (K. a. 1412an) Contesta izenarekin.\nTeukro izeneko bigarren pertsonaia honegatik du bere izena Pontevedrako S.D. Teucro eskubaloi taldeak."}
{"id": "103374", "revid": "512", "url": "https://eu.wikipedia.org/wiki?curid=103374", "title": "Juniano Justino", "text": "Marko Juniano Justino edo Justino Frontino, II. mendeko historialari erromatar bat izan zen.\nBere bizitza pertsonalari buruz ez da askorik ezagutzen. \"Historiarum Philippicarum libri XLIV\" liburuaren egilea da, berak, hitzaurrean, honela deskribatzen duena:\nTrogoren lanak galdu egin dira, baina testuaren hitzaurrea Pliniok eta beste egile batzuk mantendu zuten. Trogoren gai nagusia, mazedoniar monarkiaren igoera eta historia izan zen, Justinok, zenbait lizentzia hartu zituen arren azkenean, Trogoren lanaren laburpen edo epitome bat baino gehiago antologia izan zenean.\nLiburua, Erdi Aroan asko erabili zen, egilea, San Justinorekin nahastua izan baitzen askotan."}
{"id": "103378", "revid": "96586", "url": "https://eu.wikipedia.org/wiki?curid=103378", "title": "Fridtjof Nansen", "text": "Fridtjof Wedel-Jarlsberg Nansen (Oslo, Norvegia, 1861eko urriaren 10a - Lysaker, Norvegia, 1930eko maiatzaren 13a) norvegiar esploratzaile, zientzialari eta diplomatikoa izan zen. 1922an Nazioen Ligako Goi Ordezkaritzan burututako lanarengatik Bakearen Nobel Saria irabazi zuen. Orokorki Norvegiako historiako pertsonaia garrantzitsuenen artean kokatua izan ohi da.\nKirol eskiatzaile aitzindari gisara hasi zen, gerora Ipar Poloko esploratzaile bezala jarduteko. Nansenek Fram itsasontzi barnean eginiriko espedizion artikoan arrakasta handia lortu zuen, Ipar Polora lehen inork lortu ez zuen bezainbeste hurbilduz. \"Fram\" bere ontziarekin Oslon itsasoratu eta behin Artikora ailegatzean ontzia noraezean joan zedin utzi zuen, ondoren bere bidailagun zen Fredrik Hjalmar Johansenekin 86\u00b0 15' Iparraldera ailegatu zelarik. Beren irteeratik hiru urtetara Jackson-Harmsworth espedizioak bi gizonok erreskatatu zituen.\nBeranduago Nansen zoologo eta ozeanografo gisara nabarmendu zen, bai eta Neuronaren Doktrinaren aitzindarietako bat bezala. Diplomatiko modura ere gailendu zen, denborarekin Nazioen Ligaren Errefuxiatuen Mandatari bilakatu zelarik. Eva Nansenekin (1907an zendua) ezkondu eta Odd Nansen arkitekto eta humanista nabarmenaren aita izan zen. Eigil Nansenen aitona ere bada.\nTony Harrisonen 2008ko \"Fram\" idazlanaren pertsonai nabarienetako bat ere bada, lan hau Nansenen darwinismotik humanitarismorako bilakaerari buruz jarduten da."}
{"id": "103381", "revid": "1491", "url": "https://eu.wikipedia.org/wiki?curid=103381", "title": "Digestio", "text": "Digestioa irentsitako elikagaien eraldaketa prozesua da, organismoak asimila ditzakeen substantzia bihurtzen dituena.\nDigestioa ezinbesteko funtzioa da izaki heterotrofoentzat, hauek hazkuntza, mantenu eta funtzionamendurako beharrezko lehengaiak eta energia elikagaietatik lortzen baitituzte. Beraz, elikagaiak ehunak sortu, mantendu eta energia lortzeko erabiltzen dira. Zelula bakarreko izakietan, zelula barneko digestioa gauzatzen da: zitoplasmako digestio entzimek zelulak barneratutako elikagaia disolbatzen dute. Zelula anitzeko izakietan, digestio aparatu berezi bat izaten da elikagaiak digeritzeko.\nTerminologia.\nEuskaraz, historikoki, liseriketa eta txegoste erabili dira (Euskalterm, Elhuyar, Euskaltzaindia). Liseriketa kontzeptuarekin eratorri asko egon dira, baina gaur egun digestio hobesten da. Hiztegian \"txegoste\" agertzen bada ere, termino honek ez du erabilerarik.\nOrnodunen digestio prozesua.\nOrnodun multzo desberdinek oso antzekoa izaten dute txegoste aparatuaren oinarrizko antolamendua, baina multzo bakoitzaren elikatze motaren ondorioz aldaketa batzuk sortzen dira antolamendu orokor horretan. Hortzak desberdinak izaten dira masailezurreko hezurretan duten kokagunearen eta bakoitzaren zeregin bereziaren arabera (ebakortzak, letaginak, etab.). Aipagarria da arrainen faringeak duen berezitasuna, handik eratzen baitira zakatzak. Hegaztiek berezitasun bat dute hestegorrian: paparoa. Urdaila da izaki mota batzuetatik besteetara gehien aldatzen den organoa; hegaztienean (bi ataletan banatua) eta hausnarkarienean (lau ataletan banatua) ditu bereizkuntza aipagarrienak. Hestean ere izaten dira egitura aipagarri batzuk, eta, hala, espiral itxurako balbula bitxi bat dute arrain kartilagodunek. Gainerakoan, aipagarria da lurreko ornodunek, ugaztunek izan ezik, duten kloaka.\nEzaugarri orokorrak.\nOrnodunen txegoste aparatuak antolamendu eredu bera du multzo osoan eta, beraz, ornodun mota desberdinen txegoste organoak konparatuz gero, aise ikusten da antzekoak direla. Oinarrizko eredu komun hori haien jatorriaren ondorioa da, animalia horiek guztiek aitzindari berberak baitituzte: kordatuak. Elikatze era desberdinetara egokitu izanak sorrarazi ditu multzo desberdinen artean dauden bereizkuntzak.\nDigestio hodia luzea izaten da, eta sabelaldean egotea da kokatua. Ahoak mihia du, eta hortzak ere bai, gehienetan; uzkia giza enborraren muturrean dago; gibelak eta pankreak beren urinak hestera isurtzen dituzten txegoste guruin gisa funtzionatzen dute.\nAhoa.\nHortzak masailezurrarekin batera agertu ziren ornodunetan, nahiz gero multzo batzuetan desagertu egin ziren, dortoketan eta oraingo hegaztietan, adibidez.\nArrain kartilaginosoetan (marrazoak, arraiak, etab.) hortzak zeharkako multzoetan daude kokatuta, eta atzean beste hortz multzo batzuk izaten dituzte aurrekoen ordezko. Kono formakoak izaten dira, eta gehiago dira harrapakinei heltzeko mastekatzeko baino. Izan ere, osorik irensten dituzte harrapakin asko. Antzeko itxura dute teleosteoen hortzek (gaur egun ugariena den arrain multzoa). Arrain multzo horiek guztiek hortz mota bakarra dute (akrodonto esaten zaio), eta hortz horiek albeolorik gabe daude masailezurrari lotuta. Masailezurreko hortz horiez gainera, arrain mota horiek beste hortz batzuk ere izaten dituzte ahosabaian eta baita faringean ere.\nAnfibioek soilak eta txikiak dituzte hortzak; apo mota batzuek ez dute hortzik. Narrastiek, berriz, era askotako hortzak izaten dituzte: krokodiloek hortz sendoak dituzte, albeoloetan ondo txertatuak (tekodonto motakoak); sugandila batzuen hortzak akrodontoak dira; dortokek ez dute hortzik.\nOraingo hegaztiek ez dute hortzik, baina haien aitzindari fosilek, Archaeopteryxak, adibidez, bazituzten. Estalki adarkara bat duen mokoa eta errota dira hegaztiek mastekatzeko dituzten organoak.\nHortzek ugaztunetan iristen dute garapen maila handiena. Gizakiaren digestio aparatuari dagokion atalean ikus daitekeen bezala, ugaztunen hortzak tekodontoak dira, eta era askotakoak izaten dira (ebakortzak, letaginak, aurreko haginak, eta haginak), eta hortz mota bakoitzak zeregin berezi bat izaten du.\nHauxe zen hasierako hortz-hagin ohikoen hortz formula: 3.1.4.3./3.1.4.3. Ugaztunen baitan, hasierako hortz-hagin horiek aldaketak izan dituzte elikatze mota desberdinetara egokitu izanaren erantzun gisa: intsektujaleak, haragijaleak, belarjaleak eta orojaleak, batik bat. Aldaketa horiek elikagaiak hartzeari dagokion gaian aztertzen dira.\nListu guruinak.\nLehorreko ornodunek (anfibioek, narrastiek, hegaztiek eta ugaztunek) izaten dituzte listu guruinak, uretan bizi ez direnez, janaria bustitzeko premia izaten baitute. Guruin horiek garatuago daude ugaztunetan, hiru guruin pare izaten baitituzte. Ugaztun eta hegazti askoren listuak amilasa entzima izaten du, baina beste animalia multzo batzuek ez dute entzima hori.\nFaringea.\nFaringea janariaren igarobidea da ornodun guztietan. Organo horrek behe mailako ornodunetan (arrainetan, batez ere) izan du agian aldaketarik handiena, faringean oinarriturik zakatzak eratu baitira, uretako animalia horien arnas aparatua, alegia. Beraz, organo hori askoz garatuagoa dute arrainek eta anfibioen larbek, lurreko beste animalia batzuek baino.\nGoi mailako ornodunetan (ugaztunetan, adibidez), hodi soil bat da faringea, ahoa eta urdaila lotzen dituena. Aurrealdean glotisa du, biriketako eta arnas aparatuko sarbidea, alegia; eta faringearen atzealdean dute abiapuntua belarrietaraino hedatzen diren Eustakioren hodiek.\nHestegorria.\nHestegorriak ez du berezitasun handirik, hegaztietan ez bada. Ornodun gehienetan hodi soil bat da, eta haren luzera animalia jakin baten lepoaren luzeraren araberakoa da. Hala, oso organo laburra da arrainetan, eta izaki mota batzuetan ez da urdailetik bereizten.\nHegaztiek dute hestegorri garatuena. Aski luzea da, lepoaren oinarriraino hedatzen da, eta paparoa eratzen du, biltegiaren zeregina duen organoa, alegia. Gainera, hegazti mota batzuetan (usoetan, adibidez) esnearen moduko gai bat sortzen du, kumeak elikatzeko erabiltzen dutena.\nUrdaila.\nUrdaila, arrain gehienetan, organo independentea da, eta txegoste urinak sortzeko ahalmena du. Multzo horretan baditu, beraz, bere ohiko hiru funtzioak: janariak biltzea, janariak lantzea eta janarien txegoste kimikoa egitea. Arrain batzuek ez dute urdailik, eta hestegorriaren zabalgune bat baizik ez da haietan.\nLehorreko ornodunen urdailak kardiasa, fondoa eta piloro eremua dauzka. Zein animalia talde den, desberdinak izan daitezke muki-mintzaren epitelioaren forma eta osaketa. Urdailaren aldakuntzarik nabarmenenak hegaztienak eta ugaztun hausnarkarienak dira:\nHestea.\nHestea da txegoste kimikoa egiteko oinarrizko organoa, eta han bakarrik xurgatzen dira elikagaiak. Xurgatzeak, behar bezalakoa izan dadin, ahalik eta elikagai kopuru handiena igaroarazi behar du hesteetako hormako odol hodietara eta linfa hodietara. Xurgatzearen eraginkortasuna handitzeko, handitu egin da elikagaiekin lotura duen heste eremua (ileak, mikroileak, etab.). Ornodun batzuetan badira xurgatze ahalmena handitzen duten beste bi aldakuntza ere: hestea asko luzatzea eta balbula espiraleko heste bat eratzea.\nArrain kartilagosoek dute heste espirala edo balbula espirala duen hestea. Animalia horien hestea labur samarra da, baina toles bat du muki-mintzean, hodi osoan barrena balbula espiral bat eratzen duena. Janariak espiralak eginez joan beharra dauka hodian zehar (torloju amaigabe motako garraio zintetan bezala), eta horrela denbora gehiago egon behar du hestean eta handiagoa da xurgatze eremua.\nHestearen luzera asko aldatzen da izaki mota batzuetatik besteetara. Teleosteoen mailatik gorako izakietan hesteak ez du deskribatu berri dugun toles motarik. Toles mota horren ordez, hesteak luzatu egin behar du eremu gehiago hartzeko. Arrain teleosteo horiek heste itsu batzuk izaten dituzte pilorotik hurbil, janaria biltzeko eta xurgatzeko zeregin berezia dutenak.\nOro har, belarjaleek haragijaleek baino luzeagoa dute hestea, landareek txegosteko zailak diren polisakarido ugari izaten dute eta.\nHestearen luzerak zerikusia du orobat animaliaren tamainarekin. Gorputzaren tamaina hestearen eremua baino bizkorrago handitzen denez, hesteak luzatu egin beharra dauka xurgatze eremuaren txikitasuna berdintzeko. Ornodun tetrapodoetan heste meharrari dagokio hestearen zati handiena; heste meharra konplexuagoa da ugaztunetan eta hegaztietan narrastietan eta anfibioetan baino. Batzuetan, ugaztunetan gertatzen den bezala, atal desberdinak bereiz daitezke heste meharrean.\nHeste lodia hodi labur eta zabal bat da behe mailako ornodunetan, eta erabat garatua egoten da ugaztunetan. Kolonaren hasieran heste itsu bat egoten da maiz, eta izaki mota batzuetan heste itsu horretan dago apendize zekala. Heste itsu hori oso handia izaten da belarjale batzuetan (zaldi, karraskari, eta abarretan) eta, mikrobio-flora handia duenez, zelulosa ugari txegosten du. Izaki mota askoren kolonean ere badago mikrobio flora hori.\nKloaka.\nUgaztunetan, kolona ondestean bukatzen da, baina anfibioetan, narrastietan eta hegaztietan, ez da ondestean bukatzen da, kloakan baizik; kloaka hodi zabal bat da, eta han biltzen dira gernu-aparatuko eta ugaltze aparatuko hodiak ere.\nGibela.\nEnbriologiaren aldetik, hestean du organo honek sorburua. Oso garatua dago ia ornodun guztietan. Arrainetan bi edo hiru lobulu izan ditzake eta, hestearen aurrealdean, baita behazuna biltzen duen xixku bat ere. Eredu hori bera izaten dute, aldaera gutxi batzuekin, beste ornodun guztiek ere.\nIgelaren gisako anfibioek lau lobulu izaten dituzte gibelean, eta lobulu bakoitzak hodi zistikoan bukatzen den hodi bana du.\nNarrastien gibelak bi lobulu izaten ditu; hegaztiek ere bi lobulu dituzte, eta bi hodi koledoko ere behazuna hestera eramateko (hegazti batzuek ez dute behazunik). Azkenik, hiruzpalau lobulu ditu ugaztunen gibelak.\nPankrea.\nPankrea egitura bakartu eta independentea da ornodun gehienetan baina, gibela bezala, hestetik sortua da. Hori argi antzematen da kordatu batzuen -\"Amphioxus\" eta ziklostomo batzuen (lanparda)- txegoste aparatua aztertuz gero, ez baitute pankrearik, baina bai hestean pankreako zelulen zeregin berberak dituzten zelulak.\nPankrea hesteko leku desberdinetan oinarriturik eratzen da ornodun askotan, eta, beraz, hainbat pankrea hodi elkarrengandik bereizi egon daitezke. Teleosteo mota batzuek ez dute organo hori izaten, edo ez dute batere garatua izaten. Igelak lobuluz betea du pankrea, eta lurreko gainontzeko ornodunetan pankreak ez du aldaketa handirik izaten, lobuluduna izan daiteke eta hodi bat edo gehiago izan ditzake.\nDigestioa gizakiarengan.\nDigestioaren aldiak.\nDigestio-prozesua hiru alditan banatzen da:"}
{"id": "103383", "revid": "1545", "url": "https://eu.wikipedia.org/wiki?curid=103383", "title": "Bosque de Sombras", "text": ""}
{"id": "103384", "revid": "8706", "url": "https://eu.wikipedia.org/wiki?curid=103384", "title": "House", "text": ""}
{"id": "103385", "revid": "105290", "url": "https://eu.wikipedia.org/wiki?curid=103385", "title": "Araphant", "text": "Araphant (sindarinez \"guztien erregea\" esan nahi duena), Tolkienen legendariumeko pertsonaia bat da. Eguzkiaren Hirugarren Aroko 1789an jaioa, Araphant Dunadan bat zen, Arthedaineko Araval erregearen semea.\nAraphanten semea, Arvedui, Eguzkiaren Hirugarren Aroko 1864an jaio zen, eta Malbeth igarleak, hau, Arthedaineko azken erregea izango zela iragarri zuen, honen ondorioz, Araphanti, bere semeari Arvedui izena jartzea aholkatu ziolarik, sindarinez \"azken erregea\" esan nahi duen izena.\nEguzkiaren Hirugarren Aroko 1891. urtean hil zen Araval, eta Araphant bihurtu zen Arthedaineko errege, Arnor zatitu zen hiru erresumetako bat zen honetako hamalaugarren erregea bihurtuz. Angmarreko erresumaren boterea gorantz zihoanez, Araphantek, Gondorrekin komunikazioak berrezarri zituen, eta hegoaldeko erresumarekin antzinako aliantza berritzen saiatu zen bere seme Arvedui, Gondorreko Ondoher erregearen alaba Firielekin ezkonduz. Baina, garai horretan bertan, Gondor Aurigen aurka borrokan ari zen, eta ez zion laguntza askorik bidali Araphanti, nork bere kabuz konpondu behar izan zen bere erresuma Nazg\u00fblen Jaunaren erasoetatik babesteko.\nOndoher erregea eta bere seme Artamir eta Faramir, Eguzkiaren Hirugarren Aroko 1944an gertatu zen Kanpamenduko guduan hil ziren, eta Gondor, itxura batean behintzat, tronurako gizonezko erregegairik gabe geratu zen. Honegatik, Araphanten seme Arveduik, koroa aldarrikatu zuen bere emazte Firielen izenean, Elendilen ondorengoa izateaz gain, baina Gondorreko kontseiluak ez zion kasurik egin, eta E\u00e4rnil bihurtu zuten errege, ondorengorik zuzenekoena zena.\nAraphant, Eguzkiaren hirugarren aroko 1964an hil zen, bere oinordekoa, bere seme Arvedui izan zelarik."}
{"id": "103386", "revid": "105290", "url": "https://eu.wikipedia.org/wiki?curid=103386", "title": "32 Pomona", "text": "32 Pomona, asteroide gerrikoan aurkitutako 32. asteroidearen izena da. Hermann Mayer Salomon Goldschmidtek aurkitu zuen 1854ko urriak 26an Paristik.\nBere izena, erromatar mitologiako Pomona izeneko pertsonaiagatik jasotzen du, frutaren, eta, hedapenez, fruta arbolen jainkosa zena."}
{"id": "103387", "revid": "9238738", "url": "https://eu.wikipedia.org/wiki?curid=103387", "title": "Zigortzaileak", "text": "Zigortzaileak 2009. urtean Arantza Ibarra eta Alfonso Arandiak zuzendutako filma da, bullying buruzko lehendabiziko euskal filma izanik. 2010. urtearen hasieran estreinatuko da.\nBitxikeriak.\nHautaproban Mungiako Larramendi, Bilboko Abusu eta Bega\u00f1azpi eta Lekeitioko ikastoletako 475 umek hartu zuten parte\nGrabaketa ekainaren 29tik abuztuaren 8ra arte egin dute Portugaleteko Juan Antonio Zunzunegi institutuan eta bertako zenbait pisutan.\nSinopsia.\nZazpi umeko taldeak beste haurren irainak eta erasoak jasotzeaz aspertuta, ezkutuko komandoa sortuko du mendekua izateko. Komando hau 'Zigortzaileak' izango du izena."}
{"id": "103388", "revid": "105290", "url": "https://eu.wikipedia.org/wiki?curid=103388", "title": "Sanya", "text": "Sanya (txinera sinplifikatuz: \u4e09\u4e9a; pinyineraz: S\u0101n'y\u00e0), Hainan probintzian kokatutako prefektura mailako hiria da. Guztira, 536.000 biztanle inguru dauzka 2006ko erroldaren arabera eta 1.919 kilometro koadroko azalera.\nInguru naturala eta kokapena.\nSanya Hainan uhartearen hegoaldean dago, hegoalderago dagoen Txinako hiria da eta Hainan probintzia osatzen duten bi prefekturetako bat.\nBanaketa administratiboa.\nHerriak:"}
{"id": "103389", "revid": "119347", "url": "https://eu.wikipedia.org/wiki?curid=103389", "title": "Baoding", "text": "Baoding (txinera sinplifikatuz: \u4fdd\u5b9a; pinyineraz: B\u01ceod\u00ecng), Hebei probintzian kokatutako prefektura mailako hiria da. Guztira, 10.700.000 biztanle inguru dauzka 2006ko erroldaren arabera eta 8.556 kilometro koadroko azalera.\nHiriaren erdigunean 1.061.036 pertsona bizi ziren 2007an.\nInguru naturala eta kokapena.\nPrefektura mailako Baoding hiriaren mugakideak honakoak dira: Zhangjiakou iparraldean, Langfang ekialdean, Beijing udaltasuna ipar-ekialdean, Cangzhou hego-ekialdean, Hengshui eta Shijiazhuang hegoaldean, eta Shanxi probintzia mendebaldean."}
{"id": "103390", "revid": "119347", "url": "https://eu.wikipedia.org/wiki?curid=103390", "title": "Cangzhou", "text": "Cangzhou (txinera sinplifikatuz: \u6ca7\u5dde; pinyineraz: C\u0101ngzh\u014du), Hebei probintzian kokatutako prefektura mailako hiria da. Guztira, 488.000 biztanle inguru dauzka 2004ko erroldaren arabera eta 5.181 kilometro koadroko azalera.\nInguru naturala eta kokapena.\nCangzhou, Hebei probintziaren hego-ekialdean dago, Tianjin udaltasunaren hegoaldean. Kostalde osoan, arroz zelaiak nagusi dira, baina 2000ko hamarkadaren amaieran, Tianjingo portua handitzeko lanak prefektura honetara zabaldu eta hurrengo urteetan gune industrial handia eraikiko da, itsasoari irabazitako lurretan.\nPrefektura mailako Cangzhou hiriaren mugakideak honakoak dira: Tianjin eta Langfang iparraldean, Baoding ipar-mendebalde eta mendebaldean, eta Hengshui hegoaldean."}
{"id": "103391", "revid": "105290", "url": "https://eu.wikipedia.org/wiki?curid=103391", "title": "Chengde", "text": "Chengde (txinera sinplifikatuz: \u627f\u5fb7; pinyineraz: Ch\u00e9ngd\u00e9), Hebei probintzian kokatutako prefektura mailako hiria da. Guztira, 3.610.000 biztanle inguru dauzka 2006ko erroldaren arabera eta 39.519 kilometro koadroko azalera.\nInguru naturala eta kokapena.\nChengde Hebei probintziaren iparraldean dago, eta besteak beste Beijing udaltasunarekin egiten du muga hegoaldean.\nNeguan, tenperatura oso hotzak ematen dira (zeroz azpitik 20 grado edo gutxiago) eta elurteak ohikoak dira azarotik apirilera bitartean.\nPrefektura mailako Chengde hiriaren mugakide zehatzak honakoak dira: Beijing udaltasuna hegoaldean, Zhangjiakou mendebaldean, Tangshan eta Qinhuangdao hego-ekialdean, Liaoning probintzia ekialdean, eta Barne Mongoliako eskualde autonomoa iparraldean."}
{"id": "103392", "revid": "10891", "url": "https://eu.wikipedia.org/wiki?curid=103392", "title": "Alfonso Arandia", "text": "Alfonso Arandia Loro\u00f1o (Galdakao, 1960ko irailaren 10a -) bizkaitar zinema zuzendari, gidoigile eta zinema ekoizlea da."}
{"id": "103395", "revid": "98220", "url": "https://eu.wikipedia.org/wiki?curid=103395", "title": "Hugh Laurie", "text": "Hugh Laurie (Oxford, Ingalaterra, 1959ko ekainaren 11 -) aktore, idazle eta musikari britainiarra da. Ospea Housen antzezten duen Gregory House medikuaren paperarekin heldu zaio. Paper hori esker telebistako drama aktore onenaren urrezko globoa jaso du 2006 eta 2007an."}
{"id": "103396", "revid": "119347", "url": "https://eu.wikipedia.org/wiki?curid=103396", "title": "Handan", "text": "Handan (txinera sinplifikatuz: \u90af\u90f8; pinyineraz: H\u00e1nd\u0101n), Hebei probintzian kokatutako prefektura mailako hiria da. Guztira, 8.499.000 biztanle inguru dauzka 2004ko erroldaren arabera eta 4.633 kilometro koadroko azalera.\nInguru naturala eta kokapena.\nHandan, Hebei probintziaren hegoaldeko muturrean dago.\nPrefektura mailako Handan hiriaren mugakideak honakoak dira: Zhangjiakou iparraldean, Shandong probintzia ekialdean, Henan probintzia hegoaldean, eta Shanxi probintzia mendebaldean."}
{"id": "103397", "revid": "105290", "url": "https://eu.wikipedia.org/wiki?curid=103397", "title": "Hengshui", "text": "Hengshui (txinera sinplifikatuz: \u8861\u6c34; pinyineraz: H\u00e9ngsh\u01d4i), Hebei probintzian kokatutako prefektura mailako hiria da. Guztira, 4.110.000 biztanle inguru dauzka 2004ko erroldaren arabera.\nInguru naturala eta kokapena.\nPrefektura mailako Hengshui hiriaren mugakideak honakoak dira: Baoding ipar-mendebaldean, Cangzhou ipar-ekialdean, Shijiazhuang mendebaldean, Xingtai hegoaldean, eta Shandong probintzia ekialdean."}
{"id": "103401", "revid": "512", "url": "https://eu.wikipedia.org/wiki?curid=103401", "title": "Down By The Salley Gardens", "text": "Down By The Salley Gardens (\"irlanderaz: Gort na Saile\u00e1n\"; euskaraz \"Salley Lorategietan behera\") William Butler Yeatsek 1889an \"The Wanderings of Oisin and Other Poems\" (\"Oisinen Harat Honata eta Beste Olerkiak\") liburuan argitaratutako olerkia da. Yeatsek ohar batean dioen arabera \"Sligoko konderrian dagoen Ballisodare udalerriko emakume baserritar zahar batek bere buruz abesten zuen aintzineko abesti bati buruz kasik gogoratzen ez nituen azken hiru lerroen osaketa saiakera\" izan zen .\n\"Salley\" hitza jatorrizko irlanderazko \"saileach\" hitzaren ingeleratzea da, bere euskarazko esanahia \"sahatsa\" delarik, hau da, \"Salix\" iratxo edo jeinuaren zuhaitza. Irlandako zenbait eskualdeetan sahatsari \"salleys\", \"sallies\" edota \"salley trees\" izendapenekin deitzen zaie."}
{"id": "103402", "revid": "201", "url": "https://eu.wikipedia.org/wiki?curid=103402", "title": "Kajoi flamenko", "text": ""}
{"id": "103403", "revid": "201", "url": "https://eu.wikipedia.org/wiki?curid=103403", "title": "Kajoi perutar", "text": ""}
{"id": "103404", "revid": "201", "url": "https://eu.wikipedia.org/wiki?curid=103404", "title": "Kaxoi", "text": ""}
{"id": "103405", "revid": "336", "url": "https://eu.wikipedia.org/wiki?curid=103405", "title": "Besikula", "text": "Besikula edo xixkua biologia zelularrean konpartimentu txiki eta itxi bat osatzen duen organulua da, zelula mintza bezala bigeruza lipidiko batez inguratuta dagoena eta zitoplasmatik bananduta.\nBesikulek zelularen produktu eta hondakinak gorde eta garraiatzen dituzte eta metabolismoarekin erlazionatuta daude. Bere mintza osatzen duten lipidoen ezaugarriak direla eta modu naturalean eratzen dira eta zelula mintzarekin fusionatu daitezke bere edukia zelulatik kanporatuz."}
{"id": "103406", "revid": "201", "url": "https://eu.wikipedia.org/wiki?curid=103406", "title": "Liseriketa", "text": ""}
{"id": "103407", "revid": "201", "url": "https://eu.wikipedia.org/wiki?curid=103407", "title": "Txegoste", "text": ""}
{"id": "103408", "revid": "201", "url": "https://eu.wikipedia.org/wiki?curid=103408", "title": "Liseri", "text": ""}
{"id": "103409", "revid": "119347", "url": "https://eu.wikipedia.org/wiki?curid=103409", "title": "Langfang", "text": "Langfang (txinera sinplifikatuz: \u5eca\u574a; pinyineraz: L\u00e1ngf\u0101ng), Hebei probintzian kokatutako prefektura mailako hiria da. Guztira, 3.850.000 biztanle inguru dauzka 2004ko erroldaren arabera (horietatik 763.700 hirigunean) eta 2.482 kilometro koadroko azalera.\nInguru naturala eta kokapena.\nPrefektura mailako Langfang hiria, elkarrengandik banatutako bi gunek osatzen dute. Iparraldeko guneak Beijing udaltasunarekin egiten du muga mendebaldean, eta Tianjin udaltasuna hegoalde eta ekialdean. Hegoaldeko guneak bestetik Beijing udaltasunarekin egiten du muga iparraldean, Tianjin udaltasunarekin ekialdean, Baodingekin mendebaldean, eta Cangzhourekin hegoaldean."}
{"id": "103410", "revid": "119347", "url": "https://eu.wikipedia.org/wiki?curid=103410", "title": "Tangshan", "text": "Tangshan (txinera sinplifikatuz: \u5510\u5c71; pinyineraz: T\u00e1ngsh\u0101n), Hebei probintzian kokatutako prefektura mailako hiria da. Guztira, 7.100.000 biztanle inguru dauzka 2006ko erroldaren arabera eta 13.472 kilometro koadroko azalera.\nInguru naturala eta kokapena.\nPrefektura mailako Tangshan hiriaren mugakideak honakoak dira: Chengde iparraldean, Qinhuangdao ekialdean, eta Tianjin udaltasuna mendebalde eta hego-mendebaldean."}
{"id": "103411", "revid": "105290", "url": "https://eu.wikipedia.org/wiki?curid=103411", "title": "Xingtai", "text": "Xingtai (txinera sinplifikatuz: \u90a2\u53f0; pinyineraz: X\u00edngt\u00e1i), Hebei probintzian kokatutako prefektura mailako hiria da. Guztira, 6.730.000 biztanle inguru dauzka 2006ko erroldaren arabera eta 4.821 kilometro koadroko azalera.\nInguru naturala eta kokapena.\nPrefektura mailako Xingtai hiriaren mugakideak honakoak dira: Shijiazhuang ipar-mendebaldean, Hengshui ipar-ekialdean, Handan hegoaldean, Shanxi probintzia mendebaldean, eta Shandong probintzia ekialdean."}
{"id": "103412", "revid": "119347", "url": "https://eu.wikipedia.org/wiki?curid=103412", "title": "Zhangjiakou", "text": "Zhangjiakou (txinera sinplifikatuz: \u5f35\u5bb6\u53e3; pinyineraz: Zh\u0101ngji\u0101k\u01d2u), Hebei probintzian kokatutako prefektura mailako hiria da. Guztira, 4.300.000 biztanle inguru dauzka 2006ko erroldaren arabera eta 36.947 kilometro koadroko azalera.\nInguru naturala eta kokapena.\nPrefektura mailako Zhangjiakou hiriaren mugakideak honakoak dira: Chengde ipar-ekialdean, Beijing udaltasuna ekialdean, Baoding hegoaldean, Barne Mongolia iparraldean, eta Shanxi probintzia mendebaldean."}
{"id": "103415", "revid": "201", "url": "https://eu.wikipedia.org/wiki?curid=103415", "title": "Ardeche", "text": ""}
{"id": "103416", "revid": "201", "url": "https://eu.wikipedia.org/wiki?curid=103416", "title": "Ariege", "text": ""}
{"id": "103417", "revid": "15795", "url": "https://eu.wikipedia.org/wiki?curid=103417", "title": "Bouches-du-Rhone", "text": ""}
{"id": "103418", "revid": "201", "url": "https://eu.wikipedia.org/wiki?curid=103418", "title": "Correze", "text": ""}
{"id": "103419", "revid": "201", "url": "https://eu.wikipedia.org/wiki?curid=103419", "title": "Cotes-d'Armor", "text": ""}
{"id": "103420", "revid": "201", "url": "https://eu.wikipedia.org/wiki?curid=103420", "title": "Drome", "text": ""}
{"id": "103421", "revid": "201", "url": "https://eu.wikipedia.org/wiki?curid=103421", "title": "Herault", "text": ""}
{"id": "103422", "revid": "201", "url": "https://eu.wikipedia.org/wiki?curid=103422", "title": "Isere", "text": ""}
{"id": "103423", "revid": "201", "url": "https://eu.wikipedia.org/wiki?curid=103423", "title": "Lozere", "text": ""}
{"id": "103424", "revid": "201", "url": "https://eu.wikipedia.org/wiki?curid=103424", "title": "Nievre", "text": ""}
{"id": "103425", "revid": "6327", "url": "https://eu.wikipedia.org/wiki?curid=103425", "title": "Saone Garaia", "text": ""}
{"id": "103426", "revid": "6327", "url": "https://eu.wikipedia.org/wiki?curid=103426", "title": "Saone-eta-Loira", "text": ""}
{"id": "103427", "revid": "201", "url": "https://eu.wikipedia.org/wiki?curid=103427", "title": "Deux-Sevres", "text": ""}
{"id": "103428", "revid": "201", "url": "https://eu.wikipedia.org/wiki?curid=103428", "title": "Vendee", "text": ""}
{"id": "103429", "revid": "336", "url": "https://eu.wikipedia.org/wiki?curid=103429", "title": "Eskaner", "text": "Irudien eskanerra, informatikaren testuinguruan, irudiak (argazkiak, marrazkiak, esku-idazkiak, objektuak...) atzitu eta irudi digital modura gordetzen dituen gailua da. Eskanerrik arruntenak, gaur egun, dokumentua kristalezko leiho baten gainean kokatzen den \"mahaigaineko eskanerrak\" edo \"eskaner lauak\" dira. \"Eskuko eskanerrak\", berriz, eskuz mugitzen dira eskaneatu nahi den elementuaren gainetik, eta hasierakoak \"makila magikoak\" bezalako tresna txikia baziren ere, gero eboluzionatu egin zuten eta 3D eskaner bilakatu ziren eta diseinu industrialean, ingeniaritzan, analisi eta neurketetan eta beste hainbat aplikaziotan erabiltzen hasi ziren. Dokumentua modu mekanikoan mugitzen dituzten eskanerrak formatu handiko orriak eskaneatzeko erabiltzen dira.\nEskaner modernoek karga akoplatuko gailuak (ingelesez \"charge-coupled device\", CCD) edo ukipenezko irudi-sentsoreak (ingelesez \"contact image sendor\", CIS) erabiltzen dituzte irudiak jasotzeko, eta \"danbor-eskaner\" zaharrek fotobiderkatzaileak darabiltzate. \"Eskaner birakaria\" danbor-eskanerren multzoko tresna berezi bat da, karga akoplatuko gailua erabiltzen duena fotobiderkatzailearen ordez, eta dokumentuak abiadura handian eskaneatzeko erabiltzen da.\nBeste zentzu batean, eskanerrak izaki bizidunak eskaneatzeko ere erabiltzen dira, adibidez medikuntzan gaixotasunak ikusteko."}
{"id": "103430", "revid": "7162", "url": "https://eu.wikipedia.org/wiki?curid=103430", "title": "Blas de lezo", "text": ""}
{"id": "103432", "revid": "31982", "url": "https://eu.wikipedia.org/wiki?curid=103432", "title": "Windsorko gaztelua", "text": "Windsorko gaztelua () da, Londresko Buckingham jauregiarekin eta Edinburgheko Holyrood jauregiarekin batera, Bretainia Handiko errege-erreginen egoitza ofizialetako bat. Bizitoki gisa erabilitako mundu osoko gaztelurik handiena da, eta Gilen I.a Konkistatzailearen garaian dauka jatorria.\nGaztelua Ingalaterrako Berkshire konderriko Windsor herrian kokatuta dago, Londresetik mendebaldera. Londresetik Windsorrerako tren-bidaiak 55 minutu irauten du, eta trena Waterloo tren-geltokitik abiatzen da.\nHasiera batean Ingalaterrako, gero Bretainia Handiko eta, geroago, Commonwealtheko lurraldeetakoak izandako errege-erregina gehienek zuzeneko eragina izan dute gazteluaren eraikuntzan eta bilakaeran. Gaztelua, hain zuzen ere, haien gotorleku, bizileku, jauregi ofizial eta, kasu batzuetan, espetxe ere izan da.\nErresuma bake-garaian egondakoan, apartamentu handi eta ikusgarriak eraikiz handitua izan da gaztelua; aitzitik, gerra-garaian, gaztelua sendotu eta babestu egiten zuten.\n1992ko azaroaren 20an, sute bat hasi zen erreginaren kapera pribatuan (\"C\" eta \"D\"ren artean, beheragoko planoan), eta agudo hedatu zen. Suteak hamabost ordu iraun zuen, eta estatu-areto garrantzitsuenetako bederatzi kiskali eta beste ehun baino gehiagotan kalte larriak eragin zituen: guztira, Goiko Patioaren zatirik handiena kaltetu zuen. Gazteluaren azaleraren bosten bat (9.000 metro koadro) hondatuta geratu zen.\nSutearen ondoriozko eraberritze-programa ez zen guztiz burutu 1997ra arte. Horren kostuaren % 70 ordaindu zen Buckingham jauregiko estatu-gelak lehenbiziko aldiz jendeari irekitzeko erabakiari esker lorturiko dirusarrerekin. Kostua, guztira, 37 milioi liberakoa izan zen, baina zergadun britainiarrek ez zuten diru gehigarririk ordaindu behar izan.\nHain arrakastatsua izan zen eraberritzea, eta hainbesterainokoa jatorrizko plano eta apaindurekiko leialtasuna, non zaila gertatzen baita antzematen zein diren elementu zaharrak eta zein berriak.\nAzken urteetan, erreginak gero eta gehiago erabili izan du gaztelua, bai errege-jauregi gisa bai asteburuetako bizileku gisa. Windsorko gaztelua Buckingham jauregia bezain maiz erabili ohi da estatu-oturuntzetarako eta ekitaldi ofizialetarako.\nGazteluaren egituraketa.\nBere bederatziehun urteko historian zehar, Windsorko gazteluaren egituraketa aldatzen eta bilakatzen joan da, elkarren segidako errege-erreginetako bakoitzaren garaiaren, zaletasunen, beharrizanen eta finantzen arabera. Nolanahi ere, gazteluaren ezaugarri nagusienen posizioak oro har finko mantendu dira, eta aldamenean agertzen den gaur egungo oinplanoa argibide baliagarria da elementu bakoitzaren kokalekua aurkitzeko. Esate baterako, gaur egun ere gazteluak muino artifizial bat, planoan A letraz markatua, edukitzen segitzen du elementu zentral gisa, zeinaren gainean Gilen Konkistatzaileak lehenbiziko gaztelua, egurrezkoa, eraiki baitzuen 1070etik 1086ra bitartean. Geroago, gaztelua harriz berreraiki zen, eta urteetan zehar bere garrantzia areagotzen joan zen. Henrike II.a Ingalaterrakoak eraiki zituen Dorre Biribila eta hasiera bateko kanpo-harresia.\nGazteluaren egituraketa (ikus eskuineko oinplanoa)\nGazteluaren ezaugarririk nabariena, Dorre Biribila (\"A\"), egiazki ez da zilindrikoa, bere izena gorabehera. Dorrearen forma bere oinarri den muinoak, itxuraz biribila baina berez irregularra, baldintzatua da.\nErdi Aroko gotorlekuko instalazioen garaietakoa da gazteluaren egituraketa. Dorre Biribilak bi atal bereizitan erdibitzen du gaztelua: Beheko Patioa (\"F\"), non baitago San Jurgiren Kapera (\"G\"); eta Goiko Patioa (\"B\"), zeinean baitaude Errege-apartamentu pribatuak (\"D\") eta Estatu-apartamentuak (\"C\"), formalagoak direnak."}
{"id": "103434", "revid": "512", "url": "https://eu.wikipedia.org/wiki?curid=103434", "title": "Donostiako metroa", "text": "Donostiako metroa edo Donostialdeko metroa (Metro Donostialdea gisa merkaturatua) Gipuzkoan burdinbide metropolitar bat egiteko proiektua da. Egungo Topo sarearen gainean oinarrituko da eta Euskotrenek operatuko du.\nProiektuak hainbat diseinu izan ditu, baina azkenekoak sarea Hondarribiraino zabaltzeko apustua egin du.\nProiektu zaharra.\nProiektu zaharra, Eusko Jaurlaritzak 2001. urtetik abiatutako lanen jarraipena da. Ordutik Lasarteko adarraz gain, Lasarte-Oria eta Lugarizko geltokiak egin dira. Beste hainbat geltokiren proiektuak abiatzeko lanak aurreratuak daude, hala nola Intermodalarena, Astigarragakoa, Intxaurrondoko lurrazpiko geltokikoa, Altzako lurrazpiko proiektua etab.\n2009. urtean Ibarretxe Lehendakariaren Jaurlaritzak baztertu eta argitaratu ez zuen proiektu berri batek indarra hartu du: Lugariztik, Ibaeta, Antigua, Kontxa, Atotxa eta Amara zeharkatuko lukeen adarra.\nBerriki Donostiako aireportua indartzeko eman diren adostasunekin batera, Irundik Hondarribiara doan adarra egiteak indarra hartu du ere.\n450 000 biztanletik gorako hiri eremuari emango lioke zerbitzua.\nZerbitzuaren maiztasuna handitzea beharrezkoa denez, trenbidearen bikoizketa beharrezkoa da Irun eta Zumaia artean, Lasarte-Oriako adarra barne. Euskotrengo maiztasuna Irun eta Lasarte artean 7 minutukoa izatea da helburu, eta Zumaiara eta Hendaiara maiztasuna 15 minutukoa izango da. Dagoeneko, gaur egun Amara eta Herrerako geltokien artean 7,5 minutuko maiztasuna eskaintzen da.\nEgungo proiektua.\nLinearen izendapenaren inguruko eztabaida dago, Patxi Lopezen gobernuak (2009-2012) bultzatutako \"Metro Donostialdea\" marka ezarri zenetik. Eusko Jaurlaritza PSE-EEren esku gelditu ondoren, Topo lineak \u00abmetro\u00bb izena jasotzen hasi zuen, gobernuak proiektuari bultzada eman ziola \"Metro Donostialdea\" marka sortuz eta publizitate kanpainak argitaratuz. Geltokietan marka berria ezartzen hasi zen, eta Euskotrenen planoetan ere ezberdindutako zerbitzu gisa agertzen hasi zen.\n2012ko Eusko Legebiltzarrerako hauteskundeen ondorengo gobernu aldaketarekin, ordea, aurreko egoerara bueltatu zen eta irekitako geltoki berrietan (hala nola Altza edo Loiola) Euskotrenen marka ezarri zen berriro ere. Gainera, \"Metro Donostialdea\" marka ezarri zen geltokietan marka hori atzera bota zen. Eragileak, bere aldetik, linea izendatzen du Lasarte-Oria eta Hendaiako geltokien arteko tarteari, hots, linea orokorra; eta lineatzat du Altzako adarra, Amara eta Altzako geltokien arteko ibilbideari, alegia.\n2017an, Donostiako saihesbideko lanak hasiko direla iragarri ondoren, \"TOPO\" marka berria sortu zen. Dena den, geltokietan ez da izendapen hauei buruzko aipamenik 2018an.\nDonostiako pasantea.\nGaur egungo Amara-Donostia geltokia geltoki terminala izatetik geltoki pasantea izatera pasako da, Donostian eraikitzen hasi den trenbide saihesbideari esker. Saihesbide berria Lugarizko geltokian hasiko da eta Antigua auzotik igaroko da, bertan Bentaberriko geltokia eraikiko delarik. Ondoren Mirakontxa gurutzatu eta Erdialdera helduko da, Kontxako geltokia gaineratuz. Handik Amarara helduko da, Easoko lurpeko geltoki berriak gaur egungo Amara-Donostia geltokia ordeztuko duelarik. Lurpeko geltoki berri hau eta gero trenbide zaharrari lotuko zaio, Anoetako geltokirantz. Lanak 2017ko udazkenean hasi ziren eta 2022ko hasierarako amaituta egongo dira.\nMetroaren pasantea martxan jartzeko aurreikusitako data, ondoren, 2024ko bigarren seihilekora arte atzeratu zen, Mirakontxa-Easo tartean sortutako arazoen ondorioz; izan ere, esleitutako hasierako kostua 53,2 milioi % 50 inguru handitu zen, eta % 70era irits zitekeen.\n2020ko irailean, Euskal Trenbide Sareak iragarri zuen kontratua bertan behera uzten zutela tarte horretan; izan ere, hondarrak agertzea eta indusketaren bi frontetan ustekabeko ur-jarioa konpontzeko jarduketek Kontratazio Legeak baimendutakoa baino gainkostu handiagoa eragiten zuten aurrekontuetan. I\u00f1aki Arriola orduko Lurralde Plangintza, Etxebizitza eta Garraio sailburuak iragarri zuen 2021a baino lehen beste kontrata bat egingo zutela.\nLoiolako Erriberak geltokia.\nGeltoki horrek, batez ere, Donostiako Renfe Aldirietako zerbitzuaren eta metroaren arteko aldaketa egiteko balioko du. Geltoki hau batez ere Donostialdeko hegoaldeko eta Tolosaldeko bizilagunentzat izango da erabilgarria. Loiolako Erriberak auzoari ere zerbitzua emango dio eta Amara Berri auzoari eskaintzen zaion zerbitzua indartuko du. Hala, Eneko Goia 2019ko amaieran iragarri zuen 2020an geltoki proiektua idatziko zutela, hurrengo urtean eraikitzen hasi ahal izateko.\nAltza-Pasaia-Galtzaraborda saihesbidea.\nAltzako geltokitik Pasai Antxorantz jarraituko du saihesbideak, eta bertan lurpeko geltoki bat eraikiko da, bi nasarekin, atari batekin eta irteera bakar batekin. Ondoren, Galtzarabordarantz jarraituko du, eta ziurrenik haren geltokia lurperatuko dute. Bide bikoitzeko zati horrek egungo zubibidea, 7. tunela, Galtzarabordako geltokia eta Pasaiako geltokia ordezkatuko ditu, eta behin betiko kenduko du Pasaiako bidezubi erraldoiak dakarren oztopo arkitektonikoa, gaur egun herria bitan banatzen baitu.\n2020ko azaroan, Eusko Jaurlaritzak iragarri zuen 2021ean Altza eta Galtzaraborda arteko Topoaren saihesbidearen lanak lizitatuko zituela. Horren barruan, lurpetik geltoki berri bat sortuko zen Pasaiako erdigunean, zaharra ordeztuko zuena, goitik jasoa.\nIrun-Hondarribia adarra.\nObra honekin, Belaskoenea eta Kolon geltokiak berrituko dira, eta Hondarribiko adarra eraikiko da, Anakan, Donostiako aireportuan eta Hondarribian geltokiekin. Tarte osoa bide bikoitzekoa izango da. Proiektu osoa lurpean jarriko da, Donostiako aireportuaren ondoko zatia izan ezik, biaduktua izango baita.\nOraingoz, jarduera hori geldirik dago, etorkizuneko trazadura aztertzeko zain."}
{"id": "103435", "revid": "120515", "url": "https://eu.wikipedia.org/wiki?curid=103435", "title": "Balea urdin", "text": "Balea urdina (\"Balaenoptera musculus\") zetazeo espezie bat da, inoiz izan den animalia handiena. Heldua bada, 32,9 metro luze eta 190 tona izatera irits daiteke.\nLuzea eta liraina, balea urdinaren gorputza gris-urdinkara da bizkar aldean eta zertxobait argiagoa sabel aldean. Gutxienez, badira hiru azpi-espezie: Ipar Atlantikoko eta Ipar Pazifikoko \"B. m. musculus\", Hego Ozeanoko \"B. m. intermedia\" eta Indiako ozeanoko eta Hego Pazifikoko \"B. m. brevicauda\". Ipar Hemisferioko baleak Hegoaldekoak baino handiagoak dira eta emeak ere arrak baino handiagoak dira.\nBeste balea asko bezala, espezie honetakoek krill izeneko oskoldun txikiak jaten dituzte.\nBale hauek 50 km/h abiadurarekin igeri egin dezakete eta bere birika ahalmena 5.000 litrokoa da, bere bihotzak 600 kilo pisatzen du. Bitxikeria moduan, bere aortak 23 zentimetroko diametroa duela nabarmendu daiteke."}
{"id": "103436", "revid": "512", "url": "https://eu.wikipedia.org/wiki?curid=103436", "title": "Rapa Nui", "text": "Rapa Nui, Rapanui o Rapa nui izan daiteke:"}
{"id": "103437", "revid": "1545", "url": "https://eu.wikipedia.org/wiki?curid=103437", "title": "Windsor gaztelua", "text": ""}
{"id": "103439", "revid": "201", "url": "https://eu.wikipedia.org/wiki?curid=103439", "title": "Irudien eskanerra", "text": ""}
{"id": "103444", "revid": "1340", "url": "https://eu.wikipedia.org/wiki?curid=103444", "title": "Donostibus", "text": ""}
{"id": "103450", "revid": "336", "url": "https://eu.wikipedia.org/wiki?curid=103450", "title": "Lucy Liu", "text": "Lucille Alexis \"Lucy\" Liu (; Queens, New York, Ameriketako Estatu Batuak, 1968ko abenduaren 2a - ) aktore estatubatuarra da. 1998 eta 2002 bitartean \"Ally McBeal\" telesailean Ling Wooren papera egiteagatik egin zen ezagun."}
{"id": "103460", "revid": "201", "url": "https://eu.wikipedia.org/wiki?curid=103460", "title": "Bale urdina", "text": ""}
{"id": "103461", "revid": "201", "url": "https://eu.wikipedia.org/wiki?curid=103461", "title": "Balea urdina", "text": ""}
{"id": "103463", "revid": "23317", "url": "https://eu.wikipedia.org/wiki?curid=103463", "title": "Uigur", "text": "Uigur (uigurrera: \u0626\u06c7\u064a\u063a\u06c7\u0631, ) Ekialdeko Asian eta Erdialdeko Asian bizi den talde etniko turkikoa da. Gaur egun uigurrak Txinako Herri Errepublikaren mende dagoen Xinjiang edo \"Ekialdeko Turkestan\" eskualde autonomoan bizi dira gehien bat. Uigurren komunitateak daude, baita ere, Erdialdeko Asiako herrialde askotan, batez ere Kazakhstanen, Kirgizistanen eta Uzbekistanen. \nTalde txikiagoak daude Mongolian, Pakistanen, Afganistanen, Errusian eta Txinako Hunan probintziako Taoyuang konderrian, Txinaren hego-erdialdean. Bestalde, Txinako hiri handienetan uigurren auzoak daude. \nTxinako gobernuak uigurren kontrako eskala handiko errepresio neurri gogorrei ekin zien 2014an, Xi-Jinping txinatar presidentearen urte horretako bisitaren kontrako protesten ondoren. Mendebaldeko hainbat herrialdek eta hedabidek berretsi dute Txinako agintariak uigurren genozidio bat eramaten ari direla aurrera, metodo hauexen bitartez: atxiloketa masiboak, han etniako txinatar funtzionarioen immigrazioa, berreziketa programak, erabateko kontrol teknologikoa eta emakumeen antzutze behartua. "}
{"id": "103466", "revid": "56334", "url": "https://eu.wikipedia.org/wiki?curid=103466", "title": "Juan Kruz Unzurrunzaga", "text": "Juan Kruz Unzurrunzaga Goikoetxea (Zarautz, Gipuzkoa, 1939ko irailaren 14a - Donostia, Gipuzkoa, 2009ko Uztailaren 13a) euskal kulturgilea izan zen. Zuzenbidea ikasi zuen nahiz eta ez zuen ia praktikatu.\n1973an, Salvador Allenderen gobernuak bultzaturiko Osev proiektuan parte hartu zuen Txilen. Proiektu haren helburua helduen alfabetizatzea zen. Bi urtez egin zuen lan bertan.\nEuskal Herriko 70eko hamarkadako tentsio politikoa oso gertutik bizi izan zuen. ETA Politiko-Militarreko kidea izan zen. Euskal preso politikoen alde lanean jardun zuen 1975. urtean, bera ere preso sartu zuten arte. Carabanchelgo kartzelan egin zuen espetxealdia. 75eko abenduko amnistiari esker kartzelatik atera eta, presoen abokatu egin zen. 1976an, COPE (Coordinadora de Presos Sociales en lucha) sortzen lagundu zuen eta lehen Amnistiaren Aldeko Batzordeetako kidea izan zen.\n1979an, \"Infiltraci\u00f3n\" liburua kaleratu zuen, Mikel Lejarzaren infiltrazioaren gainean. Liburua Montxo Martinez Antia etakideari eskeini zion, urte berean Madrilen hil zen eta.\nHonen guztionen ostean, Albaina kultur promotoraren buru izan zen eta Donostiako Zinemaldiarekin ere kolaboratu izan zuen azken urteetan. Zum-Zum promotora ere sortu zuen. Promotora honen bidez, Joan Manuel Serrat, Els Joglars eta La Orquesta Mondrag\u00f3nen kontzertuak antolatu zituen Araba, Bizkaia eta Gipuzkoan. La Orquesta Mondrag\u00f3n taldearen managerra ere izan zen lau urtez.\nRaquel Martinez de Ubago eta Artemio Zarcorekin batera Donostiako Altxerri Galeria ireki zuen. Bertan, Eduardo Chillida eta Bixente Ameztoiren lanak jarri zituzten erakusgai.\n1993an, Txilera itzuli zen Ana Herrero eta Jesus Zubeldiarekin batera Sumendi jatetxea sortzeko, Pucos hirian.\n1999an, Euskal Herrira itzuli eta Donostiako Ekain Galeria zabaldu zuen.\n2009ko Maiatzean Berria egunkariaren erreportaje bati esker jakin zen 1981ean Untzurruntzagak, Bixente Ameztoiren eta hilerriko langile baten laguntzarekin, Joxe Arregik jasandako torturak frogatzen zituzten argazkiak atera zituela. Arregiren gorpua, tortura arrasto nabarmenak zituena, hilobitik atera eta argazkiak atera zizkioten. Argazki horiei esker, Espainiako Poliziaren bertsio ofiziala baliorik gabe gelditu zen. 2009ko Uztailaren 13an hil zen, minbizi baten ondorioz."}
{"id": "103468", "revid": "98220", "url": "https://eu.wikipedia.org/wiki?curid=103468", "title": "Kilkenny gaztelua", "text": "Kilkenny gaztelua (ingelesez \"Kilkenny Castle\", irlanderaz \"Caisle\u00e1n Chill Chainnigh\") Kilkennyko udalerrian kokatzen den gaztelua da, Irlandako Errepublikako Kilkennyko konderrian dagoelarik. Hau Butler familiaren egoitza izan zen, antzina FitzWalter deitua. Gazteluak berrerakitzen jarduten duen erakunde bati 50\u00a3-engatik saldua izan zen. Handik gutxira Estatuaren eskuetara igaro eta jendearen gozamenerako iriki zen.\nArtearen Areto Nazionaleko zati bat hemen dago. Hirirantz begira dagoen aldean lorategi apaingarriak daude. Gaztelu hau Irlandan turistek gehien bisitatzen duten lekuetako bat da.\nGazteluaren sorrera 1190ekoa da, XIV. mendetik 1967. urterarte Butler familiaren jabetza izan zelarik, azken data horretan gaztelua Estatuari eskaini ziotelarik. Egonleku nagusiak liburutegia, janlekua, txinatar gela eta \"Longa Gallery\" delakoa dira."}
{"id": "103470", "revid": "58701", "url": "https://eu.wikipedia.org/wiki?curid=103470", "title": "San Markoren Zaldiak", "text": "Garaipen koadriga edo San Markoren Zaldiak, lau zaldiren brontzezko estatua multzo bat da, jatorrian, koadriga bat (auriga batek zuzenduriko lau zaldik tiratutako gurdi antzeko bat) irudikatzen zuen monumentu baten zati zena. XIII. mendetik San Marko basilika daude, Venezian.\nJatorria eta fabrikazioa.\nEskulturak, Antzinaro Klasiko amaieran datatuak daude, eta, bere egiletza, K. a. IV. mendeko Lisipo eskultoreari eman zaio, teoria hau modu zabalean onartu ez den arren. \"Brontze\" deitua, egindako analisiek, %96,67an kobrez egina daudela adierazten dute. Dirudienez, material hau, urre kolore egokiago bat lortzeko aukeratu zen. Gaur egun, antzinako teknologiari buruz dagoen ezagutza dela eta, fabrikazio metodo honek, eskulturak, erromatar jatorrikoak direla iradokitzen du, greziarrak izan beharrean.\nHistoria.\nBere jatorri zehatzak, ezezaguna izaten jarraitzen duen arren, egia da zaldiak Konstantinopoliseko hipodromoan erakutsi zirela mendeetan zehar. 1204an, Veneziako armadak hartu zituen bizantziar hiriburua laugarren gurutzadan arpilatu zuenean. Koadrigarekin, laugarren gurutzadaren ondoren gertatu zena, ezezaguna da. Veneziako Dux izan zen Enrico Dandolok, zaldiak Veneziara bidali zituen, non San Marko basilikako fatxadaren terrazan ezarri ziren 1254an.\n1797an, Napoleonek, zaldiak indarrez hartu eta Parisera eraman zituen, non Carrousel Garaipen Arkuaren diseinuan erabili ziren, kasu horretan, koadriga batekin batera. 1815ean, zaldiak Veneziara itzuli ziren frantziarren porrotaren ondoren. Terrazan geratu ziren 1980ko hamarkadaren hasiera arte, garai honetan, airearen kutsaduraren ondorioz eta hegaztien zirinen eraginez kaltetuak izan ez zitezen, erreplikengatik ordezkatuak izan ziren arte. Ordutik, jatorrizko koadriga, Basilika barneko museo batean dago."}
{"id": "103471", "revid": "688", "url": "https://eu.wikipedia.org/wiki?curid=103471", "title": "Dux", "text": "Duxa edo Dogoa (latinez: \"dux\", \u00abburuzagia\u00bb; italieraz: \"doge\"; venezieraz \"doxe\"), Veneziako Errepublikako gorengo kargua zen, mila urte baino gehiagoz indarrean egon zen kargua, VIII. mendetik XVIII. menderarte. Titulu hau, denbora labur batez, Genovako Errepublikan ere erabili zen.\nTituluaren jatorria.\nTitulu hau, Venezia Bizantziar Inperioaren subirautzapean zegoenean erabiltzen hasi zen, hiria Konstantinoplagandik independizatu ondoren iraunkor bihurtuz. Veneziako tradizioaren arabera, lehen Duxa, Paolo Lucio Anafesto izan zen, kargurako 697an aukeratua.\nKarguaren ezaugarriak.\nVIII eta XII. mendearen artean, Duxaren boterea erabatekoa zen arren, kargu hau izan zutenek sekula ez zuten titulua oinordetzakoa izaterik, ezta dinastiak sortzerik ere. Ondoren, XII. mendetik aurrera, aristokraziak, Duxaren ahalmenak arlo zabaletan mugatzea lortu zuen; honela, konstituzio gorputzen garapenaren bidez, gobernuaren funtzioak arautu ziren Estatuaren antolakuntzaren arlo ezberdinetan. Kargua hartzerakoan, duxak, zin egin behar zuen, zin honen bidez, konstituzioa, bere gainetik zegoela onartzen zuelarik, honela, bere ahalmenak eta eskumenak, bere agintaldiaren hasieratik mugatuz. Duxa, Veneziako familia garrantzitsuen artean aukeratzen zen, eta bizi osorako betetzen zuen kargua.\nAzken duxa, Ludovico Manin, Napoleonek Italia iparraldea 1797an konkistatu zuenean kargutik kendua izan zen.\nDux azpimarragarriak.\nDux azpimarragarrienen artean, Enrico Dandolo (kargu hau 1192 eta 1205 bitartean bete zuena), laugarren gurutzada bultzatu zuena eta Francesco Foscari (duxa 1423 eta 1457 bitartean) aipa daitezke, azken honen agindupean, veneziarrek, lehen aldiz konkistatu ahal izan zituztelarik Italiar penintsulako lurralde batzuk.\nGenovan.\nGenovan ere erabili zen duxaren instituzioa, veneziar ereduaren arabera. 1339an ezarri zen eta, bere gorabeherekin, napoleondar garaia arte mantendu zen."}
{"id": "103472", "revid": "119347", "url": "https://eu.wikipedia.org/wiki?curid=103472", "title": "Hispaniako Marka", "text": "Hispaniako Marka ekialdeko Pirinioetako lurralde eta konderrien multzo bat da, 801-802ko kanpainetan sortua, Karlos Handiaren hedakuntza karolingioaren baitan eta andalustarren aurrez aurre. Inperio Karolingioaren Septimania eskualdetik hegoaldera eta ekialdeko Pirinio mendilerroaz hegoaldera kokatzen zen, hala adierazten da IX. mendean karolingiar gorteko zenbait kronikagileren urte-liburuetan (\"Annales\").\nFrankoak ekialdeko Pirinioetan.\n759tik, Pepin Laburra errege franko karolingioa Pirinio ekialdera heldu zen, Narbona konkistatu ondoren. Kordoban Jusuf ibn Abd ar-Rahman al-Fihri \"wali\" edo gobernari independentea garaitua izan ondoren (756), hautsi egin zen al-Andalusen batasuna eta Kordobak mugetan indarra egiteko zeukan ahalmena. Pirinio ekialdeko hiribilduetako buruzagiak gotorlekuak berreraikitzen hasi ziren hegoaldeko eta mendebaldeko mugetan, eta leialtasuna karolingiarrei zin egiten.\nGironak (horrelako lehen hiribildua) 785ean aldatu zituen leialtasunak karolingioen alde. 801ean, Gilen I.a Tolosakoa (Luis Errukitsua Akitaniako errege gaztetxoaren zaindaria) buru zuen espedizio batek Bartzelona konkistatu zuen. 811. urtean, karolingiar botereak bere gaina jo zuen, urte horretan huts egin baitzuen haien hedakuntzak Tarragona menperatzeko ahaleginean. Luis Akitaniako erregeak tropak eskuratzeko arazoak zituen, eta atzera egin zuen. Harrezkero, al-Andalusekiko muga Bartzelonaz hegoaldera egonkortu zen.\n826an, Aizon kataluniar (ustez \"godo\" edo andalustar) jaun batek gidatutako altxamendua hasi zen frankoen kontra, eta Abd ar-Rahman II.a Kordobako emirrarekin bat egin zuen. Istilua zapaltzeko karolingiarrek Lyondik antolatutako espedizio bat ez zen Septimaniara ere heldu eta, handik gutxira, Akitaniako (bigarren) gerra piztu zen, Pepin II eta Karlos Burusoilaren artekoa. Karolingiarren botere zentrala ahulduz joan zen egungo Kataluniako inguruan.\nBertako nobleziak gero eta botere handiagoa eskuratu zuen, eta, konderri hauek, praktikan, independenteak izan ziren. Edonola ere, zuzenbideko independentzia 1258ko maiatzaren 11n lortu zuten Corbeilgo Itunari esker.\nAntolakuntza.\nLurralde horiek kontrolatzeko, Inperioko gainerako tokietan bezala, konderriak sortu ziren. Hispaniako Marka, frankoen mugetako lurraldearen hedadura aldatuz joan zen. Zentzu hertsian, Hispaniako markak Kataluniako konderriak biltzen zituen, baina geografikoki Gotiaren (Septimaniaren) eta Hispaniako Markaren arteko mugak ez daude hain garbi. Konderriek konde bana izaten zuten, betiere Tolosako duke handiaren edota Akitaniako erregearen kontrolpean, baina 800 urte inguruaz geroztik konderri bat baino gehiago bil zitezkeen konde bakar baten eskuetan eta horiek, aldi berean, Tolosako nagusiaren (erregearen edo dukearen) menpe zeuden.\nEskualdeak.\nHispaniako Marka garai ezberdinetan zehar eskualde hauek osatu zuten: Bartzelona, Besal\u00fa, Cerdanya, Conflent, Empord\u00e0, Girona, Osona, Pallars, Peralada, Ribagorza, Rosell\u00f3, Urgell eta Vallespir."}
{"id": "103473", "revid": "119347", "url": "https://eu.wikipedia.org/wiki?curid=103473", "title": "Go Mi-Sun", "text": "Go Mi-Sun (baita Go Mi-Young izenaz ezaguna, koreeraz: \uace0\ubbf8\uc601, hanjaz: \u9ad8\u7f8e\u82f1. Seul, Hego Korea, 1967ko martxoaren 3a - Nanga Parbat, Pakistan, 2009ko uztailaren 11) emakumezko alpinista hegokorearra zen. Guztira 11 zortzimilako igo zituen eta 14 zortzimilakoak igotzea lortzen duen lehen emakumea izateko lehian sartua zegoen, besteak beste Edurne Pasaban euskaldunarekin, Gerlinde Kaltenbrunner austriarrarekin eta Oh Eun-Sun herrikidearekin.\n2006an igo zuen bere lehenengo zortzimilakoa: Cho Oyu (8.201 m.). Handik aurrera oso epe laburrean beste hainbat zortzimilako igo zituen. Go Mi-Sunek zortzimilakoak igotzeko erabiltzen zituen metodoak oso eztabaidatuak ziren mendebaldeko alpinista adituen artean. Lehendabizi, oxigeno botilen erabileraz gehiegi baliatzen zen. Bigarrenik, bere espedizioko kideek igoeran zehar mendia kordaz josten zutenez horietako batzuk ez zuten pioletik eramaten edota beste espedizioek erabilitako kordaz baliatzen zen, igoera erabat erraztuz. Azkenik, hainbat alpinistek ere salatu dute Go Mi-Sunek kanpamentu base artean mugitzeko helikopteroa erabiltzen zuela.\n2009ko uztailaren 11n Nanga Parbaten gailurretik jaisten ari zenean hamildu eta bertan hil zen."}
{"id": "103474", "revid": "1147236", "url": "https://eu.wikipedia.org/wiki?curid=103474", "title": "Ko Mi-Young", "text": ""}
{"id": "103475", "revid": "512", "url": "https://eu.wikipedia.org/wiki?curid=103475", "title": "Teos (faraoia)", "text": "Irimaatenra Dyedhor edo Teos (izen greziarra), Egiptoko XXX. dinastiako bigarren faraoia izan zen, K.a. 361 eta K.a. 359 bitartean gobernatu zuena.\nManetonek Teos deitzen du, Sexto Julio Afrikano, Eusebio Zesareakoa eta Jurgi Sintzeloren bertsioen arabera, bi urteko erregealdia izan zuela aipatuz. Kronika Demotikoan, Dyeho bezala aipatzen da.\nNektanebo I.aren seme eta oinordekoa izan zen, eta, lehen bi urteetan, ziuraski, bere aitarekin elkargobernaria izango zen.\nDyedhorrek, jada bere erregealdia hasi aurretik, Espartako Agesilao II.a erregearekin eta Atenasekin aliantza politika bat abiarazten du. Atenas eta Espartari laguntzen die barne lehietan murgilduta dagoen Persiar Inperioaren aurka.\nBere aita Nektanebo I.a hil eta gero boterea hartu ondoren, Palestina eta Siria konkistatzea erabakitzen du, persiar boterearen gainbehera probestuz. Kanpaina, burubelarri prestatu zen, herrialdeko tenpluetako metal preziatuak konfiskatuz eta Saiseko apaizei pribilegioak kenduz ordaindu zituen greziar mertzenarioak errekrutatuz. Egiptoren historian lehen aldiz, mertzenarioei ordaintzeko txanpona txanpontzen da.\nDyedhorrek du aginte nagusia, Agesilao II.a Espartakoak greziar mertzenarioak eta Kabrias estrategak atenastar flota zuzentzen dituzten bitartean. Armada honek, K.a. 360an, ia erresistentziarik topatu gabe aurrera egin ahal izan zuen, Fenizia konkistatuz.\nEgiptotik kanpo zegoenean, Dyedhor traizio baten biktima izan zen, bere anaia Tyahapimuk kontra egin zion, elkargobernari izendatua izan zena, faraoi bezala, bere seme propioa, Nektanebo II.a izendatuz. Matxinadaren arrazoia, Saiseko apaizen nahigabe logikoa zen, baina susma daiteke Artaxerxes II.a persiar erregeak Tyahapimuri eta Nektanebo II.ari dirua eskaini izana.\nKabriasek eta atenastar gerra itsas armadak, faraoiarekiko leial jarraitzen zuten, baina Agesilao Nektaneborekin elkartu zen, armada usurpatzailearekin egon zen, eta Dyedhorrek Artaxerxes II.aren gortera ihes egin behar izan zuen. Han ostatua ematen diote, Artaxerxesek, Egipto birkonkistatzeko, faraoi izandako bat oso baliagarri izango zitzaiola uste baitzuen.\nArtaxerxes II.a K.a. 358an hil zen, eta persiarrek Egipto eraso zute hurrengo aldia K.a. 351n izan zen. Ordurako, Teos, ziuraski, hilda egongo zen."}
{"id": "103476", "revid": "512", "url": "https://eu.wikipedia.org/wiki?curid=103476", "title": "31 Eufrosina", "text": "31 Eufrosina, asteroide gerrikoan aurkitutako 31. asteroidearen izena da. J. Fergusonek aurkitu zuen 1854ko irailak 1ean Washington Hiritik.\nBere izena, greziar mitologiako Eufrosine izeneko pertsonaiagatik jasotzen du, Kariteetako bat, Zeus jainkoa eta Eurinomeren hiru alabak zirenak."}
{"id": "103477", "revid": "105290", "url": "https://eu.wikipedia.org/wiki?curid=103477", "title": "30 Urania", "text": "30 Urania, asteroide gerrikoan aurkitutako 30. asteroidearen izena da. John Russell Hindek aurkitu zuen 1854ko uztailak 22an Londresetik.\nBere izena, greziar mitologiako Urania izeneko pertsonaiagatik jasotzen du, astronomiaren musa eta Uranoren alaba, beste inor gabe, edo Zeus eta Mnemosineren alaba zena."}
{"id": "103479", "revid": "2048", "url": "https://eu.wikipedia.org/wiki?curid=103479", "title": "Mark Cavendish", "text": "Mark Cavendish (Douglas, Man Uhartea, 1985eko maiatzaren 21) Team Columbia-HTC UCI ProTour taldeko txirrindulari maniar eta britainiarra da. Madison txirrindularitzako mundu txapelduna izan da bitan, 2005ean eta 2008an. 2009ko Frantziako Tourrean 6 etapa garaipen lortu zituen, guztiak esprintean. Cavendish hunkiturik agertu izan da euskal zaleek jartzen duten giroarekin, eta adierazi zuen 2023ko Frantziako Itzuliaren Euskal Herriko hasierako bere esperientzia inoizko onena izan zela. "}
{"id": "103486", "revid": "105290", "url": "https://eu.wikipedia.org/wiki?curid=103486", "title": "Ailinginae", "text": "Ailinginae Ozeano Bareko atoloi bat da, 25 uhartez osatua. Ralik Chaineko barruti legislatibo bat da, Marshall Uharteetan. Guztira 2,79 kilometro koadro ditu, baina bere barruan dagoen lagoonak 106 kilometro koadro ditu.\nAtoloi hau guztiz hustu zuten 1954an Bikini Atoloian eta Castle Bravon egin zituzten froga atomikoak direla eta."}
{"id": "103487", "revid": "336", "url": "https://eu.wikipedia.org/wiki?curid=103487", "title": "Ailinginae atoloia", "text": ""}
{"id": "103490", "revid": "512", "url": "https://eu.wikipedia.org/wiki?curid=103490", "title": "Bokak", "text": "Bokak Ozeano Bareko atoloi bat da, 10 uhartez osatua. Ratak Chainen dago, Marshall Uharteetan. Guztira 3,24 kilometro koadro ditu.\nAtoloi honetan ez da inor bizi eta gertuen dagoen atoloia 280 kilometrora dago."}
{"id": "103492", "revid": "119247", "url": "https://eu.wikipedia.org/wiki?curid=103492", "title": "Bukkake", "text": "Bukkake (japonieraz \u30d6\u30c3\u30ab\u30b1, , ) sexu praktika baten izena da. Bertan hainbat gizonek isurketa egiten dute normalki emakume baten gainean. Batzuetan hazia irenstea ere ematen da. Bukkakea gokkunaren antzekoa da, non hainbat gizonek edalontzi batean isurtzen duten hazia eta gero beste pertsona batek irensten duen. Ariketa sexual hau oso ohikoa bilakatu da pornografian, eta batzuetan ehunka gizonek parte hartzen dute. Eztabaida dago bukkakea parafilia bat edo ez, eta batzuen higrofiliarekin erlazionatua izan da."}
{"id": "103493", "revid": "336", "url": "https://eu.wikipedia.org/wiki?curid=103493", "title": "Isurketa", "text": ""}
{"id": "103494", "revid": "119347", "url": "https://eu.wikipedia.org/wiki?curid=103494", "title": "Salbeko zubia", "text": "Salbe zubia, lehen \"Espainiako Printzeak zubia\", Bilbo udalerriko zubi bat da, Bilboko itsasadarra zeharkatzen duena, iparraldetik Matiko eta Gazteleku auzoak eta hegoaldetik Abando auzoko Bilboko zabalgunea eta Abandoibarra guneak elkarlotuz. 1972ko urtarrilaren 9an zabaldu zen.\nIzenaren jatorria.\n\"Salbe\" izena itsasontziak Bilboko portura heltzear zeudenean, zubi honen paretik Bego\u00f1ako basilika ikusten zen lehen puntua zenez, marinelek Bego\u00f1ako Andre Mariari \"Salbea\" abesteagatik datorkio.\nHistoria.\n1972ko urtarrilaren 9an zabaldu zuten, Juan Batanero ingeniaria izanik. Helburua hiriburuaren iparraldean 1970eko hamarkadan zegoen trafiko-arazoari irtenbidea aurkitzea zuen. Euskal Herrian ez ezik Espainian ere tiranteak erabiltzeko lehendabizikoen bat izan zen eta taula metalikoa erabiltzeko gutxienetariko bat. Bere 23,5 metroko altuerari esker itsasontziek behetik zeharka dezakete.\nIgogailuak.\nCampo Volantin pasealekua eta Unibertsitateen etorbideak bat egiten duten tokian, zubiaren oinarrian, Salbeko igogailuen beheko geralekua dago. Goiko geralekua zubian bertan kokatzen da. Zubiaren iparraldean dagoen bi igogailuz hornitutako sistema hau Bilboko Udalak ustiatzen du, Artxandako Funikularra S.A. enpresaren bitartez, eta urtean 200.000 lagun inguruk erabiltzen dute. 2008ko maiatzetik igogailu zerbitzua doakoa da. Igogailuak inguratzen dituzten eskailerak ere badaude.\nGuggenheim Bilbao Museoa.\nZubiaren mendebaldean Guggenheim Bilbao Museoa dago, diseinatu zutenetik zubian lekukotutako dorre bat duena.\n2006. urtearen bukaeran, Daniel Burenek, Guggenheim Bilbao Museoaren hamargarren urteurrena ospatzeko egindako lehiaketaren irabazleak, zubian arku gorri bat eraikitzea proposatu zuen, zubiaren jatorrizko egitura berdea inguratuz. \"Arku gorriak\" izeneko egitura horrek zubia eta museoa gehiago integratzeko asmoa zuen, zubian museoaren itxura kurboak ezarrita.\nArku gorriaren kanpo eta barruko ertzen azala metakrilato zeharrargizkoa da, eta binilozko zerrendak ditu itsatsita kanpotik, barrualdetik instalatutako 6.732 LED argiz jositako sistemaz baliatuta gauero argi-jokoak eskaintzen direla.\n2017ko abuztuaren 11n \"Arku gorriak\" instalazioaren birgaitzea amaitu zen, urte horretan ospatutako museoaren hogeigarren urteurrenean."}
{"id": "103495", "revid": "1545", "url": "https://eu.wikipedia.org/wiki?curid=103495", "title": "Salveko zubia", "text": ""}
{"id": "103496", "revid": "336", "url": "https://eu.wikipedia.org/wiki?curid=103496", "title": "Urania (mitologia)", "text": "Greziar mitologian, Urania (, \"Zerutiarra\"), astronomia eta astrologiaren musa da. Iturri ezberdinen arabera, Uranoren alaba da, amarik gabe izana, edo Zeus eta Mnemosinerena. Urania Linoren ama da, honen aita, Apolo delarik. Musa guztien artean gazteena da.\nOhi, urdinez jantzia irudikatzen da, zerua irudikatzen duen kolorea, beragandik gertu munduaren bola bat izanez, non bere eskuetan daraman konpas batekin posizioak neurtzen dituen. Izar multzo batek eratutako koroa edo diadema bat du, bere mantua ere, izarrez josia dagoelarik. Bere oinetan, matematikako tresna batzuk sakabanatuta daude, arrazoi honegatik, egileren batzuk, modu isilean, matematiken eta zientzia zehatz guztien musatzan hartzen dutelarik.\nBitxikeriak.\nUrania, izen arrunta da behatoki astronomikoentzat, Berlin, Zurich, Viena edo Antwerpeko Urania kasu. Tycho Braheren behatoki astronomiko historikoa den Uraniborgi ere ematen dio izena. Talde astronomiko amateur ugariren eta derrigorrez astrologiarekin lotuta egon behar ez duten zenbait talde esoterikoren izenak inspiratu ditu."}
{"id": "103498", "revid": "119347", "url": "https://eu.wikipedia.org/wiki?curid=103498", "title": "Daqing", "text": "Daqing (txinera sinplifikatuz: \u5927\u5e86; pinyineraz: D\u00e0q\u00ecng), Heilongjiang probintzian kokatutako prefektura mailako hiria da. Guztira, 2.772.000 biztanle inguru dauzka 2008ko erroldaren arabera eta 8.556 kilometro koadroko azalera.\nInguru naturala eta kokapena.\nPrefektura mailako Daqing hiriaren mugakideak honakoak dira: Qiqihar iparralde eta mendebaldean, Suihua ekialdean, eta Jilin probintzia hegoaldean.\nDaqingo klimak ezaugarri kontinentalak ditu eta iparraldeko hotzak eta Asia hegoaldeko montzoiak baldintzatzen du. Prezitazio gehienak uda garaian ematen dira, eta neguan termometroak zeroz azpitik 30 gradura jaisten dira."}
{"id": "103499", "revid": "105290", "url": "https://eu.wikipedia.org/wiki?curid=103499", "title": "Hegang", "text": "Hegang (txinera sinplifikatuz: \u9e64\u5c97; pinyineraz: H\u00e8g\u01ceng), Heilongjiang probintzian kokatutako prefektura mailako hiria da. Guztira, 1.100.000 biztanle inguru dauzka 2004ko erroldaren arabera eta 14.784 kilometro koadroko azalera.\nInguru naturala eta kokapena.\nPrefektura mailako Hegang hiriaren mugakideak honakoak dira: Yichun mendebaldean, Jiamusi hegoalde eta ekialdean, eta Errusia iparraldean."}
{"id": "103500", "revid": "1545", "url": "https://eu.wikipedia.org/wiki?curid=103500", "title": "Heihe", "text": "Heihe () Heilongjiang probintzian kokatutako prefektura mailako hiria da. Guztira, 1.670.000 biztanle inguru dauzka 2000ko erroldaren arabera eta 21.000 kilometro koadroko azalera.\nInguru naturala eta kokapena.\nPrefektura mailako Heihe hiriaren mugakideak honakoak dira: Daxing'anling prefektura iparraldean, Barne Mongolia eskualde autonomoa mendebaldean, Errusia ipar-ekialdean, Yichun hego-ekialdean, Suihua hegoaldean, eta Qiqihar hego-mendebaldean.\nErrusiarekiko mugaren zati handi bat, Amur ibaiak markatzen du."}
{"id": "103501", "revid": "105290", "url": "https://eu.wikipedia.org/wiki?curid=103501", "title": "Jiamusi", "text": "Jiamusi (txinera sinplifikatuz: \u4f73\u6728\u65af; pinyineraz: Ji\u0101m\u00f9s\u012b), Heilongjiang probintzian kokatutako prefektura mailako hiria da. Guztira, 1.755.000 biztanle inguru dauzka 2000ko erroldaren arabera eta 12.625,5 kilometro koadroko azalera.\nInguru naturala eta kokapena.\nPrefektura mailako Jiamusi hiriaren mugakideak honakoak dira: Hegang ipar-mendebaldean, Errusia iparralde eta ipar-ekialdean, Shuangyashan hegoaldean, Qitaihe eta Harbin hego-mendebaldean, eta Yichun mendebaldean."}
{"id": "103502", "revid": "119347", "url": "https://eu.wikipedia.org/wiki?curid=103502", "title": "Douglas", "text": "Douglas (), Man uharteko hiriburua eta hiririk handiena da 26.218 biztanlerekin, 2006ko datuen arabera."}
{"id": "103503", "revid": "8202659", "url": "https://eu.wikipedia.org/wiki?curid=103503", "title": "Areatzako zubia", "text": "Areatzako zubia Bilboko itsasadarreko zubia da, eskuinaldetik Zazpikaleak eta ezkerraldetik Abando lotzen dituena. Izen berdineko Areatzako parkearen alboan dago. Areatza eta Arriaga antzokia eta Bailen kalearen hasiera lotzen ditu, Bilbao-Concordia geltokia edo Bailengo etxe orratza eraikinen parean. Hego Euskal Herrian (eta Espainian) eraiki zen lehen burdinazko zubia izan zen.\nHistoria.\nXIX. mendeko hasieran, Zazpikaleak txiki geratu eta Bilbo hedatzeko Abando behar beharrezkoa. Orduan Bilboko itsasadarraren alde biak lotzeko San Antongo zubia eta San Frantziskoko zubi esekia besterik ez zeuden, oinezkoa zena. San Antongo zubiak zuen trafikoa oso handia zen, eta bide-saria ordaindu behar zen pasatzeko. Bilbotarrek Barrenkale kalearen aurrean zeuden barkuak ere erabiltzen zituzten beste aldera pasatzeko. Abandoren hazkuntza handia izanik, trafikoa etengabe hazi zen.\nAbandoren hazkuntza.\nAbandoko elizatea ez zen Bilborekin batu 1890ra arte. Elizate handia zen, mendietaraino hedatzen zena, eta Bilboko portuaren ondoan egonda oso aberatsa. Jarduera ekonomiko horren ondorioz gero eta langile gehiago metatzen ziren San Frantzisko eta Abandoko erriberan zehar. XVIII. mende osoan zehar biztanleria haziz joan zen, nahiz eta Konbentzioaren Gerran pairatutako okupazioak biztanleria gutxitu zuen. XIX. mendearen hasieran Bilbok 10.000 biztanle zituen, Bizkaiko udalerririk populatuena; baina Abando zen bigarrena, Bermeorekin batera, 3.000 biztanle baino gehiagorekin.\n1818an Santa Maria kalearen aurrean Barketako zubia eraiki zuen Carlos Mar\u00eda Abajok, baina bi urte beranduagok urak eraman zuen. 1828an San Frantziskoko zubi esekia eraiki zuen Antonio Goikoetxea arkitektoak, frantsesek 1814an erretako egurrezko zubia ordezkatzeko.\n1840ko hamarkadan gero eta beharrezkoagoa zen zubi berri bat eraikitzea Bilbo eta Abando batu ahal izateko.\nBurdinazko lehen zubia.\nAbandotarren eta bilbotarren kexen ondorioz zubia eraikitzea erabaki zuen Bilboko udalak. Lanak 1844an proiektatu ziren Antonio Goikoetxeak maiatzaren 20an aurkeztu zituen planoen arabera. Espainiako Gobernazioaren Ministerioaren aginduz erdiko aldea altxagarria izan behar zen. 1845eko apirilaren 18an proiektua onartu zuten, arkitektoak egindako hasierako planoa eraldatu ostean. Obrak 1847an bukatu zituzten, Antonio Goikoetxea eta Pedro Celestino Espinosaren gidaritzapean, eta 1848ko urtarrilaren 23an ireki zuten. Itsasadarraren gainean zegoen hirugarren zubiak Areatza pasealekua eta Erripa lotu zituen.\nEgitura metalikozko zubia erdigunean altxagarria izan zen, eta orduko Espainiako erregina zen Elisabet II.a Borboikoaren omenez \"Elisabet II.aren zubia\" izena jarri zioten (). Zati metalikoak Bilboko Fundiciones Santa Ana de Bolueta lantegi sorberriak egin zituen. Zubia egiteko eredua Parisko Karruselaren zubia izan zen, 1831n eraikia; eredu berberarekin eraiki zuten Sevillan Trianako zubia, Isabel II.a zubia izena ere zuena. Zubiak harrizko oinarria zuen, eta burdinarekin hamaika metroko argia zuten bost zubi-begi osatu ziren. Begi horietako bakoitzak burdinazko sei atal zituen, erdikoa kenduta, kate batzuk altxatuta altxatzen zena barkuak San Antoneraino iristea baimenduz. Kateak kontrapisu batzuekin altxatzen ziren, zubiaren erdian zeuden zutabe korintiar tenplete batzuetan ezkutatzen zirenak.\n1857an Banco de Bilbao sortu zuten hiriko hainbat merkatari eta industrialek. Urte berean Castej\u00f3n-Bilbo burdinbidea eraikitzeko enpresa sortu zen eta Abandoko Indalecio Prieto geltokia eraikitzen hasi zen. Bi gertakari hauek loturik daude eta eragina izan zuten zubiaren historian: Juan Ybarra eta Jos\u00e9 Javier Uribarrenek jakin zuten 1856an Pereire anaiek banku bat sortu nahi zutela Bilbon, Cr\u00e9dit Mobilierren kapitalarekin. Trukean, Madril-Hendaia burdinbidearen adar bat eraikiko zuten Pereire anaiek Ybarrarena ziren Bizkaiko Labe Garaiak eta Uribarrenena zen Fundiciones Santa Ana de Boluetan ekoizten zen metala zuzenean Gaztelara eraman ahal izateko. Egoera ikusita, 1856an bilbotar aberatsak bildu eta \"frantziar inbasioari\" aurre eginez bankua eta trenbidea eraikitzea erabaki zuten. Geltokia 1863an mustu zen eta Bilbon eta Abandon negozioak eta mugimendua biderkatu ziren; horrek trafikoa izugarri handitu zuen zubian: karga hain zen handia, altxatzen zen partea guztiz apurtu zela. 1865ean zubia babesteko atal guztiak finko egin zituzten. Hortik aurrera gabarrak baino ezin ziren pasa zubitik gora. Zubitik igarotzeko bide-saria ordaindu behar zen, eta horrek negozio errentagarri bilakatu zuen Bilborentzat. Abandoko bizilagunek Foruen zubia eraiki zuten, ordaindu behar ez izateko, gaur egungo Santa Maria kalearen parean.\nErreginak berak 1865eko bere bisitan Alfontso semearekin batera ikusi zuen. 1870an bide-saria kendu zuten.\nHarrizko zubia.\nTrafiko handia zela eta, pixkanaka-pixkanaka okerrera egin eta zurezko hiru arku egin behar izan zituzten. 1874ko apirilaren 2an, Bigarren Karlistaldian, bonbardaketa jasan zuen. Egun gutxi batzuk geroago, apirilaren 11 eta 12aren arteko gauean uholdea izan zen, guztiz hondatuta geratu zen.\nZubi zaharra desmuntatu eta gero, 1875 eta 1878 artean beste zubi bat eraiki zen leku berean, harri eta adreiluz osatua bi zutaberekin eta hiru begirekin itsasadarraren gainean. Honetatik ere itsasontzi txikiekin eta gabarrekin baino ezin zen pasa. Areatzaren gainean ere bi arku zituen. Diseinua Aldolfo Ibarretarena izan zen, Parisko Pont des Artsen oinarritua. Guztira 60 metroko luzera zuen eta 12,4 metroko zabalera hasierako diseinuan. 1878ko abenduaren 1ean mustu zuten.\n1876tik aurrera tranbia eraikitzen hasi ziren Bilbon. Hasiera batean tranbiak itsasadarreko moilak hiriko beste leku batzuekin batzen zituen, eta bakarrik karga garraiatzeko erabiltzen ziren. Miguel Atristainek kudeatutako tranbiak pertsonak garraiatzeko baimena lortu zuen 1888an eta 1904rako bazeuden hiru tranbia linea: Atxuri-Zabalgunea, Atxuri-Belodromoa eta Plaza Zaharra-T\u00edvoli. Lehen biak Areatzako zubitik pasatzen ziren. 1904ean tranbia elektrifikatu zen, zubiaren gainean argindarraren kableak jarrita.\nBizkaia Zubia eraiki zutenean ere, 13 kilometrotan itsasadarra gurutzatzeko zegoen zubi bakarra zen, eta bere trafikoa oso handia zen. 1894an udalak zubia zabaltzea proposatu zuen eta 1897an Enrique Epalza arkitektoaren proposamena saritu zuten. 17,20 metroko zabalera eman zioten, baina zutabeak mantenduz; albo bakoitzean 3,2 metroko zabalera zuten bi anden eraiki ziren. Obra 1903an hasi zen, burdinazko arkuak jarriz zabaltzeko eta balaustrada ere metalezkoa eginez; honela, harrizko zubia zenak burdinazkoa izateko itxura hartu zuen.\nAlberto Palacioren zubi erraldoiaren proiektua.\nAlberto Palacio ingeniari eta arkitektoak hainbat proiektu garatu zituen Bilboko itsasadarraren bi eremuak batzeko. Aldizkari tekniko espezializatuak ezagutzen zituen, eta egindako proposamen batzuk jada martxan zeuden beste herrialde batzuetan. Bere proiektu ziren beste bi \"zubi\" ere eraikitzear zeuden Bilbon, 1893an irekitzeko asmoz. Lehena Erandio eta Barakaldon \"Desertu\" deritzon gunean egin nahi zuen. Diseinatu zuen bigarren zubia Bilbon eraikitzeko pentsatuta zegoen, Arriaga antzokia eta Bilbao La Naja geltokia batuko zituen, Isabel II.a eta Mesedeetako zubiak dauden eremuak estaliz. 225 metroko luzera izango zuen, eta Zazpikaleak itsasadarretik 'urrunduko' zituen. Zubiaren gainean eraikin handi bat egotea proposatzen zuen, kristalez estalitako galeria batekin. Garaiko egunkari batek jaso zuen bezala, \"Bilboko neguko egun euritsuetatik babestu eta negozio gune garrantzitsua izango zen, euriak gogaitu gabe paseatu nahiko zuten bilbotarrentzat\".\nHormigoizko zubia.\nEspainiako Gerra Zibilean Bilboko itsasadarra gurutzatzen zituzten zortzi zubiak dinamitatu zituzten Eusko Jaurlaritzaren aginduz. Areatzako zubia ekainaren 18tik 19rako gauean bota zuten, frankistak Bilbon sartzerakoan. Helburua frankisten aurrerapena gelditzea zen, eta eurak izatea zubiak berregin behar zituztenak. Denbora batez gabarren gainean jarritako egurrezko zubi bat egon zen Areatzako zubiak okupatzen zuen lekuaren ondoan. Laster hasi zituzten zubia berreraikitzeko lanak eta 1940an egungo hormigoizko zubia zabaldu eta Garaipenaren zubia jarri zioten izena.\nZubi berriak malda txikia du Zabalgunearen aldean, eta hiru zubi-begi ia antzeko: 19,36, 18,98 eta 18,05 metro neurtzen dituzte. Altuenak 4,7 metro ditu itsasadarraren gainean eta baxuenak 4 metro. Leherketak Portugaletera zihoan trenaren geltokia ere suntsitu zuen, \"Kapera\" izenekoa (ikus argazkia aurreko atalean); ondorioz, trenaren nasa estali zen, terraza bat sortuz Bilbao-Concordia geltokiaren aurrean, Zazpikaleetara bistak dituena. Zubiaren berreraikuntza Jos\u00e9 Entrecanales Ibarra ingeniariak eta Ren\u00e9 Petit de Ory ingeniari eta futbolariak egin zuten, obrak Rufino Martinicorena iruindarrak zuzendu zituen. Zubiaren eraikuntza azkartzeko Bizkaiko Labe Garaietan egin ziren arkuak, eta zubiaren bi aldeak independenteki landu ziren, oinezko trafikoa ez oztopatzeko.\nZubiaren sarrera guztietan Francisco Francoren garaipen diskurtsoa jarri zuten erliebezko letrekin, arrano baten eskultura eta sinbologia frankistaz inguratuta. Hala ere, marrazki batzuetan proposatu zen uztarria eta geziak jartzea, baina hori ez zen amaierako obran agertu.\n1980an sinbologia frankista guztia kendu zitzaion, eta jatorrizko Areatzako zubia izena berreskuratu zuen; tartean jatorrizko baranda eta beste osagaiak kendu zitzaizkion. Farolak ere aldatu ziren, estilo nahasketa bat eraginez, autore batzuek kritikatu dutena 1999an Bilboko tranbiaren obrak hasi ziren eta 2002an Atxuri eta Uribitarteko geltokiaren arteko zatia ireki zen; zati honek berriro erabiltzen du Areatzako zubia. Ondorioz, zubia norabide bakarrekoa izatera pasa zen eta bi petrilak asimetrikoak dira orain.\nJatorrizko zubiaren zatia, Leioan.\n1874ko Bilboko setioan Areatzako zubiaz gain Getxorantz zihoazen bi zubi ere kaltetu zituzten, Udondon bata, Asuaren gainekoa bestea. 1876ko ekainaren 16an Pascual Landa ingeniariaren txosten baten ondorioz, Udondoko zubia berreraikitzeko erosi zuen Leioako udalak. XX. mendearen hasieran hormigoizko zubia eraiki zioten gainean, errepidea zabaldu ahal izateko, eta jatorrizko burdinazko egitura bistatik kendu zen.\n2006an ondare industriala ikertzen ari ziren arkitektoek aurkitu zuten, eta babes berezia emateko eskatu diote instituzioei, Sevillako Isabel II.aren zubiarekin batera garai eta estilo horretako ordezkari bakarra baita egun."}
{"id": "103504", "revid": "1545", "url": "https://eu.wikipedia.org/wiki?curid=103504", "title": "Isabel II.aren zubia", "text": ""}
{"id": "103506", "revid": "119347", "url": "https://eu.wikipedia.org/wiki?curid=103506", "title": "2009ko A gripearen pandemia Euskal Herrian", "text": "A gripearen pandemiaren lehen kasua Euskal Herrian 2009ko apirilaren 26an eman zen jakitera. Mexikora bidaian joandako gizonezko bat, Gurutzetako Ospitalera eraman behar izan zuten.\nKasuak.\n2009ko uztailaren 16an, 95 ziren A gripeak kutsatutako pertsonak Euskal Herrian:\nIrailaren 29an, 74 urteko elizondoar bat A gripeak jota hil zela jakitera eman zuen Nafarroako osasun zailak. Gizon hau, pandemiak Euskal Herrian hildako lehen pertsona izan zen.\n2009ko irailaren 13an, Euskal Herrian A gripeaz hildako bigarren pertsonaren berri eman zen. Aurretik bestelako gaixotasuna zeukan 60 bat urteko gizon bizkaitarra. Horrez gain, azaroaren 14an beste gizon bat hilik aurkitu zuten Bilbon."}
{"id": "103507", "revid": "105290", "url": "https://eu.wikipedia.org/wiki?curid=103507", "title": "Bikini atoloia", "text": "Bikini Ozeano Bareko atoloi bat da, 23 uhartez osatua, Marshall Uharteetan. Famatua egin zen 1946tik 1958ra 20 froga nuklear burutu zirelako bertan. Horregatik atoloi hau guztiz hustua dago, nahiz eta dagoen erradiaktibitate kopurua ez den berez hain arriskutsua. Bertako herritarrak Rongerik atoloira eraman zituzten.\nAtoloi honen izena eman zioten bikini izeneko bainu-arropari."}
{"id": "103509", "revid": "201", "url": "https://eu.wikipedia.org/wiki?curid=103509", "title": "Arthur Wellesley, Wellingtongo Dukea", "text": ""}
{"id": "103510", "revid": "42539", "url": "https://eu.wikipedia.org/wiki?curid=103510", "title": "Arthur Wellesley (argipena)", "text": "Arthur Wellesley familia bereko zazpi gizonen izena da:"}
{"id": "103511", "revid": "201", "url": "https://eu.wikipedia.org/wiki?curid=103511", "title": "Wellington jenerala", "text": ""}
{"id": "103512", "revid": "336", "url": "https://eu.wikipedia.org/wiki?curid=103512", "title": "Urano (mitologia)", "text": "Mitologia klasikoan, Urano (, \"Ouranos\", \"zerua\"; itzulia) zeruaren jatorrizko jainkoa da. Greziar mitologian, Gea, Ama Lurraren seme eta senar bezala pertsonifikatua zen. Biak izan ziren greziar jainko gehienen arbasoak, baina zuzenean Uranori eginiko gurtza bakar bat bera ere ez zen mantendu garai klasikoa arte, eta jainko hau ez da agertzen antzinako zeramika greziarreko ohiko gaien artean. Hala ere, Lurra, Zerua eta Estigia, deitze solemne batean elkar zitezkeen epika homerotarrean.\nGreziar gehienek, Urano jatorrizko jainkotzat (protogenos) hartzen zuten, eta ez zizkioten gurasorik ematen. Filosofoen eraginpean, Zizeronek De natura deorum lanean, Eter eta Hemera antzinako jainkoen ondorengoa zela diote, Airearena eta Egunarena, alegia. Ereserki orfikoen arabera, Urano, gauaren jainkosa Nixen semea zen. Erromatar mitologian, bere baliokidea, Caelus da (\"caelum\" hitzetik, latinez \"zerua\" esan nahi duena).\nSorkuntza mitoa.\nSorkuntza mito olinpiarrean, Hesiodok bere Teogonian kontatzen duen bezala. Urano gauero joaten zen lurra estaltzera eta Gearekin elkartzera, baina izan zituen seme-alabak gorrotatzen zituen. Hesiodok, sei titanak eta sei titanideak, Hekatonkiroak, ehun beso eta berrogeita hamar buruko erraldoiak zirenak, eta Ziklopeak, begi bakardun erraldoiak aipatzen ditu. Uranok, Gearen seme-alabarik gazteenak Tartaroan giltzaperatu zituen, sakontasunen eta iluntasunaren mundua. Baina Geak maite zituen, eta, ondorioz, sukarrizko igitai bat egin eta bere seme-alaba titanei laguntza eskatu zien Uranotaz mendekatzeko. Soilik Kronosek, titanen artean gazteena zenak, bete zuen bere eginbeharra: bere aita segada batean harrapatu zuen eta igitaiarekin zikiratu zuen, horren ondoren sexu organoak jaurtiz. Mitoak dioenez, honen bidez, Zipre uhartea sortu zen.\nHauen odolak (edo haziak, bertsioen arabera) Lurra zipriztindu zuenean, Erraldoiak sortu ziren (beranduago, jainkoek Heraklesen laguntzarekin suntsituak), Eriniak (Furia mendekatzaileak), Meliadeak (lizarretako ninfak), eta, egile batzuen arabera, baita Telkinak ere. Kronosek, itsasora bota zuen igitaia (Korfu uhartea sortu zuena, beste bertsio batzuek, odoldutako igitaia lurperatua izan zela eta hortik, uharte horretan bizi zen feaziarren tribu mitikoa sortu zela kontatzen duten bitartean), eta Uranoren sexu organoak, Afrodita jainkosa sortu zen bits bat eratu zutena. Urano tronutik kendu ondoren, Kronosek Tartaroan giltzaperatu zuen Ziklope eta Hekatonkiroekin batera, hauen beldur ere bazelarik.\nGeak eta Uranok, orduan, Kronos bera, bere seme-alabetako batek botako zuela iragarri zuten, eta, honela, titana, bere patua eragotzi nahian, bata bestearen atzean, izaten zituen seme-alaba guztiak irensten hasi zen. Zeusek, bere ama Reak pentsatutako engainu baten bidez, patu hau eragotzi zuen, eta bere aita bota zuen.\nUrruneko jatorriko antzinako mito hauek, heleniarren gurtzetan ez ziren islatzen. Uranoren funtzioa, iragandako garai bateko garaitutako jainkoarena da, benetako denbora hasi aurreko garai batekoa. Bere zikiratzearen ondoren, Zerua ez zen berriz Lurra estaltzera joan, baizik eta bere tokia hartu zuela eta \"jatorrizko gurasoak euren amaierara iritsi ziren\". Urano, ia ez zen giza itxurakotzat ere hartzen, zikiratzearen mitoko sexu-organoez aparte. Soilik zerua zen, antzinakoek, brontzezko ganga arkutu edo sabai bat bezala hartzen zutenak, finko eutsia (edo ardatz baten biratua) Atlas titanak. Homerotar olerkietan, \"ouranos\", batzuetan, Olinpoarentzako alternatiba bat da jainkoen egoitza kolektibo bezala; gertakari jakin bat, Iliadaren I. liburuaren amaieran izango litzateke, Tetis itsasotik sortzen denean Zeusekin honako hau erregutzeko: \"itsasoko olatuen artetik irtenez, goizean goiz igo zen zeru handira eta Olinpora, eta Kronion luzebegiralea, aparte eseria ikusi zuen\". \"\"Olympus\", ia beti, egoitza horrentzat erabiltzen da, baina \"ouranos\"ek, sarri, gure gainean dagoen zeru naturalari erreferentzia egiten dio, jainkoak han bizi izateari erreferentziarik egin gabe\", adierazi zuen William Salek, jainkoen lehen egoitza, benetako Olinpo mendia izan zela ondorioztatuz, nondik, Homeroren garaiko tradizioak zerura, \"ouranos\"era eraman zituen. VI. menderako, Afrodita Urania (zerutiarra) bat Afrodita Pandemosengandik (jende guztiarena) bereizia zenean, \"ouranos\"ek, soilik zeru esfera bera esan nahi zuen.\nInterpretazioa.\nAstrologian, Uranok, norbanakoaren erabakitze ahalmena eta independentzia izpiritua irudikatzen ditu.\nUrano eta Varuna.\nGeorges Dumezilek Urano greziarra eta kultura maila indoeuropar primitiboagoko Varuna vedatarraren arteko identifikazioaren defentsa zuhur bat egin zuen. Dumezilen identifikazioa, bi jainkoek banatutako elementu mitikoena, neurri handi batean, interpretazio linguistikoetan oinarritzen zen, baina ez zuen amankomuneko jatorri bat proposatzen, Robert Gravesek eta beste batzuk ulertu zuten bezala, \"Ouranos\" izenaren identifikazioa Varuna hinduarekin, neurri batean proposatutako erro indoeuropar batean, *-uer \"lotu\" zentzuarekin (Varunak gaiztoak lotzen ditu, Uranok Ziklopeak), protogrezierazko *worsanos, protoindoeuropar *wers errotik, \"hezetu\", \"tantakatu\" (euriari erreferentzia eginez) etimologia balizkoago ikusten dutenek erabat baztertzen dute.\nSukarriaren testuinguru kulturala.\nIgitaia sukarrizkoa, izatearen xehetasuna, brontze edo burdinazkoa beharrean, mitografo greziarrek mantendu zuten, baina erromatarrek ez zuten ezagutu. Sukarri zatiak jartzen ziren zurezko edo hezurrezko igitaietan aho moztaile bezala Neolito garaiaren amaieran, Brontze Aroa hasi aurretik. Igitai horiek, askoz beranduago arte mantendu ahal izango ziren, metala gai tabua zen erritualetan, baina xehetasun honek mitemaren antzinatasuna iradokitzen du.\nEmazteak eta seme-alabak.\nUranok izan zituen seme-alaba guztiak, Gearekin izan zituen, Afrodita izan ezik, Kronok bere aita zikiratu eta erauzitako sexu organoak itsasora bota zituenean jaio zena."}
{"id": "103513", "revid": "536", "url": "https://eu.wikipedia.org/wiki?curid=103513", "title": "Koto", "text": "Greziar mitologian, Koto edo Kotto (grezieraz \u039a\u03bf\u03c4\u03c4\u03bf\u03c2 Kottos, \"indartsua\" edo \"Kotitoren semea\", latinez \"Cottus\"), Hekatonkiro bat zen, ehun beso eta berrogeitamar buru zituen erraldoi bat, Urano eta Gearen semea eta Briareo eta Gigesen anaia.\nBere anaiekin batera, Tartaroan giltzaperatu zuten, lehenik Uranok eta ondoren Kronosek, honi, bere aita garaitzen lagundu ziolarik, Zeusek askatu eta honekin Titanomakian parte hartu zuten arte. Gerra amaitzean, Ozeano ibaiko jauregi batean ezarri zen. Tetis nereidak deitu zuen Zeusi lagun ziezaion jainkoa, Herak, Poseidonek eta Ateneak, Olinpotik botatzeko saiakera batean kateatu zutenean."}
{"id": "103515", "revid": "98220", "url": "https://eu.wikipedia.org/wiki?curid=103515", "title": "Belfast gaztelua", "text": "Belfast gaztelua (ingelesez \"Belfat Castle\") Ipar Irlandako Belfast hiriko Cavehill Country Parkean kokatzen den gaztelu bat da, itsas mailatik 400 oinetako garaieran. Bere kokapenak Belfast hiria eta Belfast lakuko (Belfast Lough) ikuspegi zoragarriak eskaintzen ditu.\nHistoria.\nHasierako Belfasteko gaztelua XII mendean eraiki zuten normandiarrek, eta hiriaren barnean zegoen, gaur egungo High Street, Castle Place eta Donegall Place artean. Bertan jaio zen besteak beste Sir Arthur Chichester. 1708an ordea erre egin zen eta Chichester familiak hiritik kanporako auzo berri batean berria eraikitzea erabaki zuen. 1811 eta 1870 artean eraiki zen eta Charles Lanyonek diseinatu zuen eskoziar estilora.\nBelfasteko udalak 1934ean erosi zuen eta 1978an barrutik berriztatu zuen. Publikoarentzako 1988an ireki zen."}
{"id": "103516", "revid": "98220", "url": "https://eu.wikipedia.org/wiki?curid=103516", "title": "Stormont gaztelua", "text": "Stormont gaztelua (ingelesez \"Stormont Castle\") Ipar Irlandako Belfast hiriko ekialdean kokatzen den baroietxe edo etxalekua da eta Ipar Irlandako Agintaritzak bere hitzaldiak ematen dituen egoitza nagusia izan ohi da.\n1921 eta 1972 bitartean Ipar Irlandako Lehen Ministroaren egoitza ofizialtzat erabili izan zen. Dena dela, Stormont Etxea bizilekutzat hautatu izan ohi duten lehen ministroen kopurua nahiko hutsala izan da. 1921 eta 1972 bitartean Ipar Irlandako Gobernuaren Gabinete Gela kokatzeko ere erabili izan da."}
{"id": "103517", "revid": "58701", "url": "https://eu.wikipedia.org/wiki?curid=103517", "title": "Belfast City Hall", "text": "Belfasteko Udaletxea (ingelesez \"Belfast City Hall\", gaeleraz \"Halla na Cathrach Bh\u00e9al Feirste\") Belfasteko Udalaren (Belfast City Council) egoitza da. Donegall Squareko iparraldeko ertzean kokatzen da, Belfast hiriko merkatal eta negozio guneak banatzen dituelarik.\nHistoria.\nUdaletxea izan aurretik \"White Linen Hall\" liho esportazio konpainia garrantzitsuaren egoitza zegoen bertan. Belfast nabarmen industrializatu eta biztanlez Dublin bera gainditu zuenez 1888 urtean Viktoria Erreginak \"hiri\" estatusa eman zionean Belfastek bere mailako udaletxea izan behar zuela erabaki zuen. Sir Alfred Brumwell Thomas arkitektuaren gidaritzapean lanak 1898an hasi ziren eta 1906an bukatu.\nArkitektura.\nNeobarroko estiloan eraiki zuten, estilo honen adibide esanguratsuena da mundu mailan, eta Portlaneko harria erabili zuten kanpoaldea egiteko. Lau dorrek mugatzen dute eta erdian 53 metrotako garaiera duen kupula handi bat dauka. Kupula kobrez estalirik zegoen eta gaur egun berdea da, Europa iparraldeko eraikinen antzera.\nBarnealdean marmola da nagusi, Carrara, Pavonazzo eta Bresciatik ekarri zuten. Beirateak ere aipagarriak dira.\nParkea.\nZelai berdea dauka aurrealdean eta alboetan. Udan gazteak aurki daitezke bertan denbora pasa, bai eta bulegariak ere bazkal orduan. 2012ko udan egunero bete zen Londresko Udako Olinpiar Jokoak ikusteko pantaila erraldoia ezarri baitzuten.\n2010an eraikinaren eskuinaldean noria erraldoi bat eraiki zuten.\nHainbat estatua daude bertan:"}
{"id": "103518", "revid": "7162", "url": "https://eu.wikipedia.org/wiki?curid=103518", "title": "Belfasteko Udaletxea", "text": ""}
{"id": "103519", "revid": "98220", "url": "https://eu.wikipedia.org/wiki?curid=103519", "title": "Stormont jauregia", "text": "Stormont jauregia (ingelesez Parliament Buildings edota soilik Stormont bezala ezagutzen da) Ipar Irlandako Belfast hiriburuaren ekialdean dagoen Stormonteko gunean kokatzen den jauregia da. Ipar Irlandako Legebiltzarra eta Ipar Irlandako Agintaritzaren egoitza da.\n1998ko Ostiral Santuko Akordioaren ondorioz gaur egun eraikin hau Ipar Irlandako Gobernua eta Ipar Irlandako Biltzarraren egotza da.\n2014ko urriaren 22an izendatu zuten Mairtin O'Muilleoir Belfasteko alkate ohi eta Sinn Feineko ordezkaria Ipar Irlandako parlamentari. Alex Maskey ordezkatu zuen Stormonten, Belfast hegoaldeko ordezkari gisa."}
{"id": "103520", "revid": "105290", "url": "https://eu.wikipedia.org/wiki?curid=103520", "title": "Mitraillette", "text": "Mitraillette ( ahoskatuta) Belgikako jakia da, frijitu-dendetan eta tabernetan aurkitu daitekeena. Ziur asko Hainaut probintzian sortua da eta literalki \"subfusila\" esan nahi du."}
{"id": "103521", "revid": "512", "url": "https://eu.wikipedia.org/wiki?curid=103521", "title": "Pe\u00f1afielgo gaztelua", "text": "Pe\u00f1afielgo gaztelua da Espainiako Valladolid probintziako Pe\u00f1afiel herrian kokaturiko gaztelu bat. Gaztelua muino estu eta luze baten tontorrean eraikia dago, eta, horren ondorioz, itsasontzi batenaren antzeko forma dauka. 1917ko ekainaren 1ean monumentu nazional deklaratua izan zen.\nKokaleku honetan gaztelu bat gutxienez ere X. mendeaz geroztik egon den arren (943. urteko agiri batean jasota agertzen da gazteluaren aipamena), XV. mendean baimendutako berreraikuntza baten emaitza da gaur egun ikus daitekeen eraikina.\nGotorleku honen oinplanoa oso estua eta luzatua da (35 metro inguru zabal, baina 210 metro luze).\nGaztelua bi harresi-lerroz defendatuta dago (bata bestearen barrenean).\nGaztelua Pe\u00f1afielgo Udalaren jabetzakoa da."}
{"id": "103522", "revid": "1340", "url": "https://eu.wikipedia.org/wiki?curid=103522", "title": "Espainiako gobernua", "text": ""}
{"id": "103526", "revid": "119347", "url": "https://eu.wikipedia.org/wiki?curid=103526", "title": "Redneck", "text": "Redneck (euskaraz \"Lepogorri\") esaten zaie estereotipikoki Estatu Batuetan eta Kanadan bizi diren kaukasoar jatorrikoei (hau da, zuriak) eta estatus sozio-ekonomiko baxua dutenei, batez ere landa inguruetan bizi direnei. Georgia eta Alabaman erabiltzen duten \"cracker\", Apalatxetan eta Ozark mendietan erabiltzen duten \"hillbilly\" eta \"white trash\" esamoldeen parekoa da. Hasieran hegoaldeko Estatu Batuetan bakarrik erabiltzen zuten, gero Apalatxetan eta gaur egun Ipar Amerika osoan erabiltzen dute.\nIzena landa eremuetan egun osoz aire librean, landetan, soroetan, zelaietan, baratzetan eta eguzkipean lan egiten duten baserritar eta nekazariek lepoak gorrituta amaitzen dutelako dator."}
{"id": "103527", "revid": "90799", "url": "https://eu.wikipedia.org/wiki?curid=103527", "title": "Egia", "text": "Egia baieztapena eta gertakaria bat etortzea da, edo baieztapena eta horrek islatzen duen errealitatea, edo dagokion ideia. Terminoa zentzu tekniko batean erabiltzen da, nola hala zientzia, logika, matematika eta filosofia eremuetan. \nHorrez gain, egia hitzaren erabilerak zintzotasuna, fede ona eta giza egiazaletasuna ere barne hartzen ditu, orokorrean. \nIdeia filosofiko lausoa izaki, ez dugu pentsalari edo adituen artean erabateko adostasuna lortzen duen definiziorik topatuko. Egiaren inguruko teoria desberdinen arteko eztabaidak bizirik dirau, eta, besteak beste, posizio desberdinak daude ondorengo auzien inguruan:\nArtikulu honen helburua kontzeptuaren gaineko interpretazio eta ikuspuntu nagusiak azaltzea da. Egiari buruzko galdera eztabaida iturri izan da mendeetan zehar teologo, filosofo eta logikarien artean. Gaur egun, hainbat ikerketa zientifikotarako gaia da, eta baita oinarritze filosofikorako ere. Besteak beste:\nEtimologia.\n\"Egia\" hitzaren esanahia eta jatorria argitzeko, komeni da gure kulturan eragin handia izan duten hiru hizkuntzetan duen esanahia gogoratzea.\nGrezieraz, \"aletheia\" terminoa erabiltzen da (ezkutuan ez dagoena), eta deskubritzea, argitara ateratzea da bere esanahia..\nLatinez, \"veritas\" terminoak adierazpenen zehaztasuna edo zorroztasuna adierazten du, esaten dena esaten duenarekin lotuz. Gezurraren edo iruzurraren aurkakoa litzateke. \nEta, azkenik, hebreeraz, \"emunah\" terminoak egia adierazten du, konfiantza edo fideltasun moduan ulertuta. Egiazko laguna; espero duzun hori beteko denaren segurtasuna; zerbait sendoa, egonkorra. \u00a0\nHiru zentzu ezberdin horiek osatzen dute \u201cegia\u201d terminoaren oinarria.\nEgiari buruzko ikusmoldeak.\nAntzinatea.\nEgiaren inguruko hiru orientabide nagusi eratzen dira:\nHebrearrentzat egia (emunah), batez ere, segurtasuna edo konfiantza da; egiazkoa da bere buruarentzat egiazkoa dena, eta, beraz, fidagarria segurtasuna ematen duelako. Beraz, Jainkoa Egia da, bera baita egiazko gauza bakarra, leial delako. Egia ez da estatikoa, ez baitago orainaldian aurkitzen, Jainkoak bere promesa adierazten duen etorkizunean baizik. Horregatik, egiaren esanahia \u05d0\u05de\u05df (amen, hala izan bedi) esatea da. Egia promesari leial izateko borondatearen produktua da.\nPlaton eta Aristoteles.\nGreziarrentzat, berriz, egia errealitatearen berdina da, eta errealitatea fenomeno aldakorren azpian geratzen den nortasuntzat hartzen zen. Halakoa da arkhe edo arjea (\u1f00\u03c1\u03c7\u03ae), hau da, hainbat eratara ulertzen den \"printzipioa\": materia, zenbakiak, atomoak , ideiak,\u200b eta abar, esperientzia konkretuaren maila sentigarriaren azpitik geratzen direnak, beraz, pentsamenduarengatik bakarrik da ezaguna arimaren funtzio edo ahalmen gisa: ulermena. Egia \"aletheia \"edo fenomenoaren beloak ezkutatzen duen izakiaren aurkikuntza gisa planteatzen da. Baina greziarrek egia enuntziatuen propietatetzat ere hartzen zuten.\nBatzuek Sokrates, Platon eta Aristotelesen egiari buruzko ideiak korrespondentziaren teoriarekin bat datozela ikusten dute. Aristotelesek esan zuen:\nHalaber, antzeko adierazpenak Platonen elkarrizketetan ere aurki daitezke (Cratylus 385b2, Sofista 263b). Stanfordeko \"Encyclopedia of Philosophy\"k Aristotelesi buruz esaten du:\nEra berean, praktikan, greziarrek egia konbentziotzat hartzen zuten esperientzian eta diskurtsoaren gizarte-konbentzioan oinarritua duten zeinuen (hitzak, hizkuntza) elkartzean edo bereiztean: komunikazioa eta pertsuasioa, batez ere politika eta hezkuntzaren hitzaldian eta erretorika artean. Egia eduki subjektibotzat eta, beraz, eszeptikotzat hartzen duten lehenak dira.\nHelenismoa.\nFilosofo greziar batzuek zioten egia edo ez zela hilkorrentzat edo irisgarritasun edo irisgarritasun oso mugatua zuela, eta horrek hasierako eszeptizismo filosofikoa eratu zuen. Haien artean zeuden Xenofanes, Demokrito eta Pirro, pirronismoaren sortzailea, egiaren irizpiderik ez zegoela argudiatuta.\nEpikureoek uste zuten pertzepzio sentsorial guztiak (aisth\u00easis) egiazkoak zirela eta akatsak sortzen zirela pertzepzio horietatik epaiak (hipolepsis) edo iritziak (prosdoxazomenorako) egiteko moduan.\nEstoikoek egia inpresioetatik (phantasiai) eskura zitekeela uste zuten, jabetze kognitiboaren bidez (katalepsia).\nErdi Aroa.\nJudaismo eta kristautasuna.\nTradizio judutarrak eta kristautasunak dimentsio berezi bat sartzen dute: fedeak sostengatutako Egia errebelatua. Kristautasunak egiaren ikuspegi soteriologikoa du. Bibliaren arabera (Joan 14:6), Jesus aipatzen da esanez: \u00abNi naiz bidea, eta egia eta bizitza; inor ez da Aitarengana etortzen nire bidez ez bada\u00bb.\nErdi Aroan, kristautasunak, Erromatar Inperioko erlijio ofizialak, fedearen bidezko ezagutzaren eta arrazoiaren bidezko ezagutzaren arteko erlazioen arazoa planteatu zuen.\nFilosofia islamiarra.\nFilosofia islamikoan, Avizenak (Ibn Sina) honela definitu zuen egia \"Kitab Al-Shifa\" lanean, I. Liburua, 8. kapituluan:.\nGeroago, Avizenak egiaren definizioa sakondu zuen VIII. liburuaren 6. kapituluan:.\nHala ere, definizio hori Erdi Aroko Simone van Riet-en obraren latinezko itzulpenaren interpretazio bat besterik ez da. Jatorrizko testu arabiarraren itzulpen moderno batek zera dio:.\nAverroesek Aristotelesen pentsamenduaren ulermenaren eta bere erlijio-fede propioaren arteko kontraesana gainditzen saiatu zen (islamismo nagusia Espainia musulmanean), eta egia bikoitzaren kontzeptua definitu zuen. Averroismoaren harrera Europan kristauan (latin averroismoa), oso garrantzitsua izan zen eskolastikarako.\nEskolastika.\nAvizena eta San Agustin eta Aristoteles berbaluatzen, Tomas Akinokoak bere \"Egiari buruzko galdera eztabaidagarriak\" lanean esan zuen:\nHorrela, Tomas Akinokoarentzat, gizakiaren adimenaren egia gauzen egian (egia ontologikoa) oinarritzen da. Horregatik, entea ulergarria da.\u200b Aristotelesen iritziaren birformulazioa idatzi zuen bere \"Theological Summa\"n, adimenak gauzarekiko duen egokitasuna, \"Adaequatio rei et intellectus\", gaur egun, egia semantikoa edo egia epistemologikoa deituko geniokeen egia logikoari, gaizki deitu izan dena. San Tomas Akinokoak esan ere zuen benetako gauzek parte hartzen dutela Jainko Sortzailearen izatearen ekintzan, zeina Iraunkorra den eta Adimena eta Egia. Beraz, izaki horiek ulergarritasunaren argia dute, eta ezagugarriak dira. Gauza horiek (izakiak; errealitatea) giza izpirituan aurkitzen den egiaren oinarria dira gauzen ezagutza eskuratzen duenean, lehenik zentzumenen bidez, gero arrazoimenak egindako ulermenaren eta judizioaren bidez. Tomas Akinokoarentzat, giza adimenak (\"intus\", barru eta \"legere\", irakurketa) gauzen esentziara eta existentziara iristeko gaitasuna du izaera ez-materiala duelako, elementu espirituala; nahiz eta elementu moral, hezitzaile eta beste batzuek zure gaitasuna oztopatu dezakete.\nEskolastikoentzat, \"verum \"(egia), \"unum \"(identitate bakarrekoa) eta \"bonum \"(oso-ona) entearen propietate transzendental bat da, entearen baliokide gisa guztiz bihurgarriak baitira, eta egiazko ezagutzak egia ontologikoa egia metafisiko gisa suposatzen du enteak adimenarekin duen egokitasunean.\nLogika silogistikoa formala bada ere, ez da formalista,\u200b bere terminoen eduki esanguratsua \u03ac\u03bb\u03ae\u03b8\u03b5\u03b9\u03b1 gisa errealaren funtsezko intuizioari dagokiolako; eta haien harremanak Platonek pentsatutako esentzien ordena dialektiko bati dagozkio, edo formen mugimendu eragin eta ordenatu bat, Mundua, lehen mugimendu batek mugitua, bere dizipulu Aristotelesek pentsatu zuen gisa; eta, azkenik, kristautasunean eta islamean, Jainko Sortzailea, Agindua eta Hornitzailea, Egiazko Izakiaren errebelazioa da, ordena eta egia horren azken oinarria, Lehen Kausa gisa, eta IPSUM ESSE SUBSISTENS.\nDena den, XI. mendetik aurrera eskolastikaren baitan, kontzeptu unibertsalen arazoa eta errealitatearekin duten harremana beti egon zen presente.\nNominalistek egia \"veritas sermonis\"tzat hartu ohi dute, Unibertsalak \"flatus vocis\" (ahots-arnasa) kontsideratzen baitira\nEgia motak.\nSubjektiboa eta objektiboa.\nEgia subjektiboak modurik intimo eta gertukoenean ezagutzen ditugun horiek dira egiaren edukia subjektuak berak ezagutzen eta adierazten duen horretan oinarritzen delako. Esperientzia propioaren egiak dira. Subjektibismoa egia guztiak subjektiboak direla dioen teoria da, ezagutzen duen subjektuaren araberakoak, alegia.\nAitzitik, egia objektiboek gure sinesmen subjektiboetatik eta gustuetatik independenteak izan nahi dute, eta horien oinarria subjektu indibidualak ezagutzen duen egitatetik independentea. Horixe da egia zientifikoaren nahia.\nIkuspuntu desberdinak edo ezagutzeko modu desberdinak daudela edo egon daitezkeela onartzen denean, subjektibismoaz baino perspektibismoaz hitz egin beharko genuke.\nErlatiboa eta absolutua.\nEgia erlatiboak arau, konbentzio edo ikuspuntu bati lotuta egia soilik diren ideia edo proposizioak dira. Normalean, konbentzio edo arau horiek kulturaren beraren printzipioak izaten dira. Edonork onartuko luke ideia batzuen egiazkotasuna edo faltsutasuna erlatiboa dela: sardexka koilararen ezkerraldean dagoela esaten bada, hori norberak ikusten duenaren araberakoa izango da. Hala ere, erlatibismoa egia guztiak mota horretakoak direla dioen teoria da eta, beraz, egia oro kulturaren beraren araberakoa izango dela. \nErlatibismo morala, adibidez, iritzi moral eta etiko guztiei balio, zilegitasun, garrantzi eta pisu bera ematen dien korronte filosofikoa da, nor, nola, noiz eta non adierazten diren kontuan hartu gabe; beraz, iritzi moral edo etiko guztiak, pertsonatik pertsonara alda daitezkeenak, baliozkoak dira, eta ez da bat beste bat baino hobea.\nEgia erlatiboei kontrajarrita, egia absolutuak edo objektiboak ditugu. Azken horiek kultura eta garai guztietarako egiazkoak izango liratekeen ideiak edo proposamenak dira. Ideia horiek unibertsoaren naturarekin, giza naturarekin, jainkoarekin... edo funtsezko esentziaren batekin erlazionatzen dira maiz.\nAbsolutismo morala, arau eta printzipio moralak erabat egiazkoak edo faltsuak direla dioen ikuspegia da; kultura guztientzat erabat egiazkoak edo faltsuak, garai eta egoera guztietan, giza usteekiko independente.\nOntologikoa eta epistemologikoa.\nEgia aintzakotzat hartzeko bi modu hauek ez dira beti argi agertzen hitzaren erabilera arruntean.\nLehenengo kasuan, egiazko errealitateari erreferentzia egiteko erabiltzen da hitza errealitate irreal, engainagarri, hutsal edo itxurazkoari kontrajarrita (erreala ematen duelako, baina benetan hala izan gabe).\nBigarren kasuan, hitza ezagutzari (sinesmen, proposizio edo enuntziatuen edukiari) erreferentzia egiteko erabiltzen da. Ezagutza hori benetakoa edo faltsua izan daiteke, adierazi nahi duen errealitatearekin bat egiten duen edo ez horren arabera. \nEszeptikoek, adibidez, baztertu egiten dute modu ontologikoan egia ezagutzeko posibilitatea bera, giza ezagutzarentzat errealitatearen ezagutza ezinezkoa dela iritzita. Platon dugu egia ontologikoaren defendatzaile nagusienetako bat.\nArrazionalista eta idealistek, Descartes, Spinoza, Leibniz, Hegel, eta Russell edo Wittgensteinek, honela pentsatu zuten euren pentsamenduaren une jakin batean: egia guztiek, azken finean, Jainkoarentzako arrazoiaren egiak izan behar dute, non euren izaera absolutua lortzen duten. Jainkoa izaki transzendente moduan uler dezakegu, edo, naturarekin, izpirituarekin, gizatasunarekin edo zientziarekin identifikatuta.\nEnpirismoak, aldiz, ezagutza guztiak, funtsean, egia direla dio, esperientzian oinarrituta dauden heinean.\nEgia morala.\nHitzekin edo ekintzekin adierazten dugunaren eta egiazkoa dela sinesten dugunaren arteko komunztadura da. Bere kontrakoa ez da faltsua edo okerra gezurra baizik.\nGaur egungo egiaren teoriak.\nEsaten, pentsatzen edo sinesten denaren eta errealitatearen denaren edo gertatzen denaren arteko adostasuntzat hartu izan da, tradizioz, egia; gogamenaren eta errealitatearen edo enuntziatuen eta gertakarien arteko elkarrekikotasun edo kointzidentzia gisa. \nHorregatik diogu enuntziatu bat egiazkoa dela egitateak diren bezala deskribatzen baditu, eta faltsua dela diren bezala deskribatzen ez baditu. Beraz, egia, batez ere, diskurtso adierazlearen propietate bat da; egia dena edo faltsua dena enuntziatuei edo proposizioei dagokie, eta ez egitateei. Kontzepzio honen arabera, ondorioz, egia kontzeptu epistemologiko hutsa litzateke. \n\u201cTigrea logelan dago\u201d esaldia egiazkoa da baldin eta bakarrik baldin tigrea logelan badago. Bi baldintzazko horri bi baldintzazko aristotelikoa esan diezaiokegu: \u201cIzan ere,\u00a0 den-a ez dela edo ez den-a badela esatea faltsua da, eta den-a badela eta ez den-a ez dela\u00a0 esatea, ordea, egiazkoa da\u201d. (Aristoteles, \"Metafisika\", IV. liburua). Forma orokorrean esan dezakegu: 'P' egiazkoa da baldin eta bakarrik baldin P, non 'P'-ren ordez edozein esaldi jar dezakegun.\nDena dela, egiazko enuntziatu guztiak ez dira egiazkoak egitateekin bat datozelako. \"Bihar euria egingo du edo ez du egingo\" esakuneak, adibidez, ez du errealitatearekin zerikusirik, eta, hala ere, benetako enuntziatua da: egia logikoa da. Azken horrek onargarri egiten du egiaren koherentziaren teoria deritzona. Gaur egun zabalduen dagoen teoria korrespondentista, beraz, beste teoria batzuekin osatu beharko da, ezinbestean.\nTeoria korrespondentista.\nEgiaren teoria korrespondentistak esaten du proposizio baten egiazkotasuna edo faltsutasuna munduarekin duen erlazioak soilik determinatzen duela munduarekin bat datorren zehaztasunez deskribatzen badu. Teoria horren arabera, egia ezagutzen duen adimenaren eta benetakoaren arteko bat-etortze erlazio bat da, ezagutzaren eta errealitatearen arteko lotura. \nHala ere, gaur egun errealitateari buruzko ezagutza metafisikorik onartzen ez denez, teoria hori enuntziatu edo adierazpen linguistiko bati buruzkoa dela esaten da, eta enuntziatu edo adierazpen hori egiazkoa izango da esaten duena egia denean.\nTeoria koherentista.\nEgiaren teoria koherentistak dio proposizio bat egiazkoa dela parte den sistemaren gainerako proposizioekin bat baldin badator soilik, haiekin koherentea eta zentzuzkoa bada. \"3 + 5 = 8\" proposizioa egiazkoa da matematika elementalaren arauekin koherentea den heinean.\nEgia, beraz, proposizio sistemen propietate bat da teoria honen arabera, eta sistema osoarekin duen koherentziaren baitan soilik eman ahal izango zaio egiazkotasuna banakako proposizio bakoitzari.\nTeoria koherentistari egin zaion kritika ezagun bat Bertrand Russellek formulatu zuena da: sinesmen bat eta bere aurkakoa gutxienez sinesmen multzo batekin koherenteak izango direnez, sinesmen kontraesankorrak egia izan daitezke teoria koherentistaren arabera. Baina, biak ezin direnez aldi berean egiazkoak izan (kontraesankorrak direlako), teoria hau ez dela balizkoa ondorioztatu izan da.\nAdostasunaren teoria.\nAdostasunaren teoria, adostasunaren kontzeptua bere egiaren kontzeptuaren zatitzat hartzen duen egiaren edozein teoria izango litzateke. Teoria hauen arabera, egiak aldez aurretik prozedura edo akordio bat behar du, edo jarraibide batzuen aldez aurreko ezagutza. Egia, beraz, talde zehatz batek adostua izan daiteke, elkarrizketaren bidez.\nTeoria pragmatikoa.\nEgiaren teoria pragmatikoek baieztatzen dute proposizio bat egiazkoa dela baldin eta baliagarria bada edo praktikan funtzionatzen badu. Ondorioz, \"udan bero egiten du\" proposizioa egiazkoa da ekintzarako baliagarria bada, hau da, egiazkoa dela uste duen edonorentzat baliagarria bada. \nBeraz, teoria pragmatikoaren arabera, praktikan egiaztatzen dugunean soilik ezarri ahal izango dugu proposizio baten egiazkotasuna. Eskakizun hori ez da gertatzen teoria korrespondentistarekin, non proposizio bat egiazkoa den egitateekin bat baldin badator, egitateok egiaztatu ezin badira ere.\nBeste teoria batzuk.\nKonstruktibismoaren arabera, egia prozesu indibidual eta sozialek eraikitzen dute.\nKanten fenomenoaren eta noumenoaren definiziotik abiatuta, ezagutza eraikuntza mental bat da. Esperientzia guztiak, funtsean, subjektiboak dira; eta, pertsona baten esperientzia beste batenaren antzekoa izan daitekeela uste izateko arrazoiak aurki daitezkeen arren, ez dago jakiterik benetan esperientzia bera den ala ez.\nEgia eta esanahia.\n\"Egia\" kontzeptua argitzea Hizkuntzaren Filosofiaren egiteko garrantzitsua izan da \"egiazkoa\" entitate linguistiko batzuei aplika dakiekeen predikatutzat onartua izan den heinean. Egia aztertzean, XX. mendeko Hizkuntzaren Filosofiak oinarrizko bereizketa tradizional batera jo zuen: alde batetik, perpaus analitikoak genituzke, a priori egiazkotzat jo ditzakegunak, beharrezkoak; eta, bestetik, sintetikoak, a posteriori egiaztatu beharrekoak, kontingenteak. Hona hemen bi adibide:\n(1) Soltero guztiak mutil ezkongabeak dira. \n(2) Ekai mutil ezkongabea da. \n(1) analitikoa da, (2) sintetikoa. Analitikotasuna definitzerakoan, definizio kantiarra hartu izan da oinarritzat: perpaus bat analitikoa izango da baldin eta soilik baldin (bsb) subjektuak, atxiki zaion predikatua, jada inplikatzen badu. Horrenbestez, perpaus analitikoak egiazkoak dira nahitaez. (1) perpaus analitikoa da \"soltero\" hitzak \"mutil\" eta \"ezkongabe\" inplikatzen dituelako; (2) sintetikoa \"Ekai\" hitzak ez duelako \"mutil ezkongabe\" inplikatu beharrik, imajina baitezakegu Ekai ezkonduta dagoela kontradikzioan erori gabe.\nTeoria semantikoak.\n\"Egiazko\" predikatuari buruz, interpretazio ugari egin da. Oro har, onartu da badirela a priori egiazkoak diren perpausak, egia logiko edota analitikoen kasuan esate baterako. Baina, perpaus sintetiko bat egiatzat hartzeko, iritzi desberdinak sortu dira kontuan izan beharreko irizpideei buruz aritzean. Lau izan dira joera nagusiak: \na. Egia egokitasun gisa. Perpaus bat egiazkoa da bsb horren eta errealitatearen artean egokitasun bat badago. P egiazkoa izango da bsb errealitatean p-k dioena betetzen bada. Ikuspegi hori Russellek eta, oro har, joera enpiristak defendatu dute. Tarskiren egiaren kontzepzio semantikoa ikuspegi horretatik gertu aurkitzen da. \nb. Egia koherentzia gisa. Perpaus bat egiazkoa da horrekin harremanetan dagoen uste-sistemari koherentzia handiagoa ematen badio. Ikuspegi horri, jankintza sistema holisten alde dauden autoreek eutsi diote. Quinek ikuspegi horri eutsi diola esaten da.\nc. Egiarekiko ikuspegi pragmatista. Perpaus bat egiazkoa da hura mantentzeak efektu \"positiboak\" badakartza. James-ek eta, oro har, pragmatismo amerikarrak defendatu dute. Bada Quineren iritziak ikuspegi honetara gerturatzen dituenik. \nd. Egia erredundantzia gisa. Ikuspegi honen arabera, \"egiazkoa\" predikatua ez da erredundantzia bat besterik. P egiazkoa dela esatea, p esatea da, funtsean. Fregeren ikuspegien eta Tarskiren egiaren kontzepzio semantikoaren hainbat irakurketak ikuspegi honetara gerturatu izan ditu bi autoreak.\nAlfred Tarskiren egiaren kontzepzio semantikoa.\nAlfred Tarski filosofo poloniarrak egiaren kontzepzio semantikoaren aide egin zuen; hau da, egiazkotasuna, semantikari dagokiola esan zuen, adierazpen linguistikoak erreferitzen dituzten objektuekin harremanetan ezartzen dituen eremuari, alegia. \nTarski egiaren nozio aristotelikotik abiatzen da. Horren bertsio gaurkotuaren arabera, \u00abperpaus bat egiazkoa da bsb perpaus horrek gauza-egoera existente bat designatzen badu\u00bb. Badirudi horrekin Tarskik egokitasunean oinarritutako egiaren hala-holako interpretazioa defendatzen duela. Halere, Tarskik definizio aristotelikoa berrituko du (T) formako definizioak aldeztuz. Horren arabera: \n(T): X egiazkoa da baldin eta soilik baldin p \nAdibide honetan, p perpaus edota proposizio bat litzateke, eta X, haren izena. Horrela, perpaus bat egiazkoa izango da perpaus hori ematen denean. Horren arabera, badirudi Tarski egiaren ikuspegi erredundantista batera gerturatzen dela, hau da, perpaus bat egiazkoa dela esatea perpaus hori esatea dela defenditzen duen teoriara. Gainera, (T) formako definizioak perpaus baten izena eta perpaus horri dagokion \"egiazko\" predikatua erabiltzen ditu, eta horrek metahizkuntzaren eremuan ezartzen gaitu. Tarskiren egiaren kontzepzio semantikoak, hain zuzen, hizkuntza-objektu bat eta horri buruzko metahizkuntza inplikatzen ditu. \nEgia-ostea.\nHainbat fenomeno daude egia-ostearen inguruan. Gezurra, ezjakintasuna, hitzontzikeria, desinformazioa, fake newsak, populismoa, sare sozialak, propaganda, negazionismoa... Engainu masiboaren ideia sortzen duten fenomeno heterogeneoak dira.\nBaina egia-ostearen ezaugarri nagusia da ez duela begirunerik egiarekin eta gutxietsi egiten duela. Egia-ostearen muina, beraz, egiarekiko interesik eza da, eta hori arriskutsua izan daiteke. Egia-osteak egiarekiko errespetu falta batekin baitu zerikusia gezurrarekin baino. Egia ezkutatzearen eta horri kasurik ez egitearen artean, badago aldea. Bi jarreren inplikazioak ere desberdinak dira, eta, egia-ostearen aroan, bigarren kasua deigarria da oso. \nJoera irrazionalak eta ziurgabetasuna.\nIsuri kognitiboei dagokienez, egia-ostearen gakoetako bat zera da: egia parez pare dugunean ere hari kasurik ez egitea. Joera horren atzean zer egon daitekeen ikertu ahala, arrazoietako bat, agian oinarrizkoena, gure irrazionaltasunari lotzen zaio: egiari ez diogu kasurik egiten hain zuzen kosta egiten zaigulako bestela jokatzea. Ez garelako uste bezain razionalak.\nIsuri mediatikoei dagokienez,\u00a0 XXI. mendeko erabakiaren arkitektura modu bizkorrean aldatu da azken urteetan. Horrek informazioarekin, adituekin eta egiarekin berarekin harremanetan egoteko modua aldatu du. Badirudi gure isuriak areagotzen dituen erabakiaren arkitektura dela egungoa. Lehen aldaketa esanguratsua \u2018nahierako interakzioak\u2019 deritzenak areagotu ahala etorri da. Ikusi dugu, sarritan, gustuko informazioa bilatzeko joera dugula. Azken hamarkadetan, informazio eskaintza eta eskaera modu nabarmenean areagotu dira. Horrela, gero eta handiagoa da gustuko duguna entzuteko aukera.\nEgiarekiko interesik eza eta hitzontzikeria.\nIsuri kognitibo eta mediatikoen eskutik, egia-ostera heltzeko pista batzuk lor daitezke. Uler dezakegu zergatik gelditzen diren egia batzuk bazterrean. Hala ere, kontuan izan behar dugu hori ez dela gertatzen soilik gezur eta desinformazioa dela medio. \nEgia-ostearen muinean egiarekiko interesik eza, hots, axolagabetasuna dago, eta ez dirudi hori ezjakin eta gezurtiaren ezaugarri nagusitzat jo daitekeenik. Aitzitik, axolagabetasuna irudikatzeko aproposa den figura bat baldin badago, hori hitzontzia da. Hitzontzikeria nozioa Harry J. Frankfurtek (2005) ekarri zuen eztabaida filosofikoaren erdigunera. Dena den, Frankfurtek hasieratik onartu zuen ez zegoela eskura hain ohikoa zen fenomeno horren definiziorik, eta are gutxiago teoriarik. Hala ere, ahalegindu zen nozioa argitzen, eta, haren aburuz, hitzontzikeriaren ezaugarri nagusia egiarekiko interesik eza da. Hitzontziari bost axola zaio esaten duena egiazkoa edo faltsua den. Egiarekiko eta gauzen izaerarekiko indiferentzia hori da haren ezaugarri bereizgarria. \nHain zuzen ere, egiarekiko axolagabetasun hori da hitzontziaren eta gezurtiaren arteko desberdintasun nagusia, baita hitzontziaren eta ezjakinaren artekoa ere. \nHitzontziaren beste ezaugarri bat zera da: toleranteagoak izan ohi gara hitzontziekin gezurtiekin baino. Hain zuzen, hori izan daiteke, kasu batzuetan, gezurrarena baino hitzontzikeriaren bidea aukeratzeko arrazoietako bat. Ez da harritzekoa, beraz, testuinguru jakin batean egiari izkin egiteko, gezurraren estrategia baino hitzontziaren aldeko hautua egiteko tentaldia."}
{"id": "103529", "revid": "1340", "url": "https://eu.wikipedia.org/wiki?curid=103529", "title": "Lodz", "text": ""}
{"id": "103530", "revid": "1340", "url": "https://eu.wikipedia.org/wiki?curid=103530", "title": "Arroyomolinos de Leon", "text": ""}
{"id": "103531", "revid": "1340", "url": "https://eu.wikipedia.org/wiki?curid=103531", "title": "Alajar", "text": ""}
{"id": "103532", "revid": "1340", "url": "https://eu.wikipedia.org/wiki?curid=103532", "title": "San Silvestre de Guzman", "text": ""}
{"id": "103533", "revid": "1340", "url": "https://eu.wikipedia.org/wiki?curid=103533", "title": "Cumbres de San Bartolome", "text": ""}
{"id": "103534", "revid": "1340", "url": "https://eu.wikipedia.org/wiki?curid=103534", "title": "Ca\u00f1averal de Leon", "text": ""}
{"id": "103535", "revid": "1340", "url": "https://eu.wikipedia.org/wiki?curid=103535", "title": "Punta Umbria", "text": ""}
{"id": "103536", "revid": "1340", "url": "https://eu.wikipedia.org/wiki?curid=103536", "title": "El Cerro de Andevalo", "text": ""}
{"id": "103537", "revid": "1340", "url": "https://eu.wikipedia.org/wiki?curid=103537", "title": "Gibraleon", "text": ""}
{"id": "103538", "revid": "1340", "url": "https://eu.wikipedia.org/wiki?curid=103538", "title": "Sanlucar de Guadiana", "text": ""}
{"id": "103539", "revid": "1340", "url": "https://eu.wikipedia.org/wiki?curid=103539", "title": "Campofrio", "text": ""}
{"id": "103540", "revid": "1340", "url": "https://eu.wikipedia.org/wiki?curid=103540", "title": "Puebla de Guzman", "text": ""}
{"id": "103541", "revid": "1340", "url": "https://eu.wikipedia.org/wiki?curid=103541", "title": "La Granada de Rio-Tinto", "text": ""}
{"id": "103542", "revid": "1340", "url": "https://eu.wikipedia.org/wiki?curid=103542", "title": "Santa Barbara de Casa", "text": ""}
{"id": "103543", "revid": "1340", "url": "https://eu.wikipedia.org/wiki?curid=103543", "title": "San Bartolome de la Torre", "text": ""}
{"id": "103544", "revid": "336", "url": "https://eu.wikipedia.org/wiki?curid=103544", "title": "Zakopane", "text": "Zakopane Poloniako hegoaldeko hiria da, 2006ko datuen arabera 27.486 biztanle dituena. 1999. urtetik Polonia Txikiko voivoderriaren barruan kokaturik dago, 1975 eta 1998 bitartean Nowy S\u0105cz probintzia zaharrean kokaturik egon baitzen.\nPolonia txikiko hiriburua eta gune turistiko garrantzitsuena Krakovia den arren, Zakopane neguko kirol zerbitzuengatik ezaguna da. Tatrako mendi magalean dago Podhale eskualdean 800 \u2013 1000 m ingurura. Tatra mendiak Poloniako mendi altuenak izateaz gain, Karpatoko mendilerroetako garaienak dira.\nHistoria.\nZakopane herriari buruzko lehen txostenak 17. mendekoak dira, bertan Zakopisko izena duelarik. 19. mendean meatzaritza eta metalurgia industriak garatu ziren eskualde honetan, baina azken urteetan turismoa izan da diru iturririk garrantzitsuena. 1989. urtean 3000 biztanle inguru izatetik gaur egun arte.\nBestalde, 2. mundu gerran poloniako armadak Polonia eta Hungaria bitarteko gotorleku gisa erabili zuen. 1940. urteko martxoan Soviet batasuneko NKVD eta Alemaniako Gestaporen arteko bilerak izan ziren Tadeusz etxaldean.\nKirola.\nZakopane Tatra mendiak eta Guba\u0142\u00f3wka arteko bailaran dago kokatuta. 3 miloi turista inguru jasotzen ditu urtean zehar, neguan eski estazio nagusienak Kasprowy Wierch, Nosal eta Guba\u0142\u00f3wka Hill direlarik.\nOndorengo txapelketak antolatu dira Zakopanen:\n2006ko Neguko Joko Olinpikoetarako eta 2011ko Munduko Eski Txapelketak hartzeko hautagai aurkeztu zen."}
{"id": "103549", "revid": "15795", "url": "https://eu.wikipedia.org/wiki?curid=103549", "title": "Han", "text": ""}
{"id": "103551", "revid": "105290", "url": "https://eu.wikipedia.org/wiki?curid=103551", "title": "Kanpantorreta", "text": "Kanpantorreta (1.002 metro) Eskuagatxeko mendilerroaren tontorra da.\nAbiapuntuak.\nAbiatzeko tokirik ohikoena Ma\u00f1aria, hortik ordu 2 eta 30 minutuko igoera eskatzen duelarik."}
{"id": "103555", "revid": "1545", "url": "https://eu.wikipedia.org/wiki?curid=103555", "title": "Caspian Airlinesen 7908 hegaldia", "text": "Caspian Airlinesen 7908 hegaldiaren istripua 2009ko uztailaren 15ean Irango iparraldean Teherandik 150 kilometrora. Hegaldia Teherandik (Iran) Erevanera (Armenia) zihoan. Baina, hegazkina 168 lagunekin soro batera erori eta dirudienez, 153 bidaiariak eta 15 tripulatzaileak zendu ziren.\nHegazkina Tupolev Tu-154 modelokoa zen, EP-CPG matrikuladuna.\nBidaiariak.\nHegazkinean zihoazen 168 pertsonetatik ez zen inor bizirik irten. 36 pertsona (barnean 2 tripulatzaile) armeniarrak ziren. Baita ere, 2 georgiar, 2 kanadar eta bi australiar.\nBidaiarien artean, Irango judo gazteen selekzio nazionaleko 8 atleta eta 2 entrenatzaile zeuden. Baita ere, Irango parlamentari ohia eta enbaxadore baten emaztea."}
{"id": "103556", "revid": "336", "url": "https://eu.wikipedia.org/wiki?curid=103556", "title": "Caelus", "text": "Caelus (batzuetan Coelus letreiatua), erromatarrek, euren mitologian, greziar mitologiako Uranorentzako erabili zuten izen latindarra izan zen.\nTellusekin (Gea) ezkondu zen, eta, honekin, Saturno (Kronos), Ops (Rea), Ozeano eta beste Titanen aita izan zen, baita Erraldoiena ere. Beste inor gabe, Venusen (Afrodita) aita izan zen."}
{"id": "103559", "revid": "1545", "url": "https://eu.wikipedia.org/wiki?curid=103559", "title": "Aladino eta kriseilu miragarria", "text": "Aladino eta kriseilu miragarria \"Mila gau eta bat gehiago\" ipuin sortan jasotako ipuina da. Arabierazko Erdi Aroko bertsioan jasotzen ez bada ere, ipuin sortaren lehenengo itzultzailea izan zen Antoine Gallandek gaineratu zuen eta geroztik liburuko bertsio gehienetan agertzen da. Egun, mundu osoko ipuin ezagunenetarikoa da.\n\"Aladino\" hitzak, , \"fedearen nobletasuna\" esan nahi du.\nHaria.\nAladino Txinako hiri batean bizi den gazte txiroa da. Bere osaba dela dioen azti bat elkartzen zaio, leize batean dagoen kriseilu bat eskuratzeko asmotan. Aztia Aladino engainatzen saiatu arren, Aladinok kriseilua eskuratzen du eta kriseiluaren jabeari mesede egiten dion jeinu bati dei egiteko erabil dezakeela asmatzen du. Jeinuari esker, Aladino aberastu eta printzesa batekin ezkontzen da. Aztia itzuli eta printzesa engainatu ondoren, kriseilu berreskuratzen du. Aladinok, aztiak ahazturiko eraztun batez jeinu txiki bati dei egin diezaiokeela asmatzen du eta berari esker, kriseilua eta printzesa berreskuratzen ditu."}
{"id": "103560", "revid": "56334", "url": "https://eu.wikipedia.org/wiki?curid=103560", "title": "Andr\u00e9-Marie Amp\u00e8re", "text": "Andr\u00e9-Marie Amp\u00e8re (Lyon, Frantzia, 1775eko urtarrilaren 20a - Marseilla, Frantzia, 1836ko ekainaren 10a) fisikari eta matematikari frantziarra zen, elektromagnetismoaren aurkitzaile nagusietako bat. Hainbat gailu ere asmatu zituen, hala nola solenoidea, telegrafo elektrikoa eta elektroimana.\nNazioarteko Unitate Sistemaren korronte elektrikoaren Anpere unitatea bere omenez da.\nBiografia.\nAndr\u00e9-Marie 1775eko urtarrilaren 20an jaio zen Lyonen eta inguruko Poleymieux-au-Mont-d'Or herrian bizi izan zen 1775etik 1796. urtera arte. Bere aitak latina irakatsi zion Andr\u00e9-Mariek matematikekin zuen zaletasuna eta trebetasuna ikusi zuen arte. Latinezko klaseei esker Leonhard Eulerren eta Daniel Bernoulliren lanak ongi ulertu ahal izan zituen.\nFrantziako Iraultzan zehar, Andr\u00e9-Marieren aita Lyonera joan zen seguruago egoteko, baina 1793. urtean errepublikazaleek hiria hartu zutenean gillotinaz hil zuten. Bere aitaren hilketa izugarrizko kolpea izan zen Andr\u00e9-Marierentzat.\n1801ean Bourg-en-Bressera joan zen eta fisika eta kimika irakasle izendatu zuten. Bere emaztea eta bere semea Jean-Jacques Amp\u00e8re Lyonen utzi zituen. 1803. urtean, bere emaztea hil zen eta depresioak jo zuen. 1809. urtean Parisko Eskola Politeknikoaren matematika irakasle izendatu zuten.\n1814an Frantziako Zientzien Akademiaren kide izendatu zuten, matematiken alorrean, eta bere zientzia-ikerketak egiten jarraitu zuen.\n1820ko irailaren 11n Hans Christian \u00d8rsteden aurkikuntzaren berri izan zuenean, korronte elektrikodun eroaleak iparrorratzaren iparra desbideratzen zuela, Amp\u00e8re berehala hasi zen lanean. Astebete geroago, irailaren 18an Amp\u00e8rek korrontedun kable paraleloek elkar erakartzen edo aldaratzen zutela frogatu zuen, korronteen noranzkoen arabera: noranzko berdinarekin erakartzen dira eta aurkako noranzkoarekin alderatzen dira.\n1827an elektromagnetismoaren teoria sortu zuen.\n1836ko ekainaren 10ean hil zen Marseillan."}
{"id": "103561", "revid": "1105", "url": "https://eu.wikipedia.org/wiki?curid=103561", "title": "Andre-Marie Ampere", "text": ""}
{"id": "103562", "revid": "1310", "url": "https://eu.wikipedia.org/wiki?curid=103562", "title": "Igartubeiti baserria", "text": ""}
{"id": "103564", "revid": "1545", "url": "https://eu.wikipedia.org/wiki?curid=103564", "title": "Mar\u00eda Luisa Parkea", "text": "Mar\u00eda Luisa Parkea, Sevillan dagoena, hiri honetako parkerik handiena eta bere gune berderik garrantzitsuenetako bat da.\nHistoria.\nLorategi hauek, hasieran San Telmoren Jauregiaren zati zirenak, 1893an Maria Luisa Fernanda Orleansekoa infantak, (Montpensierreko dukesa) hiriari eman zizkion.Jean-Claude Nicolas Forestier ingeniari frantziarrak erreformatu zuen, Parisko Bois de Boulogneko kontserbatzaileak, kutsu erromantiko bat eman ziona, Generalifeko, Alhambrako eta Sevillako Alkazarretako lorategietan inspiratua. Parkean, Espainiako eta Amerikako plazak ireki ziren, bertako gunerik erakargarrienetakoak direnak. 1914ko apirilak 18an inauguratu zen.\nEdukia.\nLandare barietate zabal bat du, oso hostotsua toki askotan, argia beste batzuetan, bertatik dabilena, belarretan etzanda egunaz gozatzera gonbidatzen duelarik.\nEtorbide eta biribilgune ugariz betea, horietako bakoitzak, sevillarrek eta kanpotarrek zabalki ezagutzen duten izen egoki bat du, beheragoko zerrendan ikus daitekeen bezala.\nHegazti espezie ugari ere baditu, horien artean, pauma, txori kantariak, beltxargak eta ahateak, lasai, parkearen inguruan saltzen diren aleekin edo batek bere etxetik dakarrarenarkin (ohi ogia) elikatuko dituen ibiltariren baten zain daudenak.\nBere iturriek, bertan patxadaz atseden har daitekeen eta literatura eta beste arte batzuetako lanak deskribatzen dituzten bertako eserleku azulejutu eta xehekarietan goza daitekeen erlaxamenduari, bakea eta soinua gehitzen dioten kutsu arabiar hori ematen diote.\nIzen ospetsuz izendatutako bertako kaleetatik ibilaldi atsegin baten ondoren, Amerikako Plazara iristen da, non hiriko museorik ospetsuenetako bitan sartuz goza daitekeen, Arte eta Ohitura Herrikoien Museoa eta Arkeologiakoa, 1929ko Iberoamerikar Erakusketaren egoitza izan zena.\nAmerikako Plaza honek, ezaugarri berezi bat du, bere usoak, elkartzean, bere jangura asetzea zaila den tapiz zuri bat eratzen dutenak. Arrazoi honegatik, parkea, \"usoen parkea\" ezizenarekin ere ezagutzen da."}
{"id": "103565", "revid": "1545", "url": "https://eu.wikipedia.org/wiki?curid=103565", "title": "Mahai Muralaren Glorieta (Sevilla)", "text": "Mahai Muralaren Glorieta, Sevillako Amerikako Plazan kokatua eta Maria Luisa Parkearen zati dena, eserleku batzuk mugatutako gune txiki bat da, guztia sastrakaz inguratua. Bere erdian, zeramika polikromatuan eginiko plano eran, barruti guztia erakusten duen mural handi bat dago, 1929ko Iberoamerikar Erakusketako herrialde partaideen eraikin ezberdinak dituena.\nErlojuaren Glorietaren ondoan dago, Usoen Iturrietatik gertu."}
{"id": "103566", "revid": "1545", "url": "https://eu.wikipedia.org/wiki?curid=103566", "title": "Amerikako plaza (Sevilla)", "text": "Amerikako Plaza, Sevillan kokatua, hiri honetako Maria Luisa Parkean dago, albo batean estilo mudejarreko Arte eta Ohitura Herrikoien Museoa eta bestean estilo pizkundetarreko Arkeologia Museoa duelarik. Errege Pabilioia (estilo gotikokoa eta jabe bezala, Sevillako Udaletxea duena, bulego bezala erabiltzen duena), beste alde baten zati da, eta, azkenik, eta, bisitatuena, beste aldea da, tokikoek, heldu zein gazteek, \"usoen parkea\" ezizenarekin ezagutzen duten Maria Luisa Parkea, ezizen hori, inguruko kiosko ibiltarietan erositako janari poltsatxoetako janariaz edo bertara, euren seme-alabekin aisialdi uneetan, ohi igandetan, jaieguna izateagatik, joaten direnek euren etxetik dakarten janariaz elikatzera jaisten diren uso ugariengatik jasotzen duelarik.\nPlazako aipaturiko hiru eraikinak, Anibal Gonzalezek eraiki zituen 1913 eta 1916 bitartean 1929ko Iberoamerikar Erakusketarako, horietako bakoitzak, arkitektura estilo ezberdina du. Gainera, bertan dago Cervantesen Glorieta, zeramikekin apaindua, idazle honen lanik ospetsuenak gogoratuz."}
{"id": "103567", "revid": "512", "url": "https://eu.wikipedia.org/wiki?curid=103567", "title": "29 Anfitrita", "text": "29 Anfitrita edo Anfitrite, asteroide gerrikoan aurkitutako 29. asteroidearen izena da. A. Marthek aurkitu zue 1854ko martxoak 1ean Londrestik. 2 kilometroko diametroa du.\nBere izena, greziar mitologiako Anfitrite izeneko pertsonaiagatik jasotzen du, Poseidon itsasoetako jainkoaren emaztea zena."}
{"id": "103568", "revid": "2048", "url": "https://eu.wikipedia.org/wiki?curid=103568", "title": "Udaletxeko zubia (Bilbo)", "text": "Udaletxeko zubia Bilboko itsasadarreko zubi altxagarria da, eskuinaldetik Casta\u00f1os eta ezkerraldetik Abando lotzen dituena.\nHistoria.\n1920ko hamarkadaren bukaeran, Bilbo hedatu zen itsasadarretik eta erdigunea Udaletxearekin eta berriki anexionatutako Bego\u00f1ako elizatearekin lotzeko \"Bego\u00f1ako zubia\" eraiki zuten, egun \"Udaletxeko zubia\" dena.\nOrduko Bilboko portua uretan gora zegoenez zubia altxagarria eraikitzea erabaki zuten itsasontziek pasa daitezen. Horrexegatik Bilboko alkatea zen Federico Moy\u00faak udal-arkitektoa zen Ricardo Bastida (1879-1953) Chicagora bidali zuen 1926an bertako zubi altxagarriak ezagutzeko. \"Cantilever\" motako zubiak modan zeuden, beso baskulagarriak dituztenak. Bastidak Michigan etorbidean zegoen zubia, 1920an Bennett, Pihlfeldt eta Young ingeniariek eraikia, ikusi eta hori aukeratu zuen. Bastidak Ignacio Rotaetxe eta Jos\u00e9 Ortiz de Arti\u00f1ano ingeniariei eskatu zien zubia eraikitzea. \nSendeja eta Sierra kaleak (egun Buenos Aires) lotzen zituen zubia hasieran \"Bego\u00f1ako zubia\" hartu zuen izena. 1929an diseinatuta, lanak 1933ko urrian hasi eta Euskalduna eta Babcock &amp; Wilcox lantegiek egin zituzten.\n1934ko abenduaren 12an zabaldu zuten eta 1937ko ekainaren 17an Bilbo galdu zenean zubia dinamitaz leherrarazi zuten agintariek, frankistei bidea ez erraztearren. Gabarrak erabiliz behin behineko zubia eraiki behar izan zuten frankistek. Laster hasi zituzten zubia berreraikitzeko lanak. 1941ean berriro zabaldu zuten \"Mola jeneralaren zubia\" izanik. 1983an jatorrizko izena berreskuratu zuen.\n40,6 metroko argia du, Ibaizabalek beste, eta 7 metroko galibo, 150 metroko luzera eta 20 metroko zabalera (12 metroko galtzada eta 2 metroko espaloi bi) ditu. Ezkerreko muturrean maniobrak egiteko etxea dago. Behealdetik Ibaizabal ez ezik, lehen Renfe Aldirietako trenbidea ere pasa zen.1969an ireki zen azken aldiz, eta ez da berriro ireki."}
{"id": "103570", "revid": "1340", "url": "https://eu.wikipedia.org/wiki?curid=103570", "title": "Doolish", "text": ""}
{"id": "103571", "revid": "105290", "url": "https://eu.wikipedia.org/wiki?curid=103571", "title": "Mesedeetako zubia", "text": "Mesedeetako zubia Bilboko itsasadarreko zubia da, eskuinaldetik Zazpikaleak eta ezkerraldetik San Frantzisko lotzen dituena.\nHistoria.\n160 metrotara uretan gora San Frantziskoko komentuko frantziskotarrek 1793an zurezko zubia eraiki zuten Zazpikaleetara joateko. 1813an Napoleondar Armadak Bilbo utzi zuenean, zubi hau erre zuen.\n1886an Hoffmeyer ingeniariak egungo zubia zabaldu zuen, harri eta adreiluz egina. Izena 1621. urtetik aurrera ezkerraldean zegoen Meseedetako komentutik zetorkion. 1937ko ekainaren 17an Bilbo galdu zenean zubia dinamitaz lehertu eta frankistek laster hasi zituzten zubia berreraikitzeko lanak. Manuel Gil de Santiba\u00f1ez ingeniariak eraiki zuen 1938an. Hauek \"Sanjurjo jeneralaren zubia\" jarri zioten izena. 1980an jatorrizko izena berreskuratu zuen."}
{"id": "103574", "revid": "1545", "url": "https://eu.wikipedia.org/wiki?curid=103574", "title": "Udaletxeko zubia", "text": ""}
{"id": "103576", "revid": "59723", "url": "https://eu.wikipedia.org/wiki?curid=103576", "title": "Galerako Dama", "text": "Galerako Dama Galerako aztarnategian aurkitu zen K.a. V. mendeko iruditxo feniziarra da, 20. hilobian (I. zonan), Afrika iparraldeko Kartago herrian aurkitu zen beste baten antzerakoa. Harzuriz egina da eta ziur aski Astarte jainkosa irudikatzen duena. Dama bi esfingeren artean eserita dago, eta bularretan dituen bi zuloetatik ura isurtzen duen ontzi bati eusten dio. Irudian, mesopotamiar eragina nabari da, bere forma sendoengatik. Aldiz, jantziko eta ileko liraintzeek egiptoar eraginak adierazten dituzte. Objektu sakratu gisan duen bere izaeragatik, azkenik lurperatua izan arte, zenbait belaunalditan pasa zen hil hatu baten zati gisan.\nEspainiako Arkeologia Museo Nazionalean erakusten da.\nGalera.\nGalera (antzinako \"Tutugi\") Granadako probintziako herri bat da. Bertatik gertu, Tutugiko iberiar nekropolia (Cerro del Realen) dagoen aztarnategi arkeologiko garrantzitsu bat dago, hainbat hilobi mota dituena: haien artean, arruntena laukizuzen formako ganberaduna da, tumulu zirkular batekin estalia: bertara, pasabide luze baten bidez iristen da. Hilobiotan, hainbat objektu aurkitu dira, apaingarriak, ontzi iberiar eta greziarrak, armak, hil hatuko piezak eta buztin eta harzurizko irudiak, kasu, K.a. VI. mendearen eta K.a. III. mendearen artean datatuak."}
{"id": "103577", "revid": "1340", "url": "https://eu.wikipedia.org/wiki?curid=103577", "title": "Parlament de Catalunya", "text": ""}
{"id": "103578", "revid": "512", "url": "https://eu.wikipedia.org/wiki?curid=103578", "title": "Jixi", "text": "Jixi (txinera sinplifikatuz: \u9e21\u897f; pinyineraz: J\u012bx\u012b), Heilongjiang probintzian kokatutako prefektura mailako hiria da. Guztira, 1.960.000 biztanle inguru dauzka 2002ko erroldaren arabera eta 8.896 kilometro koadroko azalera.\nInguru naturala eta kokapena.\nPrefektura mailako Jixi hiriaren mugakideak honakoak dira: Shuangyashan iparraldean, Errusia ekialde eta hegoaldean, Qitaihe ipar-mendebaldean, eta Mudanjiang mendebaldean."}
{"id": "103579", "revid": "512", "url": "https://eu.wikipedia.org/wiki?curid=103579", "title": "Mudanjiang", "text": ""}
{"id": "103580", "revid": "512", "url": "https://eu.wikipedia.org/wiki?curid=103580", "title": "Qiqihar", "text": "Qiqihar (txinera sinplifikatuz: \u9f50\u9f50\u54c8\u5c14; pinyineraz: Q\u00edq\u00edh\u0101'\u011br), Heilongjiang probintzian kokatutako prefektura mailako hiria da. Guztira, 6.011.000 biztanle inguru dauzka 2002ko erroldaren arabera eta 42.469 kilometro koadroko azalera.\nPrefekturaren hirigunean bizi diren biztanleak 1.438.550 dira.\nInguru naturala eta kokapena.\nPrefektura mailako Qiqihar hiriaren mugakideak honakoak dira: Heihe iparraldean, Barne Mongolia eskualde autonomoa mendebaldean, Suihua ekialdean, Daqing hego-ekialdean, eta Jilin probintzia hegoaldean."}
{"id": "103581", "revid": "119347", "url": "https://eu.wikipedia.org/wiki?curid=103581", "title": "Qitaihe", "text": "Qitaihe (txinera sinplifikatuz: \u4e03\u53f0\u6cb3; pinyineraz: Q\u012bt\u00e1ih\u00e9), Heilongjiang probintzian kokatutako prefektura mailako hiria da. Guztira, 890.000 biztanle inguru dauzka 2004ko erroldaren arabera eta 2.401,9 kilometro koadroko azalera.\nInguru naturala eta kokapena.\nPrefektura mailako Qitaihe hiriaren mugakideak honakoak dira: Jiamusi iparraldean, Shuangyashan ipar-ekialde eta ekialdean, Jixi hego-ekialdean, Mudanjiang hegoaldean, eta Harbin mendebaldean."}
{"id": "103582", "revid": "105290", "url": "https://eu.wikipedia.org/wiki?curid=103582", "title": "Shuangyashan", "text": "Shuangyashan (txinera sinplifikatuz: \u53cc\u9e2d\u5c71; pinyineraz: Shu\u0101ngy\u0101sh\u0101n), Heilongjiang probintzian kokatutako prefektura mailako hiria da. Guztira, 1.448.000 biztanle inguru dauzka 2004ko erroldaren arabera eta 10.225,1 kilometro koadroko azalera.\nInguru naturala eta kokapena.\nPrefektura mailako Shuangyashan hiriaren mugakideak honakoak dira: Jiamusi iparralde eta mendebaldean, Errusia ekialdean, Jixi hegoaldean, eta Qitaihe hego-mendebaldean."}
{"id": "103583", "revid": "58701", "url": "https://eu.wikipedia.org/wiki?curid=103583", "title": "Ramadan (hilabetea)", "text": "Ramadana (arabieraz \u0631\u0645\u0636\u0627\u0646, \"rama\u1e0d\u0101n\") islamdar egutegiaren bederatzigarren hilabetea da. 30 egunez osatua dago. Hilabete honetan Alak Mahomari korana bidali ziola oroitzen dute musulmanek.\nIslamiarrentzat hilabete sakratua da, ospakizunezkoa baina Alarekiko sakrifiziozkoa ere. Egunez jatea, alkohola edatea, erretzea eta baita sexu harremanak izatea ere debekatua dute. Bakarrik gauean jan dezakete hilabetea irauten duen bitartean. Baraualdiak 06:00etatik eta 20:30etara irauten du gutxi gorabehera, eta tarte horretan, egunean 5 otoitzaldi egin behar dituzte.\nIluntzean jatordu handia egiten da eta, eguna argitu aurretik, gosari handia egiten da.\nOsasun arazo larriak izan ezean, musulman guztiek egin behar dute urtero. Hala ere, ezustekoz, arauak betetzen ez badituzte, egun hori berreskuratu beharko dute geroago, ramadana bukatzean.\nRamadan osteko lehenengo egunean jai handia ospatzen da jateko berezi eta gozoki ugarirekin.\nRamadana gregoriotar egutegian.\nIslamdar egutegia ilargiaren araberakoa denez, urtea eguzkiaren araberakoa den gregoriotar egutegia baino 15 egun laburragoa da. Horrexegatik ramadana ez da urtero gregoriotar egutegiko egun berean hasten. Azken urteetako ramadana data hauetan da:"}
{"id": "103584", "revid": "6327", "url": "https://eu.wikipedia.org/wiki?curid=103584", "title": "Gregoriar egutegi", "text": ""}
{"id": "103585", "revid": "1105", "url": "https://eu.wikipedia.org/wiki?curid=103585", "title": "Ramadhan", "text": ""}
{"id": "103586", "revid": "1105", "url": "https://eu.wikipedia.org/wiki?curid=103586", "title": "Erramadan", "text": ""}
{"id": "103588", "revid": "58701", "url": "https://eu.wikipedia.org/wiki?curid=103588", "title": "Mary Higgins Clark", "text": "Mary Theresa Eleanor Higgins Clark Conheeney (New York, Estatu Batuak, 1927ko abenduaren 24a - Naples, Florida, 2020ko urtarrilaren 31), Mary Higgins Clark bezala ezagunagoa, misteriozko eleberrien idazle estatubatuarra izan zen. Haren 51 misteriozko eleberriek arrakasta ikaragarria izan dute Estatu Batuetan baita Europako beste herrialde batzuetan ere."}
{"id": "103589", "revid": "201", "url": "https://eu.wikipedia.org/wiki?curid=103589", "title": "Karnak (Egipto)", "text": ""}
{"id": "103590", "revid": "201", "url": "https://eu.wikipedia.org/wiki?curid=103590", "title": "Saint-Die-des-Vosges", "text": ""}
{"id": "103591", "revid": "119347", "url": "https://eu.wikipedia.org/wiki?curid=103591", "title": "Suihua", "text": "Suihua (txinera sinplifikatuz: \u7ee5\u5316; pinyineraz: Su\u012bhu\u00e0), Heilongjiang probintzian kokatutako prefektura mailako hiria da. Guztira, 5.530.000 biztanle inguru dauzka 2003ko erroldaren arabera eta 13.595 kilometro koadroko azalera.\nInguru naturala eta kokapena.\nPrefektura mailako Suihua hiriaren mugakideak honakoak dira: Heihe iparraldean, Yichun ekialdean, Qiqihar ipar-mendebaldean, Daqing mendebaldean, Harbin hego-ekialdean eta Jilin hegoaldeko muturrean."}
{"id": "103592", "revid": "8311", "url": "https://eu.wikipedia.org/wiki?curid=103592", "title": "Azerbaijanera", "text": "Azerbaijanera altaitar hizkuntza da, turkiar adarrekoa. Asiako hego-mendebaldean hitz egiten da, nagusiki Azerbaijanen eta Irango ipar-mendebaldean. Turkiar hizkuntzen oghuz taldean sailkaturik dago eta turkierarekin lotura du.\nAzerbaijango hizkuntza ofizial bakarra da eta, gainera, Iranen eskualdeko hizkuntza gisan onarpen ofiziala ere badu."}
{"id": "103593", "revid": "105290", "url": "https://eu.wikipedia.org/wiki?curid=103593", "title": "Yichun (Heilongjiang)", "text": "Yichun (txinera sinplifikatuz: \u4f0a\u6625; pinyineraz: Y\u012bch\u016bn), Heilongjiang probintzian kokatutako prefektura mailako hiria da. Guztira, 1.249.000 biztanle inguru dauzka 2000ko erroldaren arabera eta 15.064,5 kilometro koadroko azalera.\nInguru naturala eta kokapena.\nPrefektura mailako Yichun hiriaren mugakideak honakoak dira: Hegang ekialdean, Errusia iparraldean, Heihe ipar-mendebaldean, Suihua hego-mendebaldean, Harbin hegoaldean, eta Jiamusi hego-ekialdean."}
{"id": "103594", "revid": "105290", "url": "https://eu.wikipedia.org/wiki?curid=103594", "title": "Daxing'anling", "text": "Daxing'anling Prefektura (txinera sinplifikatuz: \u5927\u5174\u5b89\u5cad\u5730\u533a; pinyineraz: D\u00e0x\u012bng'\u0101nl\u01d0ng D\u00ecq\u016b), Heilongjiang probintzian kokatutako prefektura da. Guztira, 520.000 biztanle inguru dauzka 2004ko erroldaren arabera eta 46.755 kilometro koadroko azalera.\nInguru naturala eta kokapena.\nDaxing'anling prefekturaren mugakideak honakoak dira: Errusia iparralde eta ekialdean, Barne Mongolia eskualde autonomoa hegoaldean, eta Heihe hego-ekialdean.\nTxinako punturik iparrekoena da."}
{"id": "103595", "revid": "105290", "url": "https://eu.wikipedia.org/wiki?curid=103595", "title": "Anyang", "text": "Anyang (txinera sinplifikatuz: \u5b89\u9633; pinyineraz: \u0100ny\u00e1ng), Henan probintzian kokatutako prefektura mailako hiria da. Guztira, 5.250.000 biztanle inguru dauzka 2000ko erroldaren arabera eta 7.355 kilometro koadroko azalera.\nInguru naturala eta kokapena.\nPrefektura mailako Anyang hiriaren mugakideak honakoak dira: Shanxi probintzia ipar-mendebaldean, Hebei probintzia iparraldean, Puyang ekialdean, eta Xinxiang eta Hebi hegoaldean."}
{"id": "103599", "revid": "119347", "url": "https://eu.wikipedia.org/wiki?curid=103599", "title": "Hebi", "text": "Hebi (txinera sinplifikatuz: \u9e64\u58c1; pinyineraz: H\u00e8b\u00ec), Henan probintzian kokatutako prefektura mailako hiria da. Guztira, 1.427.700 biztanle inguru dauzka 2000ko erroldaren arabera eta 2.182 kilometro koadroko azalera.\nInguru naturala eta kokapena.\nPrefektura mailako Hebi hiriaren mugakideak honakoak dira: Anyang iparralde, ekialde eta mendebaldean, eta Xinxiang hegoaldean."}
{"id": "103600", "revid": "119347", "url": "https://eu.wikipedia.org/wiki?curid=103600", "title": "Jiaozuo", "text": "Jiaozuo (txinera sinplifikatuz: \u7126\u4f5c; pinyineraz: Ji\u0101ozu\u00f2), Henan probintzian kokatutako prefektura mailako hiria da. Guztira, 3.455.000 biztanle inguru dauzka 2000ko erroldaren arabera eta 4.071 kilometro koadroko azalera.\nInguru naturala eta kokapena.\nPrefektura mailako Jiaozuo hiriaren mugakideak honakoak dira: Shanxi probintzia iparraldean, Xinxiang ekialdean, Zhengzhou hegoaldean, Luoyang hego-mendebaldean, eta azpiprefektura mailako Jiyuan hiria."}
{"id": "103601", "revid": "512", "url": "https://eu.wikipedia.org/wiki?curid=103601", "title": "Kaifeng", "text": "Kaifeng (txinera sinplifikatuz: \u5f00\u5c01; pinyineraz: K\u0101if\u0113ng), Henan probintzian kokatutako prefektura mailako hiria da. Guztira, 4.800.000 biztanle inguru dauzka 2000ko erroldaren arabera eta 6.444 kilometro koadroko azalera.\nInguru naturala eta kokapena.\nPrefektura mailako Kaifeng hiriaren mugakideak honakoak dira: Xinxiang iparraldean, Shandong probintzia ipar-ekialdean, Shangqiu ekialdean, Zhoukou hegoaldean, Xuchang hego-mendebaldean, eta Zhengzhou mendebaldean.\nIzen historikoak.\nTxinan XIX. mende bukaera eta XX. mende hasiera artean, hirien izenak normalizatu ziren posta zerbitzuaren bidez. Normalizazio horren ondorioz hartu zuen \"Kaifeng\" izena hiriak.\nTxinatarrez, karaktere bakarreko laburdura honakoa da \u6c74 (\"Bi\u00e0n\").\nHistorian zehar beste izen hauek ere izan ditu hiriak:\nIngurua \"Kaifeng\" izendatu zen K.a. II. mendean, Qin-ek Txina konkistatu zuenean. Literalki hartuta, 'muga zabaltzen' esan nahi du eta era figuratiboan 'ezkutua' eta 'mendekua'. Jatorrian, izena Qifeng (\u5553\u5c01) zen, baina \"qi\" silaba (Baxter-Sagart: /*k\u02b0\u02e4ij\u0294/) \"kai\"\uff08/*N\u0259-[k]\u02b0\u02e4\u0259j/, /*[k]\u02b0\u02e4\u0259j/\uff09sinonimoagatik aldatu zen, Liu Qi (Han-go Jing enperadorea)ren izen tabua ekiditeko."}
{"id": "103602", "revid": "105290", "url": "https://eu.wikipedia.org/wiki?curid=103602", "title": "Luohe", "text": "Luohe (txinera sinplifikatuz: \u6f2f\u6cb3; pinyineraz: Lu\u00f2h\u00e9), Henan probintzian kokatutako prefektura mailako hiria da. Guztira, 2.511.000 biztanle inguru dauzka 2000ko erroldaren arabera eta 2.617 kilometro koadroko azalera.\nInguru naturala eta kokapena.\nPrefektura mailako Luohe hiriaren mugakideak honakoak dira: Xuchang iparraldean, Zhoukou ekialdean, Zhumadian hegoaldean, Pingdingshan mendebaldean."}
{"id": "103603", "revid": "1659", "url": "https://eu.wikipedia.org/wiki?curid=103603", "title": "Luoyang", "text": "Luoyang (), Henan probintzian kokatutako prefektura mailako hiria da. Guztira, 6.549.941 biztanle ditu 2010eko erroldaren arabera eta 15.208 kilometro koadroko azalera. Luoyangen metropoli eremuan ia bi milioi biztanle izatera iristen dira. Txinako lau hiriburu historikoetako bat da eta hiriburu izan zenean Zetaren Bidea bertaraino iristen zen.\nEtimologia.\n\"Luoyang\" izenak Luo ibaiaren iparraldeko ertz eguzkitsuari egiten dio erreferentzia, \"yang\" hitzak \"eguzkitsua\" esan nahi baitu. Ibaia mendebaldetik ekialdera doanez hegoaldean kokaturiko eguzkiak iparraldea argitzen baitu. Historian zehar beste hainbat izen ere izan ditu, \"Dongdu\" (\u4e1c\u90fd, \"ekialdeko hiriburua\", Tang dinastian), \"Xijing\" (\u897f\u4eac, \"mendebaldeko hiriburua\", Song dinastian), \"Jingluo\" (\u4eac\u6d1b, \"hiriburu nagusia\"). Wu Zetian enperadorearen agintaldian, \"Shendu\" izan zen (\u795e\u90fd \"hiriburu sakratua\").\nHistoria.\nHasierako hiriak.\nLuoyang Neolito garaitik populatua izan da. Luo eta Yi ibaiak elkartzen diren gunea Txinaren erdigune geografikoa kontsideratua izan da eta K.a. 2070 urtean Xia dinastiak ibai bien arteko eremuan ezarri zuen bere hiriburua, \"Zhenxun\" (\u659f\u9129) izena eman ziona. K.a. 1600 urtean Tang dinastiak aurrekoa garaitu eta \"Bo\" (\u897f\u4eb3) hiria eraiki zuen. Honen aztarnak oraindik ikus daitezke Luoyang prefeturan. K.a. 1036 urtean Zhou dukeak \"Chengzhou\" (\u6210\u5468) hiria altxatu zuen eta honen aztarnen gainean eraikiko zen gaur egungo Luoyang.\nTxinako hiriburu.\nK.o. 25 urtean ekialdeko Han dinastiako hiriburua izendatu zuen Guangwu enperadoreak eta aurreneko harresiak (4 x 2'5 km) eta hiriaren erdigunean jauregia eraiki zituen. Hurrengo urteetan unibertsitatea eta behatokiak ezarri ziren. Mendeetan zehar Luoyang izan zen Txinako erreferentziazko hiria, horren adibide dira K.a. 68 urtean eraikitako Zaldi zuriaren tenplua (Txinako aurreneko tenplu budista) edota II mendean Ban Chao enbaxadoreak Louyang Zetaren Bidearen hasiera puntu ezarri izana. 166 urtean Marko Aurelio erromatar enperadorearen misio bat iritsi zen Luoyangera.\nHurrengo mendeak nahasiak izan ziren eta Txinako hiriburu izateko Luoyang eta Chang'an (Xi'an) tartekatu ziren. 311 urtean Xiongnu gerlariek Luoyang ia erabat suntsitu zuten eta 316an gauza bera gertatu zitzaion Chang'an hiriari. 493 urtean Xiaowen enperadoreak Luoyang izendatu zuen berriz ere hiriburu eta Longmen leizeak eraiki zituen, mendiaren horma zulatu eta estatua budistak landu zituen. Gaur egun 30.000 eskulturatik gora aurkitu dira. Indiar monje batek eskatuta Shaolin monasterioa eraiki zuen gaur egungo Dengfeng hirian, bai eta Yongning pagoda ere, Txinako pagodarik garaiena. 604 urtean Sui Yangdi enperadoreak Luoyang berri bat eraiki zuen zaharraren gainean, bere aitak Chang'an hirian egin bezala.\nTang dinastiaren garaian Luoyang-ek \"Dongdu\" (\u4e1c\u90fd, \"ekialdeko hiriburua\") izena hartu zuen eta milioi bat biztanle izatera iritsi zen. Une horretan munduko hiri handiena izan zen.\nXIII. mendetik aurrera.\n1271 urtean Kublai Khan mongoliarrak Txina konkistatu eta Yuan dinastia sortu zen. Honek Beijing aukeratu zuen hiriburu izateko eta ordutik aurrera Luoyang-ek ez zuen maila hori berreskuratu. Biztanleria nabarmen jaitsi zen eta konderriko hiriburu arrunta bihurtu zen.\nXX. mendean japoniarrek Txina inbaditu zutenean denbora tarte labur batez hiriburu bihurtu zen, baina 1949 urtean 75.000 biztanle baino ez zituen. Maoren iraultzaren ondoren industria astunaren gune garrantzitsua bihurtu zen sobietarren laguntzarekin.\nGeografia eta klima.\nLuo ibaiaren iparraldeko ertzean kokaturik dago. Luo ibaia Ibai Horiaren adar bat da. Ingurune menditsua da.\nKokapena.\nPrefektura mailako Luoyang hiriaren mugakideak honakoak dira: Azpikonderri mailako Jiyuan hiria iparraldean, Sanmenxia ipar-mendebalde eta mendebaldean, Nanyang hegoaldean, Pingdingshan eta Zhengzhou ekialdean, eta Jiaozuo ipar-ekialdean."}
{"id": "103604", "revid": "119347", "url": "https://eu.wikipedia.org/wiki?curid=103604", "title": "Nanyang", "text": "Nanyang (txinera sinplifikatuz: \u5357\u9633; pinyineraz: N\u00e1ny\u00e1ng), Henan probintzian kokatutako prefektura mailako hiria da. Guztira, 10.700.000 biztanle inguru dauzka 2000ko erroldaren arabera eta 26.600 kilometro koadroko azalera.\nInguru naturala eta kokapena.\nPrefektura mailako Nanyang hiriaren mugakideak honakoak dira: Luoyang iparraldean, Sanmenxia ipar-mendebaldean, Pingdingshan ipar-ekialdean, Zhumadian ekialdean, Xinyang hego-ekialdean, Shaanxi probintzia mendebaldean eta Hubei probintzia hego-mendebaldean.\nDemografia.\nPrefekturak hamar milioi biztanletik gora izan arren, hirigunean bizi diren biztanleak 800.000 baino ez dira."}
{"id": "103606", "revid": "98220", "url": "https://eu.wikipedia.org/wiki?curid=103606", "title": "Eden Project", "text": "Eden Proiektua (ingelesez Eden Project) 50 hektarea zabalerako ingurugirogune bat da, bere sortzailea Tim Smit izan zen eta diseinatzailea berria Nicholas Grimshaw arkitektoa, natura eta garapen jasangarrian oinarrituta dago. St Austell udalerritik 8 kilometrotara kokatzen da, Ingalaterrako Kornuallesen. Eden Proiektua 2001eko martxoan ireki zen, aurrez bi urtez aintzineko kaolinita mehatze bat kokatzen zen lekuan eraikuntza lanak burutu ondoren. Bi negutegiz osatuta dago, bakoitzak bioma bat babesten duelarik, batek klima heze tropikalak birsortzen ditu eta besteak berriz klima idor mediterranearrak."}
{"id": "103607", "revid": "119347", "url": "https://eu.wikipedia.org/wiki?curid=103607", "title": "Transiberiar Trenbidea", "text": "Transiberiar Trenbidea (), Errusia mendebaldetik ekialdera Siberia eskualdea zeharkatzen duen trenbidea da. XIX. mendearen amaieran hasi zen eraikitzen eta 1904ko uztailaren 21ean inauguratu zen, 13 urteko lanen ostean.\nTrenbideak 9.288 km-ko luzera du eta Mosku eta Vladivostok (Ozeano Barea) hiriak lotzen ditu. Munduko tren-zerbitzurik luzeena da eta 7 egun behar dira hasieratik amaierara egiteko.\nTrenbide horren beste 3 adar ere aipatu behar dira: Transmantxuriarra (zati batean Transiberiarrarekin egiten du bat, Tarskaya hiriraino, eta handik aurrera Txinara bideratzen da, Pekinera heldu arte), Transmongoliarra (Ulan Batorrera doan adarra) eta Baikal-Amur linea (iparrerantz doana, Sovetskaya Gavan ingurura).\nIbilbidea.\nTrenbideak 9.288 kilometro luze dauzka, Mosku hirian hasi eta Vladivostok hirian amaitzen da."}
{"id": "103608", "revid": "1105", "url": "https://eu.wikipedia.org/wiki?curid=103608", "title": "Land\u00b4s End", "text": ""}
{"id": "103609", "revid": "23317", "url": "https://eu.wikipedia.org/wiki?curid=103609", "title": "Scilly uharteak", "text": "Scilly uharteak (; ) Kornualles herrialde edo konderriko mendebaldeko kostaldean dagoen uharte multzoa da, Erresuma Batuako hego-mendebaldeko muturrean dagoelarik. Bertakoek edo uhartetarrek uharteei \"Scillonia\" izendapenaz deitzen diete. Beren azalera osoa 16,33 km\u00b2-koa da eta Itsaso Zeltikoaz () inguraturik dago.\nOhitura edo usadioz uharte hauek eta Kornuallesko muturrik mendebaldekonea den Land\u00b4s End itsas-muturrak, bai eta Bretainiako Ouessant uharteak (Finisterreko frantziar departamentuan) Erresuma Batuako, Frantziako nahiz Mantxako kanaleko muturrik mendebaldekoenak izan dira, hau da, \"Finisterraea\" edo \"Lurraren Amaiera\", handik aurrera Ozeano Atlantikoa eta Itsaso Ezezaguna hasten baitzen.\nUharte nagusiak.\nHona hemen uhartediko uharte nagusiak (parentesi artean kornubierazko izena)\nKirolak.\nScilly uharteetako futbol liga jokatzen da urtero, bai eta lau Kopa txapelketa ere. \"Munduko ligarik txikiena\" ezizenaz ezagutzen da, bi taldek baino ez baitute parte hartzen ligan, \"Woolpack Wanderers\"ek eta \"Garrison Gunners\"ek. Talde biek 17 partida jokatzen dute elkarren aurka eta puntu gehien biltzen dituena da txapelduna."}
{"id": "103610", "revid": "7162", "url": "https://eu.wikipedia.org/wiki?curid=103610", "title": "Kosme Damian Txurruka", "text": ""}
{"id": "103611", "revid": "98220", "url": "https://eu.wikipedia.org/wiki?curid=103611", "title": "Bambi", "text": "Bambi marrazki bizidunetako film klasikoa da, Walt Disneyk estreinatua, animazioa. 1942eko Abuztuaren 13an, RKO banatzaileak hasi zen filma banatzen luzeak uste zutena baino arrakasta txikiagoa izan zuen. Ondorioz, 40ko hamarkadan dirua aurrezteko asmoarekin ez zituzten film luze gehiago egin, bai ordea film laburrak biltzen zituzten pelikulak."}
{"id": "103612", "revid": "155039", "url": "https://eu.wikipedia.org/wiki?curid=103612", "title": "Su-arma", "text": "Su-arma edo suzko arma konbustio batek sorturiko gasen presioa erabiliz jaurtigai bat urrutira bidaltzeko gai den arma da. Su-arma izateko konbustio edo leherketa bidez bultzaturiko jaurtigai batek egon behar du tarteko. Hau dela eta ezin daitezke su arma bezala klasifikatu airea edota CO2 presioan gordeta baliatuz jaurtigaiak botatzen dituzten armak.\nArmek abantaila mekanikoak erabiltzen dituzte indarrak sendotzeko. Batzuk sinpleak izan daitezke baina ez dira beti su-armak kontsideratzen, mutur zorrozdun makila bat adibidez.\nEhiza edo gerra jardueretan erabiltzen dira, orokorki, baina baita kirol jardueretan ere.Tiro egitea distantzia jakin batetik bakarrik egin daiteke, arma motaren eta inguruko egoeraren arabera (haizea, hezetasuna, etab.).\u00a0 \nArma batzuk hilgarriak ez izateko sorturikoak izan dira, istiluei aurre egiteko adibidez. Beste batzuk, aldiz, bereziki hilgarriak izateko ekoizten dira, ehizarako, gerrarako edota heriotz zigorra betetzeko asmoz. \nAntzinan, bolbora beltza zen nagusi; gaur egun, berriz, kerik gabeko bolbora edo kortatxoa erabiltzen da. \nSu-arma luzeei (errifleak, adibidez) baioneta bat gehitu ohi zaie. Baioneta hori oso arma zuri zorrotza da, eta balarik izan ezean, buruz buru borrokatzeko erabiltzen da. Horrek balen arriskugarritasuna areagotzen du. Tresna hauek erabiltzeko lizentzia berezi bat beharrezkoa da, eta horretarako, azterketa teoriko bat egitea ezinbestekoa da gai hori jorratzen duen liburu baten bidez.\nSailkapena.\nErrifleak, upel luzeagoekin, zehaztasun handiagoa eskaintzen dute, eta ehizari eta aplikazio militarrei lehentasuna ematen diete. Hauen adibide batzuk; Ruger M77, Remington 700... \nEskopetak, pelletak sakabanatzeko ezagunak, erabilgarriak dira ehiza eta ehiza kirolean. Adibidez, Ruger M97, Spas-12...\nMetrailadoreak, disparo automatiko azkar baterako diseinatuak, historikoki gertuko borroketan erabili izan dira. Honek, su automatikoari eusteko gai direnak, konfigurazio militarretan zabaltzen dira. Bereizketa hauek ulertzea funtsezkoa da arma erabiltzeko eta doitzeko. Hauen adibide batzuk M-16 eta AK47 dira.\nEskuzko pistolak, bere diseinu trinkoak ezaugarritzen dituztenak, pistoletan eta errebolberretan banatu ohi dira. Adibide ezagunak hauek izan daitezke: Glock17, FiveSeven, errebolberrak...\nHistoria.\nXI. mendean bolbora edo sutautsa erabiltzen zuten txinatarrek bai suziriak egiteko baina baita gerra jardueretan ere. XIII. mendeko zenbait lekukotasunek bolbora jaurtigaiak botatzeko erabiltzen zela erakusten dute.\nEuropan XIII. eta XIV. mendeen artean hedatu zen bolbora, jakintsu arabiarren eskutik heldu ondoren. Lehen metalezko kanoiak XIV. mendekoak dira.\nKanoiak artileria pieza astunak ziren, baina denborarekin mugikortasun gehiago eman eta infanteriak erabiltzeko moduko erreminta bihurtu zituzten. XV. mendetik aurrera arkabuzak eta mosketeak agertu ziren.\nHasierako su-arma horiek ez ziren oso fidagarriak, eta diseinua aski oinarrizkoa zen. Kargatzeko, lehenik sutautsa eta ondoren jaurtigaia ezartzen ziren kanoiaren ahotik barrena. Ondoren, metxa baten bidez leherrarazten zen bolbora. Su-arma modernoak ez dira kanoiaren ahotik kargatzen, atzealdetik baizik, eta bolbora jaurtigaiarekin batera sartu ohi da.\nLeherketa ere askoz kontrolatuagoa da su-arma modernoetan. Bolbora bereziak erabiltzen dira, eta kanoia ere moldatua da istripuak ekidin eta jaurtigaia zehatzago zuzentzeko. Bestalde, leherketa ez da metxa bidez eragiten, konpresio edo txinparta bidez baizik.\nLegedia.\nEuskal Herrian suzko armekiko bi legedi daude, Frantziakoa eta Espainiakoa hain zuzen.\nFrantzia.\nIparraldeko lurraldeek Frantziako legedia jarraitu beharra dute non zorrotza den: Armak edukitzeko eta eramateko lizentziak eskatzen ditu. Armak hainbat kategoriatan sailkatzen ditu arriskutsutasunaren arabera, arma guztien erregistroa eskatzen du eta salmentak zorrotz kontrolatzen ditu. Horrez gain,\u00a0 debekatuta dago munizioa aurrekaria duten pertsonei saltzea.\nFrantzian armen legeak hausteagatik izan daitezkeen ondorio juridiko batzuk isun handiak, espetxe zigorrak, arma konfiskatzea eta kasu larriagoetan, akusazio penalak izan daitezke.\nZigorren tamaina legez kanpoko armak edukitzea, armen erabilera okerra, su armei lotutako jarduera kriminaletan parte hartzea, besteak beste, faktoreen araberakoa izango da. \nEspainia.\nAraba, Nafarroa, Gipuzkoa eta Bizkaiari dagokienez legedia desberdina da. Espainian pistolen, errebolberren edota eskopeten lizentzia eduki ahal izateko ezinbestekoa da adin nagusikoa izatea. Horrez gain, beharrezkoa da baliozko aurrekari penalen ziurtagiria eta gaitasun psikofisikoei buruzko txostena aurkeztea. \nNaiz eta suzkoak ez izan, Espainian badaude lizentziarik gabe erabili daitezken armak, airezko pistolak, ahozko armak eta defentsa pertsonalekoak hain zuzen. Legedia haustean hiru zigor desberdin daude emandako larritasunaren arabera.\nHauste oso larria.\nDeliturik ez bada, arau-hauste oso larritzat hartuko ditu erakundeak sortutako eta zigortutako arriskuaren arabera 30.050,61\u20ac eta 300.506,05\u20ac bitarteko zigorra ezarriz.\nHauste larria.\nDeliturik ez bada, honako hauek izango dira arau-hauste larritzat eta zigortuko dira 300,51\u20ac eta 30.050,61\u20ac bitarteko zigorra ezarriz. \nHauste leunak.\nDeliturik ez bada, arau-hauste arintzat hartuko dira eta zigortuak izango dira 150,25\u20ac eta 300,51\u20ac bitartean. \nAEB.\n1791ko abenduaren 12an Amerikako Estatu Batuetako Konstituzioan proposatutakoak, amerikar herriak armak edukitzeko duen eskubidea babesten du. Estatu Batuak su-armak eskuratzeko eta eramateko muga gutxien dituen herrialdeetako bat da.\nAita fundatzaileetako birentzat, James Madison eta Alexander Hamiltonentzat, eskubide honen helburua, hain zuzen, herritarrari bere defentsa bermatzea zen, Estatuak bere mugak gainditzen bazituen. Thomas Jeffersonek, Amerikako Konstituzioaren beste egile nagusietako batek ere, honako hau esan zuen: \"inoiz ez zaio eragotziko gizon askerik bere lurretan armak erabiltzea\". Honela, herritarren zaintza armatuak botereen oreka ekartzea nahi zuen. \u00a0\nHerrialde honetan debekaturiko armak aire-neurgailuko labanak, munizioa gezi-dardoekin eta aizto balistikoak dira. Legez kanpoko armen delitu batek urtebeteko kartzela zigorra eta 4.000 dolar arteko isuna dakar.\nEboluzioa.\nXV. mendean zehar metxa sortu zen, suzko arma eramangarriak asmatzea ahalbidetu zuena. Errekuntzarekin karga piztu eta bala leherraraz zitekeen. Arma hori erabiltzerakoan laguntzaile bat alde batera uztea ere ahalbidetu zuen.\nAlemanian, suzko armen hobekuntza handia lortu zen eta horrek errotik aldatuko zuen bere historia. Pistolaren kanoiaren barruan aldaketa bat egin zen, jaurtigaia irtetean biratu ahal izateko non ez zuen bere norabidea galdu bere ibilbidean zehar.\nXVII. mendean aldaketa berri bat iritsi zen: kargatzeko gaitasuna. Horri esker, minutu batean hiru tiro ere egin zitezkeen, lehen ezinezkoa zena.\nAurrerapen horiek guztiek gaur egun suzko armek osatzen duten teknologiaren oinarriak ezarri zituzten. Ondoren, hainbat arma-mota sortu ziren, hala nola eskopeta, metrailadorea, erriflea eta errebolberra, besteak beste. Gaur arte, arma-ekoizpenaren garapenak ez du etenik, urtez urte hazten eta berritzen jarraitzen duen industria da. \nErabilera.\nAutodefentsa: su-armek zibilentzako defentsa pertsonalean eta etxean duten papera aztertzen du.\nErabilera kriminala: Kasu askotan zibilak legez kanpokoa den erabilera egiten dute su-armekin.\nPolizia: segurtasun publikoa mantentzeko, autodefentsarako eta larrialdiei erantzuteko.\nPolizia talde espezializatuak: talde hauek (GEO, SWAT\u2026) arrisku handiko larrialdietan eta egoeretan egoten dira, armamentu militar batekin. Suzko armen erabilerak operazio hauetarako beharrezkoak izaten dira kasu askotan.\nHelburua: su armak hainbat kirolen protagonista izaten diraa, hainbat diziplina barne: bullseye, plater tiroketa, tranpa eta tiro praktikoa (adibidez, IPSC - International Practical Shooting Confederation).\nEhiza: su armen erabilera ehizaren zati handi bat dira. Hauek erabiltzen dira ehiza mota askotan; kirol ehiza, janariarentzako ehiza\u2026 \nFilma eta Telebista: su armak beti hartu dute presentzia handia pantailan. Akzioa, drama, eta tentsio handia sortu daitezken objektuak dira, eta pelikula mota guztietan agertzen dira.\nBideo-jokoak: joko askotako mekanika nagusia su armen erabilera da. Suzko armen irudikapena aztertzen du bideo-jokoetan, euren benetako eta fikziozko irudiak kontuan hartuta."}
{"id": "103613", "revid": "6327", "url": "https://eu.wikipedia.org/wiki?curid=103613", "title": "Trans-siberiarra", "text": ""}
{"id": "103615", "revid": "880", "url": "https://eu.wikipedia.org/wiki?curid=103615", "title": "Corteconcepcion", "text": ""}
{"id": "103618", "revid": "6327", "url": "https://eu.wikipedia.org/wiki?curid=103618", "title": "Frantses Polinesia", "text": ""}
{"id": "103620", "revid": "93330", "url": "https://eu.wikipedia.org/wiki?curid=103620", "title": "Maite Artola Sarobe", "text": "Maite Artola Sarobe (Ibarra, Gipuzkoa, 1972ko irailaren 13a) euskal kazetaria da. Euskal Herriko Unibertsitatean Kazetaritzan lizentziatua; prentsan, telebistan nahiz irratian lan egindakoa da, betiere euskarazko komunikabideetan. Herri komunikabideetan hasi eta Euskadi Irratian jarraitu zuen bere ibilbidea, eta ondoren idatzizko prentsan \"Argia\" (1993-1995) eta \"Egunkaria\"n (1994-1995) aritu zen lanean. 1997 eta 2002 bitartean berriemaile berezi gisa aritu zen EITBrentzat, batez ere gatazka armatuak landuz. 2002an Euskadi Irratiko asteburuetako albistegia aurkezten hasi zen, eta ondoren \"Mezularia\" (2003-2009) arratsaldeko saioa gidatu zuen. \"Mezularia\" irratsaioan egindako lanagatik Rikardo Arregi Kazetaritza Saria (2005) eta Argia Saria (2006) jaso zituen. 2013tik aurrera Euskadi Irratiko \"Faktoria\" goizeko albistegi erreferenteko gidaria izan zen, 2020ra arte. 2020ko irailetik aurrera \"Goizak Gaur\" eguerdiko albistegia gidatzen du. Irratian egindako ibilbide oparoak euskal irratigintzaren erreferenteetako bat bilakatu du.\nBiografia.\nLehen urteak.\nUmetatik asko gustatzen zitzaion idaztea. Lehen ikasketak Ibarrako Uzturpe Ikastolan egin zituen; BBB eta UBI, aldiz, Tolosako Laskorain Ikastolan. 1989an unibertsitate ikasketak hasi zituen, EHUren Leioako kanpusean. Kazetaritza ikasteari ekin zion, eta 1995ean lizentziatu zen Informazio Zientzietan. Era berean, Kazetaritzako lehen urtea burutu ostean Soziologia ikasten hasi zen, eta bi karrerak aldi berean ikasten aritu zen. Soziologia karrera ere ia osorik gauzatu zuen, laugarren mailako ikasgai batzuk salbu. Ikasle garaian Euskadi Irratian egin nahi zuen lan.\nHastapenak kazetaritzan.\nPrentsa idatzian hasi zuen bere ibilbidea, \"Galtzaundi\" herri aldizkarian. Ahozko kazetaritzan lehen pausoak, aldiz, Egin Irratian egin zituen. 1993 eta 1995 bitartean \"Argia\" eta \"Egunkaria\"n ibili zen lanean. \"Argia\"n kultura arloko erredaktore burua izan zen, eta \"Egunkaria\"n nazioarteko ataleko erredaktore gisa aritu zen bekadun. Ondoren berehala hasi zen Euskadi Irratian lanean, 1995ean, 8 hilabeteko ordezkapen bat egin baitzuen. Hura bukatuta Ingalaterrara egin zuen alde, eta han zebilela Bruselara EITBko irratien korrespontsal joatea eskaini zioten. 1997an joan eta 2001erarte egon zen bertan.\nLan horren ondoren hainbat herrialdetan aritu zen berriemaile berezi gisa, besteak beste Afganisanen eta Pakistanen, Afganistango gerrari buruzkoak kontatzeko, irratirako zein telebistarako kroniken bidez. Nazioarteko beste zenbait gatazka armaturen berri ematea ere egokitu zitzaion\u02d0 Belfastera bidali zuten Ipar Irlandako desarmea bertatik jarraitzeko, eta 2002ko maiatzean Jerusalemera joan zen, Bigarren Intifadaren jarraipena egitera.\nEuskadi Irratia: \"Mezularia\" eta \"Andromeda\" (2001-2012).\n2001-2002 denboraldian Euskadi Irratiko \"Goizean behin\" saioan aritu zen, eta 2002-2003 denboraldian berriz asteburuetako albistegiak aurkeztu zituen. 2003an \"Mezularia\" arratsaldeko magazinaren arduradun gisa hasi zen, eta han iraun zuen 2009rarte. Bertan egindako lanarengatik 2005ean Rikardo Arregi kazetaritza saria jaso zuen, eta 2006an irrati saileko Argia Saria. 2006an telebistan ere jardun zuen, ETB 1eko \"Galdezka\" saioa gidatuz Jaime Otamendi eta Mikel Reparazekin batera. 2010ean Mertxe Ezeizaren lekukoa hartu zuen \"Andromeda\" genero ikuspegia lantzen zuen irratsaioko aurkezle gisa, 2012an saioa amaitu zen arte.\n\"Faktoria\" (2013-2020).\n2012ko irailean \"Faktoria\" saioan esatari moduan hasi zen. 2013ko irailaren 9an \"Faktoria\" albistegia zuzentzen hasi zen, Joxe Juan Ugalderen \"Albiste Faktoria-\"ren lekua hartuz. Ordutik denboraldi guztietan lan horretan jarraitu zuen zazpi urtez. Goizeko 7\u02d000etatik aurrera eta 10\u02d000ak bitartean entzuleei eguneko klabe nagusiak emateaz, analisirako bidea zabaltzeaz eta iritzia eskatzeaz arduratzen zen, tertuliarako zein elkarrizketetarako tartearekin. Ostiraletan ordu erdi inguruko elkarrizketa pausatuak egin ohi zituen. Ziortza Linaresi egindako elkarrizketan oinarrituta \"Quebrantos\" film laburra sortu zuten Koldo Almandoz eta Maria Elorza zinegileek.\nHaren ibilbide osoan zehar genero berdintasuna eta euskara gaztelaniaren maila berean jartzea aldarrikatu ditu. 2020an, zazpi denboraldiren eta ia 1.500 saioren ondoren, \"Faktoria\" albistegia agurtu eta datorren ikasturtean Euskadi Irratian beste zeregin batzuk beteko zituela iragarri zuen. Zuzendu zuen azken denboraldian \"Faktoria\" saioa Rikardo Arregi Kazetaritza Sarietako finalista izan zen.\n\"Goizak Gaur\" (2020-).\n2020-2021 denboralditik aurrera eguerdiko albistegietan dabil lanean, \"Goizak Gaur\" saioan. 2020an hitzaurrea idatzi zuen Bernardo Atxagaren \"Kilker bat autopistan\" liburuan. Artola zuzendari zela \"Faktoria\" saioko kolaborazioetan (\"Minutuak kontatuta\", \"Zeruko kronikak\" eta \"Lagunarteko kontuak\") egin zituen gogoetak bildu zituen Atxagak liburu horretan. 2022an I\u00f1igo Alustizak hartu zuen bere lekua \"Goizak Gaur\" saioan. Hilabete batzuetan zehar mikrofonotik at egon zen gaixotasun bajagatik, eta 2023ko otsailean itzuli zen \"Goizak Gaur\" saiora.\nBizitza pertsonala.\nAita famatu samarra da Tolosaldean, bere kirol erronkengatik. 2009an semea izan zuen, ondorioz urtebeteko eszedentzia hartu zuen eta gerora lanaldi murriztuan aritu zen. Gaur egun Tolosan bizi da, baina ez du Ibarra jaioterriarekiko lotura galdu. Igeri egitea gustatzen zaio."}
{"id": "103623", "revid": "880", "url": "https://eu.wikipedia.org/wiki?curid=103623", "title": "Argia saria", "text": ""}
{"id": "103624", "revid": "1545", "url": "https://eu.wikipedia.org/wiki?curid=103624", "title": "Cervantesen glorieta (Sevilla)", "text": "Cervantesen Glorieta, Amerikako Plazaren barnean dagoen gune txiki bat da, Errege Pabilioiaren parean, aldi berean, Sevillako Maria Luisa Parkearen hegoaldean dagoena.\nOktogono bat eratuz, idazleaaren lanik handiena den Kixotea modu grafikoan kontatzen duten xehetasunez apaindutako azulejuz edertutako zenbait eserleku ditu, baita omendutako Miguel de Cervantesen bizitzan garrantzitsuak izan ziren lekuak eta datak adierazten dituzten zapaldak ere. Bi zapalda hauen gainean \"Kixotea\", Alonso Quijanoren eta Sancho Panzaren bi zaldizko estatua aurkitzen ziren. Hauetara hain erraz hel zitekeenez, desagertu egin dira, arrazoi horregatik, bisitariek ikusi ezin dituztelarik.\nGlorieta 1913an egina izan zen. Zenbait alditan zaharberritua izan da, horietako azkena, 1992ko Sevillako Nazioarteko Erakusketarako.\nGlorietak duen landaretzaren artean, araukaria bat (araucaria cunninghamii) bat nabarmentzen da, Kixotearen xehetasunak dituen eserlekuetan atseden hartzen geratzen direnei \"itzal\" egiten diena.\nGertu, Rodriguez Marinen Glorieta du, Cervantesen lanean espezialista. Beste aldean, Sevillako Arkeologia Museoa dago."}
{"id": "103625", "revid": "105290", "url": "https://eu.wikipedia.org/wiki?curid=103625", "title": "Pedro Arrupe zubia", "text": "Pedro Arrupe zubia Bilbo udalerriko oinezkoentzako zubi bat da, Bilboko itsasadarra zeharkatzen duena, iparraldetik Deustuko Doneperiaga auzoa eta hegoaldetik Abando auzoko Abandoibarra gunea elkarlotuz. 2003ko martxoaren 28an zabaldu zen.\nIzena.\nIzena Aita Pedro Arrupe apaizaren omenez datorkio. \"Burruntzia\" ezizena du.\nEzaugarriak.\nPasabidea, Jos\u00e9 Antonio Fern\u00e1ndez Ord\u00f3\u00f1ez ingeniariak diseinatua, altzairuz egina da, eta barrualdea zurezkoa da. 140 metro luze eta 7 metro zabal da. Guztira lau sarbide ditu Deustu aldean (bi eskailera bidezkoak, eta igogailu eta arrapala bidezko bana), eta hiru Abandoibarra aldean (bi eskailera bidezkoak, eta arrapala bidezko bakarra). Oinezkoentzako baino ez da, eta aipatu bezala, igogailua du iparraldeko ertzan, Deustu aldean.\nAbandoibarra aldean, zubiaren inguruan, Bilboko tranbiaren Guggenheim geltokia, Guggenheim Bilbao Museoa bera, Euskal Herriko Unibertsitateko paraninfoa edota Deustuko Unibertsitateko liburutegia kokatzen dira. Deustuko aldean, aldiz, Deustuko Unibertsitatea dago."}
{"id": "103626", "revid": "1545", "url": "https://eu.wikipedia.org/wiki?curid=103626", "title": "Pedro Arrupe zaldaina", "text": ""}
{"id": "103627", "revid": "1545", "url": "https://eu.wikipedia.org/wiki?curid=103627", "title": "Pedro Arrupe pasabidea", "text": ""}
{"id": "103628", "revid": "58701", "url": "https://eu.wikipedia.org/wiki?curid=103628", "title": "Errege Pabilioia (Sevilla)", "text": "Errege Pabilioia, Sevillako Maria Luisa Parkean dagoen Amerikako Plazan kokatua, Anibal Gonzalezek eraiki zuen 1911 eta 1916 bitartean 1929ko Sevillako Iberoamerikar Erakusketarako. Bere estiloa, gotiko flamigeroa da.\nErakusketan, Errege Etxearen Bilduma Artistikoak izateko proiektatu zen. Zur polikromatuzko bere kasetoidurak eta bere fatxadako zeramika zuri eta urdina nabarmentzen dira. Sarreran, Espainiako monarkiako armarriak (Bizkaiko Jaurerria, Toskana eta Borgoinako dukerria, Espainiako Erresuma, Molinako Jaurerria eta Jerusalemgo Erresuma) eusten dituzten sei arrano, handik igarotzen direnei ongietorria ematen bezala agertzen dira. Pabilioiaren inguruan, ur jokoak dituzten urmaelak daude.\nAlbo batean, Pabilioi Mudejarra, eta, bestean, Arte Ederren Pabilioia ditu, gaur egun, Arte eta Ohitura Herrikoien Museoa eta Sevillako Arkeologia Museoa direnak. Bere aurrean, urmaeldun iturri handi bat dago, non, oraindik, karpa gorri batzuk mantentzen diren, eta, aurrerago, ia Amerikako Plazatik kanpo, Usoen Iturriak daude, non oso arraroa den arrapaladon doazen haurrak, hegazti hauei jaten ematen ez ikustea.\nLandaretza.\nEraikina inguratzen duen landaretza, klibiaz (\"Clivia miniata\") osatua dago, berde ilun koloreko bere hostoak, lorategi itzaltsuetarako oso egokiak dira, zinta-belarrez (\"Chlorophytum comosum\") eta basolibondoz (\"Olea europaea\", 'sylvestris' barietatea). Bere ate nagusian, hiriko bi jakarandarik antzinakoenak daude, 1929koak direnak.\nGaur egun, Errege Pabilioia, Sevillako Udaletxearen udal zerbitzuen egoitza bezala erabiltzen da."}
{"id": "103629", "revid": "119347", "url": "https://eu.wikipedia.org/wiki?curid=103629", "title": "Pablo Alzola jaunaren burdinazko zubia", "text": "Pablo Alzola jaunaren Burdinazko Zubia Cadagua zeharkatzen duen zubia, Barakaldoko Burtze\u00f1a eta Bilboko Zorrotza auzoen artean kokatuta.\nHistoria.\nXIX. mendearen amaiera aldera, Bilboko itsasadarrean kokatuta dauden herrietako biztanleriak inoiz izandako hazkunde handiena ezagutu zuen. Aipatutako hazkundea ulertzeko, kontuan hartu behar dira meatze-ustiapenaren ondorioz sortutako eskulan-eskari handia lehenengo, eta gertatutako industrializazio azkarra ondoren.\nTestuinguru horretan, Bilbo-Portugalete trenbidearen proiektua landu zen. 1888an inauguratu zuten, bidaiariak eta merkantziak garraiatzeko. Aipatutako trenbideak Cadagua ibaia zeharkatu behar zuen \u2014Bilbo eta Barakaldo udalerriak bereizten dituen ibaia\u2014 eta, horretarako, burdinazko zubi bat egin zen. Pablo Altzola Minondo, Bide, Ubide eta Portuetako ingeniaria, izan zen zubiaren egilea; horrez gain, trenbidea eraiki eta ustiatu zuen trenbide-enpresaren sustatzailea eta jabekidea ere izan zen. Era berean, beste hainbat linearen sustatzaile eta/edo proiektugile izan zen eta Bilboko alkate eta Bizkaiko Foru Aldundiko lehendakari izatera iritsi zen. Altzolak Adolfo Ibarre\u00f1ak arestian eraikitako zubi baten modeloa jarraitu zuen.\nZubi honek, Cadagua ibaiarekin lapranean ezarririk, 65 metroko argia gainditzen du, tartean euskarri bat bera ere eduki gabe. Bi kaxa paralelo daude (noranzko bakoitzeko bana), nahiz eta gaur egun bakarra ikus daitekeen, ibaian gora dagoena hain zuzen. Hainbat fase bereizi ziren zubiaren eraikuntza-proiektuan: lehenik eta behin, ibaiertz bakoitzari zegozkion bermeak jarri ziren, trenbide bikoitza eskaintzeko asmoz; ondoren kaxa bat jarri zen, Alemanian egindakoa; eta, amaitzeko, beste kaxa jarri zen, bertan egindakoa.\nKaxa bakoitza bi habe zuzen eta paralelok osatzen dute (66, 80 metroko luzera eta 5,40 metroko altuera). T bikoitzaren itxura dute habeek, eta sareta diagonal batek elkartzen ditu erditik \u2014sekzio angeluzuzeneko pletinak ditu\u2014. Habeak indartzeko muntaga bertikalak erabili dira, 2,94 metroko tartea utziz batetik bestera. Bi habeak elkarrekin lotzeko San Andresen gurutzeak (goian eta behean) erabili dira. Taula osatzeko, bestalde, 0,50 metroko ertzak dituzten zeharkako habeak jarri dira behealdean. Taularen gainetik doaz egurrezko langetak eta trenbidearen errailak. Egitura osatzen duten elementuak elkartzeko errematxeak erabili dira.\nAmaitzeko, ibaiertz bakoitzean euskarri erabili diren ostikoak zementuzko harlangaintzezkoa dira, eta 2,50 metroko altuerako hormigoi hidraulikozko bloke baten gainean daude jarrita; hainbat pilotek eta zutoin-oholek osatutako zintaketa batek mugatzen dute aipatutako blokea. Harri landuzkoak dira zokaloak, frisoak eta erlaitzak, eskantzuak bezala (azken horiek kuxin formarekin tailatu dira).\nAurelio Artetak 1926. urte inguruan bertan kokaturiko margolan postkubista ezaguna egin zuen."}
{"id": "103633", "revid": "105290", "url": "https://eu.wikipedia.org/wiki?curid=103633", "title": "Arrosa leiho", "text": "Arrosa leiho bat, leiho zirkular sartu bat da, beirateez hornitua dagoena eta bere trazeria, ohi, modu erradialean jarria duena.\nArrosa leihoa, arkitektura erromanikoan, eta, askoz gehiago, gotikoan erabili zen. Hasiera batean, diametro txikikoa izaten zen, eta nabeen alboetan okulu eran jartzen zen. Baina, XIII. mendetik aurrera, arrosa leihoak, handiagoak eta apaindura konplexuagokoak egiten hasi ziren, harri filigranetako maila sinestezinetara iristeraino. Fatxadetan jartzera pasa zen, atarien gainetik eta transeptuaren aurrealdeetako bakoitzean. Beirateak, ohi, kolore biziz margoturiko eszena biblikoekin apaintzen ziren.\nArrosa leihoari, sinbolismo bikoitz bat eman izan zaio. Alde batetik, mariarra, arrosa baten egiturarekin duen antzekotasuna dela eta, eta, bestetik, Jesus iradokitzen duen beste bat, eguzki izpien imitazio bezala.\nBere betebeharra ere, bikoitza da: alde batetik, bietan sinpleena den tenpluen barrualdea argiztatzea, bestetik, arrosa leihoak erdiko nabeko frontean irekitzen direnean beirate koloreanitzek iragazitako argi izpiek aldarean jotzean giro misteriotsu bat lortzea.\nArrosa leiho batek izan dezakeen gorentasun artistikoaren adibiderik aipagarrienetako bat bezala, Parisko Notre-Dame katedralaren transeptua apaintzen duen bikotea aipatzen da. Espainian, adibide bikain eta bariatuak daude, adibidez, Palmako katedralean, Mondo\u00f1edoko katedralekoa eta baita Burgosko katedralekoa ere, beste adibide askoren artean. Euskal Herrian, esate baterako, Donostiako Artzain Onaren katedralekoa eta Gasteizko Santa Maria katedralean dira aipagai."}
{"id": "103635", "revid": "512", "url": "https://eu.wikipedia.org/wiki?curid=103635", "title": "28 Belona", "text": "28 Belona, asteroide gerrikoan aurkitutako 28. asteroidearen izena da. 1854ko martxoak 1ean aurkitu zuen Karl Theodor Robert Lutherrek D\u00fcsseldorfetik.\nBere izena, erromatar mitologiako Belona izeneko pertsonaigatik jasotzen du, gerraren jainkosa dena. Izena, Krimeako Gerraren hasiera adierazteko aukeratu zen.\nBere ikur astronomikoa, zuzi edo gezi moduko bat duen zigor bat da ()"}
{"id": "103636", "revid": "512", "url": "https://eu.wikipedia.org/wiki?curid=103636", "title": "27 Euterpe", "text": "27 Euterpe, asteroide gerrikoan aurkitutako 27. asteroidearen izena da. John Russell Hindek aurkitu zuen 1853ko azaroak 8an Londrestik.\nBere izena, greziar mitologiako Euterpe izeneko pertsonaiagatik jasotzen du, musetako bat zena, Zeus eta Mnemosineren alaba."}
{"id": "103637", "revid": "96586", "url": "https://eu.wikipedia.org/wiki?curid=103637", "title": "Gizaberearen bakeak eta gerrak", "text": "\"Gizaberearen bakeak eta gerrak\" Joxe Azurmendi gipuzkoarrak idatzitako saiakera liburua da. Liburua \"Gizona Abere hutsa da\" testuaren jarraipena da eta 1970 hamarkada bukaeran idatzia, nahiz eta ez zen argitaratu 1991 arte. Joxe Azurmendik bere pentsamenduan oinarrizko kategoria den gizabereari eskeinitako liburuetatako bat da aipatutako \"Gizona abere hutsa da\" eta \"Gizabere kooperatiboaz\"-ekin batera.\nEdukia.\nModernian nagusi izan zen natura/kultura dualismoari buruzko hausnarketak osatzen du liburua. Kultura bera naturan txertatuko du Azurmendik, erabateko eten kualitatiboa baztertuz. Marxismo ortodoxoan ez bezala kultura ez da gainegitura ideologikoa, oinarrian bertan aurkitzen dena baizik.\nAzurmendik natura eta kulturaren (gizartea) arteko etena nola eman den azaltzeko Rousseau erabiltzen du adibidetzat. Rousseauren ustez gizakia naturaz ona da baina gizarteak hondatu du. Azurmendiren ustez ikuspegi horretan, baita horren aurka eraiki direnetan ere, gizakia animalia dela ahaztu da. Aldiz, natura anitzeko animalia da gizakia, ez berez ona edo txarra, eta natura horri datxekio gizarte modu ezberdinetan antolatzeko bere joera. Gizartearen azterketek ez lituzkete zientzia berrien ekarpenak alboratu behar. Orain arteko gizarte zientziek ere modernitatetik jasotako eten horrekin jokatu izan baitute, gizarteak (kulturak) bere baitan esplikazioa guztia izango balu bezala."}
{"id": "103638", "revid": "96586", "url": "https://eu.wikipedia.org/wiki?curid=103638", "title": "Euskal Herria krisian", "text": "Euskal Herria krisian Joxe Azurmendi zegamarrak idatzitako saiakera liburua da.\nLiburuan Euskal Herriko egoera politiko-morala aztertzen da eta, gaiari dagokionez, \"Demokratak eta biolentoak\", \"Oraingo gazte eroak\" eta \"Barkamena, kondena, tortura\" bezalako liburuen multzoan ipini daiteke. Bereziki \"Euskal Herria krisian\" liburu honetan jasotzen da etikari buruz Azurmendik bere obra osoan zehar garatu dituen ideiak: etikaren fundamentazioa, balioen erlatibotasuna... beti ere auzia Euskal Herritik hausnartuz, belaunaldien arteko talkaren testuinguruan, eta mundu mailako pentsalariekin elkarrizketan:\nLiburuan hiru artikulu biltzen dira. Lehena, \"Indarkeria eta balio berrien bilaketa\" izenekoa, etikaren gaineko hausnarketa da. Erlatibismo erlatibo bat defendituko du bertan, egin duen etikaren gaineko hausnarketa sakonetariko bat plazaratuz. Lan horretan aintzat hartuko ditu Weber, Ayer, Russell edo Isaiah Berlin bezalako autoreak.\nBigarren artikuluan, Alain Finkielkrauten \"La defait\u00e9e de la pensee\" liburuaren kritika garatzen da. Euskal abertzaletasunaren aurkako intelektualek Finkielkraut autoritate gisa erabili izan dute. Azurmendik Finkielkrauten ildotik saltzen den Ernest Renan eta Herder-en arteko, hau da, Ilustrazioa eta Erromantizismoaen arteko oposizioaren funtsgabetasuna salatuko du, erromantizismo alemaniarra oso gaizki \u2013edo, batere ez\u2013 ulertu dela kritikatuz. Azurmendik, idatzian, Alain Finkielkraut Max Horkheimer, Simone Weil edo Isaiah Berlin bezalako autoreekin erkatuko du.\nAzken artikuluan, Nietzscheren eragina Miranderengan aztertuko du. Mirande Europan eman zen giroaren baitan txertatuko du, Nietzscheren itzala zabala izan baitzen.\nHasieratik bukaerara etikak zeharkatzen duen liburuak kultura berri baten beharraz ohartarazten du:"}
{"id": "103639", "revid": "119347", "url": "https://eu.wikipedia.org/wiki?curid=103639", "title": "Schopenhauer, Nietzsche, Spengler, Miranderen pentsamenduan", "text": "\"Schopenhauer, Nietzsche, Spengler, Miranderen pentsamenduan\" Joxe Azurmendi gipuzkoarrak idatzitako saiakera liburua da.\nJoxe Azurmendik, liburu honetan, Jon Mirandeen originaltasuna azpimarratuko du pentsamenduari dagokionez. Euskal autoreen artean Jon Mirande bakarra izan zen euskal kulturaren gainbeheraz ohartu eta ildo jakin bat proposatzen. Ildo hori mendebaldeko kulturaren gainbehera hausnartu zuten Schopenhauer, Nietzsche eta Spenglerek abiarazitako da.\nAzurmendiren hitzetan ezinbestekoa da autore horiek ezagutzea Mirande hobeto ulertzeko, besterik gabe kondenatu aurretik.\nMirande kristautasunaren aurka altxatuko da eta horren morala arbuiatuko du. Horregatik, kristautasunarekin lotzen dituen heinean, demokrazia edo sozialismoa berdin kritikatuko ditu. Garai hartan euskal abertzaletasuna murgilduta zegoen gainbehera politikotik ateratzeko irtenbide elitista-aristokratikoa, bortxazkoa, proposatuko du Krutwigengandik ez oso urrun."}
{"id": "103640", "revid": "448", "url": "https://eu.wikipedia.org/wiki?curid=103640", "title": "Erriberako zubia", "text": "Erriberako zubia Bilboko itsasadarreko zubia da, eskuinaldetik Zazpikaleak eta ezkerraldetik San Frantzisko lotzen dituena. Erriberako Merkatua ondoan du.\nHistoria.\n\"San Frantziskoko zubia\" izenaz ere ezaguna, egungo pasabaidea 1939an eraiki zuten eta Fernando Arzadun izan zuen ingeniaria.\nBertan zegoen lehendabiziko zubia, zubi esekia izan zen, 1827 eta 1852 artean burdinezko kateez eta 1852 eta 1874 artean altzairuzko kableez lotuta. Zabaldu zutenean Fernando VII.a Espainiakoak zeharkatu zuen. Hirugarren Gerra Karlistan bota eta 1881an burdinezko zubi finkoa eraiki zuten, Bilbon \"Burdinezko zubia\" izenaz ezaguna.\n1937ko ekainaren 17an Bilbo galdu zenean zubia dinamitaz lehertu eta frankistek laster hasi zituzten zubia berreraikitzeko lanak. 1939an zabalduta, \"Ortiz de Zarate koronelaren zubia\" jarri zioten izena. 1980an jatorrizko izena berreskuratu zuen.\nBitxikeria.\n1827 eta 1874. urteen arteko zubi esekia (Hirugarren Gerra Karlistan desagertu zena) hain famatua izan zen Bilbon ezen abestiak ere egin baitzioten, tartean famatuena honakoa:\nAskoen ustez, abestia egungo Portugaleteko zubiari buruzkoa izan zen, baina jatorrizko abestia azkena zabaldu (1893an) baino lehengokoa da."}
{"id": "103642", "revid": "41163", "url": "https://eu.wikipedia.org/wiki?curid=103642", "title": "Hizkuntza, etnia eta marxismoa", "text": "\"Hizkuntza, etnia eta marxismoa\" Joxe Azurmendi gipuzkoarrak idatzitako saiakera liburua da.\nLiburua 1971n argitaratu bazen ere aurretik idatzia da. Azurmendik, Alemanian ikasle zela, idatzitako apunteek osatzen dute liburua. Apunte horiek Txillardegik atondu zituen eta horren emaitza da testua.\nEuskal Herrian eta ikasleen artean irakurgai batzuk zabaltzeko asmoaren baitan sortu zen liburua, Kolakowski bezalako beste liburuekin batera. Abertzaletasun berri ezkertiar baten kontzeptua lantzeko asmoz egina da. Asmo horretan, Euskal Herrian ematen zen zapalkuntza bera ardatz ezberdinen gurutzaketa modura pentsatzeko lehenengo saiakeren baitan kokatzen du liburua Ibai Atutxak."}
{"id": "103645", "revid": "105290", "url": "https://eu.wikipedia.org/wiki?curid=103645", "title": "Kolakowski", "text": "\"Kolakowski\" Joxe Azurmendi zegamarrak Joseba Arregirekin batera idatzitako saiakera liburua da.\nLiburua bi atalez osatua dago. Lehen partean Joxe Azurmendik Kolakowskiren aurkezpena egin eta teoria marxistaren eztabaidak agertzen ditu. Ezker berri bat aberriari lotuta eraikitzeko asmoz poloniar marxista heterodoxoa aztertuko du, marxista den aldetik bai baina batez ere poloniarra den aldetik. Bigarren partean, Joseba Arregik haren lau saiakera itzuli eta horiei sarrera egiten die."}
{"id": "103647", "revid": "105290", "url": "https://eu.wikipedia.org/wiki?curid=103647", "title": "Kultura proletarioaz", "text": "\"Kultura proletarioaz\" Joxe Azurmendi gipuzkoarrak idatzitako saiakera liburua da."}
{"id": "103649", "revid": "119347", "url": "https://eu.wikipedia.org/wiki?curid=103649", "title": "Iraultza sobietarra eta literatura", "text": "\"Iraultza sobietarra eta literatura\" Joxe Azurmendi gipuzkoarrak idatzitako saiakera liburua da.\nMarxismoa ikerketagai nagusia zenean idatzitako liburua da. Marxismoa kulturgintzatik aztertuko du Azurmendik. Liburua iraultza sobietarraren garaian Errusian izandako joera eta eztabaida artistikoei buruz Azurmendik idatzitako liburu sortako ale bat da \"Kultura proletarioaz\", \"Errealismo sozialistaz\" eta \"Artea eta gizartea\" testuekin batera."}
{"id": "103651", "revid": "137486", "url": "https://eu.wikipedia.org/wiki?curid=103651", "title": "Gizona Abere hutsa da", "text": "\"Gizona Abere hutsa da\" Joxe Azurmendi gipuzkoarrak idatzitako saiakera liburua da.\nJoxe Azurmendik bere pentsamenduan oinarrizko kategoria den gizaberea lantzen du liburuan. Gai hori garai bereko \"Gizaberearen bakeak eta gerrak\" liburuan eta berriagoa den \"Gizabere kooperatiboaz\" liburuan ere landuko du.\nAntropologia eta etologia kontutan hartuz gizakiaren ikuspegi materialista eta antitraszendentea lantzen da Konrad Lorenz etologoaren ekarpenen argitan. Joxe Azurmendiren pentsamenduan oinarrizko kategorietako bat da gizaberearena.\nAzurmendiren hitzetan erreakzio gisa idatzi zuen psikologia konduktistaren aurka, katolizismo tradizonalaren aurka eta garai hartan \"gizaki berria\" amesten zuen marxismo ortodoxo eta pedagogia eraldatzailearen aurka. Azurmendik ohartaziko du ezertan hasi aurretik ezin dela gizakiaren animaltasuna ahaztu.\nLiburuari, erreakzioa sortuko zuelakoan eta argitaratzeko zailtasunak izango zituelakoan, hitzaurre berezia jarri zitzaion. Hitzaurre horrek liburuan lantzen den tesiaren aurkakoa aurkezten du. Era berean Azurmendik, bere hirugarren eta laugarren abizenak erabiliz, \"Lazkano Mendizabal\" sinatu zuen liburua."}
{"id": "103652", "revid": "336", "url": "https://eu.wikipedia.org/wiki?curid=103652", "title": "Euterpe", "text": "Greziar mitologian, Euterpe (, \"Oso atsegingarria\", \"Genio atseginekoa\", \"umore onekoa\"), musikaren musa da, gainontzeko musak bezala, Zeus eta Mnemosineren alaba. Bereziki, txirula jotzearen artearen babeslea zen. Oro har, lorez koroatua eta bere eskuetan txirula bikoitza daramatzala irudikatzen da. Beste batzuetan, beste musika tresna batzuekin irudikatzen da: biolinak, gitarrak, danborra, etab... Garai klasikoaren amaieran, olerkaritza lirikoaren musa bezala izendatzen zen eta eskuan txirula bat duela irudikatzen zen.\nGutxi batzuk, aulosa edo txirula bikoitza asmatu zuela diote, greziar mitologiaren aditu gehienek, ohore hori Atenea jainkosari ematen dioten bitartean, Marsiasen eta honek Apolorekin izan zuen dueluaren mitoan ezagutarazten den bezala. Estrimon ibaiak utzi zuen Euterpe haurdun. Bere seme Reso Traziakoak, traziar armada bat zuzendu zuen, eta Diomedesen esku hil zen Troian, Homerok Iliadan idatzi zuen arabera.\nBere izena, grezierazko eu (ondo) eta \u03c4\u03ad\u03c1\u03c0-\u03b5\u03c9 (poztu) hitzetatik dator."}
{"id": "103653", "revid": "41163", "url": "https://eu.wikipedia.org/wiki?curid=103653", "title": "Zer dugu Orixeren kontra?", "text": "\"Zer dugu Orixeren kontra?\" Joxe Azurmendi gipuzkoarrak idatzitako saiakera liburua da. Orixe idazleari buruz idatzitako liburua da \"Zer dugu Orixeren alde?\" testuarekin batera. Hasieran liburu bakarra izan behar zuena bi liburu horietan zatituta argitaratu zen, \"Zer dugu Orixeren kontra?\" lehena izan zelarik.\nSaiakera literario honetan Azurmendik hizkuntza eta euskal kulturaren kezkak argitzen ditu literatura ikerketaren bidez, euskara batuaren auzia kasu. Orixe idazlea garai hartako gizartearen testuinguruan aztertuko da, Orixek goraipatzen duen mundu ruralari begiratuz.\nTradizioarekin kontuak egitea du helburu liburuak. Aurreko belaunalditik zer hartu eta zer utzi gogoetatzen da Euskal Herri garaikiderako kultura bat sortzeko bidean."}
{"id": "103654", "revid": "105290", "url": "https://eu.wikipedia.org/wiki?curid=103654", "title": "Varecia variegata", "text": "Varecia variegata Lemuridae familiako Strepsirrhini primate espezie bat da. Lemur guztiek bezala bakarrik Madagaskarren bizi dira. Arrisku egoera oso larrian daude.\nEgunez bizi dira eta zuhaitzetako kuadrupedoak dira. Madagaskarreko lemur guztien artean fruta gehien jaten dituztenak dira eta oso ahulak dira habitat suntsiketaren aurrean. Multi-ar/Multi-eme giazarte batean bizi dira, oso egoera flexiblean eta fisio-fusio erlazio eredua dute. Oso zaratatsuak dira. 36 urte arte bizi daitezke.\nHiru azpiespezie ezagutzen dira:"}
{"id": "103655", "revid": "41163", "url": "https://eu.wikipedia.org/wiki?curid=103655", "title": "Zer dugu Orixeren alde?", "text": "\"Zer dugu Orixeren alde?\" Joxe Azurmendi gipuzkoarrak idatzitako saiakera liburua da. Orixe idazleari buruz idatzitako liburua da \"Zer dugu Orixeren kontra?\" testuarekin batera. Hasieran liburu bakarra izan behar zuena bi liburu horietan zatituta argitaratu zen, \"Zer dugu Orixeren alde?\" bigarrena izan zelarik.\nSaiakera literario honetan, \"Zer dugu Orixeren kontra?\" liburuan bezala, Azurmendik hizkuntza eta euskal kulturaren kezkak argitzen ditu. Euskal kulturak duen literaturaren premia azpimarratzen da liburuan eta 1960 inguruan eman zen euskal kulturaren haustura gainditzeko saiakera ere bada.\nTradizioarekin kontuak egitea du helburu liburuak. Aurreko belaunalditik zer hartu eta zer utzi gogoetatzen da Euskal Herri garaikiderako kultura bat sortzeko bidean."}
{"id": "103657", "revid": "105290", "url": "https://eu.wikipedia.org/wiki?curid=103657", "title": "Artea eta gizartea", "text": "\"Artea eta gizartea\" Joxe Azurmendi gipuzkoarrak idatzitako saiakera liburua da."}
{"id": "103659", "revid": "105290", "url": "https://eu.wikipedia.org/wiki?curid=103659", "title": "Errealismo sozialistaz", "text": "\"Errealismo sozialistaz\" Joxe Azurmendi gipuzkoarrak idatzitako saiakera liburua da."}
{"id": "103660", "revid": "95298", "url": "https://eu.wikipedia.org/wiki?curid=103660", "title": "Mirande eta kristautasuna", "text": "\"Mirande eta kristautasuna\" Joxe Azurmendi zegamarrak idatzitako saiakera liburua da. Azurmendik Jon Miranderi buruz idatzitakoetik lehena da, hurrengoak hamaika urte beranduago argitaratutako \"Schopenhauer, Nietzsche, Spengler, Miranderen pentsamenduan\" eta \"Miranderen pentsamendua\" dira.\nJoxe Azurmendik, landu dituen beste euskal autoreekin egin duenez, idazlea bere testuinguru historiko zein kulturalean aztertuko du. Miranderen kasuan garrantzi berezia du lanketa horrek, aurreiritziengatik eta ezagutu gabe kritikatua izan baita.\nAzurmendiri Mirande pentsalaria interesatuko zaio. Kontutan hartzekoa baita ofizialki kristaua zen gizartean nola altxatu zen Mirande, bera paganoa izanik. Azurmendik mugimendu berriaren aitzindari eta eragile bortitzenetakoa bezala definituko du Mirande."}
{"id": "103661", "revid": "105290", "url": "https://eu.wikipedia.org/wiki?curid=103661", "title": "Arana Goiri-ren pentsamendu politikoa", "text": "\"Arana Goiriren pentsamendu politikoa\" Joxe Azurmendi gipuzkoarrak idatzitako saiakera liburua da."}
{"id": "103662", "revid": "105290", "url": "https://eu.wikipedia.org/wiki?curid=103662", "title": "Nazionalismo Internazionalismo Euskadin", "text": "\"Nazionalismo Internazionalismo Euskadin\" Joxe Azurmendi gipuzkoarrak idatzitako saiakera liburua da."}
{"id": "103663", "revid": "105290", "url": "https://eu.wikipedia.org/wiki?curid=103663", "title": "PSOE eta euskal abertzaletasuna (1894-1934)", "text": "PSOE eta euskal abertzaletasuna (1894-1934) Joxe Azurmendi gipuzkoarrak idatzitako saiakera liburua da, 1979an plazaratua."}
{"id": "103664", "revid": "1491", "url": "https://eu.wikipedia.org/wiki?curid=103664", "title": "Teknikaren meditazioa", "text": "Teknikaren meditazioa Joxe Azurmendi zegamarrak idatzitako saiakera liburua da.\nTeknikaren meditazioaren bidez modernitatearen meditazioa egin du Azurmendik. Aro Modernoa Errenazimentuaren eta horren askatasunaren aurkako erreakzio gisa aurkeztuko du, ordenaren ezarketa berria bezala. Ildo horretan, Aro Modernoan arrazoimen zientifiko edo teknikoak hartuko du nagusitasuna eta horrek esan nahi du gizartearen antolaketa teknikoa diseinatu eta aplikatzen dela, gizartearen kontrol tekniko baterantz. Azurmendik modernitatean nagusitu den arrazoimen horretan ikusiko du kapitalismoaren nagusitzearen arrazoia.\nHiroshima, Nagasaki-Seveso, Bhopal, Harrisburg, Txernobil: katastrofeak izan dira azkenean erremedio gabe teknikaren meditazioa -modernitatearen birgogoeta kritikoarekin- inposatu dutenak.\nAlde batetik zientzia eta teknika miretsi egiten diren bitartean, haietxen beldur gara bestetik honezkero: giza bizitzarentzat aurrerapen eta onura handiak itxaroten jarraitzen baitugu haietatik, baina une berean beldur gara aurrereapen horiekin guztiekin laster ez ote gaituzten zeharo hondatuko geu eta gure mundutxoa. Beraz, mugimendu ekologistak eta Alderdi Berdeak, etab., zabaltzen eta indartzen ari dira bazter guztietan: alegia, naturaren, bizitzaren, razionalitatearen orain artekoak baino bestelako sentierak eta kontzeptuak.\nTeknikaren beldur hori fenomeno berria da, era honetan behintzat, mendebaleko gizartean. Moderniaren ezaugarri markatuena zientziaren eta teknikaren optimismo kasik absolutua izan dela, kontu egiten badugu, beldur honetan Aro berri baten goizargia adierazten da, edo gutxienez Aro zahar baten ilunabar zantzuak.\nAzurmendik Euskal Herritik hausnartuko du gaia. Euskal Herriaren berezitasuna da modernitaterik eta horri dagozkion iraultzarik ez zuela izan zegokion garaian eta orain denak batera etorri zaizkio, iraultza teknikoa barne. Euskal Herrian Karlos Santamariak hausnartu ditu batez ere gai horiek. Joxe Azurmendik Santamariari eta honen maisu pertsonalistei jarraituko die.\nOrokorrago, ordea, gai hauek I. eta II. Mundu Gerraz gero, Europako eta Ipar Amerikako pentsamenduan maiz gogoetatu izan dira. Eskola eta joera filosofiko diferentetan, momentu eta era ezberdinetan, eginez eginez joan da teknikaren meditazio hori. Joxe Azurmendik aintzat hartuko ditu Heideggeren idatziak eta Frankfurteko eskolako maisuak (Horkheimer, Marcuse, Habermas)."}
{"id": "103665", "revid": "41163", "url": "https://eu.wikipedia.org/wiki?curid=103665", "title": "Oraingo gazte eroak", "text": "Oraingo gazte eroak Joxe Azurmendi zegamarrak idatzitako saiakera liburua da. Liburuan Euskal Herriko egoera politiko-morala aztertzen da eta, gaiari dagokionez, \"Demokratak eta biolentoak\", \"Euskal Herria krisian\" eta \"Barkamena, kondena, tortura\" bezalako liburuen multzoan ipini daiteke. Azurmendik, liburu honetan, egoera politiko eta morala tradizioaren apurketaren ikuspegitik azalduko du. Horretarako Ilustrazioaren eta modernitatearen alderdi iluna azaleratu zuten Simone Weil, Max Horkheimer edo Walter Benjamin erabiliko ditu Azurmendik.\n\"Oraingo gazte eroak\", hasieran, Pako Sudupek Nemesio Etxanizi buruz idatzi behar zuen liburuarentzat hitzaurrea izan behar zuen. Hitzaurre hura, azkenean, gogoeta-liburua bihurtu zen, irakurlea gogoetan jarriko duena, ez besterik gabe irakurleari pentsamendu oso itxi bat eskaini nahi diona. ETA hasi zeneko gizarte eta kultura giroa du abiapuntu, Euskal Herriak oinordekotzan jaso zuena, garai hartako diktadura faxistak bere instituzio guztien bidez moldarazi zuena eta garai hartako euskal abertzaletasunak, oztopoak oztopo -mundu berri bati begira batzuek, galtzer zegoen aurreko munduari begira besteek-, bultzatu nahi izan zuena. Nemesio Etxaniz, bi mundu horien arteko trantsizio-urteak kezkaz beterik bizi izan zituen apaiz abertzalearen inguruko gogoetetatik sorturiko liburua da hau, gurean lekua hartua zuten eta hartzen hasi ziren ideologia eta pentsamoldeak arakatu eta azaldu nahi dituena. \"Oraingo gazte eroak\" deitu zien orduan Nemesio Etxanizek pentsamendu eta ekinbide-molde berriak bultzatu zituztenei, Txillardegi kasu. Bizirik dirau ETAk egun ere. Parean jar ote daitezke orduko garaia eta egungoa? Pentsamendu bakarreko apostolu berrien eszeptizismo guztien muga da ETA, eta Estatua; bataren arbuioa kontestaezina da, eta bestearen onespena baldintzarik gabea. \"Dogmatismoa lehen artxikatolikoa zela eta orain artxidemokratikoa dela, beharbada hortxe dago alde guztia\", diosku Joxe Azurmendik eta, egungo egoeraren aurrean, askatasuna aldarrika datorkigu. \"Zer ari zaigu gertatzen?\", galdetuko dio behin eta berriro bere buruari, eta saiatuko da argia egiten, jakinik inoiz ez duela norberarenak erabateko osotasun biribil hori eskaini ahal izango: \"filosofoa guretzat ez da gauzak pentsatu dizkiguna, pentsarazten dizkiguna baizik\"."}
{"id": "103666", "revid": "105290", "url": "https://eu.wikipedia.org/wiki?curid=103666", "title": "Miranderen pentsamendua", "text": "\"Miranderen pentsamendua\" Joxe Azurmendi zegamarrak idatzitako saiakera liburua da. Liburu honek Jon Miranderen pentsamenduari buruz\" Mirande eta kristautasuna\" eta \"Schopenhauer, Nietzsche, Spengler, Miranderen pentsamenduan\" liburuek egindako azterketaren ildotik jarraitzen du.\nPasarte batean:\n\"Jon Mirandek ez du asko idatzi. Hiruzpalau liburutan eta artikulu sakabanatu batzuetan biltzen da haren euskarazko idazlan guztia. Mirandek beste zenbait hizkuntzatan izkribaturiko lanik ez dugu aintzakotzat hartu ahal izan gure ikerketa honetan. Dirudienez 1948 aldera hasi zen publikatzen bere lanak \"Gernika\" aldizkarian eta 1968ra arte jarraitu du. Hogei bat urte. Gero utzi egin zion euskaraz idazteari, euskaltzaleekin izandako haserreren batzuengatik eta \u00abinguruan ditudan jendeen konformismuaz aserik\u00bb.\nGehienbat literato bezala dugun arren ezaguna, Miranderen gure ikerketak haren pentsamenduari, filosofiari bakarrik begiratzen dio. Alde honetatik ere Miranderen interesa ebidentea baita, beera izan delako adibidez kristautasunaren lehenengo kritikoa euskaraz, berak predikatu duelako lehenik indargintza 36ko gerra ondorenean, paganismo zaharra berpiztu nahi zuelako (euskal arima zaharra alegia, Oteizak baino lehen), etab. Filosofia berri bat, euskal munduan ordurarte ezinezkoa zirudien bat, errepresentatzen du alde orotatik. Eta hainbat elementu desberdin bitxirekin, errepresentatu ere, oraindik ez baikara haren pentsamenduan gordetzen diren bitxitasun guzti horietaz ohartzera ere ailegatu\"."}
{"id": "103667", "revid": "105290", "url": "https://eu.wikipedia.org/wiki?curid=103667", "title": "Etienne Salaberry. Bere pentsamenduaz (1903-2003)", "text": "\"Etienne Salaberry. Bere pentsamenduaz (1903-2003)\" Joxe Azurmendi gipuzkoarrak idatzitako saiakera liburua da. Herri baten kulturan literaturak duen garrantzia nabarmendu izan du Azurmendik eta ondorioz hainbat autore aztertu ditu.\nLiburu honetan Etienne Salaberriren pentsamenduari ere begiratzen dio Azurmendik. Hor ikusiko dugu Salaberriren eraldaketa ideologikoa: frantsez eskolan, frantsez ideologian hezia, berak hainbeste salatuko zuen kontzientziaren domestikazioa eta alienazioa barneraino sarrarazi zitzaiola. Frantsez nazionalista izan dena abertzaletasunera lerratuko da."}
{"id": "103668", "revid": "96586", "url": "https://eu.wikipedia.org/wiki?curid=103668", "title": "Espainiaren arimaz", "text": "\"Espainiaren arimaz\" Joxe Azurmendi zegamarrak idatzitako saiakera liburua da. \"Humboldt. Hizkuntza eta pentsamendua\" eta \"Volksgeist. Herri gogoa\" lanekin batera osatutako trilogiaren azken atala, argitaratzen lehena izan bada ere.\nEspainiaren gaia, Espainia arazo gisa, Espainiaren gaitza, beheraldia, endekapena, gaixotasuna... obsesioraino errepikaturiko kontuak dira XIX. mende osoan eta XX.eko gehientsuenean, bertako intelektual guztiz gehienen artean. Unamuno zein Ortega y Gasset, Men\u00e9ndez Pidal nahiz Men\u00e9ndez Pelayo, edo Madariaga, S\u00e1nchez Albornoz, Costa, Ganivet, baita Baroja bera ere, garai bateko handitasunak ederresten eta egungo kaxkarkeriak deitoratzen enplegatzen dira ezker-eskuin, tradizonalista lotsakor eta faxista aitortuengandik hasita balizko progre eta liberal ustekoenganaino.\nBerezitasuna, baina, ez da Espainiaren egoeraz eta geroaz kezkatzea, ardura horrek hartzen duen modua baizik: herriaren esentzia bilatu nahi dute denek, nazioaren arima, arrazaren jeinua, aberriaren espiritua... historian agertzen dena baina historiaz aurrekoa dena, berezkoa eta aldaezina, izate material baina aldi berean metafisikoa, Estatua eliza bihurturik, ideario politiko bat erlijiozko fede, bere dogma eta inkisizio guztiekin.\nNorbere nortasuna beste gogoetagairik ez izatea leporatu ohi zaie Espainiatik bere barruko nazionalismo periferikoei; identitate nazionala problema bilakatzea egozten zaigu sarri euskaldunoi, Volksgeist edo herri-gogoan oinarrituriko leinuan katigaturik segitzea. Azurmendik idatzi duen hau ez da berez saiakera politiko bat, ez ditu euskaldunen bizigurak eta askanahiak aldezten; akademiaren errigore, zehaztasun eta erudizioarekin aztertu ditu hispanitatearen pentsalari eta apostolu guztion idazkiak, haien azpildurak eta makurdurak erakutsi, eta agerian utzi, azkenik, bera nor izateko beste batzuk menpean eta zanpaturik behar dituen herri baten ideologia beti inperial eta maiz aski arrazista."}
{"id": "103669", "revid": "95298", "url": "https://eu.wikipedia.org/wiki?curid=103669", "title": "Volksgeist. Herri gogoa", "text": "Volksgeist. Herri gogoa (Ilustraziotik nazismora) Joxe Azurmendi zegamarrak idatzitako eta 2007an argitaratutako saiakera liburu bat da; \"Humboldt. Hizkuntza eta pentsamendua\" eta \"Espainiaren arimaz\" liburuekin batera osatutako trilogiaren bigarren atala.\nSaiakera honetan Azurmendik \"Volksgeist\" edo \"Herri Gogoa\" kontzeptua aztertu du, horren historiari jarraituz, hasi XVIII. mendeko Ilustraziotik eta XX. mendeko nazismoraino. Azurmendik ezbaian ipiniko du kontzeptuaren erabilera okerra, salatuz gaizki ulertu dela berau alemaniar erromantizismoari lotuta aurkeztu nahi izan denean. Tesi hori babesteko ideiaren aurrekariei erreparatuko die: Voltaire eta Montesquieu frantsesak, Vico italiarra, Hume ingelesa. Erabilera oker hori, Euskal Herriaren testuinguruan, euskal nazionalismoari egotzi ohi zaion esentzialismoa oinarritzeko saiakeran datzala argituko du liburuak. Era berean, herri gogoaren kontzeptuak giza zientzia modernoetan izan duen eragina ere aztertuko du Azurmendik."}
{"id": "103670", "revid": "512", "url": "https://eu.wikipedia.org/wiki?curid=103670", "title": "San Antongo zubia", "text": "San Antongo zubia Bilboko itsasadarreko zubia da, iparraldetik Zazpikaleak eta hegoaldealdetik Bilbo Zaharra eta San Frantzisko auzoak lotzen dituena. Gaur egungo zubia 1880an zabaldu zen.\nKokalekua.\nIparraldean Donibane plazatxoa du, eta hegoaldean Bilbo Zaharra eta Urazurrutia kaleak. Gainera, hego partean ere, Martzana eta Urazurrutia kaietara heltzen diren eskailerak ditu.\nZubiak alboan ditu San Anton eliza, Urazurrutia eta Martzana kaiak, eta Urazurrutiako sehaska-etxea.\nHistoria.\n1318 baino lehen eraikia, litekeena da 1300an hiribildua eratu baino lehenagokoa izatea. Mendeetan zehar Bilboko itsasadarra zeharkatzen zuen zubi bakarra izan zen, bilbotarrek ertze bien arteko komunikazioen monopolioa mantendu nahi zutelako.\nBilboko ikur bihurtua, \"la puente vieja\" (euskaraz: \"zubi zaharra\") ezizena duena, hiriburuaren armarrian agertzen da. Erdi Aroan eraiki zutenetik, oso zubi inportantea izan zen bertatik Bizkaiko jaurerria eta Gaztelako Erresumaren arteko merkataritza guztia pasa behar baitzuten, Maria Diaz I.a Harokoak Bilbori emandako eskubideari esker. XV. mendean, Bilboko agintariek zubi honetan bertan exekutatzen zituzten gaizkileak. Hiltzeko zigortuei harria lotu eta itsasadarrera botatzen zituzten.\nUholde askoren eraginez hainbat alditan eroria, askotan berreraikia izan zen. Horrexegatik 1870ean Udalak egungo kokalekuan zubi sendo bat eraikitzea erabaki zuen. Antzinako zubia San Anton elizaren aurrean zegoen, hau da, uretan behera, eta 1882an desagertu zen. Ernesto Hoffmeyerrek diseinatuta, egungoa 1880an zabaldu zuten.\n1937ko ekainaren 17an Bilbo galdu zenean zubia dinamitaz lehertu eta frankistek laster hasi zituzten zubia berreraikitzeko lanak."}
{"id": "103671", "revid": "41163", "url": "https://eu.wikipedia.org/wiki?curid=103671", "title": "Hitz berdeak", "text": "\"Hitz berdeak\" Joxe Azurmendi zegamarrak idatzitako poesia liburua da.\nAzurmendik landutako hiru koaderno desberdinetatik bildutako poesiekin osatua dago liburua. Liburuaren antolaketa Paulo Iztuetak hasi eta Jesus Mari Zabaletak amaitu zuen. Liburuak hamarkada bateko lan poetikoa biltzen du. Lehen koadernoko poesiak Azurmendi Erriberrin ikasle zela idatzitakoak dira, 1962a baino lehenagokoak. Hirugarren koadernoak 1965etik aurrerako poemak biltzen ditu, Erroman idatziak gehienak eta bakarren bat Alemanian.\nEdukiari eta formari dagokienez euskal poesiari berritasuna ekarri zioten 1950-60ko belaunaldiaren baitan kokatzen da liburua (Federiko Krutwig, Jon Mirande, Gabriel Aresti...). Azurmendiren poesiak helburu praktikoa du, komunikazioa bilatzen du, espresiobide berriak, esan ezin zitekeena esaten hasteko. Ildo horretan alegoria luze bat da \"Hitz berdeak\".\nPoema ezagunenak \"Manifestu atzeratua\" eta \"Poema beltzaren arbola\" dira. Liburuko hitzaurrean Bitoriano Gandiagak idatzi zuen \"Manifestu atzeratua\" kendu egin zutela zentsuraren beldurrez, ondoren argitaratu bada ere."}
{"id": "103673", "revid": "15795", "url": "https://eu.wikipedia.org/wiki?curid=103673", "title": "Karril", "text": ""}
{"id": "103675", "revid": "119347", "url": "https://eu.wikipedia.org/wiki?curid=103675", "title": "Osatuz", "text": "\"Osatuz\" HABEk eta Osakidetzak elkarlanean egindako aldizkaria da, euskara ikasten ari diren osasun langileei zuzenduta batik bat, bereziki erizain eta medikuei begira. Ikasitako materialarekin ariketak eta testak egiteko ematen du programa honek.\nHalaber, Euskadi Irratiaren bidez profesional euskaldunei egindako elkarrizketak entzungai daude, egitasmo honen bertan sartuta.\nLehenengo alea 2006ko irailean kaleratu zuten, eta ordutik aurrera hilero argitaratu dute argitalpen hau 2011 arte."}
{"id": "103676", "revid": "105290", "url": "https://eu.wikipedia.org/wiki?curid=103676", "title": "Ez dok amairu (diskoa)", "text": "\"Ez dok amairu\" Benito Lertxundik (BL) argitaratutako diskoa da, Jose Angel Irigarai, Anjel Lertxundi eta Xabier Leteren kolaborazioekin.\nOihartzun handia lortu zuen disko honek \"Zenbat gera\" abesti ezaguna ekarri zuen."}
{"id": "103677", "revid": "105290", "url": "https://eu.wikipedia.org/wiki?curid=103677", "title": "Oro la\u00f1o mee batek...", "text": "\"Oro la\u00f1o mee batek...\" Benito Lertxundik (BL) argitaratutako diskoa da.\n\"Oi lur, oi lur\" eta \"Herri Behera jota\" abesti ezagunak barne hartzen ditu lan honek."}
{"id": "103678", "revid": "6327", "url": "https://eu.wikipedia.org/wiki?curid=103678", "title": "Urteko egutegi", "text": ""}
{"id": "103679", "revid": "512", "url": "https://eu.wikipedia.org/wiki?curid=103679", "title": "...eta maita herria, \u00fcken dezadan plazera", "text": "...eta maita herria, \u00fcken dezadan plazera Benito Lertxundi abeslariaren diskoa da. Besteak beste, \"Atarratzeko gazteluko kantua\" eta \"Maria Solt eta Kastero\" abesti ezagunak barne hartzen ditu lan honek."}
{"id": "103680", "revid": "105290", "url": "https://eu.wikipedia.org/wiki?curid=103680", "title": "Zuberoa/Askatasunaren semeei", "text": "\"Zuberoa/Askatasunaren semeei\" Benito Lertxundik (BL) argitaratutako disko bikoitza da.\n\"Oi Zuberoa\" eta \"Bizkaia Maite\" abesti ezagunak barne hartzen ditu lan honek."}
{"id": "103681", "revid": "1519", "url": "https://eu.wikipedia.org/wiki?curid=103681", "title": "Altabizkar/Itzaltzuko bardoari", "text": "\"Altabizkar/Itzaltzuko bardoari\" Benito Lertxundik (BL) argitaratutako disko bikoitza da.\n\"Oi Ama Eskual Herri\" eta \"Nere herriko neskatxa maite\" abesti ezagunak barne hartzen ditu lan honek."}
{"id": "103682", "revid": "59723", "url": "https://eu.wikipedia.org/wiki?curid=103682", "title": "Erik Satie", "text": "Erik Satie, benetako izenaz Alfred Eric Leslie Satie (Honfleur, Calvados, 1866ko maiatzaren 17a - Paris, 1925eko uztailaren 1a), musika konpositore eta pianojole frantziarra izan zen. Estilo sailkaezinekoa, bere garairako aurreratutzat jotzen da, serialismoa eta minimalismoa aldez aurretik iradoki baitzituen, geroago musika garaikidean ohikoa bihurtuko zen apurketa formal eta tonala hasiz. Honela, musikaren historian eragin handiko konpositoretzat hartzen da. Akademiak iraindua eta garaiko beste konpositore batzuengandik miretsia, musika-kontserbatorioan 40 urte zituela eman zuen izena. Ustekabeko erabaki honek bere gertukoak harritu zituen, ordura arte bere formakuntza irregularra izan baitzen, eta beste hainbat lanbidetan ibili baitzen, kabareteko musikagintzan besteak beste. Lana zein bizitza bitxikoa izan zen.\n1884ko bere lehen konposiziotik aurrera Erik Satie gisa sinatu zituen lanak. Geroko bizitzan lanak bere izen propioaz argitaratu bazituen ere, dirudienez 1880ko hamarkadaren amaieran lanak \"Virginie Lebeau\" eta \"Fran\u00e7ois de Paule\" ezizenez argitaratu zituen. Obra laburrak egin zituen, batez ere entzulea ez aspertzeko aitzakipean.\nMusikagilea izateaz gain, jario handiko pentsalaria ere izan zen eta zenbait argitalpenetan parte hartu zuen, \"391\" espainiarra edo \"Vanity Fair\" estatubatuar kultura aldizkarietan, esate baterako.\nBizitza eta lana.\nHastapenak: Normandiatik Montmartrera.\nErik Satie Honfleurren jaio zen, Calvadosen, 1866ko maiatzaren 17an. Alfred Eric Leslie Satie izena jarri zioten eta gaztaroa Honfleur (Normandia Beherea) eta Paris artean igaro zuen. Lau urte zituen familia Parisera joan zenean, han bere aita Alfredi itzultzaile lan bat eskaini zioten-eta. Ama, berriz, Jane Leslie Anton, 1872an hil zen eta, Honfleur jaioterrira bidali zuten Erik bueltan bere anaia Conradekin batera, aitaldeko aiton-amonekin bizi zedin. Han jaso zituen bere lehen piano- eta musika-eskolak, lekuko organista baten eskutik. 1878an, amona ere hil zenean, bi anaiak Parisera itzuli ziren aitarekin batera bizitzera.\n1879an, Parisko kontserbatorioan sartu zen, baina irakasleen kritika txarrek bultzatuta utzi omen zuen. 1885ean kontserbatorioan onartu zuten berriz, baina, antzerako emaitza negatiboa eragin zuenez, zerbitzu militarra egitea erabaki zuen. Honek, ordea, ez zuen asko iraun, azpikeria baten bitartez aste gutxi batzuetara armadatik irten baitzen.\n1887an Montmartre auzora joan zen bizitzera. Bertan hainbat artista ezagutu zituen, St\u00e9phane Mallarm\u00e9 eta Paul Verlaine besteak beste. Horiez gain, bizitza osorako laguna izango zen Patrice Contamine poeta erromantikoa ere ezagutu zuen garai hartan, eta haren aitaren bitartez argitaratu zituen bere lehen konposizioak. \"Le Chat Noir\" kafe-kabareteko bezeria artistikoarekin ere bertakotu zen, eta \"Ogives\", \"Gymnop\u00e9dies\" eta \"Gnossiennes\" izeneko konposizio ezagunak argitaratzen hasi zen. Denboraldi hartan Claude Debussy ere ezagutu zuen. 1891n Jos\u00e9phin P\u00e9ladan buruzagi zen Rosenkreutz elkarteko (\"L'Ordre de la Rose-Croix Catholique, du Temple et du Graal\") konpositore ofizial eta kapera-maisu izendatu zuten. Bertan etorri mistikoko piezak konposatu zituen; hala nola \"Salut Drapeau!\", \"Le Fils des \u00e9toiles\" eta \"Sonneries de la Rose Croix\".\n1893an, amodiozko erlazio bat hasi zuen Suzanne Valadon margolari inpresionistarekin. Hortik gutxira, Valadon Rue Cortotera joan zen bizitzera, Satierengandik gertu zegoen gela batera. Satie berarekin obsesionatu omen zen erabat, haren begiei, esku eta hankei eta izaerari buruzko poesia eta ohar gartsuak idatziz. Valadonek Satieren erretratu bat margotu zuen eta honi eman zion; baina, 6 hilabete geroago, etxebizitzaz aldatu zen berriz. Berarekin izan zen bitartean, \"Danses Gothiques\" delakoak sortu zituen, bere adimenera bakea itzularazteko helburuaz. Suzanne Valadonekin eduki zuena izan zen Satieri ezagutzen zaion amodiozko erlazio bakarra.\nUrte berean, Maurice Ravel euskalduna ezagutu zuen; baita haren lehen konposizioengan dezente eragin ere. Halaber, \"Vexations\" lana sortu zuen, bere heriotzara arte ezezagun mantendu zena, eta gutun eta idazki anitz idatzi zituen, erlijioa eta artearen inguruko bere uste sendoak adieraziz.\nKabareteko urteak Arcueilen.\n1897an, diru-arazoak zirela-eta, pisu merkeago batera joan behar izan zuen bizitzera, armairu bat baino askoz handiagoa ez zena. Bi urte geroago, \"Pi\u00e8ces Froids\"-eko lehen bi serieak konposatu ondoren, Parisko aldirietara bizitzera joan behar izan zuen, Arcueilera, hain zuzen. Oinez egiten zituela egunero Parisko erdigunerako zeuden 10 kilometroak esaten da, tranbien beldur zelako.\nGarai honetan berreskuratu zuen harremana bere anaia Conradekin (Vincent van Goghek bere anaia Theorekin egin zuen modu bertsuan), tartean arrazoi ugari zeudelarik (diru falta eta praktikotasuna esate baterako). Honen bidez bere benetako sentimenduak aditzera eman zituen; adibidez, anaiari bidalitako gutunetan argi uzten du bere sentimendu erlijiosoak alde batera uzten dituela, eta bere bizitzaren amaierara arte ez dituela berreskuratuko.\nDebussy eta Satie.\n1890eko hamarkadan Erik Satiek konposatutako lehen obrak eragina izango du Debussyren konposizioetan. Debussy eta Satie garaikide ziren, baina Debussyren eskutik garatutako ikaragarrizko iraultza musikala ezingo litzateke posible izan Satieren obrarik gabe. Aldi berean, Debussyren aurkikuntza musikalak ezinbestekoak izan ziren Satieren musikarentzat.\nSatieren zenbait obretan (hala nola \"Genevi\u00e8ve de Brabant\"-en eta \"The Dreamy Fish\"-en) Claude Debussyrekin zuen lehia erakutsi dezaketen zenbait elementu aurkitu dira (Ornella Volta musikologaren eskutik, adibidez). Debussy berriz, ezin izan zen elementu hauetaz ohartu, Satieren musika hau ez baitzen argitaratu. Bitartean, Debussyk 1902an bere lehenengotariko arrakasta lortu zuen \"Pell\u00e9as et M\u00e9lisande\" operari esker, eta hortik urte batzuetara sortu zen bestearen aurrekari nor zenaren eztabaida, tartean Maurice Ravel ere zegoelarik.\nKabareteko konposizioak.\n1899tik aurrera, kabareteko piano-jotzaile gisa egin zuen lan, ehunka kanta herrikoi eta popular piano edo piano eta ahotserako moldatuz, baita berak sortutako hainbat ere errepertoriora gehituz. Ezagunenak \"Je te veux\" (testua Henry Pacoryk idatzia), \"Tendrement\" (testua Vincent Hyspak idatzia), \"Poudre d'or\" (bals bat), \"La Diva de l'Empire\" (testua Dominique Bonnaudek eta Numa Bl\u00e8sek idatzia), \"Le Picadilly\" (\"La Transatlantique\" izenaz ere ezagutua den martxa bat) eta \"L\u00e9gende Californienne\" (Contamine de Latourrek idatzitako testua galdu egin zen arren, musika \"La Belle Excentrique\"n agertzen da berriz) dira. Askoz gehiago idatzi zituen, baina kopuru handi bat galdu egin direla uste da. Bere bizitzako azken urteetan kabareteko lan hauek guztiak arbuiatu zituen, bere esentziaren aurkakoak zirelakoan, baina urte hauetan zehar diru-iturri gisa balio izan zioten.\nGarai honetan Satiek seriotasunez konposatutako lan oso gutxik diraute egun: \"Jack-in-the-box\" (Jules D\u00e9paquiten pantomima baterako obra), \"Genevi\u00e8ve de Brabant\" (Lord Cheminoten testua duen gai serio bati buruzko opera komikoa) eta \"The Dreamy Fish\" (Lord Cheminoten galdutako ipuin bat akonpainatzeko obra) besteen artean. Gehiago ere aurkitu dira, baina gehienak amaitu gabeak izan ziren, estreinatuak oso gutxi, eta bere garaian argitaratuak bat ere ez.\nSchola Cantorum.\n1905eko urrian, kabareteko lanarekin jarraitzen zuen bitartean, Satiek Vincent d'Indyren Schola Cantorumean eman zuen izena, kontrapuntu klasikoa ikasteko intentzioarekin. Vincent d'Indy Camille Saint-Sa\u00ebnsen ikasle izan zen, eta azken hau Satiek aintzat hartzen ez zuelarik ikasgeletara itzultzeko erabaki honek asko harritu zituen gertukoak eta baita Schola bertako irakasleak ere. Erabakia bi arrazoirengatik hartu zuela pentsatzen da: alde batetik, nekatuta zegoen bere musikaren harmonia alderrai zebilela entzuteaz. Kritika honen aurrean ezin zen oso ondo defendatu, kontserbatorioko ikasketak amaitu gabe baitzituen. Beste aldetik, frantses musikaren ezaugarrietako bat argitasuna zela ohartzen hasi zen, eta hau hobetzeko harmonia tradizionala ulertu behar zuela. Parisko Schola Cantorumean 5 urte eman zituen, eta maila ertaineko diploma lortu zuen 1908an.\nKontserbatorioan zegoela egindako kontrapuntuko zenbait ariketa argitaratu egin ziren Satie hil ondoren (\"D\u00e9sespoir Agr\u00e9able\", adibidez). Scholaren aurreko garaiko beste zenbait pieza ere agertu ziren 1911n; \"Trois Morceaux en form de poire\" esate baterako. Izenak bestela dioen arren, 7 piezaz osatuta dago, eta 1903ra arte konposatu zituen lan hobeenen laburpen antzeko bat da.\nUrte hauetako konposizioetan Satiek musikari buruz zituen zenbait iritziz ohar gaitezke. Alde batetik, musikaren garapenaren eta errepikapenaren kontzeptuaren aurka zegoen; sonata forman ageri den garapen mota horien aurka. Honek, jakina, egiten zituen piezak oso laburrak izatea eragin zuen; bere fuga \u00abberri eta modernoek\u00bb, esate baterako, gaia aurkeztu besterik ez dute egiten. Orokorrean, entzuleari behar baino denbora gehiago kendu behar ez zitzaiola pentsatzen zuen, honen asperdura saihesteko intentzioarekin. Garai hartan ospe handikoa zen melodramatik (atzealdean musikaz lagundua den irakurgaia) ere aldendu egin zen, hainbeste arbuiatzen zuen genero erromantikoaren barnean sailkatzen zelako.\nBitartean, beste zenbait aldaketa jazo ziren bere egunerokotasunean: Partidu Erradikalaren (sozialista) alderdikide egin zen, Arcueilgo komunitateko kideen lagun egin zen eta bertako hainbat ekimenetan parte hartu zuen (umeen aldeko \"Patronage La\u00efque\" elkartean lanean aritu zen, adibidez), eta funtzionario burges baten itxura hartu zuen, bere onddo-kapela eta aterkiarekin. Halaber, zaletasun bitxi bat sortu zitzaion: artxibategi batean paper zatitxo eta txarteletan margotzen zituen irudizko eraikuntzak (gehienak metalez eginak zirela deskribatuak) gordetzen zituen. Noizean behin, lekuko egunkarietan iragarki txikiak argitaratzen zituen, eraikuntza hauek salmentan edota alokatzen jarriz.\nArrakasta apala.\nGarai honetatik aurrera, Satieren bizitza azkartzen hasi zen. 1912an pianorako konposatu zituen umore-pieza laburrek dezenteko arrakasta eduki zuten; anitz idatzi eta argitaratu zituen (gehienak Ricardo Vi\u00f1es pianistaren eskutik):\nLan hauen partiturak hainbat iruzkinez hornitzen zituen, eta interpretazioan zehar hauek irakurri behar ez zirela tematu zen. Horrez gain, garai honetan konpasak banatzeko zatilerroak erabiltzeari utzi zion.\nZenbait aspektutan garai honetako obrek Rossiniren azken urteetako konposizioen antza dute; \"P\u00e9ch\u00e9s de Vieillesse\" izenaz ezagutuak direnak. Rossinik, Satieren moduan, pianorako umore-pieza laburrak idatzi zituen (\"Mon pr\u00e9lude hygi\u00e9nique du matin\" edota \"Dried figs\" esate baterako), eta bere zakurrari eskaintzen zizkion honen urtebetetze egunean. Obra hauek hamarkada batzuk lehenago Pariseko Rossiniren areto esklusiboan interpretatu zituzten. Hala ere, Satiek ezin izan zituen pieza hauek entzun; XX.mendearen hasieran ez baitzeuden argitaratuta oraindik. Lan hauen eskuizkribua 1918an Napolin aurkitu zutela uste da, Diagilev errusiarraren eskutik, \"La Boutique Fantasque\" balleta estreinatzera zihoala, Satiek bere konposizioetan iruzkin umoretsuak idazteari utzi zion garai bertsuan.\nGarai hartan artista gehiago ezagutu zituen: Jean Cocteau, Pablo Picasso, Georges Braque, Tristan Tzara, Francis Picabia... Batzuekin laneko harremanak eduki zituen; Picabiarekin batera, esaterako, ballet bat konposatu zuen.\nHeriotza.\n1925ean hil zen. Bere logelan argitaratu gabeko lan anitz topatu zen. Badirudi 27 urte lehenagotik ordura arte, Satie bera izan ezik, inor ez zela bere Arcueilgo logelan sartu. Haren hiletaren ondoren, bere lagunek bertan aurkitu zutenak Tutankamonen hilobiaren xarma berbera zuen. Hautsez eta amaraunez betea, argi geratu zen Satiek bere pianoa erabiliz inoiz konposatu ez zuela. Horrez gain, beste hainbat objektu ere aurkitu zituzten:"}
{"id": "103683", "revid": "1519", "url": "https://eu.wikipedia.org/wiki?curid=103683", "title": "La Arenako biaduktua", "text": "La Arenako biaduktua Barbadun ibaiaren itsasadarra zeharkatzen duen zubia da, A-8 autopistaren zati bat izanik.\nEraikuntza.\n1992an zabalduta, guztira 667 metroko luzera du, Euskal Herriko luzeena izanik.\nMuskizko hormigoi armatuzko zubi hau harpa itxurako altzairuzko tirantez finkatuta dago. Juan Jos\u00e9 Arenas eta Marcos J. Pantale\u00f3n diseinatuta, ingeniari nagusia Emilio Monle\u00f3n izan zen. Enpresa eraikitzaileak Ferrovial eta Urssa izan ziren.\nEraikina bidaiari askok erabilia da, egunero bertatik 70.000 ibilgailu baino gehiago pasatzen direlarik."}
{"id": "103685", "revid": "336", "url": "https://eu.wikipedia.org/wiki?curid=103685", "title": "..eta maita herria, \u00fcken dezadan plazera", "text": ""}
{"id": "103687", "revid": "105290", "url": "https://eu.wikipedia.org/wiki?curid=103687", "title": "Gaueko ele ixilen baladak", "text": "\"Gaueko ele ixilen baladak\" Benito Lertxundik (BL) argitaratutako diskoa da."}
{"id": "103690", "revid": "105290", "url": "https://eu.wikipedia.org/wiki?curid=103690", "title": "Mauleko bidean... izatearen mugagabean", "text": "Mauleko bidean... izatearen mugagabean Benito Lertxundik (BL) 1987an argitaratutako diskoa da."}
{"id": "103691", "revid": "336", "url": "https://eu.wikipedia.org/wiki?curid=103691", "title": "Baitza", "text": ""}
{"id": "103692", "revid": "6950", "url": "https://eu.wikipedia.org/wiki?curid=103692", "title": "Pazko gaierdi ondua", "text": "\"Pazko gaierdi ondua\" Benito Lertxundik (BL) argitaratutako diskoa da."}
{"id": "103693", "revid": "6327", "url": "https://eu.wikipedia.org/wiki?curid=103693", "title": "The Young Ones", "text": ""}
{"id": "103694", "revid": "12788", "url": "https://eu.wikipedia.org/wiki?curid=103694", "title": "Ajlun (muhafazah)", "text": "Ajlun () Jordaniako 12 muhafazah edo probintzietako bat da. Iparraldeko eskualdean kokatua, 420 kilometro koadroko eremua hartzen du, eta 199.400 biztanle zituen 2020an. Hiriburua Ajlun da. \nHistoria.\nAjlun probintzia bere gazteluagatik famatua da, antzina Qal'at Salah Ad-Dein izenekoa. Gaztelua Ajlun babesteko eraiki zuten, gurutzatuentzako eremu geografiko estrategikoa baitzen. Gurutzaden ondoren, gaztelua inguruan bizi ziren familien esku geratu zen (nagusiki Al-Qudah, Al-Smadi eta Al-Rbadhi).\nBarrutiak.\nProbintzia 2 barrutitan (\"liwa\") banaturik dago:"}
{"id": "103698", "revid": "105290", "url": "https://eu.wikipedia.org/wiki?curid=103698", "title": "Hunkidura Kuttunak I", "text": "\"Hunkidura Kuttunak I\" Benito Lertxundik (BL) argitaratutako bilduma disko bikoitza da."}
{"id": "103700", "revid": "105290", "url": "https://eu.wikipedia.org/wiki?curid=103700", "title": "Hunkidura Kuttunak II", "text": "\"Hunkidura Kuttunak II\" Benito Lertxundik (BL) argitaratutako bilduma disko bikoitza da."}
{"id": "103704", "revid": "105290", "url": "https://eu.wikipedia.org/wiki?curid=103704", "title": "Hitaz oroit", "text": "\"Hitaz oroit\" Benito Lertxundik (BL) argitaratutako diskoa da.\n\"Udazken koloretan\" eta \"Baldorba\" abesti ezagunak barne hartzen ditu lan honek."}
{"id": "103705", "revid": "105290", "url": "https://eu.wikipedia.org/wiki?curid=103705", "title": "Auhen sinfonikoa", "text": "Auhen sinfonikoa Benito Lertxundik (BL) Euskadiko Orkestra Sinfonikoarekin batera argitaratutako bilduma diskoa da."}
{"id": "103706", "revid": "336", "url": "https://eu.wikipedia.org/wiki?curid=103706", "title": "Transmantxuriarra", "text": "Transmantxuriar trenbidea Transiberiar trenbidearen jarraipena da. Transiberiarraren 6312 kilometroan hasten da, Tarskaya izeneko herrian, eta Txinako Herri Errepublikako Heilongjiang probintzia zeharkatzen du, Harbin hiriburutik igaro eta ondoren Pekinen amaituz. Mongoliatik ez igarotzeko eraiki zuten Mantxuriako trenbidea.\nTrenbideak 2.600 kilometro inguru dauzka guztira.\nIbilbidea.\nTrenbideak honako hiriak zeharkatzen ditu Errusiatik Txinarako ibilbidean.\nJakingarriak.\nBurdinbidearen zabalera desberdinak direla eta, Errusiatik Txina igaro ahal izateko, ordu batzuk irauten dituen tren aldaketa egiten da."}
{"id": "103707", "revid": "336", "url": "https://eu.wikipedia.org/wiki?curid=103707", "title": "Transmongoliarra", "text": "Transmongoliar trenbidea Errusiako Ulan Ude eta Txinako Jinin hiriak elkartzen dituen trenbidea da, hau da, Transiberiarra eta Txinako trenbide sareak elkartzen ditu. Mosku eta Pekin arteko ibilbidea trenez egiteko bi aukeretako bat da (bestea Transmantxuriar trenbidea da).\nUlan Udetik Jinin hiriraino 1.700 kilometro daude. Burdinbidea 1949 eta 1961 urteen artean eraiki zen, eta Txinan bi bide dauden arren, Mongolia eta Errusian bide bakarra dago. Horrez gain, burdinbide zabalera ezberdinak direla eta (Errusia eta Mongolian 1.5200mm eta Txinan 1.435mm), trenek ordu batzuk ematen dituzte Mongolia eta Txina arteko mugan, aldaketa egin ahal izateko."}
{"id": "103710", "revid": "58701", "url": "https://eu.wikipedia.org/wiki?curid=103710", "title": "Xabier Lete eta Lurdes Iriondoren 4 disko txikiren bilduma (LP 33 r.p.m.)", "text": "Xabier Lete eta Lurdes Iriondoren 4 disko txikiren bilduma (LP 33 r.p.m.) Xabier Lete eta Lurdes Iriondoren disko-bilduma baten izena da. Biniloan argitaratu zuten Edigsa etxearekin 1976. urtean, eta aldi berean garai hartan, euskal kantarien artean behintzat, ohikoak ziren lau binilo txiki (45 r.p.m) biltzen ditu bere baitan. Bilduma honen azalak, era berean, lau binilo txikien azalak biltzen ditu, azalen halako mosaiko bat osatuz. Hona, hurrenez hurren, ezkerretik eskubira ageri diren lau disko txikiak:\nHauek disko txikien izenburuak dira, eta bildumaren azalak jasotzen dituen moduan aipatu ditugu. Aldi berean, guztiek \"Ez Dok Amairu\"-ren zigilua daramate bazter batean, eta hiruk heuren argazkiak jasotzen dituzte, bakarka nahiz binaka, dagokien eran."}
{"id": "103713", "revid": "6327", "url": "https://eu.wikipedia.org/wiki?curid=103713", "title": "Egutegi errepublikarra", "text": ""}
{"id": "103714", "revid": "105290", "url": "https://eu.wikipedia.org/wiki?curid=103714", "title": "Nere ekialdean", "text": "\"Nere ekialdean\" Benito Lertxundik (BL) argitaratutako diskoa da."}
{"id": "103715", "revid": "512", "url": "https://eu.wikipedia.org/wiki?curid=103715", "title": "40 urtez ikasten egonak", "text": "\"40 urtez ikasten egonak\" Benito Lertxundik (BL) argitaratutako bilduma disko bikoitza da."}
{"id": "103716", "revid": "6950", "url": "https://eu.wikipedia.org/wiki?curid=103716", "title": "Itsas ulu zolia", "text": "\"Itsas ulu zolia\" Benito Lertxundik (BL) argitaratutako diskoa da."}
{"id": "103717", "revid": "8706", "url": "https://eu.wikipedia.org/wiki?curid=103717", "title": "Anestesia orokorra", "text": ""}
{"id": "103718", "revid": "58701", "url": "https://eu.wikipedia.org/wiki?curid=103718", "title": "Parisko Notre-Dame katedrala", "text": "Parisko \"Notre-Dame\" Katedrala (, \"Parisko Gure Andrea\" edo \"Andra Maria\"), askotan Notre-Dame gisa ezaguna, Parisko 4. barrutian dagoen katedrala da. Frantziako arkitektura gotikoaren adibide finenetako bat dela esan ohi da. Ojiba-gangaren eta arku arbotanteen erabilerak, arrosa leiho erraldoi eta koloretsuak eta bere eskulturen izaera naturalistak aurreko arkitektura erromanikotik bereizten dute. Mariari eskainia, Jesusen amari, Parisko \u00cele de la Cit\u00e9 uhartetxoan dago, Sena ibaiaren urek inguratzen dutena.\n1163an eraikitzen hasi eta 1260ean amaitu zen, nahiz eta hurrengo mendeetan aldaketa ugari izan zituen. 1790eko hamarkadan, Frantziako iraultzan, elizak desakralizazioa jasan zuen, eta iruditeria erlijioso ugari suntsitu zen. 1831ean Victor Hugoren \"Notre-Dame de Paris\" eleberria argitaratu zenean, eraikinaren inguruko interesa piztu zen. Eug\u00e8ne Viollet-le-Ducek birgaitze proiektu handi bat abiatu zuen 1845ean, hogeita bost urtez iraun zuena. 1963an katedralaren fatxada nagusia garbitu zuten, haren jatorrizko kolorea itzuliz. 1991 eta 2000 urteetan ere berriro garbitu zuten.\nParisko Artxidiozesiaren katedrala izanik, Notre-Damen dago Parisko artzapezpikuaren katedra (Michel Aupetit). Urtero 12 milioi bisitari ditu, Parisko monumentu bisitatuenetako bat. 2019ko apirilaren 15ean sute larri bat izan zuen.\nHistoria.\nEraikuntza prozesua eta ondorengo erreformak.\nKatedrala dagoen tokiak, jada kalitate urriko lurrazpi bat zuen, eta mila pertsona luzatu behar izan zituzten lurrean lurra lautzeko, eraikina eraikitzen hasi aurretik, jada gurtza erlijiosoari dagokionez historia sendoa zuena. Lehenik, zeltek ospatu zituzten hemen euren zeremoniak. Ondoren, erromatarrek bertan eraiki zuten Jupiter jainkoari eskainitako tenplu bat. Hemen egon zen, baita ere, Parisko lehen eliza kristaua, Saint Etienne Basilika, Txildeberto I.a errege frankoak proiektatua 528an. Eliza honen ordez, 1163 arte mantenduko den eliza erromaniko bat eraiki zen. Urte horretan katedral honen eraikuntza bultzatu zen.\nLehen aldia: 1163-1250.\nJadanik 1160an, eta Parisek izandako igoera zentralizatzailearen ondorioz, Maurice de Sully gotzainak dio garai horretako eliza, San Estebanena, ez dela balio berrien parekoa, eta botatzea agintzen du. Hasierako gotikoa, ordura arte ezinezkoak ziren formak ahalbidetzen dituen bere berrikuntza teknikoekin, hiritar domeinuan ospe kontzeptu berri baten eskariarentzako erantzuna da. Luis VII.a Frantziakoaren erregealdian, eta errege honen babespean, egitasmo hau ekonomikoki babesten dute euren botere berriaren ikurraren sorreran interesa duten klase sozial guztiek. Honela, eta egitasmoaren handitasuna kontuan hartuz, egitarauak azkar jarraitu zuen, baliabide ekonomikorik ezaren ondoriozko eteterik gabe (garai horretan, eraikin handietan oso ohikoa zena). Eraikuntza 1163an hasten da, Saint-Denisko abadiaren trazu bideratzaile batzuk islatuz, oraindik, lehen harria jarri zuenaren nortasunari buruzko zalantzak mantentzen zirelarik, Maurice de Sully gotzaina edo Alexandro III.a aita santua izan ote zen. Prozesuan zehar (eraikuntzak, aldaketak kontuan hartuta, XIV. mendearen erdialdea arte iraun zuen), zenbait arkitektok parte hartu zuten egitasmo honetan, eta faktore horrek esplikatzen idtu eraikinean ikus daitezkeen estilo-ezberdintasunak.\n1182an, koroak jada ematen zituen zerbitzu erlijiosoak, eta, mende arteko trantsizioan, nabea jada amaitua dago. XIII. mendearen hasieran abiatzen dira mendebaldeko fatxadaren lanak, haren bi dorreekin. Lan horiek mende bereko erdialdera arte luzatuko dira.\n1250 - XIV. mendea.\nTranseptuaren besoak (iparraldetik hegoalderako norantzan daudenak), 1250 eta 1267 bitartean eraikitzen dira, Jean de Chelles eta Pierre de Montreuil gainbegirale bezala daudelarik. Aldi berean, bere inguruan, gotikoaren barnean estilo aurreratuago batean, beste katedral batzuk eraikitzen dira, Chartresko katedrala, Amiensko katedrala eta Reimsko katedrala kasu.\nXIX. mendeko berrikuntza.\n1789an Frantziako Iraultza gertatu zen, eta arrazoimenaren gurtza. Iraultzaileek txikizioak egin zituzten katedralean. Notre-Dame fisikoki zein gogoz biziberritzeko mugimendua Victor Hugok hasi zuen 1831tik aurrera, eraikina balioetsiz, iragana ez ahazteko premia nabarmenduz eta nazioaren ondaretzat joz. Are, eleberri bat ere idatzi zuen bertan kokatua, \"Parisko Andre Maria\" (1831), zeinean kontatzen baita Quasimodo kanpai jole konkordun eta begibakarraren eta Esmeralda ijitoaren arteko harremana XV. mendeko Parisen. Horrek iruditeria kolektiboa elikatu zuen, eta erlijioaz aparteko dimentsio bat eman zion eraikinari.\nKatedrala, Eug\u00e8ne Viollet-le-Ducek eta Jean-Baptiste-Antoine Lassusek zaharberritu zuten 1846an, baina Lassus hil egin zen eta Eug\u00e8ne geratu zen agintari bakar. Egin zituen aldaketetako batzuk dira frontoiak leihoetan sartzea, hegoaldeko arrosa leihoaa, ostiko arkuetako harri, harri berrirekinnordezten du, barne kapera eta aldare guztiak berreraikitzen ditu, estatua berriak jartzen ditu fatxadan, Erregeen Galerian, eta, estatuetan buru batzuk falta direnez, gertuko katedraletatik kopiatzen ditu (Eug\u00e8neren beraren erretratuak diren batzuk ere badaude). Guzti honetaz gain, katedralaren isolamendu bat pentsatu zuen inguruko eraikin guztiak suntsituz.\nKatedralaren funtzioak.\nKatedrala distira gotikoaren ideiari estuki lotua sortzen da, erantzun bezala garaiko gizarteak nahi eta behar zuen ikuspegi berri bati, katedrala hartzen zuena kontaktu eta igoera espiritualeko eraikin gisa. Arkitektura gotikoa, XI. mendearen hasieran, tresna boteretsua da hiri bizitza oso azkar eraldatzen ari dela ikusten duen gizarte baten barnean. Hiria, arlo politiko eta ekonomikoan (gorantza doazen merkataritza harremanen isla) berebiziko garrantziaz birsortzen da, burgesia aberatsak eta klero hiritarraren eraginak ere gorantza egiten duen une batean. Honen emaitza da, hirietatik kanpo, landatar elkarte monarkikoetan, eraikuntza erlijiosoen beharrak hiritar oparotasunaren ikur berria den katedralarekin ordeztea. Eta, Frantziaren barnean, gorantza doan duintasun berri baten bilaketari emandako erantzun bezala, Parisko \"Notre Dame\" Katedrala sortzen da.\nXVII. mendearen amaieran, Luis XIV.a Frantziakoaren erregealdian, katedralak aldaketa nabarmenak jasan zituen ekialdeko zatian batez ere, tumulu eta beirateak aldatzearren garaiko estilo artistikoa zen barrokoaren gustukoago ziren elementuekin. Honela, 1630 eta 1707 bitartean, Parisko urregin gremioak, Laurent de La Hyre eta S\u00e9bastien Bourdon bezalako artistei, urtean margolan bana enkargatu zieten. Tamaina handiko 77 margolan bildu ziren, ondoren sakabanatuak izan zirenak. Berrikiago, lan horietako hamabi inguru tenplura itzuli ziren.\n1793an, Frantziar Iraultzan, eta arrazoiaren gurtzapean, katedraleko elementu gehiago suntsituak izan ziren, eta bere altxorretako asko, lapurtuak, katedrala, azkenik, jaki biltegi bihurtu zelarik.\nErromantizismoa nagusitu zenean, katedrala beste begi batzuekin ikusten da, eta filosofia iraganera begira jartzen da, beste garai batzuetako historia eta hauen espresio artistikoa kutsu poetiko eta etereo batekin goraipatuz eta mistikotuz. Pentsamenduaren argi berri honekin, 1844an, Eug\u00e8ne Viollet-le-Duc eta Jean-Baptiste-Antoine Lassusen arkitektoen zuzendaritzapean, hogeita hiru urteko iraupena izango zuen zaharberritze egitarau bat abiarazi zen.\n1871n, Parisko Komunaren igoera laburrarekin, katedrala, berriz, iskanbila sozialen agertoki bihurtu zen, hauetan zehar, ustez, katedralari, ia su eman ziotelarik. 1965ean, katedraleko plazan lurrazpiko aparkaleku bat eraikitzeko zulaketen ondorioz, erromatar hondakinak adierazten zituen katakonbak, VI. mendeko katedral merovingiarrarenak eta Erdi Aroko gelak aurkitu ziren. Berrikiago, 1991n, hamar urte iraungo zuela aurreikusten zen katedralaren beste zaharberritze eta mantenu plan bat abiarazi zen.\nLiteratura eta ospea.\nErromantizismoko izpirituan zehar, Victor Hugok, 1831n, \"Notre-Dame de Paris\" izeneko eleberria idatzi zuen. Gertaerak, katedralean, Erdi Aroan kokatuz, historia, Quasimodori buruzkoa da, Esmeralda izeneko neska ijito batez maitemintzen dena. Monumentuaren marrazki poetikoak, iraganeko arkitekturari, eta, bereziki, Parisko Notre Dame-ri buruzko jakin-min berri bat pizten du.\n Victor Hugo. Notre Dame de Paris. 1831.\nKatedrala.\nKatedral honetan, oraindik, eragin estilistikoen dualtasun bat dago: alde batetik, erromaniko normandiarraren hondarrak, bere batasun trinko eta indartsuarekin, bestetik gotikoaren eboluzio arkitektonikoen probeste berritzailea, eraikinari, arintasun bat eta eraikuntza bertikalean eta bere egituraren pisuaren eustean itxurazko erraztasun bat ematen diotenak (egitura euskarriaren hezurdura, soilik kanpotik ikus daitekeelarik).\nOinplanoak, latindar gurutze forma du, mendebalderanzko norantzan jarria, luzetarako ardatz nabarmenekoa, eta ezin daiteke kanpotik ikusi. Gurutzea, eraikinean \"sartua\" dago, deanbulatorio bikoitz batez bildua, buruan korotik doana (ekialdean), eta nabearekiko paraleloan luzatzen dena, horrela, lau alboko nabe sortuz.\nMendebaldeko fatxada.\nHau da fatxada nagusia, eta ez soilik inpaktu eta monumentaltasun handikoena, baizik eta baita ezagunena ere.\nKonposaketan eta trazu orokorretan, Saint Denisko abadiaren fatxadarekin aldera daiteke, erromaniko normandiarraren fatxadaren aldaera bat.\nFatxadak, multzo proportzional bat du, trazatu ordena koherente bat, eraikuntza arrazionalekoa, bere elementuak, funtsezkoenetara mugatuz, agian horregatik, gotikoko beste arkitekto garaikide batzuk bertan eraginik ez zuten izan. Hemen, horma \"plastiko\" bat aukeratu zen, bere elementu guztiak elkarlotzen dituena eta, aurredefinitutako tokietan eskulturaren zati izatera pasatzen dena, modu espontaneoan eta ausaz haztea eragotziz, erromanikoan gertatzen zen bezala.\nFatxadak, hiru maila horizontal ditu, eta bi dorreen tontorrak indartzen dituen eta bi beheko solairuak bertikalki lotzen dituen arinki irteten diren kontrahormek hiru gune bertikaletan banatua dago.\nDorreek, 69 metroko altuera dute. Hegoaldekoak, \"Emmanuel\" izeneko kanpai ospetsua du. Kimeren galeriatik igaroz bisita daiteke.\nOrganoa.\nBereziki, bere Cavaill\u00e9-Coll organo bikaina nabarmentzen da, \"Notre Dame\"ko organojole titular postua, organojole batek jaso dezakeen ohorerik gorenengokoetako bat delarik. Postu hau, Louis Vierne organojole eta konposatzaile frantziar bikainak bete zuen 1900 eta 1937 bitartean, Katedralaren gune artistiko eta musikalaren oparotasun handieneko garaia bezala gogoratzen dena.\nKatedraleko organo nagusiaren izena, Fran\u00e7ois da."}
{"id": "103720", "revid": "201", "url": "https://eu.wikipedia.org/wiki?curid=103720", "title": "Parisko Notre Dame Katedrala", "text": ""}
{"id": "103721", "revid": "880", "url": "https://eu.wikipedia.org/wiki?curid=103721", "title": "Turkestan Ekialdea", "text": ""}
{"id": "103722", "revid": "512", "url": "https://eu.wikipedia.org/wiki?curid=103722", "title": "Brinkola (telesaila)", "text": "Brinkola Euskal Telebistako umore eta intrigazko telesaila da. Aupa Etxebeste! filmaren sortzaileak izan ziren Asier Altuna eta Telmo Esnalek zuzenduta dago telesaila. Nagusiki Arroa Goian, baina baita Zumaian eta Miramongo platoetan ere filmatua izan zen. Bertan agertzen ziren aktoreak oro har \"Wazemank\" eta \"Noaoa\" saioetan aritutako berdinak ziren.\nTelesaila nekazari inguruan girotuta dago eta bertan agertzen diren pertsonaiak bereziak eta xelebreak dira. Gainera, aktore gehienek pertsonaia hauetako bat baino gehiago antzezten dituzte.\nSinopsia.\nBrinkola mundutik bereiz bizi den herria da, biztanleek ez dute harremanik kanpoko inorekin. Garai batean trena heltzen zen bertara, baina gaur egun itxita dagoenez, jende gutxiago iristen da herrira. Hori dela-eta, bertako etxe eta herritarren janzkera eta orrazkerak oso zaharkituak geratu dira.\nHorretaz gain, tren geltokiaren itxierak herritarrek justizia eta ekonomia beren erara kudeatzea ekarri zuen, guzti hori kontrolatuko zuen \"Koperatiba\" bat sortuz. Kanpotarrik ezean herritarrak eskarolaz elikatzen dira, nahiz eta haragijale porrokatuak izan. Kanpoko norbait agertzean aldiz, sekulako tripa-festa egiten dute eta harategia okelez hornitzen dute. Ezbairik gabe Brinkola misterioz betetako herria da.\nBitxikeriak.\nArestian aipatu bezala, aktore bakoitzak pertsonai bat baino gehiago antzeztu behar zituenez batzuetan arazoak sortzen ziren eszena batean bi pertsonai aldi berean bazeuden. Kasu hauetan aktorea ez zen beste pertsona batek egin behar izaten zuen pertsonaia horietako batena. Produkzio zuzendaria den Ander Sistiagak esaterako, ia pertsonaia guztiak doblatu behar izan zituen, baita emakumeak ere, bere bizar eta guzti.\nTelesailaren filmazioa 2008ko irailaren 29tik abenduaren 19 bitartean egin zen eta denbora tarte horretan ez zuten izan eguraldia lagun. Bi egunetan soilik izan zuten ateri eguna eta elurrak ere bisita egin zien abenduan."}
{"id": "103724", "revid": "2241", "url": "https://eu.wikipedia.org/wiki?curid=103724", "title": "Brinkola", "text": "Brinkola izenaz honako artikulu hauek aurki daitezke:"}
{"id": "103726", "revid": "6327", "url": "https://eu.wikipedia.org/wiki?curid=103726", "title": "Sears Dorrea", "text": ""}
{"id": "103727", "revid": "6327", "url": "https://eu.wikipedia.org/wiki?curid=103727", "title": "Sears Tower", "text": ""}
{"id": "103728", "revid": "6327", "url": "https://eu.wikipedia.org/wiki?curid=103728", "title": "Willis Tower", "text": ""}
{"id": "103729", "revid": "336", "url": "https://eu.wikipedia.org/wiki?curid=103729", "title": "Brinkola (geltokia)", "text": ""}
{"id": "103730", "revid": "119347", "url": "https://eu.wikipedia.org/wiki?curid=103730", "title": "Brinkola (auzoa)", "text": "Brinkola, Gipuzkoako Legazpi udalerrian dagoen auzo bat da, herrigunetik 2 kilometro hegoaldera. 143 biztanle ditu, eta bereziki garrantzitsua da bertan tren geltokia dagoelako. 1864an tren geltokia eraiki zen O\u00f1atik hala eskatuta. Izan ere, O\u00f1atitik gertuago dago Legazpitik baino. Hori dela eta, denbora askoan geltokiaren izena \"Brinkola-O\u00f1ati\" izan zen. Barrendiolako urtegia Brinkolan dago, eta Legazpi, Urretxu eta Zumarraga hornitzen ditu urez."}
{"id": "103731", "revid": "336", "url": "https://eu.wikipedia.org/wiki?curid=103731", "title": "Hagat\u00f1a", "text": ""}
{"id": "103732", "revid": "105290", "url": "https://eu.wikipedia.org/wiki?curid=103732", "title": "Apurtu arte", "text": "Apurtu arte, Etsaiak taldearen estudioko 8. diska da. 2007ko Abenduan grabatu zuten Amorotoko Musikorta estudioetan, Natxo Liberty eta Jose Lastraren laguntzaz. 5 urte isilik egon ondoren, disko berri honekin itzuli ziren oholtzetara.\nDiska honetan, Des-kontrol taldeko Magu eta Hodeiek ere parte hartu zuten. Honez gain, Nok taldeko Laida eta Anarko taldeko Podrik ere koroekin lagundu zuten."}
{"id": "103733", "revid": "12788", "url": "https://eu.wikipedia.org/wiki?curid=103733", "title": "Amman (muhafazah)", "text": "Amman, ofizialki Muhafazat al-Asima () Jordaniako 12 muhafazah edo probintzietako bat da. Erdialdeko eskualdean kokatua, 7.579 kilometro koadroko eremua hartzen du, eta 4.536.500 biztanle zituen 2020an. Hiriburua Amman da.\nBarrutiak.\nGobernazioa 7 barrutitan (\"liwa\") banaturik dago:"}
{"id": "103735", "revid": "1340", "url": "https://eu.wikipedia.org/wiki?curid=103735", "title": "DonostiBus", "text": ""}
{"id": "103736", "revid": "1340", "url": "https://eu.wikipedia.org/wiki?curid=103736", "title": "Bartzelonako Nazioarteko Aireportua", "text": ""}
{"id": "103737", "revid": "12788", "url": "https://eu.wikipedia.org/wiki?curid=103737", "title": "Aqaba (muhafazah)", "text": "Aqaba (), al-\u02bbAqabah) Jordaniako 12 muhafazah edo probintzietako bat da. Hegoaldeko eskualdean kokatua, 6.905 kilometro koadroko eremua hartzen du, eta 213.000 biztanle zituen 2020an. Hiriburua Aqaba da.\nBarrutiak.\nProbintzia 3 barrutitan (\"liwa\") banaturik dago:"}
{"id": "103739", "revid": "12788", "url": "https://eu.wikipedia.org/wiki?curid=103739", "title": "Balqa (muhafazah)", "text": "Balqa (, \"Al Balq\u0101\u2019\") Jordaniako 12 muhafazah edo probintzietako bat da. Erdialdeko eskualdean kokatua, 1.120 kilometro koadroko eremua hartzen du, eta 556.600 biztanle zituen 2020an. Hiriburua Al-Salt da.\nBarrutiak.\nProbintzia 5 barrutitan (\"liwa\") banaturik dago:"}
{"id": "103743", "revid": "6327", "url": "https://eu.wikipedia.org/wiki?curid=103743", "title": "Santa Marinako Ospitalea", "text": ""}
{"id": "103744", "revid": "12788", "url": "https://eu.wikipedia.org/wiki?curid=103744", "title": "Irbid (muhafazah)", "text": "Irbid () Jordaniako 12 muhafazah edo probintzietako bat da. Iparraldeko eskualdean kokatua, 1.572 kilometro koadroko eremua hartzen du, eta 2.003.800 biztanle zituen 2020an. Hiriburua Irbid da.\nBarrutiak.\nProbintzia 9 barrutitan (\"liwa\") banaturik dago:"}
{"id": "103745", "revid": "12788", "url": "https://eu.wikipedia.org/wiki?curid=103745", "title": "Jerax (muhafazah)", "text": "Jerax (, Mu\u1e25\u0101fa\u1e93a\u02b0 \u01e7era\u0161) Jordaniako 12 muhafazah edo probintzietako bat da. Iparraldeko eskualdean kokatua, 410 kilometro koadroko eremua hartzen du, eta 268.300 biztanle zituen 2020an. Hiriburua Jerax da. \nBarrutiak.\nProbintziak barruti (\"liwa\") bakarra du, Jerax, hiru azpibarrutitan (\"qda\") banaturik dagoena:"}
{"id": "103746", "revid": "15795", "url": "https://eu.wikipedia.org/wiki?curid=103746", "title": "Jerash Gobernazioa", "text": ""}
{"id": "103747", "revid": "15795", "url": "https://eu.wikipedia.org/wiki?curid=103747", "title": "Jarash Gobernazioa", "text": ""}
{"id": "103748", "revid": "12788", "url": "https://eu.wikipedia.org/wiki?curid=103748", "title": "Karak (muhafazah)", "text": "Karak (), Mu\u1e25\u0101fa\u1e93a\u02b0 al-kerak) Jordaniako 12 muhafazah edo probintzietako bat da. Hegoaldeko eskualdean kokatua, 3.495 kilometro koadroko eremua hartzen du, eta 358.400 biztanle zituen 2020an. Hiriburua Karak da.\nBarrutiak.\nProbintzia 7 barrutitan (\"liwa\") banaturik dago:"}
{"id": "103749", "revid": "15795", "url": "https://eu.wikipedia.org/wiki?curid=103749", "title": "Kerak Gobernazioa", "text": ""}
{"id": "103750", "revid": "12788", "url": "https://eu.wikipedia.org/wiki?curid=103750", "title": "Maan (muhafazah)", "text": "Maan (, Mu\u1e25\u0101fa\u1e93a\u02b0 ma'\u0101n) Jordaniako 12 muhafazah edo probintzietako bat da. Hegoaldeko eskualdean kokatua, 32.832 kilometro koadroko eremua hartzen du, eta 179.300 biztanle zituen 2020an. Hiriburua Maan da. \nBarrutiak.\nProbintzia 5 barrutitan (\"liwa\") banaturik dago:"}
{"id": "103751", "revid": "15795", "url": "https://eu.wikipedia.org/wiki?curid=103751", "title": "Maan Gobernazioa", "text": ""}
{"id": "103752", "revid": "6327", "url": "https://eu.wikipedia.org/wiki?curid=103752", "title": "Egutegi errepublikar", "text": ""}
{"id": "103753", "revid": "6327", "url": "https://eu.wikipedia.org/wiki?curid=103753", "title": "Egutegi islamiarra", "text": ""}
{"id": "103754", "revid": "6327", "url": "https://eu.wikipedia.org/wiki?curid=103754", "title": "Juliandar egutegia", "text": ""}
{"id": "103755", "revid": "12788", "url": "https://eu.wikipedia.org/wiki?curid=103755", "title": "Madaba (muhafazah)", "text": "Madaba (, Mu\u1e25\u0101fa\u1e93a\u02b0 m\u0101dab\u0101) Jordaniako 12 muhafazah edo probintzietako bat da. Erdialdeko eskualdean kokatua, 940 kilometro koadroko eremua hartzen du, eta 214.100 biztanle zituen 2020an. Hiriburua Madaba da.\nBarrutiak.\nProbintzia 2 barrutitan (\"liwa\") banaturik dago:"}
{"id": "103756", "revid": "58701", "url": "https://eu.wikipedia.org/wiki?curid=103756", "title": "\u00cele de la Cit\u00e9", "text": "\u00cele de la Cit\u00e9 izeneko uhartetxoa, Sena ibaian dago, ibai hau, Frantziako hiriburu den Parisen bihotzetik igarotzen denean.\nHistoria.\nK. a. 52an, Julio Zesar eta Vercingetorixen arteko gerran, parisiarren tribu zeltiar txikia, uharte honen inguruan bizi zen. Denbora luzez pentsatu zen parisiarrak \u00cele de la Cit\u00e9n ezarri zirela. Gaur egun, historialariek, beste hipotesi batzuk balizkoago jotzen dituzte. Hain zuzen ere, parisiarrak, ondo ezarri izango ziren urrutiago, Senaren ibaiadarra den Bi\u00e8vre ibaiaren itsasoratzean, edo baita gaur egun, desagertuta dagoen uharte batean ere, baita Bi\u00e8vre ibaiaren itsasoratzeak eratutako penintsulan ere, ibaiaren ezkerreko ibarrean (\"Rive Droite\").\nParisko gune guzti hau, uholdegarria edo zingiratsua zen, beranduago Le Marais (Padura) deituriko gunea bezala, eta uhartea bera, 1197an erabat hondoratu zen.\nMonumentuak.\nErdi Aroko hiru monumentu mantentzen dira oraindik \u00cele de la Cit\u00e9n:\nBertan, beste honako hauek ere daude.\n\u00cele de la Cit\u00e9k, zenbait interesgune ditu: Vert-Galant (mendebaldeko muturrean dagoena), Joan XXIII (Notre-Dame inguruan) eta Dauphine (Justizia Jauregiaren atzean) plazak, eta hiriko lore azoka."}
