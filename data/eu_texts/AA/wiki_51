{"id": "50619", "revid": "512", "url": "https://eu.wikipedia.org/wiki?curid=50619", "title": "Luis VI.a Frantziakoa", "text": "Luis VI.a Frantziakoa (Paris, 1081eko abenduaren 1a \u2013 B\u00e9thisy-Saint-Pierre, 1137ko abuztuaren 1a), izengoitiz Lodia () deitua, 1108-1137 urteetan Frankoen erregea izan zen.\nBiografia.\nFilipe I.aren eta Berta Holandakoaren semea zen. \u00cele-de-France aldeko jauntxoen aurka borrokatu zen eta Elizako agintarien laguntzan oinarritu zuen bere aginpidea. Herri txikien sorrera bultzatu zuen, bere jabetza handiez baliatuta, eta herri berrietara deitu zien laborariei eskubide bereziak emanda. 1119an Normandia Henrike I.a Ingalaterrakoari kentzen saiatu zen, baina huts egin eta bakea sinatu behar izan zuen. 1124an Henrike IV.a Germaniako enperadorea Champagnen sartu zenean, mendeko jaunen laguntza jaso zuen eta atzera jo behar izan zuen enperadoreak.\nEzkontzak eta seme-alabak.\n1104an Luziana Rochefortekoarekin ezkondu eta Elisabet izeneko alaba izan zuten ezkontza baliogabetu baino lehen.\n1115ean Adelaida Mauriennekoarekin ezkondu eta zortzi seme-alaba izan zituzten:"}
{"id": "50620", "revid": "56334", "url": "https://eu.wikipedia.org/wiki?curid=50620", "title": "Tenpluko Ordena", "text": "Kristoren eta Salomonen Tenpluko Zaldun Pobreak (latinez: \"Pauperes commilitones Christi Templique Solomonici\"), eskuarki Zaldun tenplarioak edo Tenpluko Ordena deitua, kristautasunaren ordena militar ospetsuenetakoa izan zen. Ofizialki, 1129an sortu zen, Gurutzaden garaian, Lur Santuko erromesak babesteko, eta bi mende inguru iraun zuen.\nHistoria.\n1096an, Urbano II.a aita santuak Lehenengo Gurutzada deitu zuen, Jerusalem hartua zuten seljuktarren aurka, eta 1099an gurutzatuek hiri santua konkistatzea lortu zuten.\nTenpluko Ordena 1119. urtean sortu zen, konkistatu ondoko Jerusalemera joaten ziren erromesen segurtasuna babesteko. Hugo Paynsekoa frantziar zaldunak sortu zuen lehen taldea, eta Balduin II.a Jerusalemgo erregeak eman zizkion ahalak, ondasunak eta lurrak. Elizak ofizialki 1129an onartu zuen, Troyesko Kontzilioan, San Bernardo Clairvauxkoak idatzi zituen ordenako arauak. Lau sailetan banatu ziren tenplarioak: zaldunak, sarjentoak, apaizak eta zerbitzariak. Zaldunek bakarrik zituzten nobleei zegozkien pribilejio batzuk. Maisu nagusia zen tenplarioen buruzagi nagusia, eta tokian tokiko buruzagi bana zuten. Pobretasun eta kastitate botoak egiten zituzten guztiek.\n1139. urtean, Inozentzio II.aren garaian, aita santuen agindu zuzenaren pean geratu ziren; handik aurrera ondasun handiak jaso zituen ordenak Europako mendebaldeko erregeengandik eta haren boterea handitu egin zen. Kideen kopurua azkar ugaldu zen eta Gurutzadetako borrokalari talderik osatuenetakoa, entrenatuenetakoa eta diziplinatuenetakoa eratu zuten. Europan eta Lur Santuan gotorleku andana eraiki zuten. 1191. urtean Zipre uhartea erosi zioten tenplarioek Rikardo Lehoi Bihotzari, baina hango jendeak ez zituen onartu eta alde egin behar izan zuten ondorengo urteetan.\nGupida gabe borrokatu ziren tenplarioak musulmanen aurka, baina 1291. urtean Palestinako lurra utzi behar izan zuten, Donibane Akrekoa galdu ondoren. Europan barrena zabaldu ziren orduan, eta berehala hasi ziren ordenaren aurkako kanpainak, pribilejio eta ondasun handiak zituztelako. 1304an zurrumurruak zabaldu ziren Europa osoan zehar tenplarioek ezkutuko errituak eta kristautasunaren aurkako jokabideak zituztela, gezurrezko zurrumurruak segur aski; 1307an, ordenarekin zorretan zegoen Filipe IV.a Frantziako erregeak haien aurkako esetsaldia hasi zuen. Preso hartutako tenplarioek ekintza sinesgaitzak aitortu zituzten (Baphomet izeneko jainko bat gurtzen zutela, sakrilegioak, hilketak, sodomia\u2026) eta 1310. urtean hiltzera kondenatu zituzten. 1312an Klemente V.a aita santuak biderik gabe utzi zuen ordena eta haren ekintza guztiak debekatu zituen, 1314an hil zuten Jacques de Molay maisu nagusia eta azkenik Maltako Ordenaren esku utzi zituzten tenplarioen ondasun guztiak. Filipe IV.ak ere irabazi handiak lortu zituen, tenplarioen aurkako kanpainetan eginiko gastuen ordainez."}
{"id": "50621", "revid": "56334", "url": "https://eu.wikipedia.org/wiki?curid=50621", "title": "Joan Kalbino", "text": "Joan Kalbino \u2014jaiotzako izen-deiturez, \"Jehan Cauvin\"\u2014 (Noyon, Pikardia, Frantzia, 1509ko uztailaren 10a \u2013 Geneva, Suitza, 1564ko maiatzaren 27a) frantziar teologo protestante eta idazle bat izan zen. Erreforma Protestantearen garaian paper garrantzitsua jokatu zuen, kalbinismo izeneko teologia erreformatzailea garatu zuelako. Genevan finkaturik, Aita Santuen nagusitasuna errefuxatu zuen, eta bere teologian oinarritutako gobernu-sistema berria eratu zuen.\nBizitza.\nEliza Katolikoarekin lotura zuen familia batean jaio zen; haren aita elizbarrutiko apezpikuaren idazkaria zen. Oso hezkuntza gogorra izan zuen, eta izaera goibel uzkurra zuen. 1524-1527 bitartean, Parisko Montaigu ikastetxean egin zituen ikasketak, eta han ezagutu zuen humanismoa; nominalismoa ere aztertu zuen, eta kultura eskolastiko handia beretu zuen. Orl\u00e9ansen egin zuen Zuzenbideko doktoretza, eta Bourgesen teologia ikasi zuen Melchior Wolmar luterotarraren gidaritzapean; hark eman zion Erreformaren berri.\nParisera itzuli zen eta Erreformaren inguruko taldeetan mugitzen hasi zen. 1533an, esetsaldien beldurrez, Paris utzi eta Basileara joan zen; han Zwingliren dotrina ezagutu zuen. Basilean argitaratu zuen 1536ean bere dotrinaren berri ematen duen oinarrizko obra: \"Institutio religionis christian\u00e6\". Italian egonaldi labur bat egin ondoren, Genevako eliza eraberrituaren zuzendari izatera deitu zuten. Hiri horretan azken ondorioetaraino aplikatu zuen Zwingliren dotrina: antolamendu politikoa eta erlijozkoa bultzatu zuen, eta bizitza publikoak oso-osorik Ebanjelioaren legeen mende egon behar zuen. Hala, epaile publikoek ezarri behar zituzten zigorrak predikariek ezartzen zituzten.\nTeokrazia horren gogorkeriak 1538an burgesiaren matxinada ekarri zuen, eta Kalbino Estrasburgora aldatu zen; han Liejako anabaptista baten alargunarekin (Idelette de Bure) ezkondu zen. 1541ean berriz deitu zioten Genebako batzordetik, eta hil arte tirano baten gisa gobernatu zuen hiria, hilarazi edo erbesteratu egiten baitzuen bere dotrina politikoen edo erlijiozkoen kontra agertzen zena. Beste askoren artean, Miguel Servet mediku nafarra hil zuten Kalbinoren aginduz."}
{"id": "50623", "revid": "96586", "url": "https://eu.wikipedia.org/wiki?curid=50623", "title": "Caganer", "text": "Caganer Kataluniako jaiotzetan jartzen den irudi famatua da. Bazter batean ezkutatuta jartzen da, makurtuta kaka egiten agertzen baita. Gehienetan alkandora zuria, praka ilunak, barretina eta gerriko gorria jantzita eta pipa ahoan izaten du.\nBeste izen batzuekin ere ezagutzen da: \"L'home que caga\" (kaka egiten duen gizona), \"l'home que fa les seves necessitats\" (bere beharrak asetzen ari den gizona)...\nGaur egun pertsonai famatuen itxura ere hartzen du, batez ere kataluniar politikariena.\nHistoria.\nBere jatorria XVII. eta XVIII. mendeen artean, Barroko garaian, koka dezakegu. Hasieran, jaiotzan ezik baldosetan ere agertzen zen, istorioak azaltzen.\n\"Caganers\"ak XVIII. mendearen bukaeran agertzen dira kataluniar jaiotzetan; baina ez ziren zabaldu XIX. mendera arte."}
{"id": "50632", "revid": "371", "url": "https://eu.wikipedia.org/wiki?curid=50632", "title": "Amerikako Estatu Batuetako Gerra Zibila", "text": ""}
{"id": "50634", "revid": "119347", "url": "https://eu.wikipedia.org/wiki?curid=50634", "title": "RIP (musika taldea)", "text": "RIP 1981. urtean Arrasaten (Gipuzkoa) sortutako musika taldea da.\nHistoria.\nTaldea Arrasaten jaio zen 1981ean. Garai hartako partaideak Jul (gitarra), Txerra (bateria), Portu (baxua) eta Mallabi (ahotsa) izan ziren. Hasiera batean Doble Cero izan zen taldearen izena.\nDenbora gutxira Mallabi soldadutza egitera joan behar izan zuen. Hori ez zetorren taldearen jarrera anti-militaristarekin bat, eta beste partaideek beste abeslari bat bilatzea erabaki zuten. Karlos \"Mahoma\", ordu arte taldearentzat furgonetako gidari-lanean zebilena, hartu zuten ordezko abeslari, baita taldearen izenaren aldatu ere, handik aurrera RIP taldea izatera pasa baitzen.\nKontzertu ugari jotzeko aukera izan zuten hasieratik, beste talde askorekin batera: Cicatriz, Eskorbuto, Kortatu, La Polla Records, MCD... Kontzertuotan, barruan gordeta zeukaten desadostasuna eta amorrua kanporatzen zuten. Kantuen hitzetan arau guztiak hausteko zeukaten gogoa islatzen zen: \"Kaos\" abestia zen horren adibiderik adierazgarriena.\n1984. urtean, Spansuls diskoetxeak argitaratu zien lehen diskoa: \"Zona Especial Norte \"EPa, Eskorbutorekin erdibana. Aurrerago, 1987an, \"No te muevas\" LPa kaleratu zuten, Basati Diskaken eskutik.\nHorren ondoren, denboraldi luze batez ez zen askotxorik jakin taldeaz, baina 1994an HIESaren aurka laguntzeko kontzertu baterako bildu ziren. Kontzertua grabatu egin zen eta 1995ean \"HIESari aurre egiten\" diskoa argitaratu zuen Esan Ozenkik. RIPen abestiez gain, talde ingeles batzuen bertsioak ere daude: haietako bat Mondra kantua da, Liverpool futbol taldearen ereserkiaren moldaketa bat. Beste bertsio ezagun bat Angelic Upstartsen \"Victory\" abestia da.\n1997. urtean, zorigaitza etorri zen, Portu, taldeko baxu jolea, hilda aurkitu zuten, gaindosi baten eraginez. Kolpe handia izan zen taldearentzat. Urte berean, \"Versiones\" diskoa argitaratu zuten. Bertan, hainbat taldek (besteak beste, Nuevo Catecismo Cat\u00f3lico, Dut eta Anestesia) RIPen bertsioak egin zituzten.\nNahiz eta taldekide garrantzitsua galdu, RIPek jotzen segitu zuen, gehienbat omenaldietan (Porturena berarena edo Luperena, Vulpes) eta euskal presoen aldeko kontzertuetan. Haietan, Porturen anaiak, Xabik (Zakarrak eta Iskanbila taldeetako partaidea) hartu zuen baxua jotzeko ardura. Urte batzuk geroago, Jon Zubiagak (Des-kontrol, Ka\u00f1eria 13 eta Gatillazo) jo zuen baxua.\n2000. urtean, beste anitz talderekin batera, Eskorbutoren omenezko \"Tren con destino al infierno\" diskoan, haien abesti baten bertsio bat jo zuten: \"Ha llegado el momento (el fin)\".\n2001ean, kantu zahar bat grabatu zuten, \"Me cago en la pol\u00edtica\". Hitzak pixka bat aldatu zituzten, grabaketa berezia baitzen. Kanta hori Gasteizko Gaztetxeak bere 13. urteurrenerako argitaratu zuen \"Gaztetxeak Martxan!!\" diskorako grabatu zuten, gaztetxeari laguntzeko. Abesti guztiak aurretik argitaratu gabeak ziren. Azaroaren 3an, Etsaiak eta Ume Gaiztuak taldeetako partaide izandako Jokinen omenaldian esku hartu zuten: kontzertu hartan jotako lau kanta 2002an argitaratu ziren disko batean.\nRIPek kontzertuak ematen segitu zuen, baina 2003. urtean, Karlos \"Mahoma\" hil zen. Esan daiteke harez geroztik RIP taldea bukatu egin zela.\n2005ean, Iker Barandiaran eta Iban Toledo kazetari arrasatearren lanaren ondorioz, \"Punkaren 25 urteko historia bizia - Historia viva del punk\" DVD-CD dokumentala argitaratu zen. DVDean, erreportaje, elkarrizketa, zuzeneko kontzertuak, argazkiak eta bestelakoak agerti dira. CDan argitaratu gabeko 14 abesti zahar ditu, batzuk Mallabik abesturikoak.\n2006an, Destruye fanzinearen 16. alearekin batera, RIP taldearen disko bat kaleratu zen, \"83 84 Elgoibar Vitoria Lasarte Barna\" izenarekin: 1983 eta 1984 urteetako kontzertu batzuen zuzeneko abesti batzuk daude.\n2014ko azaroaren 15ean, Jul Bolinaga (taldeko gitarra-jotzaile ohia), The Potes taldearekin Bergarako gaztetxean jotzen ari zela, eszenatoki gainean hil egin zen ."}
{"id": "50637", "revid": "119347", "url": "https://eu.wikipedia.org/wiki?curid=50637", "title": "Elkarri", "text": "Elkarri elkarrizketaren eta akordioaren aldeko gizarte mugimendua izan zen, 1992ko abenduaren 20an sortua eta 2006an desegina. Euskal Herrian \u00abgatazka politikoari irtenbide baketsua eta elkarrizketaren bidez adostua\u00bb eman nahi zion, horretarako gizartearen inplikazioa eta parte hartzea bultzatuz. Hiru oinarri hartu zituen horretarako: bizitza eskubidea, bazterketarik gabeko elkarrizketa eta blokeo, beto eta indarkeriarik gabeko egoera bermatzea. Jonan Fernandez izan zen koordinatzaile, eta Bittor Aierdi bozeramaile. Beste kide ezagunen artean Gorka Espiau eta Aintzane Ezenarro (aldizkariaren arduradun) egon ziren. Maixux Rekalde izan zen Elkarriko presidentea.\n2006ko martxoaren 12an Elkarrik bere jarduera betetzat eman zuen, eta harengandik sortu zen Lokarri gizarte mugimendua: akordioaren, kontsultaren eta berradiskidetzearen aldeko herritarren sarea.\nJardunbidea.\nSortu zenez geroztik, bere burua \u00abgizarte mugimendu anitz eta independente\u00bb gisa aurkezturik, Euskal Herriaren bakearen aldeko jardueran ezinbesteko erreferentzia bilakatu zen Elkarri. Gizartearen aldetik jasotako babesari dagokionez, bere kanpainetan 250.000 sinadura lortu zituen, bai eta kuota ordaintzen zuten 3.500 kide eta 1.200 kide aktibo ere. Oro har, gatazkaren aurrean lankidetza eta elkarrizketa proposatzen zituen Elkarrik, giza eskubideen aldeko defentsan eta indarkeriazko adierazpen guztiak gaitzetsita.\nElkarriren lan esparruei dagokienez, nazioartean bake prozesu batek beharko lituzkeen laguntzak lantzen aritu zen; arlo politikoan, adostasun espazio bat osatzeko beharrezkoak izango liratekeen baldintzak ikertzen aritu zen, eta, horretarako, bere metodologia propioa sortu zuen. Prozesu horretan gizartearen esku-hartzea, besteak beste, zabalik zituen 100dik gora lantegitan landu zuen, kanpaina publiko zabalak bideratzeari uko egin gabe betiere.\nEgiturari dagokionez, lantegi lokalak ziren oinarrizko osagaia, eta horiez gainera, Lantegi Nazional iraunkorra, herrialde lantegiak, herrialde batzarrak, Batzar Orokorra eta ezohiko batzarrak ere. Erabakiak lantegi lokaletan, herrialde batzarretan eta batzar Orokorrean hartzen ziren.\nHistoria.\nElkarriren ernamuina Lurraldea koordinakundea izan zen, A-15 autobiaren Leitzarango trazatuaren inguruko gatazkan (1988-1992) irtenbide elkarrizketatuaren aldeko herri eragilea. Elkarriren ibilbidea sei alditan bereiz daiteke 1992tik 2006. urte arte.\nLehen etapa. 1992-1994. Urte hauetako helburu nagusia egituraren hazkuntza izan zen, eta urte hauen goiburua \"Elkarrizketa eta Distentsioa\". Lehen kanpainia soziala aurkeztu zuen Elkarrik urte hauetan \"Euskal Herria, akordioa 94\" izenarekin. Baita ere, lehen manifestazio handia antolatu zuen 1994ko martxoan, Bilbon.\nBigarren etapa. 1994-1996. Egitura finkatuta, urte hauetan Elkarriren lana proposamen eta ekimen publikoak egitera bideratu zen. Urte hauetako ekimen nagusia I. Bake Konferentzia antolatzea izan zen. Gainera, etapa honetan kontaktu internazionalak egiteari ekin zitzaion Elkarritik.\nHirugarren etapa. 1996-1998. Urte hauetan \"Izan\" proposamena aurkeztu zuen Elkarrik: eskubide historikoen interpretazio eguneratua. Ezagunena Espainiako Konstituzioko laugarren xedapen iragankorrari buruzko proposamena izan zen.\nLaugarren etapa. 1998-2000. Etapa honetan ETAren su-etena eta honen haustura, eta Lizarrako Ituna gertatu ziren. Besteak beste, Elkarrik, \"Eraiki\" kanpainia bultzatu zuen urte hauetan.\nBostgarren etapa. 2000-2003. Urte hauetan ETAren erasoak gora egin zuten. Elkarrik II. Bake Konferentzia antolatu zuen, eta \"Zubigintzan\" proposamena egin zuen; helburua partidu desberdinen arteko elkarrizketa bultzatzea izan zen.\nSeigarren etapa. 2003-2006. Etapa honetan, III. Bake Konferentzia antolatzeaz gain, Elkarrik Partiduen Mahaia proposatu zuen, 2004ean hasi zena. 2006an, Elkarrik bere ekintzari amaiera eman zion, eta Lokarrik ordezkatu zuen."}
{"id": "50640", "revid": "119347", "url": "https://eu.wikipedia.org/wiki?curid=50640", "title": "Cicatriz", "text": "Cicatriz 1983. urtean Gasteizen (Araba) sortutako euskal punk taldea da.\nHistoria.\nHasiera.\nTaldearen historia drogekin lotura oso estua izan zuen hasiera-hasieratik. Dena Gasteizko Las Nieves ospitale psikiatrikoko desintokxikazio unitate berrian hasi zen. Drogak uzteko terapia moduan musika talde bat sortzea erabaki zuten, eta horrela, 1983an Cicatriz en la matriz jaio zen. Natxo Etxebarrietak eta Marieli Arronizek (Natxoren neska-laguna, La Poti bezala ezaguna) abesteko ardura hartu zuten. Bi hauetaz gain, taldean El Pescadilla (gitarra), To\u00f1in (bateria) eta Emilio (baxua) zeuden. Lehen kontzertuen ondoren To\u00f1inek taldea utzi, eta haren ordez Pedro Landatxe sartu zen. Pedrok aurretik ere beste talde batean jo zuen, Los Freaks deiturikoa.\nHasierako kontzertuetatik bat oso ezaguna bilakatu zen, elkarrizketa askotan kontatzen baitzen anekdota modura. Dena Lolarekin izandako gaizki ulertu batekin hasi zen (urte batzuk geroago neska honi abesti bat ere egin zioten). Lolak taldekideei galdetu zien ea San Marcos tabernan jo nahi zuten, eta hauek baiezkoa eman zuten. Arazoa zen Lolak San Roque taberna esan nahi zuela. Kontzertu egunean taldekoak eta hainbat lagun San Marcosen agertu ziren, Lolaren partez zetozela esanez, eta musika ekipoak tabernan sartzen hasi ziren. Kontzertua oso basatia izan zen, askok tripiak jan zituzten, eta denek garagardo ugari edan zuten. Garagardo botilak hustutakoan, lurraren nahiz paretaren aurka apurtzen zituzten, zoru guztia kristalez estaliz. Ondorioz, jendea erortzean zauriak egin eta dena odolez bete zen. Natxok esan zuenez, tabernakoak zur eta lur gelditu ziren, eta handik aurrera taldearen jarraitzaile sutsuak bihurtu ziren. Bien bitartean, Lola San Roquen zegoen zain.\nTaldeak, \"Cicatriz en la Matriz\" izenaz, bi maketa grabatu zituen. San Ferminetan lehen maketa grabatu zuten Iru\u00f1ean, eta bigarrena Bilbon, baina, antza denez, bigarren hau galdu egin zen 1983ko uholdeetan.\nGero, taldean nahikotxo aldaketa gertatu ziren: Pakito Rodrigo taldean sartu zen baxua jotzeko; \"Potik\" Natxorekin zuen erlazioa amaitu eta Londresera joan zen bizitzera, taldea bertan behera utzirik. Gainera, taldeak beste aldaketa bat ere izan zuen: Jos\u00e9 Arteaga \"Pepin\" gitarra jotzeko sartu zen \"Pescadillaren\" ordez. Handik aurrera taldeak Cicatriz izen laburtua hartu zuen.\nLehen diskoak.\n1985ean Kortatu, Jotakie y Kontuz Hi! taldeekin batera disko bat grabatzera sartu ziren, urte berean argitaratuko zena So\u00f1uaren (Oihuka) eskutik. Cicatrizek hiru kantu sartu zituen disko hartan. Luis Nogalesek zuzendutako \"Esto saldr\u00e1 bien\" abestiaren bideoklipa grabatu eta Gasteizko Bideo Jaialdian aurkeztu zuten.\n1986ko martxoan, Egin egunkariak bultzatutako musika sarian, zuzeneko rock talderik onenaren sailean bigarren gelditu ziren. Hilabete berean Elkar estudioetan (Lasarte) sartu ziren lehen disko luzea izango zena grabatzera. Uztailean bertan argitaratu zen diskoa.\n1987an taldeak beste aldaketa bat izan zuen. Pepin heroinaren ondorioz arazoak edukitzen hasi zen, eta taldea utzi behar izan zuen. Haren ordez Goar, Gasteizko talde Heavy-etatik zetorrena, sartu zen gitarra jotzera. Urte honetan Cicatrizek Euskal Herriko gaztetxeetan zehar bira bat egin zuen Quemando Ruedas taldearekin batera.\n1988. urtean Natxo eta Poti Amsterdamera (Holanda) joan ziren bidaian. Itzuleran, Barajasko aireportuan (Madril) atxilotu egin zituzten, izan ere, LSD eta anfetaminak bezalako substantziak zituzten . Natxo Carabanchelen (Madril) kartzelaratu zuten, eta Poti, berriz, Yeserias-eko kartzelan. Natxori ezarri zioten zigor luzeena, 4 urte, 2 hilabete eta egun bateko kartzelaldiarekin, baina 3 hilabete baino gutxiago bete zituen, fidantza ordainduta. Kartzelan egon ostean, Natxok motor istripu larri bat izan zuen Ondarretako hondartzatik Gasteiza itzultzean. Istripu honen ondorioz, Natxo elbarri gelditu zen gurpil-aulki batean. Denborarekin hanketan mugimendua berreskuratu zuen, baina hortik aurrera makuluen laguntza behar izan zuen.\nGeldialdia eta itzulera.\nNatxoren istripuak taldearen geldialdi bat ekarri zuen. Taldea 1991ean itzuli zen, estudioan grabazioak hasita. Natxok istripuaren ondorioz lortutako diruaz Londresera (Erresuma Batua) joan ziren disko berria grabatzera eta Zika Records zigilua sortu zuten. Urte horretan argitaratu zen \"4 a\u00f1os, 2 meses y 1 d\u00eda\" diskoa.\n1992an \"Colgado por ti\" diskoa argitaratu zen Zika Recordsen eskutik.\n1993an Pakito HIESak jota hil zen. Dieguillo (Quemando Ruedas) sartu zen taldean baxua jotzeko.\n1994ko abenduaren 30ean Lakuntzako Matraka diskotekan kontzertua grabatu eta 1995ean argitaratu zen \"En directo\" diskoa, Pakitoren omenez.\nGeroago HIESak Natxo eta Pedritorenak egin zituen."}
{"id": "50642", "revid": "56334", "url": "https://eu.wikipedia.org/wiki?curid=50642", "title": "Meatzaldea (argipena)", "text": "Meatzaldea hitzak esanahi ezberdinak izan ditzake:"}
{"id": "50651", "revid": "81544", "url": "https://eu.wikipedia.org/wiki?curid=50651", "title": "Areatza (argipena)", "text": "Areatza izenak, jatorriz, hareatza (hareaz osatutako eremua) esan nahi du, eta hainbat adiera ditu:"}
{"id": "50653", "revid": "15795", "url": "https://eu.wikipedia.org/wiki?curid=50653", "title": "Pilotaria", "text": ""}
{"id": "50654", "revid": "448", "url": "https://eu.wikipedia.org/wiki?curid=50654", "title": "Aritz Berraondo", "text": "Aritz Berraondo Alberdi, pilota arloan Berraondo deituraz ezaguna (Antzuola, Gipuzkoa, 1976ko uztailaren 4a) esku huskako pilotari profesional ohia da. Aurrelari aritzen zen.\nEibarren 1998an Aspe enpresaren eskutik estreinatu zen profesional gisa. Bigarren mailan, 2001eko buruz buruko txapelketa irabazi zuen Xalaren aurka (22-16). Bi urte geroago ere finalera iritsi zen, baina orduko hartan txapeldunorde izan zen, Pe\u00f1agarikanoren kontra galdu baitzuen (9-22). 2004an ere txapeldunorde izan zen, Galartza V.aren aurka galduta (22-12). Lehenengo mailan, Juantxo Kokaren aurka galdu zuen 2005eko buruz buruko txapelketa nagusiko estreinako partidan."}
{"id": "50655", "revid": "512", "url": "https://eu.wikipedia.org/wiki?curid=50655", "title": "2005eko Esku Huskako Buruz Buruko Pilota Txapelketa Nagusia", "text": "2005eko Esku Huskako Buruz Buruko Pilota Txapelketa Nagusiaren emaitzak hauek izan ziren:"}
{"id": "50659", "revid": "2962", "url": "https://eu.wikipedia.org/wiki?curid=50659", "title": "Etxarri-Larraun", "text": ""}
{"id": "50660", "revid": "119247", "url": "https://eu.wikipedia.org/wiki?curid=50660", "title": "Alta Cerdanya", "text": "L'Alta Cerdanya Ipar Kataluniako eskualdea da, Cerdanya eskualdeko iparraldea. 1659ko Pirinioetako Hitzarmenaren ostean eskualde natural hau bi zatitan banatuta geratu zen eta harrezkero administrazioz Frantziaren mendean dago. Hitzarmenak Ll\u00edvia eskualde honetako barrendegi moduan utzi zuen.\nAlta Cerdanyako hiriburua Montllu\u00eds da baina eskualdearen banaketatik 1790an departamenduak sortu arte Cerdanyako vegueriako hiriburua Sallagosa izan zen. Gaur egun, ordea, Font-romeu, Odell\u00f3 i Vi\u00e0 da udalerririk populatuena eta beste aldetik Cerdanya osoko hiriburua den eta geografikoki kokapen zentrala hartzen duen Puigcerd\u00e0 da eskualde osoarentzat gune nagusia, la Guingueta d'Ix, estatuen arteko mugaren beste aldean, berarekin bat eginda dagoela.\nGeografia.\nIparraldean Okzitania du, ipar-ekialdean Capcir, ekialdean Conflent, hegoaldean Ripoll\u00e8s eta Baixa Cerdanya eta mendebaldean Andorra.\nSegre ibaiaren arroan dago; ibai hau Alta Cerdanyan jaiotzen da, Pic del Segreren iparraldeko isurian; beraz, azpieskualdeko urak Segre eta Ebroren bitartez itsasoratzen dira eta horrek Ipar Kataluniako gainontzeko lurrekiko desberdintasun geografiko nabaria markatzen du. Hain zuzen, iparraldeko beste eskualdeetara pasatzeko la Perxako mendatea gainditu behar da.\nIpar Kataluniako eski estazio gehienak Alta Cerdanyan daude.\nUdalerriak.\nGogoan izan Ll\u00edvia geografikoki Alta Cerdanya dela baina estatuen arteko hitzarmenean Espainiaren menpean geratu zenez Baixa Cerdanyan kokatzen dela.\nLa Cabanassa, Montllu\u00eds, Plan\u00e8s eta Sant Pere dels Forcats Alta Cerdanyan kokatu ohi dira eta hala egiten du Gran Enciclop\u00e8dia Catalanak; aldiz, \"Nomencl\u00e0tor topon\u00edmic de la Catalunya del Nord\" lanak [[Conflent]]en sartzen ditu, [[la Perxako mendatea]]k suposatzen duen muga naturalari men eginez.\nKanpo estekak.\n[[Kategoria:Alta Cerdanya]]"}
{"id": "50663", "revid": "96586", "url": "https://eu.wikipedia.org/wiki?curid=50663", "title": "Ainhoa Garai", "text": "Ainhoa Garai (Arrasate, Gipuzkoa, 1983ko apirilaren 22a - ) euskal aktorea da eta bere lurraldean eta ama-hizkuntzan lan egiten du batez ere.\nBiografia.\nAinhoa Garai antzezle gisa trebatu da batez ere Goenkale telebista-serie garrantzitsu eta emankorretik igaro baita."}
{"id": "50664", "revid": "201", "url": "https://eu.wikipedia.org/wiki?curid=50664", "title": "Altza (auzoa)", "text": ""}
{"id": "50665", "revid": "201", "url": "https://eu.wikipedia.org/wiki?curid=50665", "title": "Artzai Ona", "text": ""}
{"id": "50666", "revid": "44278", "url": "https://eu.wikipedia.org/wiki?curid=50666", "title": "Balerdi", "text": "Balerdi edo Mallozar Aralarko Malloetako mendi bat da, 1195 metro garai. Gipuzkoa eta Nafarroa arteko mugan dago, nahiz eta zehazki mendi honen gailurra Nafarroaren barnean metro eskas batzuengatik egon. Urreako Haitza mendiaren alboan dago.\nBalerdi da Aralarko Malloetako mendirik adierazgarrienetakoa, altuena ez bada ere, batez ere Araitz haranaz gain erakusten duen itxura bikain eta ikusgarria dela eta.\nAbiapuntuak.\nIgotzeko ohiko lekuak hauexek ditugu:"}
{"id": "50667", "revid": "336", "url": "https://eu.wikipedia.org/wiki?curid=50667", "title": "Geiser", "text": "Geiserra \"geysa\" islandiar aditzetik eratorria da, eta jariatu esan nahi du. Iturri termal mota berezi bat da, noizbehinka ur beroa, ur-lurruna eta beste gas batzuk airera jariatzen dituena.\nIslandiako Geysir famatuak geiser izena eman die iturri termal hauei. 2006. urtetik Geysir hesituta dago segurtasun arrazoiengatik. Honelako iturri gehienak Islandian eta Ameriketako Estatu Batuetako Yellowstone parkean daude.\nEzaugarriak.\nGeiserrak iturri alkalino eta sulfuroso beroen kasu berezia dira. Sumendietako erupzio azidoetan dute jatorria, edo bestela, normala dena baino gradiente geotermiko handiagoa duten inguruetan sortzen dira. Aldian behin isurtzearen arrazoia iturriok sifoi itxurako irtengunea zela uste izan zen garai batean. Gaur egun ordea, John Tyndall fisikariaren ikerketen ondoren, beste azalpen bat ematen zaie: irakite-tenperatura baino pixka bat baxuagoa duen leku batetik irakite-puntuaren tenperatura bera duen beste leku batera igotzen da ura geiserrean gora, eta igarotze horretan ura kolpetik lurrundu, eta leherketa bortitza gertatzen da.\nIturriko ura jarioan dagoenez, isurkari-egoeran dago hasieran; horren ondorioz, hodi bertikal adarkatu edo tximinia gisako batean pilatzen da, eta berotuz doa pixkanaka. Irakite-tenperaturara iristen denean, ur-lurruna askatzen da bat-batean, eta pilaturik dagoen ur horren gaineko aldea eramaten du lurrunak berarekin batera. Horrenbestez, lurrun- eta ur-turrusta handia isurtzen da kanpora.\nIsurtzeak ikusgarriagoak izaten dira geiserraren hodiak lur azpian leizeak dituenean. Leizeetan ur-lurruna metatzen da presio handian; tenperatura igo ahala, presioa ere handitzen da, eta, kanporatzen denean, berrogei edo berrogeita hamar metro gora ere iristen da lurrun- eta ur-turrusta.\nBerotze prozesua erregularra denez gero, geiserrak maiztasun jakin baten arabera eta antzeko indarrarekin isurtzen du beti. Kanporatzen denenan, tenperaturaren beheratzea dela eta, gai batzuk ezin urtuzko bihurtu, eta irtengunearen inguruan metatzen dira.\nSorrera.\nGeiserren eraketak hidrogeologia berezia behar du, planetako leku gutxi batzuetan aurkitzen dena, eta beraz, geiserrak bitxiak direla esan daiteke. Planeta osoan 1000 geiser inguru daude, eta horietatik erdiak Yellowstone Parke Nazionalean daude.\nGeiserrak eremu bolkanikoei elkartuta agertzen dira normalean, baina horiek sortzeko lau baldintza geologikoren konbinazio egokia behar da: tenperatura altua, ura, iturgintza-sistema eta silizezko estalkia. Lau baldintza horiek eremu bolkanikoetan aurki daiteke bereziki, beste lekuetan ez baitira hain tenperatura altuak lortzen.\nUra.\nUra geiserraren arroan dagoen lurpeko ur-sistema batetik lortzen da. Prezipitazio-urak lurpeko ur-sistemara iragazten dira, arroken zirrikituetatik, harea edo harri porotsuetan zehar. Hala ere, uraren beharra ez da kuantitatiboa, uraren presentzia baino ez baita behar; batez ere, lurrazalean sakon zirkulatzea behar du bero-iturritik hurbil igaro ahal izateko. Yellowstonen kalkulatzen da urak ehunka urte behar dituela azaletik bero-iturrira iristeko; hori dela eta, lehorteek edota gehiegizko prezipitazioek ez dute eraginik geiserren aktibitatean, ehunka urtean behintzat. Nolanahi ere, gerta daiteke beheranzko bidea egingo duen azaleko ur hotzak kontrako bidea egiten duen ur gainberotuarekin interakzionatzea eta, beraz, geiser baten erupzioan edota denboran eragitea.\nTenperatura altua.\nGeiserrak sortzeko beharrezkoa den beroa normalean azaletik gertu dagoen magma edo arroka beroetatik dator. Magma azalera iristen denean, eremu bolkanikoak sortu ohi dira, eta bero-iturri bolkanikoa eskuragarri dagoenean sor daitezke geiserrak. Bero-iturri deritze muga konbergenteek, muga dibergenteek edo luma beroek sortzen dituzten puntu beroei.\nIturgintza-sistema.\nBiltegiratze-sistema bat duen iturgintza-sistema beharrezkoa da geiserra sortzeko. Sistema horrek posible egiten du ura berotzen den heinean biltegiratzen joatea. Biltegiratze-sistemak arroka porotsuz, legarrez, pitzadurez edo barrunbez osatuta daude. Gainera, sisteman zehar hertsadura- guneak daude, eta horiei esker, presioa metatu egiten da erupzio baten aurretik.\nSilizezko estalkia.\nAurreko hiru baldintzak konbinatzen direnean, ur termalen presentzia egoten da; hortaz, ia eremu bolkaniko guztietan aurki daitezke ur termalak. Baina geiserrak eremu bolkaniko berezietan baino ez dira sortzen, eremu tektonikoak inguratzen dituzten arroka-formazio sendoetan. Horregatik, ezinbestekoak dira silizezko estalkiak iturgintza-sistemetan, batez ere sistemen egitura mantentzeko, presio handiak direla eta. Silizearen jatorria erriolita arroka bolkanikoa izan ohi da. Lurpeko urak silizea disolbatzen du, eta ura azaleratzen den heinean silizea azalean prezipitatu egiten delarik, geiserita arrokazko estalkiak sortzen dira. Estalkiak eztanda egiteko presio nahikoa metatzea ahalbidetzen du.\nGeiserren erupzio-aktibitatea, gelditu edo alda daiteke barne-hodietan gerta daitekeen\u00a0 mineralen metaketaren, lurrikaren edota gizakien esku-hartzearen ondorioz.\nErupzioak.\nGeiserren aktibitatea lurpean kokatutako magmak berotzen dituen arrokak eta azaleko urak kontaktuan jartzen direnean gertatzen da. Geotermikoki berotutako ura lurrazalera bueltatzen da konbekzio bidez, arroka porotsuak edota apurtuak zeharkatuz. Geiserren lurpeko egiturak beste iturri termaletatik bereizten ditu; lurrazaleko irekigune txiki baten bidez lur azpiko hodien bidez ur-erreserbekin konektatzen du.\nGeiserra betetzen doan heinean, azaleko ura hozten doa, baina kanal oso estua denez, ezinezkoa da erreserbako uraren hozketa konbektiboa. Azaleko ur hotza presiopean dago azpiko ur beroaren eraginagatik; horrela, erreserbako ura gainberotu egiten da eta, ondorioz, irakite-tenperaturaren gainetik mantentzen du.\nAzkenik, geiserraren sakoneko tenperatura igotzen hasten da,\u00a0 irakite-puntura iritsi arte; lurrun-burbuilak goratzen dira konduktuaren muturretaraino. Geiserraren kraterra zeharkatutakoan, uraren parte batek gainezka egiten du, eta kanporantz zipriztitzen du. Orduan, zutabearen zabalera eta azpiko uraren presioa murrizten dira. Presio-murrizketa horren ondorioz, gainberotutako ura lurrunarekin nahasten da, eta zutabean zehar bortizki irakiten du.\nGeiserrean geratzen den gainerako ura hozten joaten da,\u00a0 eta erupzioa bukatu egiten da; ur beroa biltokiaren gainean iragazten da eta zikloa berriro hasten da. Erupzioen iraupena eta horien arteko periodoa, ezberdinak dira geiser batetik bestera, adibidez, Islandiako Strokkur geiserra 14 minutuan behin sartzen da erupzioan, eta Estatu Batuetako Grand Geyser geiserrak,\u00a0 aldiz, 8 edo 12 orduan behin erupzionatzen du.\nGeiser motak.\nPlanetan iturri termalak, buztinezko lapikoak, solfatarak, eta fumarolak dituzten eremu bolkaniko asko daude, baina oso gutxik garatzen dituzte geiserrak. Horren arrazoia sortzen diren lekuko arroken egituraren ahultasuna da, hots, erupzioek kanalak higatu eta geiserrak azkar suntsitzen dituztela.\nGeiser gehienak arroka bolkanikoetan sortzen dira, erriolitetan adibidez. Erriolitak ur berotan disolbatzen dira, eta metaketa-mineralak eratzen dira. Denboran zehar, metakin horien harkaitzak sendotzen doaz eta, ondorioz, geiserrari irauteko aukera ematen diote.\nFenomeno hauek nahiko makalak dira eta, baldintza bat aldatuz gero, \u201chil\u201d egin daitezke. Gaur egun, geiser asko suntsituta daude hainbat arrozoirengatik, besteak beste, jendeak hondakinak jaurtitzeagatik edota landereen ur-kontsumoagatik. Hala ere, oraindik munduan bi geiser mota daude:\nIturri-geiserra.\nUr-urmaelek kanporatzen dituzte, normalean leherketa bortitzetan.\nKono-geiserra.\nSiliziozko aglomeratuzko konoek edo muinoek kanporatzen dituztenak dira, geiserita ere deritzenak. Normalean segundo gutxi batzuetatik minutu batzuetara irauten dute. Yellowstone Parke Nazionaleko Old Faithful kono-geiserren adibide egokiena da.\nBiologia.\nGeiserren baldintzak oso gogorrak diren arren, geiser askotan bizia aurkitu da, batez ere, prokarioto termofiloak, geiser batzuen kolore bereizgarriak eragiten dituztenak. Ez da ezagutzen 60\u00ba C baino tenperatura altuagoan bizi daitekeen eukariotorik. 1960ko hamarkadan geiserren biologiari buruzko lehen ikerketak egin zirenean, zientzialariek pentsatzen zuten ez zela bizitzarik existitzen 73\u00a0\u00b0C tik gora, eta bakterio termofiloetarako gehienezko tenperatura 55\u00a0\u00b0C-an ezarri zen. Hala ere, badira bakterio batzuk uraren irekite-tenperatura baino altuagoetan ere bizi direnak. Termofiloek 50-70\u00a0\u00b0C-ko tenperaturak nahiago dituzte eta, hipertermofiloek, berriz, 80-110\u00a0\u00b0C-ko tenperaturak.\nEntzima termoegonkorrak dituztenez, tenperatura altuetan ere manten dezakete aktibitatea. Hori dela eta, tresna termoegonkor bezala erabiltzen dira, medikuntzan eta bioteknologian, adibidez, antibiotikoen, plastikoen, eta xaboien fabrikaziorako. Bioteknologian garrantzitsuena eta aurkitutako lehena \"Thermus aquaticus\" da.\nBanaketa geografikoa eta geiser garrantzitsuak.\nGeiser-zelai handienak.\nMunduko geiser-zelai handienak zazpi dira:\nMunduko geiser handienak Islandian eta Estatu Batuetan \u2013Yellowstone Parke Nazionalean\u2013 daude. Izan ere, Yellowstone da munduko zelai hidrotermal handiena, ehunka iturri termal eta ia bostehun geiser baititu. Bertan dago munduko geiser altuena (Steamboat Geyser) eta ezagunena (Old Faithful).\nEstatu Batuetan geiserrik handienak eta ikusgarrienak Yellowstongo Parke Nazionalean daude, Mendi Harritsuetan: hamar bat mila geiser-zulo daude, eta horietako batzuek sekulako lurrun-turrustak jaurtitzen dituzte \u2013ehun metro gora ere egiten dute batzuek\u2013, hamar minutuz behin. Bada bat, \u00abErraldoia\u00bb esaten zaiona, bereziki ikusgarria: bi metroko diametroko turrusta ikaragarria jaurtitzen du hogeita lau orduz behin hirurogei metro gora; isurialdiak 15 eta 37 minutu bitarte irauten du; horra geiserren erregulartasun zehatzaren eta intentsitatearen adibide bikaina.\nDesagertutako geiserrak.\nNevadan bi geiser-zelai handi egon ziren, baina suntsitu egin ziren eremu horren ondoan kokatutako energia geotermikoko insatalazioaren ondorioz. Zundaketek lurpeko uren eta beroaren erreserbak murriztu zituzten, geiserren aktibitatea jarraitu ezin izan zuen arte. Hori dela eta, munduan zehar geiser indibidual asko daude, baina talde askorik ez.\nZeelanda Berrian geiser asko suntsitu dira azken mendean, eta beste askok inaktibo bihurtu dira modu naturalean. Orakei Korako geiserren bi heren urperatu ziren Ohakuriko presa hidroelektrikoaren eraikuntzaren ondorioz. Wakarei zelaia instalazio geotermiko bat eraiki eta gero galdu zen. Waimangu geiserra 1900 eta 1904 urteetan zehar \u201cbizi\u201d zen eta ezagutu den geiserrik handiena izan da; inaktibo bihurtu zen lur-jotze batek kraterra estali zuenean. 1886an sumendi-leherketa bortitz batek ere geiser asko suntsitu zituen.\nGarrantzi ekonomikoa.\nGeiserrak hainbat jarduera ekonomikotan erabiltzen dira, hala nola, elektrizitatea sortzeko, berokuntzarako edo turismorako. Islandiako geiser-zelaiak munduan komertzializatuta daudenak dira eta, 1920ko hamarkadatik aurrera geiserretatik datorren ur beroa berotegiak berotzeko baita bertako klima hotzean landu ezin diren elikagaiak lantzeko ere erabiltzen hasi zen. 1943tik aurrera etxeak berotzeko erabiltzen hasi zirelarik, gaur egun, Islandiak munduko berotze-sistemarik handiena du. AEBn, aldiz, 1979an Energia Departamentuak energia geotermikoaren garapena sustatu zuen KGRA-n (Geysers-Calistoga Known Geothermal Resource Area), Californian; hala ere, legeak departamentua kalteen ebaluazioa egitera behartzen du, garapena jasangarria bermatze aldera. \nGeiserrek leku garrantzitsua hartu dute energia berriztagarrien munduan, horiek ematen duten beroaren bidez energia geotermikoa lor baitaiteke. Energia horrek izugarrizko aukerak dakartza ingurune bolkanikoetan, hala nola, geiserrak eta ur termalak nagusitzen diren inguruneetan. Energia termikoa eskuratzeko, geiserrek kanporatzen duten lurrun beroa erabiltzen da, eta horren bidez, energia elektrikoa sor daiteke. Hala ere, ur hori hainbat prozesu industrialetan eta sarritan bainuetxeen ur beroa garbitzeko prozesuetan ere erabiltzen da, sorgailuak alde batera utzita. Metodoa nahiko berria da eta, energia berriztagarria izanik, etorkizunean hainbat aukera zabalduko dituela pentsa daiteke. Hala ere, horrelako egiturak sortzeko egin beharreko diru-inbertsioa nahiko altua izaten da.\nTurismoari dagokionez, askotan, beharrezkoa da ordaintzea geiserrak ikusteko, eta horrek geiserrak negozio bezala erabiltzea dakar, etekin ekonomiko handiak lortzen baitira. Geiserretarako bisitak prestatzen dituzten enpresek geiserren kokalekuetarako bidaiak prestatzen dituzte, eta horiei buruzko azalpenak ere ematen dituzte; gainera, gehienetan, ur termaletan bainu bat hartzeko aukera ematen diete bisitariei. Turismorako gehien erabiltzen diren geiserrak El Tatiokoak (Txile) dira."}
{"id": "50668", "revid": "148865", "url": "https://eu.wikipedia.org/wiki?curid=50668", "title": "Mendukilo", "text": "Mendukilo izeneko leizea Astitzen dago, Nafarroako Larraun haranean.\nLeizeko tenperatura 8-10\u00a0\u00b0C da eta hezetasuna saturazio puntuan egoten da. Udazkena eta neguan ur ugari izaten du, zonako prezipitazioak berehala iristen baitira leizera. Udan, berriz, nabarmen lehortzen da.\nGeologia.\nKobazuloa Aralarko mendilerroan dago, ingurune karstiko batean. Bertako arrokak Kretazeo eta Jurasikokoak dira, baina kobazuloa dagoen eremua Aptiar-Albiarrekoak dira, urgoniar motakoak. Kobazuloak beherantz egiten du eta zazpi gela ditu guztira, horietako hiru bisitagarriak.\nHistoria.\nMendetan mendi ukuilu gisara erabilia izan da, beraz, baliteke izena hortik etortzea: mendi-ukuilu. Arkeologoek egindako indusketek hori berresten dute, (Lehen Burdin Aroko, (K. a. 900-200) aztarnak agertu dira sarrerako gelan).\nIdatzizko dokumentuetara jotzen badugu, 1908. urteko Larraungo udaleko katastro zaharrenean, \"Endrokillo\" izenarekin agertzen zaigu. Bertakoek leizea betidanik ezagutu arren, gutxi ausartzen ziren sarrerako gelatik haratago joatera. Honela, 1955. urtean, Vianako Printzearen espeleologia taldeak lehen sarrera ofizialak egin zituen.\nUrte batzuk igaro behar izan ziren leizearen lehen topografia partziala gauzatzeko, eta hori Isaac Santestebanek egin 1967. urtean. Santestebanek hasitako lanei 1974. urtean ekin zieten berriro Karlos Akaz-ek (Nafarroako Gobernuko topografoa) eta Kontxi Mendibek, leize osoaren topografia osatu baitzuten. Hamarkada horren hasieran, leizeak pairatzen zituen txikizioari eta formazioen lapurretei aurre egiteko, Nafarroako Gobernuak leizearen ahoa horma batez itxi zuen.\nLeizea bi hamarkada luzez itxita egon ostean, 2001eko urte hasieran turismoarentzat atontzea erabakitzen zen,eta horretarako, 2003. urte amaieran lanean hasi ziren. Lan horiek 2005eko uztailean amaitu ziren eta leizea turismoarentzat urte horretako uztailaren 22an ireki zen.\nBisita.\n2005eko udatik aurrera, erabilpen berria du leize honek, bisitariak jasotzeko moduan atondu baita. Lur azpira iristea edonori errazteko asmoz honako aurrerapen hauetaz hornitu da leizea: zaldain flotakorra, argiztapen berezia (argi dinamikoak) eta multimedia sistema. Horrela, ibilbidea bere kasa bi pisu igo eta jaitsi ditzakeen edonorentzat egokituta dago. Bisitaldi guztiak bertako gidarien laguntzaz gauzatzen dira, gehienez 25 pertsonaz osatutako taldeetan. 50 minutuko iraupena duten bisita horietan hiru gelaune ikusteko parada izaten da:\nLeizeen sarreran harrera-etxe bat dago."}
{"id": "50670", "revid": "512", "url": "https://eu.wikipedia.org/wiki?curid=50670", "title": "Sal\u00e0s de Pallars", "text": "Sal\u00e0s de Pallars Kataluniako udalerria da, Pallars Juss\u00e0 eskualdean eta Lleidako probintzian kokatuta dagoena. 20,27\u00a0km\u00b2-ko azalera du eta 2009ko urtarrilaren 1eko erroldaren arabera 342 biztanle zituen."}
{"id": "50671", "revid": "119347", "url": "https://eu.wikipedia.org/wiki?curid=50671", "title": "Sana\u00fcja", "text": "Sana\u00fcja Kataluniako udalerria da, Segarra eskualdean eta Lleidako probintzian kokatuta dagoena. 32,99\u00a0km\u00b2-ko azalera du eta 2009ko urtarrilaren 1eko erroldaren arabera 457 biztanle zituen."}
{"id": "50675", "revid": "512", "url": "https://eu.wikipedia.org/wiki?curid=50675", "title": "Saint-Malo", "text": "Saint-Malo (galoz \"Saent-Malo\" eta ) Bretainiako ipar-ekialdean dagoen hiria da, Ille-et-Vilaine/Il-ha-Gwilen departamenduko handienetakoa. Bro Sant Malou lurralde historikoaren hiriburua ere bada.\n44.620 biztanle zituen 2012an. Dena dela turistikoa izanik bere populazioa 200.000 biztanletara iristen da udan.\nGeografia.\nRance ibaiaren ekialdeko ertzean kokaturik dago, Mantxako kanalaren itsasertzean. Ibaiaren beste aldean Dinard hiria dauka. Hiriaren alde zaharra tonbolo batean eraiki zen eta inguruan uharte txiki ugari ditu, gehienak itsasbeheran lurrarekin lotzen direnak.\nHistoria.\nSorrera.\nGaloek sortu zuten K.a. I mendean eta ondoren erromatarra izan zen, \"Reginca\" edo \"Aletum\" izena hartu zuelarik. IV mendean saxoiek hartu zuten eta gotorlekua eraiki zuten estuarioa itsasoko piraten erasoetatik babesteko.\nV eta VI mendeetan britoiak iritsi ziren eta San Aaron eta San Brendanek altxaturiko monasterioaren inguruan haziz joan zen hiria. Izena Saint Malo (edo Maclou) apaizak ematen dio, kondairaren arabera Brendani jarraiki Galesetik etorri zenak.\nKortsarioen hiria.\nHiriak beti izan du izaera propioa eta 1590an independentzia aldarrikatu zuen \"ez frantses, ez bretoi, malotarra baizik\" leloa hartuz. 3 urtez izan zen errepublika independientea. XIX mendean pirata eta kortsarioen babesleku bihurtu zen eta hauek itsasontzi ingelesei zerga ezarri zien Mantxako kanala zeharkatzearen truke.\nXX Mendea.\nBigarren Mundu Gerran 1994ko abuztuaren amaieran amerikar eta britainiarren bonbaketek San Maloko alde zaharra erabat suntsitu zuten eta 1948 eta 1960 artean dena berreraiki zen.\n1998an Europako babes politika ezartzeko bertan bildu ziren Frantzia eta Ingalaterrako ordezkariak.\nGarraioa.\nBritainia Handiarekin lotzen duten ferry asko ateratzen dira bertatik Portsmouth, Poole eta Weymouth hirietara. Trena ere badu, Rennes-erako eta ondoren Pariserako TGV tren azkarra barne. Azkenik 5 kilometro hegoaldera Dinard\u2013Pleurtuit\u2013Saint-Malo aireportua aurkitzen da.\nOndasun nabarmenak.\nAipagarriena hiri harresitua da (), Bretainia iparraldeko turismogune garrantzitsuenetakoa bihurtu du Saint-Malo. Bertan Saint Vincent katedrala eta Kortsarioaren etxea daude. Harresien inguruko uharteetan badira gotorleku txiki ugari ere, Fort de la Conch\u00e9e, Fort National eta Saint-Servan auzoan Solidor dorrea, denak ere hiria eta estuarioaren sarrera babesteko funtzioaz altxatuak. Grand B\u00e9 uhartean Chateaubriand idazlearen hilobia dago.\nSaint-Maloko akuario handiak urtero 360.000 bisitari inguru hartzen ditu."}
{"id": "50678", "revid": "512", "url": "https://eu.wikipedia.org/wiki?curid=50678", "title": "Sant Mart\u00ed de Riucorb", "text": "Sant Mart\u00ed de Riucorb Kataluniako udalerria da, Urgell eskualdean eta Lleidako probintzian kokatuta dagoena, Corb ibaiaren eskuinaldean. 34,9\u00a0km\u00b2-ko azalera du eta 2009ko urtarrilaren 1eko erroldaren arabera 697 biztanle zituen.\nBanaketa administratiboa.\nLau herritan banaturik dago:"}
{"id": "50679", "revid": "512", "url": "https://eu.wikipedia.org/wiki?curid=50679", "title": "La Sentiu de Si\u00f3", "text": "La Sentiu de Si\u00f3 Kataluniako udalerria da, Noguera eskualdean eta Lleidako probintzian kokatuta dagoena. 29,6\u00a0km\u00b2-ko azalera du eta 2009ko urtarrilaren 1eko erroldaren arabera 496 biztanle zituen."}
{"id": "50680", "revid": "119347", "url": "https://eu.wikipedia.org/wiki?curid=50680", "title": "Ser\u00f2s", "text": "Ser\u00f2s Kataluniako udalerria da, Segri\u00e0 eskualdean eta Lleidako probintzian kokatuta dagoena. 85,5\u00a0km\u00b2-ko azalera du eta 2009ko urtarrilaren 1eko erroldaren arabera 1.864 biztanle zituen."}
{"id": "50681", "revid": "512", "url": "https://eu.wikipedia.org/wiki?curid=50681", "title": "El Soler\u00e0s", "text": "El Soler\u00e0s Kataluniako udalerria da, Garrigues eskualdean eta Lleidako probintzian kokatuta dagoena. 12,23\u00a0km\u00b2-ko azalera du eta 2009ko urtarrilaren 1eko erroldaren arabera 398 biztanle zituen."}
{"id": "50682", "revid": "119347", "url": "https://eu.wikipedia.org/wiki?curid=50682", "title": "Alan Stivell", "text": "Alan Stivell, Alan Cochevelou jaiotza izenaz, (Riom, Auvernia, 1944ko urtarrilaren 6a) bretainiar musikaria da.\nOkzitanian jaio zen, bretainiar jatorriko familia batean, eta Parisen igaro zuen gaztaroa. Bertan hasi zen bretainiera ikasten, familiaren jatorriak eraginda.\nMusikalki, bretainieraz abesteaz gain, frantsesez eta ingelesez ere egiten du. Halaber, harpa joletzat nabarmendu izan da. Dan Ar Braz bretainiarra eta beste herrialde batzuetako hainbat musikarirekin batera, \"H\u00e9ritage des Celtes\" diskoa plazaratu zuten."}
{"id": "50683", "revid": "512", "url": "https://eu.wikipedia.org/wiki?curid=50683", "title": "Jean-Philippe Rameau", "text": "Jean-Philippe Rameau (Dijon, Borgoina, 1683ko irailaren 25 - Paris, 1764ko irailaren 12) frantziar musikagile, organista, klabe-jotzaile eta musikaren teorialaria izan zen. Eragin handia izan zuen genero dramatikoan, eta teoria-egile eta berritzaile handia izan zen harmoniaren alorrean.\nBizitza.\nAita, Dijongo organista, izan zuen lehen irakaslea. 18 urte zituenean, Italiara joan zen eta, itzulitakoan, organista izan zen Avignongo katedralean eta, geroago, Clermont-Ferrandekoan. 1722. urtean \"Trait\u00e9 de l\u00b4harmonie\" (\u00abHarmoniaren tratatua\u00bb) argitaratu zuen. Voltaire ezagutu zuen, eta \"Samson\", lehen operaren libretoa, Voltairek eman zion. 1764. urtean erregeak aitoren seme izendatu zuen.\nLanak.\nOpera aipagarriak idatzi zituen, besteak beste:\nOpera-balletak ere idatzi zituen, besteak beste:"}
{"id": "50686", "revid": "58701", "url": "https://eu.wikipedia.org/wiki?curid=50686", "title": "Yann Brekilien", "text": "Jean Sicard, Yann Brekilien bezala ezagutua, (Paris, 1920ko abenduaren 11 - 2009ko martxoaren 12a) bretainierazko idazlea izan zen."}
{"id": "50687", "revid": "336", "url": "https://eu.wikipedia.org/wiki?curid=50687", "title": "Diwan", "text": "Diwan (\"hazia\") bretainieraz irakasten duen eskola da. Bretainian sortu zituzten mota horretako ikastetxeak 1977an, Galesko eta ikastolen ereduei jarraituz. Haien moduan, Frantziako hezkuntza sisteman txertatuta daude, baina ez era guztiz ofizialean; bestetik, agintariekin harreman gorabeheratsuak mantentzen dituzte.\nHistoria.\n1977an, Lambaol-Gwitalmeze herrian, Brestetik gertu, ume txikienentzako lehen eskola sortu zuten; gero, 1980an, Lehen Hezkuntzako lehendabiziko eskola; 1988an, lehen \"coll\u00e8ge\"a; eta 1994an, lehen lizeoa.\n1997an, 26 zentro zituzten jada Bretainia osoan zehar, guztira 1.753 ikaslerekin, eta 2003-04ko ikasturtean, 2.761 ikasle ziren. Azken urte hartan, Parisen lehen haur-eskola zabaldu zuten, eta 2007an, orotara 35 zentro martxan zeuden. Azkenik, 30. urteurrena ospatzeko, \"Ar Redadeg\" izeneko lasterketa aldarrikatzailea antolatu zuten, \"Korrika\"ren ereduari jarraituz.\nEleaniztasuna.\n2-6 urteko ikasleek bretainieraz soilik ikasten dute, baina adinean aurrera egin ahala, frantsesezko ordu gero eta gehiago ere jasotzen dituzte: 7 urterekin, bi ordu eta 10 urterekin, sei ordu. Aurrerago, hirugarren hizkuntza bat (ingelesa) eta laugarrena ere (alemana edo gaztelania) ikasten dituzte."}
{"id": "50688", "revid": "512", "url": "https://eu.wikipedia.org/wiki?curid=50688", "title": "Santu Casanova", "text": "Santu Casanova (Azzana, Korsika, Frantzia, 1850eko uztailaren 3a - Livorno, Toskana, Italia, 1936ko abenduaren 27a) korsikerazko idazlea zen.\nItalieraz idazten hasi zen eta liburu aipagarrienak hauexek dira: \"Meraviglioso Testamanto di Francesco, morto in Cargese li 18 Maggio 1875\" (1876), \"Contrasto curioso fra un Guagnese e un Chiglianese\" (1876) eta \"La Morte e i Funerali di Spanetto\" (1892).\n1896an \"A Tramuntana\" korsikerazko astekari satirikoa sortu zuen, eta astekari honen zuzendaritzan egon zen hil arte. Horrez gain, korsikeraren ortografia sistematizatzen jardun zen. \"A Tramuntana\" astekariak, Petru Rocca eta beste idazle korsikarren laguntza izan zuen."}
{"id": "50692", "revid": "105290", "url": "https://eu.wikipedia.org/wiki?curid=50692", "title": "Bretainia Beherea", "text": "Bretainia Beherea (; bretainieraz: ) Bretainiako mendebaldea da, kulturaren eta hizkuntzaren araberako lurralde bat. Izan ere, alde hori zelta kulturakoa da nagusiki, eta bretainiera hizkuntzari loturik dago. Britainiako gainerako zatia, ekialdea, Bretainia Garaia da, eta erromantze hizkuntza den galoari loturik dago. Hala ere, ez dago garbi non dagoen Britainia Garaiaren eta Beherearen arteko muga, zehazki."}
{"id": "50693", "revid": "536", "url": "https://eu.wikipedia.org/wiki?curid=50693", "title": "Bretainia (argipena)", "text": "Bretainia hurrengo gauzak izan daitezke:"}
{"id": "50695", "revid": "237", "url": "https://eu.wikipedia.org/wiki?curid=50695", "title": "Banesto (taldea)", "text": ""}
{"id": "50696", "revid": "10891", "url": "https://eu.wikipedia.org/wiki?curid=50696", "title": "Bretainia Garaia", "text": "Bretainia Garaia (; galoz: \"Ha\u00f9tt-Berta\u00e8yn\") Bretainiako ekialdea da, kulturaren eta hizkuntzaren araberako lurralde bat. Izan ere, alde hori erromantze kulturakoa da nagusiki, eta galo hizkuntzari loturik dago. Britainiako gainerako zatia, mendebaldea, Bretainia Beherea da, eta bretainierari loturik dago. Hala ere, ez dago garbi non dagoen Britainia Garaiaren eta Beherearen arteko muga, zehazki."}
{"id": "50697", "revid": "65203", "url": "https://eu.wikipedia.org/wiki?curid=50697", "title": "Agustin Ibarrola", "text": "Agustin Ibarrola Goikoetxea (Basauri, Bizkaia, 1930eko abuztuaren 18a - Galdakao, 2023ko azaroaren 17a) euskal margolari eta eskultorea izan zen, abangoardiako \u00abEuskal Eskolako\u00bb artistarik aipagarriena Jorge Oteiza, Eduardo Txillida eta Remigio Mendiburu eskultoreekin, eta Amable Arias, Rafael Ruiz Balerdi eta Jose Luis Zumeta margolariekin batera. \"Omako basoa\" da haren obra ezagunena. Ermuko Foroaren sortzaileetako bat izan zen, eta elkartearen logoaren egilea.\nBizitza.\nLehenengo urteak.\nBasaurin jaio zen 1930eko abuztuaren 18an, langile familia batean. Bilboko Arte eta Lanbide Eskolan egin zituen lehen arte ikasketak, eta hamazazpi urte zituela aurkeztu zuen bere lehen erakusketa, Bilbon. 1948an Bizkaiko Aldundiak eta Bilboko Udalak dirulaguntza eman zioten Madrilen ikasketak osa zitzan. Hiri hartan, V\u00e1zquez D\u00edazen lantegian izan zen ikasle. Pintore haren eskutik abiatu zen postkubismoaren estetikan, Aurelio Artetaren ildotik. Bere ibilbide artistikoaren hasieran espazio plastiko handiez arduratu zen, eta, hala, mexikar horma pintura, David Siqueiros gehienbat, hartu zuen eredutzat. Siqueirosek hainbat hormatan banatzen zuen irudia, halako moduan non ikusleak espazio fisikoan mugitu beharra zeukan irudia osatuko bazuen; ikuslearen parte hartze hori da Ibarrolaren obraren ezaugarri nagusietako bat azkenaldiko lanetan.\nBilbora itzuli zen 1950. urtean, eta Jorge Oteizarekin izan zen harremanetan ondoko urteetan. Mendearen erdialdean, Arantzazuko basilika berria izan zen Euskal Herriko arte proiektu nagusia. Ibarrola ere, artean oso gaztea eta eskarmentu handirik gabeko artista zela, horma irudien lehiaketara aurkeztu zen 1952an, baina ez zuen lehiaketa irabazi; garai hartan ezagutu zuen Oteiza, hura Arantzazuko eskultura lana egiten ari baitzen.\nParisen eta Equipo 57 taldean.\nParisa jo zuen 1955ean, eta orduan murgildu zen benetan abangoardiako artearen teoria eta praktika munduan. 1957an, Equipo 57 abangoardiako taldea sortu zuen, andaluziar pintore batzuekin batera (Pepe Duarte, \u00c1ngel Serrano eta \u00c1ngel Duarte). Equipo 57 taldearen garaian, konstruktibismoaren inguruko esperimentazio lanetan murgildu zen Ibarrola, eta arrazionalismoari loturiko moldeak hasi zen erakusten.\nEquipo 57 taldearen ikerketa teorikoa indarrean zeuden arte mugimenduetatik (informalismo eta abarretatik) aldendu, eta Mortensen eta Vasarely artisten antzeko bideetatik abiatuta, XX. mendearen bigarren hamarraldiko abangoardia historikoei lotu zitzaien; batez ere, bai kontzeptualki bai ideologikoki, konstruktibismoari. Equipo 57 taldea aintzat hartu zuten Parisko abangoardia giroetan, eta kide berriak erakarri zituen, hala nola Jorge Oteiza \u2013taldearen sorreran bakarrik\u2013, Torkil Hansen danimarkarra eta, hilabete gutxi batzuetan, Nestor Basterretxea. Taldearen tesiak manifestu baten bidez ezagutarazi ziren Parisen, 1957an: \"La teor\u00eda de la interactividad del espacio pl\u00e1stico\". Equipo 57 taldeko kideentzat, ekintza baten emaitza den bezainbatean zen espazioa espazio, zen estetikoki esanguratsua; bestela esanda, ekintzak sortzen zuen espazioa, edo zegoena aldatzen. Ekintza zen indar espazial eta, horrenbestez, estetiko nagusia. Ildo horretatik, artearen ekintza praktikoaz eta politikoaz, eta gizartearen eta kulturaren eraldaketa aktiboan arteak izan zezakeen zereginaz kezkatzen zen Equipo 57; talde lana hobesten zuen, indibidualismoa arbuiatzen zuen \u2013taldekideen nortasuna desegiteko, taldearen izenarekin izenpetzen zituzten obra guztiak\u2013, eta artearen salerosketari autoritatea eta zilegitasuna ukatzen zion.\nKutsu ideologiko eta dogmatiko handia zuen Equipo 57 taldeak, sobietar tradizio konstruktibista eta iraultzailea berreskuratzen ahalegintzen zen, eta iraultza sozialaren eta kulturalaren arteko lotura ustez banaezina aldezten zuen. Talde horrekin aurkitu zuen Ibarrolak aspalditik bila ari zena: espazioaren eraikuntzarako sistema bat, teoria jakin batean oinarritua. Equipo 57 taldeak erakusketak egin zituen Parisen (aurkezpena, 1957), Madrilen (1957, 1958, 1960), eta Danimarkan (1958).\nGrabatugintzan hastea eta Euskal Herrira itzultzea.\n1959. urtean grabatugintzan hasi zen, Estampa Popular espainiar taldeko aitzindari Jos\u00e9 Ortegaren eskutik, eta salaketa politikoa eta soziala sustraitik jaso zituen arte espresionista baten bideetan abiatu zen. 1960. urtean Euskal Herrira itzuli zen, eta langileak eta lantegiak gaitzat harturik, buru-belarri ekin zion lanari. Euskal Herriko langileen egunoroko bizimoduari buruz taxuturiko grabatu eta koadro kolore-hil eta era berean biziek errealismo sozialistaren artista gisa ezagutarazi eta oso ospetsu bihurtu zuten Ibarrola, 1961ean. Horrenbestean sortu zuen Estampa Popular de Vizcaya deituriko taldea, Bilbon. 1962. urtean aurkeztu zuen bere obra Donostian (Bilbon ez zioten horretarako baimenik eman).\nUrte berean \u20141962an\u2014 hartu zuten preso, bere ideia komunistengatik. Madrilen epaiketa militarra egin eta bederatzi urteko kartzela zigorra ezarri zioten. Izan ere, bere militantzia politikoa zela eta \u2013alderdi komunistako kide zen\u2013 hiru aldiz sartu zuten preso: 1962-1965 urteetan, 1967an eta 1973an. Euskal artisten artean, Ibarrola izan zen frankismoaren aurkako borrokan gehien nabarmendu zenetako bat. Espetxean lanean segitu zuen, baina lanak izenpetzea eta kanpora ateratzea debekatu zitzaion. 1963an, Ibarrolaren obraren erakusketak egin ziren Madrilen, Santanderren, Oviedon eta Londresen. Espainiako Alderdi Komunistaren (PCE) bidez, Appel for Amnesty in Spain erakundeak Ibarrolak espetxean egindako 40 grabatuen erakusketa egin zen Londresko Saint George galerian. Grabatu sail hori, Appel for Amnesty in Spainek eta PCEk argitaratua, oso ospetsua egin zen Europan; kartzelako eszena gogorrak ziren, indar handikoak.\n1965ean espetxetik behin-behineko askatasunez atera, eta handik gutxira erakusketak egin zituen Madrilen, Bilbon eta, herriz herri, Gipuzkoan. Urte haietan sendotu zen Ibarrolaren eta Gabriel Arestiren arteko harremana (Ibarrolak Arestiren liburuetarako irudiak egin zituen).\nBerriro ere egon zen kartzelan Ibarrola 1968an, eta izugarri ugaldu zen handik aurrera haren ekimena: erakusketak herrietan, hitzaldiak, agiriak\u2026 Oteizarekin egon zen berriz ere harremanetan urte haietan, Debako Arte Eskolaren inguruan. 1970 ondoko urteetan bere aspaldiko amets bat, Euskal Herriari eta Euskal Herriko langileriari buruzko horma pinturak egitea \u2013hainbeste miresten zituen mexikar horma pintore iraultzaileen antzera\u2013, betetzen saiatu zen, baina frankismoaren muga politikoek, batetik, eta euskal kultura garatu gabearen muga ekonomikoek, bestetik, ahalegina zapuztu zioten. Horren ordez, grabatu mordo bat egin zuen, berak \u00absakelako horma pinturak\u00bb deitu zuena.\n1973an berriz atxilotu zuten, Bilboko Unibertsitatean hitzaldi bat egin ondoren, eta eskuin muturreko talde batek erre egin zion Gametxoko bere baserria. Veneziako Bienalean hartu zuen parte 1976. urtean, eta erakusketa handi bat egin zuen Bilbon 1978an.\nEskulturagintzan eta ETAren aurka.\n1980an Bilboko Arte Ederretako Fakultateko irakasle izendatu zuten, baita 1985ean fakultatetik kaleratu ere, titulu akademikorik ez zuela eta. 1980an, pintura eta grabatua erabat utzi gabe, eskulturaren munduan barneratu eta guztiz zabaldu zen Ibarrolaren arte ingurua. Burdin xaflak eta hodiak, edota burdinbideetako trabesak erabiltzen zituen eskulturak egiteko. Aipatzekoak dira Kantalazarrako parkeko eskulturak (1990, Basauri), eta \"Omako basoa\" (1983-1991), bere obra nagusia, hala nola baso horren bertsio higigarri bat, zurezko totem landuez eta margotuez osatua. Esan bezala, zuhaitzak eta haitzak margotuz \"Omako basoa\"n egindako lan eskerga du lanik osoena, bere munduaren ikuskera, bere obra guztia eta bera, gizon eta artista gisa, laburbiltzen duena. Beti izan du Ibarrolaren lan artistikoak inguru natural eta sozialarekin harreman estua, baina azken urteotan sakondu egin da harreman hori, eta horren isla zuzenena da Oma basoan, bizileku zuen baserritik hurbil, 1983-1991 bitartean osatu zuen baso hori.\nIzadi \u00abbirjinaz\u00bb edo \u00abmagikoaz\u00bb hitz egiten duten beste artista batzuen aldean, izadiari buruzko askoz ikuskera zuhurragoa du Ibarrolak: gizakiaren etengabeko esku hartzearen emaitza historiko eta kulturala da harentzat basoa. Euskal Herriko paisaia euskal herritarrak bere jakintzaren, gorabeheren eta beharrizanen arabera eraldatua eta etxekotua da. Izadiaren dimentsio gizartekotu horrexek baimentzen eta aldi berean kitzikatzen du artista modernoa paisaian esku hartzera, ingurune naturalean, ingurunetik eta ingurunearekin bizitzeko tradizioa luzatuz eta berrituz. Ibarrolak sarritan azaldu duenez, kulturaren eta izadiaren arteko integrazio estetikoaren gaurkotzea dira berak egiten dituen esku hartze horiek. Ibarrolak kontzeptu espazial gisa darabil basoa. Basoan elkartzen ditu bere planteamendu estetikoak; espazioa eta espazioaren antolamendua eta eraikuntza dira planteamendu horien ardatz nagusiak. Espazioaren eta ekintzaren arteko lotura ageri da berriz ere, obrari batasuna emateko. Lurra eta haitzak irauliz paisaia eraldatzen duten beste artista batzuen aldean, Ibarrolaren esku hartzea paisaian ez da batere gogorra: pinuen azala eta harkaitzen gainaldeak margotu besterik ez du egiten. Obra horren ezaugarri garrantzitsua galkorra izatea da \u2013alegia, izadiak berak suntsituko du\u2013, eta, hortaz, artelanen salerosketaren arbuioa adieraztea. Omako basoko lanak Equipo 57 taldeak aldarrikatzen zuen espazioaren teoriari jarraitzen dio. Lanaren xedea espazioaren izaera dinamikoa erakustea da, landarediaren, eguratsaren eta argiaren, eta margotutako lerroen eta ikuslearen mugimenduen elkarrekiko harreman aldakorren bitartez. Ikusle ibiltariak ibilbide eta ikuspegi desberdinetatik antzematen du obra, halako moduan non obraren egilekide bihurtzen baita.\nBeste leku batzuetan ere egin izan ditu \"Omako basoa\"ren antzeko lanak. 1999ko Donibane egunez, esaterako, Allariz herriko (Ourense) O Rexo zuhaiztian \"Baso animatua\" inauguratu zuen, egilearen hitzetan bere bizitzako lanik garrantzitsuena. 300 tona granito eta 200 tona arbel erabilita, inguru naturalarekin bat egiten duten 78 artelan kokatu zituen baso hartan, eguzkiak egunero egin ohi duen ibilbideari jarraituz eta elementu guztiak \u00abekoinguru\u00bb bakar bat sortzeko moduan integratuz.\nUrte berean, 1999an, azken hamarkadako lanak biltzen zituen erakusketa egin zuen Madrilgo Arte Ederretako Zirkuluan. \"Arte y Naturaleza\" erakusketa aire zabalean espazioaren eta bolumenaren arteko harremanei buruz egin duen lanaren luzapena izan zen. Hirurogei pieza bildu zituen erakusketa hartan: zurezko eta kartoizko objektuak, naturak harrian sortzen dituen zuloen irudi egunkari paperez eginak, eta abar. 2000. urteko udaberrian, kalte larriak jasan zituen Omako basoak hainbat erasoaldi bortitzen ondorioz, eta Euskal Herriko Unibertsitateak hartu zuen bere gain basoa birgaitzea. 2000. urteko abuztuan, bestalde, Le\u00f3n Felipe saria eman zion izen bereko fundazioak, kulturaren eta gizartearen alde eginiko lanagatik.\nErakusketei dagokienez, 2000. urteko udazkenean aurreko hamar urtean egindako ia ehun obra ikusi gabe biltzen zituen erakusketa egin zuen Kantabriako Santillana del Mar herrian. Lan eta erakusketa horiez gain, neurri handiko eskulturak lantzen jarraitu du, eta, besteak beste, Llanesen (Asturias), A Coru\u00f1an, Telden (Kanariak) eta Leganesen (Madril) ipintzeko eskulturak sortu ditu.\nGasteizen, ETAren biktimen omenezko monumentu bat ere agindu zioten Ibarrolari; 2002az geroztik Forondako atean dago, Ertzaintzaren egoitzaren aurre-aurrean, artelana atentatuetatik babestearren. Bi eskultura ditu: bata, zeramikazko 900 plakaz (ETAk hildako gizabanako bakoitzeko bat) osatutako muinoa da; bestea, burdinazko zutabe biz dago osatua.\nArtista lanarekin ez ezik, Agustin Ibarrola ETAren indarkeriaren aurkako militantzian nabarmendu da. Aski da! eta Ermuko Foroa elkarteen sortzaileetako bat izan zen, eta hainbat aldiz mintzatu zen ETAren eta oro har euskal abertzaletasunaren aurka; horren ondorioz, jo puntuan egon zen. 1992an Gasteizko kaleetan jarritako hainbat eskultura hondatu zituzten: Santos I\u00f1urrieta margolariak Ibarrolak egurrezko trabesekin egindako eskultura batzuk bota zituen lurrera, hiriko orduko kultura zinegotzia albotik igarotzen ari zen unean, hiriaren politika kulturalaren aurkako protesta gisa. 1993an, berriz, Ibarrolaren zenbait obrari \u2014bai eta Jorge Oteizarenei eta Jon Iturrarterenei ere\u2014 atentatuak egin zizkieten arrazoi politikoengatik. 2000. urtean 100 bat zuhaitzen azala suntsitu zuten Oma basoan, eta horietako bi moztu. 2005ean, bere obrak etengabe nozitzen zituen erasoen eta ETAk egin zizkion mehatxuen ondorioz, Euskal Herritik erbesteratuta Mu\u00f1ogalindora (Avila) joan zen bizitzera."}
{"id": "50699", "revid": "105290", "url": "https://eu.wikipedia.org/wiki?curid=50699", "title": "Garbola", "text": "Garbola Bizkaiko mendia da. 481 metroko altuera du. Bermeoren eta Bakioren artean dago. Sollubeko mendilerroan kokatzen da."}
{"id": "50700", "revid": "58701", "url": "https://eu.wikipedia.org/wiki?curid=50700", "title": "Petru Rocca", "text": "Petru Rocca (1887ko irailaren 28, Vico - 1966ko ekainaren 7, Vico), idazle eta nazionalista korsikarra izan zen.\n\"A Tramuntana\" astekariarekin kolaboratu zuen. Lehen Mundu Gerran parte hartzera deitua izan zen 1914an. Frontean zegoela \"El pato de la ci\u00e9naga\" idatzi zuen. Hainbat alditan zauritu zuten, eta Ofizial eta Ohorezko Legioko Zalduna izendatu zuten.\n1920ko maiatzaren 15a geroztik \"A Muvra\" aldizkarian idazten hasi zen. Horrela, argitaratzaile egin zen Ajaccion . 1922ko amaieraren eta 1923ko hasieraren artean \"Partitu Corsu d'Azione\" (Ekintzako Alderdi Korsikarra) \"Partito Sardo d'Azione\"n (Ekintzako Alderdi Sardiniarra) oinarrituz.\n\"Autonomista\" izatetik \"italianista\" izatera pasa zen. Gainera, alderdiak \"Partitu Corsu Autonomista\" (Alderdi Autonomista Korsikarra) izena hartu zuen 1926an ala 1927an. Rocca adibide katalanak eta irlandarrak goraipatzen zituen.\n1920ko hamarkadan, Bretainiako, Flandesko, Alsaziako eta Euskal Herriko talde autonomistekin harremanak izan zituen. \"Peuples et fronti\u00e8res\" aldizkariaren Korsikari buruzko atalaz arduratu zen 1936a geroztik. Aldizkaria Bigarren Mundu Gerra baino lehenago zeuden Alderdi Autonomista faxisten atala zen. Hori dela eta, Olier Mordrel, Jean-Marie Gantois eta Hermann Bickler nazismoarekin loturiko buruzagi autonomistekin harremanak izan zituen.\n1935an, bere burua independentista jo zuen. Italiak korsikarrak bultzatzen hasi zen eta hango poetak Italiara joateko gonbidatuak izan ziren. Hala ere, nahiz eta hizkuntzalari italiarrek Italiaren aldeko aldarrikapena sustatu nahi zuten, Roccak toscanera eta korsikera italiera ez zen hizkuntz komun batetik zetorrela defendatu zuen.\n1938an, Ohorezko Legioko Zalduna titulua kendu zioten. \"A Muvra\" aldizkaria artikulu antisemita eta antimasoiak argitaratzen hasi zen. 1939an, justiziarekin arazoak izan ondoren, aldizkaria debekatu zuten.\nFrantziak, Mussoliniren Italiaren irredentismoari beldurra zioenez, \"A Muvra\" itxi zuen. Autonomistak irredentistekin bat egin baitzuten. Porrot eginda zegoela, hamabost urteko kartzela-zigorra ezarri zioten 1946an.\n1953an, korsikera defendatzeko akademia bat sortu zuen."}
{"id": "50701", "revid": "512", "url": "https://eu.wikipedia.org/wiki?curid=50701", "title": "3 Molinos Resort", "text": "3 Molinos Resort Murtziako Erkidegoko 2006an desagertutako txirrindularitza taldea."}
{"id": "50703", "revid": "65203", "url": "https://eu.wikipedia.org/wiki?curid=50703", "title": "Paul Arrighi", "text": "Paul Arrighi (Renno, Korsika, 1895eko urriaren 20a - Marsella, 1975eko maiatzaren 19a) idazle eta historialari korsikarra izan zen.\nLetrazko ohorezko irakaslea izan zen, eta Antoniu Bonifaziurekin \"L'Annu Corsu\" (1923-1939) aldizkari antologikoa sortu zuen, felibritgeak eraginda, poemak korsikeraz argitaratu zituena."}
{"id": "50704", "revid": "371", "url": "https://eu.wikipedia.org/wiki?curid=50704", "title": "Sanandere", "text": ""}
{"id": "50705", "revid": "512", "url": "https://eu.wikipedia.org/wiki?curid=50705", "title": "Rinatu Coti", "text": "Rinatu Coti (Ajaccio, Korsika, 1944ko abenduaren 20a) idazle korsikarra da.\nGaztetan \"U Muntese\" eta \"Rigiru\" aldizkarietan parte hartu zuen, eta Pasquale Marchettirekin parte hartu du \"assimil\" izeneko korsikera ikasteko metodoaren garapenean. 2001a geroztik \"U Taravu\" aldizkaria zuzentzen du, eta 2003tik \"Cultura Viva\" elkartea. Horrez gain, argitaratzaile lanak egiten ditu."}
{"id": "50707", "revid": "6327", "url": "https://eu.wikipedia.org/wiki?curid=50707", "title": "Atletico Madrid", "text": ""}
{"id": "50708", "revid": "48990", "url": "https://eu.wikipedia.org/wiki?curid=50708", "title": "Tor\u00e0", "text": "Tor\u00e0 Kataluniako udalerria da, Solson\u00e8s eskualdean eta Lleidako probintzian kokatuta dagoena. 93,3\u00a0km\u00b2-ko azalera du eta 2009ko urtarrilaren 1eko erroldaren arabera 1.367 biztanle zituen.\nBanaketa administratiboa.\nZortzi gunetan banaturik dago:"}
{"id": "50709", "revid": "512", "url": "https://eu.wikipedia.org/wiki?curid=50709", "title": "Els Torms", "text": "Els Torms Kataluniako udalerria da, Garrigues eskualdean eta Lleidako probintzian kokatuta dagoena. 13,75\u00a0km\u00b2-ko azalera du eta 2009ko urtarrilaren 1eko erroldaren arabera 174 biztanle zituen."}
{"id": "50711", "revid": "119347", "url": "https://eu.wikipedia.org/wiki?curid=50711", "title": "La Torre de Cabdella", "text": "La Torre de Cabdella Kataluniako udalerria da, Pallars Juss\u00e0 eskualdean eta Lleidako probintzian kokatuta dagoena. 165,27\u00a0km\u00b2-ko azalera du eta 2009ko urtarrilaren 1eko erroldaren arabera 811 biztanle zituen.\nBanaketa administratiboa.\nHemeretzi gunetan banaturik dago:"}
{"id": "50712", "revid": "119347", "url": "https://eu.wikipedia.org/wiki?curid=50712", "title": "Les Valls d'Aguilar", "text": "Les Valls d'Aguilar Kataluniako udalerria da, Alt Urgell eskualdean eta Lleidako probintzian kokatuta dagoena. 123,81\u00a0km\u00b2-ko azalera du eta 2009ko urtarrilaren 1eko erroldaren arabera 307 biztanle zituen.\nBanaketa administratiboa.\nHamairu gunetan banaturik dago:"}
{"id": "50713", "revid": "12788", "url": "https://eu.wikipedia.org/wiki?curid=50713", "title": "AG2R Citro\u00ebn Team", "text": "AG2R Citro\u00ebn Team (UCI kodea: ACT) Frantziako txirrindularitza taldea da, UCI WorldTeam lizentzia duena.\nHistoria.\n1992an sortu zen Chazal izenarekin. Petit Casino (1996), Casino - Ag2g Pr\u00e9voyance (1997-1999), Ag2r Pr\u00e9voyance (2000-2007) eta Ag2r-La Mondiale (2008-2010) ere izan dira taldearen izenak. Besteak beste, Jaan Kirsipuu, Art\u016bras Kasputis, Jacky Durand, Rolf Jaermann, Alexander Vinokurov, Mikel Astarloza, Jean-Christophe P\u00e9raud eta Romain Bardet izan dira taldekide."}
{"id": "50714", "revid": "9456786", "url": "https://eu.wikipedia.org/wiki?curid=50714", "title": "Iparraldeko Gerra Handia", "text": "Iparraldeko Gerra Handia, 1700 eta 1721 urte bitartean gertatu zen. Errusia, Danimarka-Norvegia eta Saxonia koalizioa (1701. urtean Lituania-Polonia eta 1715. urtean Hannover batu zirelarik), Suediaren aurka borrokatu zen, Otomandar Inperioa eta ukraniarren laguntza izan zutelarik.\nGerra, Suediaren eraso baten ondorioz gertatu zen, eta 1721. urtean bukatu zen koalizioaren garaipenarekin. Ondorioz, Suedia, Europako herrialde garrantzitsuenetarikoa izateari utzi zion, Errusiak boterea ordezkatuz.\nHasiera.\n1560 eta 1658. urte bitartean, Suediak Baltikoko inperio bat osatu zuen: Suediar Inperioa, Finlandiako golkoa erdigunetzat zuelarik, Karelia, Ingria, Estonia eta Livonia herrialdeak bereganatuz. Gainera, 30 urteko Gerrak iraun zuen bitartean, Suediak, Alemaniako hainbat eskualdea eskuratu zituen eta Europako potentzia garrantzitsuenetarikoa bilakatu zen. Hala ere, bere armada xumea zen, eta gerra gogor bat irauteko balio ez zuena.\n1617. urtean, Suediak, Baltikoko kostalde zati bat galdu zuen, eta Errusiari, irtenbide bat utzi zion erasotzeko. Hala ere, Errusiak, ez zeukan Suedia menperatzeko indarrik, eta 1700. urtean Saxonia eta Danimarka-Norvegia herrialdeekin aliatu zen arte, ezin izan zuen erasotu.\nSuediarren garaipenak.\nIparraldeko Gerra Handiaren hasieran, Suediak, harrotasunez jokatu zuen. Erraz irabaziko zuen hurrengo gerra izango zela pentsatu zuen, eta hasieran, botere guztia Danimarkako erreinua menperatzeko erabili zuen. 1700. urteko udan lortu ondoren, Errusiaren aurka jo zuen, gerrari amaiera emateko asmoz, eta iparraldeko potentzia nagusia bihurtuz. Errusia garaitzea lortu zuen Narvako guduan, azaroan, eta garaipena gertuago zirudien.\nSuediak, gerra irabaziko zuelakoan, begiak Europan jartzen hasi zen, eta Frantziarekin bat egin zuen Espainiako erresumaren ondorengotza eskuratzeko asmotan. Lituania-Polonia estatuak, bere burua neutral izendatu zuena, Saxoniarekin bat egin zuen eta Suedia erasotzen hasi ziren. Suediak ez zuen, bi herrialdeen jokoa irakurri eta Polonia herrialdea erasotzeari ekin zion. Nahiz eta gerra irabazi, ez zuen garaipenik ezta irabazirik lortu eta Suedia txirotzea baino ez zuen lortu.\nErrusiarren berpizkundea.\n1700 eta 1707. urteetan, Suediako Estonia eta Ingria eskualdeak, Errusiak menperatzea lortu zituen, San Petersburgo hiria eskuratuz. Orduan, itsasozko armada boteretsua batu zuen eta isilean iraun zuen suediarren aurkako batailaraino.\nSuediarrek hala ere, kontra-erasoari ekin zioten eta 1707. urtean Estonia eta Ingria eskualdeak berreskuratzea lortu zuten, San Petersburgo hiria izan ezik. Orduan, Otomandar Inperioa eta ukraniarren laguntzaz Errusia menperatzeari ekin zion, 1709. urteko udaberrian. Errusiak eutsi egin zion, eta negu hotzari abantaila atera eta egun batean Europako potentzia nagusienetarikoan bihurtu zen Otomandar Inperioa, Ukrainia eta batez ere, Suedia menperatuz.\nSuediarren porrotak ez zuen gerraren amaiera ekarri, baino honen garailea erabaki zuen, Errusia. Danimarkak eta Saxoniak garaipena ospatu eta Suedia erasotzeari ekin zioten. San Petersburgo herrian itxaroten ari zen itsas-armada abian jarri zuten errusiarrek eta Suedia itsasoz erasotzen hasi ziren, Ganguteko gudua irabaziz, Errusiak bere historia osoan itsasoz irabazitako lehenengo bataila.\nBukerako gertaerak.\nSuediako erregea, Otomandar Inperioan zebilena akordiotan, Stralsundera iristean, Alemaniar eta Suedia hegoaldeko lurralde guztiak errusiarren menpe zeudela konturatu zen, 1715eko abenduan.\nGerrari amaiera emateko momentua zen. Suediarrek ez zuten lurralde gehiago galdu nahi, eta errusiarrek aldiz, irabaziak mantendu nahi zituzten bake-akordio mamitsu batekin.\nOndorioak.\nSuediako erregea, gerra mantentzen saiatu zen, 1718. urtean hil zen arte. Orduan, Alemania osatzen zuten Prusia eta Hannover bezalako herrialdeak gerran sartu ziren, suediarrek Alemanian galdutako lurrak berreskuratzekotan. Daniarrak eta errusiarrak bitartean, Suedia itsasoz erasotzeari ekin zioten, eta hau guztiz menperatu zutenean bake-akordioa sinatzea adostu zuten 1721ean.\nAkordioan, Suediak lortutako XVII. mendean lortutako lurraldeak galdu zituen, eta potentzia nagusi izateari utzi zion. Errusiak, Baltikoko hainbat lurralde irabazi zituen, hala nola Finlandiako zati bat eta Estonia eta Europa ekialdeko potentzia nagusi bilakatu zen."}
{"id": "50715", "revid": "119347", "url": "https://eu.wikipedia.org/wiki?curid=50715", "title": "Les Valls de Valira", "text": "Les Valls de Valira Kataluniako udalerria da, Alt Urgell eskualdean eta Lleidako probintzian kokatuta dagoena. 171,26\u00a0km\u00b2-ko azalera du eta 2009ko urtarrilaren 1eko erroldaren arabera 832 biztanle zituen.\nBanaketa administratiboa.\nHamabost gunetan banaturik dago:\nUdaletxea Anserallen dago."}
{"id": "50716", "revid": "512", "url": "https://eu.wikipedia.org/wiki?curid=50716", "title": "La Vansa i F\u00f3rnols", "text": "La Vansa i F\u00f3rnols Kataluniako udalerria da, Alt Urgell eskualdean eta Lleidako probintzian kokatuta dagoena. 106,08\u00a0km\u00b2-ko azalera du eta 2009ko urtarrilaren 1eko erroldaren arabera 213 biztanle zituen.\nBanaketa administratiboa.\nHamaika gunetan banaturik dago:"}
{"id": "50717", "revid": "119347", "url": "https://eu.wikipedia.org/wiki?curid=50717", "title": "Vilanova de Mei\u00e0", "text": "Vilanova de Mei\u00e0 Kataluniako udalerria da, Noguera eskualdean eta Lleidako probintzian kokatuta dagoena. 105,2\u00a0km\u00b2-ko azalera du eta 2009ko urtarrilaren 1eko erroldaren arabera 418 biztanle zituen.\nBanaketa administratiboa.\nZazpi gunetan banaturik dago:"}
{"id": "50718", "revid": "512", "url": "https://eu.wikipedia.org/wiki?curid=50718", "title": "Vilanova de Segri\u00e0", "text": "Vilanova de Segri\u00e0 Kataluniako udalerria da, Segri\u00e0 eskualdean eta Lleidako probintzian kokatuta dagoena. 8,5\u00a0km\u00b2-ko azalera du eta 2009ko urtarrilaren 1eko erroldaren arabera 845 biztanle zituen."}
{"id": "50719", "revid": "512", "url": "https://eu.wikipedia.org/wiki?curid=50719", "title": "El Vilosell", "text": "El Vilosell Kataluniako udalerria da, Garrigues eskualdean eta Lleidako probintzian kokatuta dagoena. 18,88\u00a0km\u00b2-ko azalera du eta 2009ko urtarrilaren 1eko erroldarena rabera 200 biztanle zituen."}
{"id": "50720", "revid": "512", "url": "https://eu.wikipedia.org/wiki?curid=50720", "title": "L'Albiol", "text": "L'Albiol Kataluniako udalerria da, Baix Camp eskualdean eta Tarragonako probintzian kokatuta dagoena. 20,34\u00a0km\u00b2-ko azalera du eta 2009ko urtarrilaren 1eko erroldaren arabera 405 biztanle zituen.\nAuzoak.\nLau gunetan banaturik dago:"}
{"id": "50722", "revid": "1105", "url": "https://eu.wikipedia.org/wiki?curid=50722", "title": "Geyser", "text": ""}
{"id": "50723", "revid": "512", "url": "https://eu.wikipedia.org/wiki?curid=50723", "title": "L'Aleixar", "text": "L'Aleixar Kataluniako udaleria da, Baix Camp eskualdean eta Tarragonako probintzian kokatuta dagoena. 26,08\u00a0km\u00b2-ko azalera du eta 2009ko urtarrilaren 1eko erroldaren arabera 898 biztanle zituen."}
{"id": "50724", "revid": "512", "url": "https://eu.wikipedia.org/wiki?curid=50724", "title": "Alfara de Carles", "text": "Alfara de Carles Kataluniako udalerria da, Baix Ebre eskualdean eta Tarragonako probintzian kokatuta dagoena. 63,87\u00a0km\u00b2-ko azalera du eta 2009ko urtarrilaren 1eko erroldaren arabera 400 biztanle zituen."}
{"id": "50725", "revid": "512", "url": "https://eu.wikipedia.org/wiki?curid=50725", "title": "L'Ametlla de Mar", "text": "L'Ametlla de Mar, \"la Cala\" ere deitua, Kataluniako udalerria da, Baix Ebre eskualdean eta Tarragonako probintzian kokatuta dagoena. 66,87\u00a0km\u00b2-ko azalera du eta 2009ko urtarrilaren 1eko erroldaren arabera 7.592 biztanle zituen."}
{"id": "50726", "revid": "512", "url": "https://eu.wikipedia.org/wiki?curid=50726", "title": "L'Ampolla", "text": "L'Ampolla Kataluniako udalerria da, Baix Ebre eskualdean eta Tarragonako probintzian kokatuta dagoena. 35,65\u00a0km\u00b2-ko azalera du eta 2009ko urtarrilaren 1eko erroldaren arabera 3.118 biztanle zituen."}
{"id": "50728", "revid": "8324773", "url": "https://eu.wikipedia.org/wiki?curid=50728", "title": "L'Arbo\u00e7", "text": "L'Arbo\u00e7 Kataluniako udalerria da, Baix Pened\u00e8s eskualdean eta Tarragonako probintzian kokatuta dagoena. 14,09\u00a0km\u00b2-ko azalera du eta 2009ko urtarrilaren 1eko erroldaren arabera 5.441 biztanle zituen.\nAuzoak.\nLau gunetan banaturik dago:"}
{"id": "50729", "revid": "512", "url": "https://eu.wikipedia.org/wiki?curid=50729", "title": "L'Argentera", "text": "L'Argentera Kataluniako udalerria da, Baix Camp eskualdean eta Tarragonako probintzian kokatuta dagoena. 9,81\u00a0km\u00b2-ko azalera du eta 2009ko urtarrilaren 1eko erroldaren arabera 134 biztanle zituen.\nAuzoak.\nBi gunetan banaturik dago:"}
{"id": "50730", "revid": "119347", "url": "https://eu.wikipedia.org/wiki?curid=50730", "title": "Rafael", "text": "Rafael \u2014jaiotzako izena: Raffaello Sanzio\u2014 (Urbino, Italia, 1483ko apirilaren 6a \u2013 Erroma, 1520ko apirilaren 6a), Pizkundeko margolari eta arkitekto italiarra izan zen. Mendeetan zehar miretsi eta eredu gisa erabilitako margolari lanez harago, ekarpen handiak egin zituen arkitekturan, eta Antzinaroko obren ikuskatzaile gisa, interes berezia jarri zuen aztarna greko-erromatarren ikerketan eta babestean.\nGiovanni Santi margolariaren semea zen. Haur prodijio gisa hartu zuten, goiz erakutsi zuelako bere dohaina. Eta umezurtz gelditu zenean, ospea zuten hainbat artistaren tailerretan ikasi zuen. 25 urterekin lortu zuen bere lehen eskaera ofiziala, hala nola Vatikanoko egoitzen dekorazioa. Han margotu zituen zenbait fresko, besteak beste \"Atenasko eskola\", haren obra handienetakotzat jotzen dena. Ospetsua da perfekzioagatik eta bere arte bisualagatik, eta margolanen eta marrazki artistikoen artean bereizgarria da. Migel Angelo eta Leonardo da Vincirekin batean, garai hartako maisu handienen hirukotea osatu zuen.\nOstiral Santu batez jaio zen, eta jai egun berean hil, 37 urte zeuzkala. Artista oso produktiboa izan zen, laguntzaile askorekin batera sortu zuen tailer bat kudeatzeari esker. Gazterik hil bazen ere, lan kopuru handia utzi zuen, eta oraindik kontserbatzen dira. Haren lan gehienak Vatikanoko Museoetan daude, hango gela ezagunak freskoekin apaindu zituelako, \"Rafaelen Gelak\", bezala. Hura izan zen egin zitzaion eskaera nagusietako bat; bukatu gabe gelditu zen, bukatu aurretik hil zelako. Laguntzaileek osatu zuten.\nGaztaroan Erroman egon ondoren, haren lan asko taldekideek marraztu zituzten; prozesu horretan kalitatea galdu zutela esaten da. Eragin handiko pertsona zen, bere garaian. Hil ondoren, Michelangelo lehiakideak lortu zuen ospe handia, XVIII. eta XIX. mendeetara arte.\u00a0 Ondoren, ospea berreskuratu eta hazi zitzaion. Haren lan bareago eta armoniatsuagoari esker, goi mailako artistatzat hartu zuten.\nHaren artista ibilbideak hiru garai izan zituen, eta hiru estilo. Lehen urteak Umbrian iragan zituen; ondorengo fasean lau urte igaro zituen Florentzian (1504-1508), eta hiri hartako tradizio artistikotik edan zuen; azken fasea Erromakoa izan zen, hamabi urtez lan egin baitzuen Aita Santuentzat eta haren gortearentzat. Han lortu zuen arrakasta handia.\nIngurunea.\nRafael Urbinon sortu zen, Italia erdialdeko hiri txiki batean. Hiri txikia izan arren, garrantzia zeukan, ikuspegi artistikotik. Haren aita, Giovanni Santi hango dukearen gortearentzako margolaria zen. Federico da Montefeltro condottieria izan zen hango dukea, eta arrakasta handia izan zuen. Urbinoko Dukea Sixto IV.a Aita Santuak sortu zuen, beraz, Urbino Aita Santuen Lurraldean zegoen. Urbinoko gorte txiki hartan, dukearen familiako zirkulu intimoenean sartu zen Giovanni Santi, eta Federicoren kronika errimatua idatzi zuen, margolaria izateaz aparte, olerkaria ere baitzen; gobernu hartan kultura literarioak eta artistikoak leku handia zeukaten. Giovannik erakutsi zuen arreta handiarekin jarraitzen zituela Italiako eta Herbehereetako artista handienen lanak. Giro hartan hazteak, Rafaeli aukera handia eman zion teknika xeheenak ikasteko.\nFedericoren lekua hartu zuen haren seme Guidobaldo da Montefeltrok. Hau Elisabetta Gonzagarekin ezkondu zen, hala nola Francesco II Gonzaga Mantuako markesaren arrebarekin. Mantuako gortea oso ezaguna zen musika eta arte plastikoengatik. Horri esker, Urbinoko gorteak kulturarekin zeukan lotura are handiagoa egin zen, eta Italiako gorte humanistaren eredu bihurtu zen, Baldassare Castiglionek deskribatu zuen bezala, \"Gorte-gizona\" (1528) obra klasikoan.\n1504an, Castiglione Urbinora joan zenean bizitzera, Rafael ez zen gehiago han bizi, baina maiz joaten zen hara bisitan. Lagun egin ziren, eta hartaz gain, beste bistari batzuekin ere harreman hurbila izan zuen, hala nola Pietro Bibbiena eta Pietro Bemborekin; biak kardinal egin ziren geroago. Erroman egon ziren Rafael han zegoen garaian. Rafaelek aise lortu zuen goi esferetan sartzea; hori dela-eta, bere karrera aise egin ahal izan zuelako uste okerra zabaldu zen. Baina hezkuntza humanista osoa jaso zuen.\nBizitza.\nRafael, gizarte mailan ematekoak ziren aldaketa handi batzuen espektatiban jaio zen, hainbat fenomeno astrologiko eta filosofikoren erdian. Garai hartako gizarte sektore nabarmen bat urrezko aro berri baten esperoan zegoen. Hainbatek uste izan zezaketen urrezko aro honen ezaugarriak Rafaelengan bete zirela, izan ere bere jaiotzatik, heriotzaraino, garaian miraritzat hartutako zenbait gertakarik osatu zuten bere bizia.\nRafaelen jaiotegunari buruz asko eztabaidatu da, izan ere Vasarik adierazi zuen Rafael jaio zen egun berean hil zela, ostiral santu egunez, 1520. urtean. Datu hori kontuan hartuz gero, eta taula astronomikoak kontsultatuta, 1483ko apirilaren 28an jaio zela pentsa daiteke. Alabaina, Rafaelen beraren hilarrian Benbo poetak, artegilearen adiskide izandakoak, 1520ko apirilaren 6an hil zela esaten du, bere jaiotegunaren urteurrenean. Benbo eta Rafaelen arteko harreman estua dela kausa, azken datu hori fidagarrientzat hartuta, Rafael 1483ko apirilaren 6an jaio zela ondoriozta daiteke, Urbinoko hirian.\nHeziketa artistikoa (1483 - 1504).\nGazteak bere aitarengandik jaso zituen artearen inguruko lehen ezagupenak, oso urriak hauek Rafaelek hamaika urte baino ez zituela hil baitzen aita. Baina, hala ere, artearen inguruko oinarri oinarriko ideiaren batzuk transmititu zizkiola antzeman daiteke. Horrez gainera, bere aitak Urbinoko gortearekin izan zituen harreman estuak direla bide, gazteak gizarte sektore pribilegiatu honekin izango zituen harremanak asko erraztu ziren. Datu garrantzitsua da baita garai hartan Urbino Italiako humanismoaren foku garrantzitsuena bilakatzen ari zela, izan ere garai hartako dukeak, Federico Montefeltrok artea eta zientzien arloko pertsona esanguratsuez inguratzen jakin zuen, eta bere liburutegia garai hartako garrantzitsuenetarikotzat hartu izan da.\nBere gazte garaia, giro ia pribilegiatu honetan pasatzeak artegilearen ondorengo urteetako lanetako zentzu poetikoan eta inspirazioan eragin zuzena izan zuen, gainera Rafaelek bereak ere, bere lanak \"Rafael Urbinas\" izen-deiturez sinatzeak jaio zen hiriarekiko eta bere haurtzaro eta gazte garaietako giro harekiko zuen miresmen eta leialtasuna erakusten digu.\nAurreneko irakasletzat Timoteo Vitti izan zuen Rafaelek, baina handik gutxira, 1497. urtean Peruginoren lantegira joan zen bere ikasle bezala jarduera. Peruginok ospe handiaz gozatzen zuen garai hartako Italian, eta bere lanetan azaltzen zuen gozotasun eta dotoretasunak, berehala bereganatu zuen Urbinoko artista gaztearen atentzioa. Garai honetan bidaia ugari egi zituen Rafaelek, Urbinon igarotako aldiek bertako gortearekin harremanak indartzeko balio izan zieten, eta Florentzian izan zela ere uste izan da bere maisuari haren bidaietan lagunduaz. Artegile gazteak ongi ikertu zuen maisuaren lana, eta horrela arte florentziarrena argiari ematen zitzaion trataera bereganatu zuen. Garai berean Leonardoren zenbait lan ikusteko aukera ere izan zuen eta honek ondorio nabarmenak izan zituen gaztearen ondorengo lanetan, argi eta kolorearen trataeran sakonduz.\n1500an, dimentsio handiko erretaula bat egiteko enkargua jaso zuen bere aitaren kolaboratzailea izandako batekin batera. Lan hau ordea 1789ko lurrikara batean hondatu zen, eta hondoren jasan zituen aldaketa baturen hondoren, gaur egun zenbait atal baino ez dira mantentzen. Hala ere lanaren prestaketan garatutako marrazki eta zirriborroak ikusita argi nabarmentzen da artista gazteak bere maisuaren konposaketa eskema bera mantentzen jarraitzen duela.\n1502. urtean Maddalena degli Oddik erretaula bat egiteko eskatu zion, Peruginoren ordez. Lana Perugiako San Francescoko familia hil kapera batean jartzeko zen, eta Urbinoko artistak hainbat ataletan banatu zuen lana. Ama Birjinaren koroatzea, Iragarpena, Errege magoen adorazioa, eta Tenpluko aurkezpena. Ama Birjinaren koroatzean Rafaelek Peruginoren konposaketa eskema bera erabili zuen, lana bi zati edo erregistrotan bananduz. Hala ere lan honek zenbait ekarpen berri ere baditu, hilkutxaren posizioa, betiko estatikotasuna apurtuz, edota apostoluen indibidualizazioa, giza figuraren ikerketan emandako aurrerapauso handien isla gisa. Lan horretan Rafael Leonardoren irudietara hurreratzen da, eta Peruginoren lehiakide bezala aurkezten du bere burua.\nLan honen ondoren eskaera asko jaso zituen artegileak eta hainbat erretaula handi burutu zituen, apurka apurka, bere estilo pertsonalean aurrerapausoak emanez. Garai honetako erretaula hauetatik Peruginorekin antzekotasun gehien mantentzen duena, Citt\u00e1 di Castello-ko Santo Domingorako egin zuen gurutziltzatzea izan daiteke. Hala ere paisaiaren disposizioan edo pertsonaien nolabaiteko animazio horretan bere maisu izandakoarengandik urrundu egiten da. Hau da Rafaelek latinez sinatzen duen aurreneko lana RAPHAEL URBINAS.P, maisu handi gisa kontsideratua izan dadin eskatuz.\nGarai honetan burutu zuen lan ezagunenetako bat \"Ama Birjinaren ezteiak\" lana izango da segur aski, Albizzini familiak enkargatua. Lan honetan Peruginok San Pedroren giltzen jasotzea lanean jarraitutako eskemari jarraitzen dio Rafaelek. Gertaera tenplutxo bat duen plaza handi batean gertatzen da, lanaren lehenengo planon eta gero perspektibak atzealdeko tenplutxoaren presentzia indartzen du gertakariaren lekuko gisa. Hala ere, Rafaelen lana hobea da, izan ere hainbat aldaera egiten dizkio aurreko oinarrizko eskemari, figuren dinamismoa areagotuz eta konposizio osoari espazioa edo sakontasun gehiago emanez.\nFlorentziako garaia (1505 - 1508).\n1503an Leonardok Anghiariko gudua egiteko enkargua jaso zuen, eta 1504an Michelangelok Cascinako lana burutu zuen. Bi artegile handi hauen konfrontazioak eta orokorrean bi maisu hauen presentziak atentzioa deituta Rafael Florentziara joan zen 1504an. bere bizitzako garai honetan ere Bidaia ugari egin zituen artistak, hala nola, Perugia eta Urbinora. Florentzian, Fra Bartolomeo ezagutzeko aukera izan zuen Rafaelek eta honekin oso harreman ona izan zuen. Artegile hau izan zen Rafael Peruginoren eraginetik askatzera bultzatu zuena, Urbinoko artegilearen estilo propioa sustatu asmoz.\nErromako garaia (1509 - 1520).\n1508ren bukaeran Erromara joan zen eta berehala hartu zuen Julio II.a aita-santuak bere zerbitzura, Vatikanoko zenbait gela dekoratzeko eskatuz, gaur egun Rafaelen Stanza gisa ezagutzen direnak. Rafaelek lau horma-irudi proiektatu zituen dependentzia hauetako bakoitzean. Aurrenekoan: Sakramentuaren eztabaida, bere lagun Fra Bartolomeoren azken judizioa lanaren eskema jarraituz; Parnasoa, bertan Apolo jainkoaren irudikapenarekin Julio II aita-santua irudikatu nahi zuen, zerua eta lurraren arteko bitartekari bezala; Atenasko eskola, filosofia eta zientziari garrantzia eman nahirik Rafaelek bere garaikideen erretratuak egin zituen filosofo klasikoen paperean; eta Bertuteak, Michelangeloren eragina nabarmentzen da lan honetako monumentaltasunean, mugimenduan eta eskortzo bortitzetan. Bigarrenean berriz: Bolsenako meza, lan horretan Rafaelek 1263an Orvieto inguruko herri txiki batean gertatutako mirari bat irudikatzen du; Heliodororen kanporatzea, lan honetan Heliodorok Jerusalemera egin zuen bidaiaren berri ematen zaigu bertako alargun eta umezurtzentzat gordetako erlikia bat lapurtzeko asmoz, baina hau iristean bi gaztek kolpeka kanporatu zuten; Done Petriren askapena, argien eta itzalen trataerak protagonismo berezia hartzen du San Petri Herodesek giltzapetuta zeukala aingerua agertzen zaion unea irudikatzen duen horma-irudiak; Atilaren atzeraldia, 452ko gertakaria, Leon I.a aita santuak Atilaren armada inbaditzailea Erromako atean gelditu zuenekoa.\nGarai hartan Rafael Erromako artistarik famatuena bilakatu zen, eta 1514. urtean San Petri basilikako arkitekto izendatu zuten, Bramanteren ondorengo bezala. San Petri basilikarako zituen asmoan eraldatuak izan ziren bere heriotzaren ondoren baina beste zenbait obra arkitektoniko ere burutu zituen, denboraldi labur batez Erromako arkitekto garrantzitsuena bilakatuz. Hala ere, bere arkitektura lan gehienak eraldatuak edo erauziak izan dira.\nGarai honetan artegileak Vatikanoko eta hortik kanpoko enkarguak bateratzen asmatu zuen eta horrela burutu zituen aldi honetako zenbait lan esanguratsu ere, esaterako Galatearen eszena, Agostino Chigiren mandatuz egina, edo beste hainbat erretratu, gehienetan elizako goi karguek eskatuak, esaterako Kardinal baten erretratua edo Leon X.a eta bere ilobak izenekoa.\nVasarik zioenez, Rafael bere gehiegizko sexu harremanengatik hil zen; hala ere, hori hipotesi hutsa baino ez da. Urbinoko Rafael, jaio zen egun berean hil zen 1520an, apirilaren 6an, ostiral santu egunez. Bere bizia inguratu zuen misterio eta legendek diotenez, artegilea hil zen egun berean Vatikanoko Loggieetan arrakala batzuk azaldu ziren, eta Rafaelen garaikideek ez zuten zalantzarik egin gertakari hura, horren artegile handia galtzeaz samintzen zen errealitatearekin lotzen.\nRafael gazte hil bazen ere, bere lanaren eragina eta garrantzia handiak izan ziren oso. Harrigarria da bere trebetasuna zenbaterainokoa izan zen, mota askotako eraginak jasoz eta bere estilo propioa garatuz. Margogintzaren irakaspen guztiak menperatuz Rafaelek bere ekarpen propioa ere egin zuen bilakaera adierazgarri batekin, klasikotasun handiko lanetatik hasi eta manierismoaren atarietaraino. Leonardo eta Migel Angelen itzalean bizi izan zen luzaroan Urbinoko artista baina, bere estiloaren heldutasunera iristean inor gutxik jarri zuen bere maisutasuna, aurreko biekin batera errenazimentuko artisten gailurrera jasoaz."}
{"id": "50731", "revid": "336", "url": "https://eu.wikipedia.org/wiki?curid=50731", "title": "Claudio Monteverdi", "text": "Claudio Monteverdi (Cremona, Lonbardia, 1567ko maiatzaren 15a -Venezia, 1643ko azaroaren 29a) italiar musikagilea izan zen. XVI. mendeko tradizio polifoniko eta madrigalistaren eta XVII. mendeko drama lirikoaren eta operaren jaiotzaren arteko trantsizioa markatu zuen. Pizkundeko eta barrokoko musikaren arteko trantsizioko pertsonaiarik garrantzitsuena izan zen.\nBiografia.\nMarc'Antonio Ingegneriren ikaslea izan zen. Mantuako Dukea zen Vincenzo Gonzagaren zerbitzari sartu zen 1590. urtean, biola-jotzaile gisa, eta 1602. urtetik aurrera kapera eta ganberako maisu izan zen; hamaika urtez izan zituen bere esku kargu horiek. 1595 urtean Hungarian izan zen nagusiarekin, eta 1599. urtean Flandrian; bertan idatzi zituen \"Scherzi musicali\" ospetsuak. Florentziako eskolako esperientziak eta lanak aztertu ondoren drama lirikoak idatzi zituen: \"La favola d\u00b4Orfeo\" (1607) eta \"Ariadna\" (1608); lehena guztiz berrizalea zen, indar dramatikoa eta orkestraren adierazkortasuna bateratzen baitzituen.\nVincenzo Gonzaga hil zenean, eta familia ere galdu zuela, Mantuatik Veneziara joan zen, eta 1632an apaiz egin zen. Harrezkero gutxitan irten zen Veneziatik eta irakaskuntzan jardun zuen. Haren ikasle izan ziren Giovanni Batista Rovetta, Francesco Cavalli eta Heinrich Sch\u00fctz. Venezian antzoki lirikoak zabaldu zirenean, Monteverdik berriz ere dramak idazteari ekin zion. Operak, madrigalak, eliz musika eta oratorioak idatzi zituen baina haren musika lan asko galdu dira.\nMonteverdi aldi berean, azken madrigalen egilea eta lehen opera egilea izan zen. Bestalde, XVI. mendeko azken polifonista bikaina eta XVII. mendeko lehen lirikoa izan zen. Liturgia musikan XVI. mendeko polifonia izan zuen oinarri; bestelako musikan, berriz, askatasunez jokatu zuen, eta hurrengo mendeetako musikagileen aitzindari izan zen.\nLanak.\nVeneziara joan aurretik argitaraturikoak:\nZazpi operetatik hiru gorde dira:\nBeste lan dramatikoak:\nMadrigal bildumak:\nEliz musika:"}
{"id": "50732", "revid": "336", "url": "https://eu.wikipedia.org/wiki?curid=50732", "title": "Laredo (Texas)", "text": "Laredo Ameriketako Estatu Batuetako Texas estatuko udalerria da. 2007an 233.152 biztanle zituen eta 216\u00a0km\u00b2-ko azalera du. Mexikorekin muga egiten du hiriak.\nHiri senidetuak.\nLaredo ondorengo hiriekin senidetuta dago:"}
{"id": "50733", "revid": "119347", "url": "https://eu.wikipedia.org/wiki?curid=50733", "title": "Laredo", "text": "Laredo Kantabriako udalerria da. 2005ean 13.115 biztanle zituen eta 13 km\u00b2ko azalera du.\nToponimia.\nLaredo hitzaren jatorria zalantzagarria da gaur egun, teoria desberdinak egonez. Ezagunenak latinezko \"glaretum-a\", (hareatza, haitzak dituen lekua) datorrela dio. Badaude latinezko \"larida\" (antxeta) edo \"lauretus-a\" (ereinotz), Erromatar Inperioaren garaian bertan zeuden ereinotzeko basoetatik, hitzetatik datorrela diotenak ere. Halaber, euskarazko \"larre on\" esalditik datorrela esaten dutenak ere badaude\nHistoria.\nAsonen bi ertzetan bizi ziren koniskoien eremuan zegoen. Toponimoa lehendabizikoz 968an agertu zen, noiz jada 757an arrantzale-herria zela zioten. 1200an Alfontso VIII.a Gaztelakoak hiri-gutuna eman zion eta Erdi Aroan Paduretako Ermandadean parte hartu zuen.\nBere kaia eskualdeko nagusi bilakatu zen eta bertatik pasa ziren Joana Gaztelakoa Filipe Ederra ezkontzera joan zenean eta 1556an Karlos I.a Espainiakoa penintsulara ailegatzean. 1629an Lau Hiribilduen Korrejimenduko hiriburu bihurtu zen eta baita eskualdeko kontzeju nagusia.\nXIX. mendearen amaiera turismoa hiribilduan agertu zen eta bere biztanleen kopurua handitu zen.\nDemografia.\nIturria: INE\nEkonomia.\nTurismoan (euskal udatiarrak bereziki) eta arrantzaren inguruan sorturiko industrian (janari industria, kontserbategiak) oinarritzen da bertako ekonomia jarduera nagusia."}
{"id": "50734", "revid": "512", "url": "https://eu.wikipedia.org/wiki?curid=50734", "title": "Stein Rokkan", "text": "Stein Rokkan (V\u00e5gan, Norvegia, 1921ko uztailaren 4a - Bergen, 1979ko uztailaren 22a) politika zientzian aditua eta soziolinguista norbegiarra zen. Rokkan Europako Estatu eta nazioen eredu abstrakto serie batzuen sortzailea da. \"International Political Science Association\"eko lehendakari izan zen 1970 eta 1973 artean, UNESCOko \"International Social Science Council\"eko lehendakaria (1973-77), \"International Sociological Association\" lehendakari orde 1966tik 1970ra eta \"European Consortium for Political Research\"eko lehendakari (1970-76) eta fundatzailea."}
{"id": "50736", "revid": "1545", "url": "https://eu.wikipedia.org/wiki?curid=50736", "title": "Christian Michelsen", "text": "Peter Christian Hersleb Kjerschow Michelsen (1857ko martxoaren 15a ;1925eko ekainaren 29a) norvegiar untzigile aberats eta estatu-gizona zen. 1905 eta 1907 artean Norvegiako Lehen Ministro izan zen. 1905ko Norvegia eta Suediaren arteko banaketan izan zuen paper garrantzitsuagatik da ezaguna."}
{"id": "50737", "revid": "63274", "url": "https://eu.wikipedia.org/wiki?curid=50737", "title": "Lezetxiki", "text": "Lezetxiki kobazuloa Arrasaten dago (Gipuzkoa), Udalatx mendiaren inguruan, Kobate eta Bostate artean. Bertan topatu dira Euskal Herriko giza aztarnarik zaharrenak. Lezetxiki kobazuloa 1927an aurkitu zuten. Dena den, Jose Miguel Barandiaranek egin zituen indusketarik garrantzitsuenak leize honetan 1956tik 1968ra. 2022ko uztailaren 13an, Eusko Jaurlaritzak kultura ondasun izendatu zuen, Gune Arkeologiko sailkapenean\nGaur egun, indusketek jarraitzen dute eta aurkikuntza garrantzitsuak egin dituzte. Horien artean nagusienak hauek dira:\n2014ko abenduaren 10ean jakin zenez, bertan aurkitutako humeroak gutxienez 164.000 urte zituen eta Euskal Herrian aurkitutako giza hezurrik zaharrena zen. Duela 50 urte aurkitu zuten Jose Migel Barandiaranek eta Jesus Altunak.\nEzaugarriak.\nLezetxikiko Gune Arkeologikoa Garagartza auzoan dago, Bostate mendiaren ekialdeko hegalean, Kobate errekaren haranaren ondoan (lehen Bostiturrixeta esaten zitzaion). Bere oinarrian dagoen substratu geologikoa kareharri urgondarrez dago osatuta. Bertan, partzialki desegindako barrunbeak dituen sare karstikoa eratu da (besteak beste, Lezetxiki), edo gaur egun aterpe-itxura duten eremuak; Lezetxikiko Harpea, adibidez.\nLezetxikiko tunel-kobazuloko aztarnategiek eta Leibar eta Lezetxiki II kobazuloek osatzen duten multzoa da ondasunaren nukleo nagusia. Azken indusketen emaitzen arabera, gune horiek beheko kota batean kokatutako galeria bereko bi tarte edo segmentu dira. Barandiaranek Lezetxeko barrunbe txikia induskatu zuen, eta Lezetxiki kobazuloko beste sektore bat gehiago zela esanez deskribatu zuen, baina Lezetxikiko barrunbe nagusiko bigarren mailako galeria bat da, eta Lezetxikiko barrunbe-sistema horren barruan sartzen da topografikoki. Lezetxikiko hegoaldeko muturretik 15 bat metrora, Lezetxikiko Harpearen aterpea dago. Aterpearen hormaren forma oso kurbatua denez, pentsa liteke tunel-barrunbe kolapsatu baten hondarra izan daitekeela (Lezetxikikoa bezalakoa), baina ezin da baztertu Lezetxikikoaren beste tarte bat izatea, nahiz eta goragoko kota batean kokatuta egon.\nLezetxikiko aztarnategiaren sekuentzia estratigrafikoak erakusten duenagatik, gizakiak kobazuloa okupatu zuen Erdi Pleistozenoaren amaieratik hasita, Goi Pleistozenoan zehar, eta Brontze Arora arte, jada Holozenoan. Gizataldeen okupazio edo bisitaldi horiez gain, txandaka eta zenbait fasetan, urtsidoek eta beste haragijale batzuek aterpe edo babesleku gisa erabili zuten kobazuloa. Lezetxikiko sekuentzia horrek, gainera, aparteko balioa du; izan ere, Homo heidelbergensis, Neandertal eta Sapiens modernoaren edo egungoaren hezur-hondarrak eman dituen aztarnategi bakarra da. Lezetxiki da, gainera, EAEn hedadura eta sakonera handiena duen aztarnategi paleolitikoa. Hain zuzen ere, mousteriar klasikokoak eta, bereziki, antzinako Erdi Paleolitokoak izan daitezkeen mailak beren potentziagatik nabarmentzen dira. Azken horiek 90.000 urte baino gehiago dituzte. Ikuspuntu paleontologikotik, Lezetxikik interes handiko fosilak eman ditu, eta, horri esker, hobeto uler daitezke testuinguru paleoanbientala eta metakinaren eraketa-prozesuak.\nLezetxikik, gainera, balio historiografiko ukaezina du euskal arkeologiaren esparruan. Jose Migel Barandiaranek 1956 eta 1968 arteko kanpainetan egindako indusketei esker, historiaurreari buruzko ikerlarien belaunaldi oso bat trebatu zuen, eta ikerlari horiek lekukoa hartu zuten gero, Euskal Herrian zein kanpoan beste talde batzuk prestatuz eta gidatuz.\nBesaide Espeleologia Taldeak hainbat material berreskuratu zituen 1975ean egindako laginketan, eta material horiek potentzial arkeologiko handiko sekuentzia bat aurreratzeko aukera ematen digute. Sekuentzia hori Lezetxikikoaren garai berekoa da, zati batean bederen; eta, Lezetxikikoarekin erlazionatzeko modukoa ere bai. \nIndusketa modernoak.\n1956an hasi ziren lehen ikerketa hura 1968an geratu zen bertan behera eta aurkikuntzarik garrantzitsuena, gorago aipatu den Homo Heildebergensis-aren besahezurra izan zen. \n1996.urteaz geroztik, Aranzadi Zientzia Elkarteko eta EHUko arkeologo taldeak egin du Barandiaranek hasitako lan horren jarraipena, EHUko irakasle eta doktore den Alvaro Arrizabalagaren gidaritzapean.\nTalde horretan parte hartzen dute unibertsitateko ikasleek, lizentziadunek eta doktoreek ere. Koba eta indusketak egiteko bisitak antolatzen dira maiz.\n2018.urtetik geroztik indusketa lanak geldirik daude, izan ere, laborategiko azterketak egiten ari dira urteetan zehar induskatutako material guztiarekin.\nAlvaro Arrizabalaga Valbuena; Mar\u00eda Jos\u00e9 Iriarte-Chiapusso EHUko ikerlariek, Jose Miguel de Barandiaran Fundazioaren 2018ko Barandiaran Bekarekin saritu zituen, Lezetxikiren inguruko ikerketa bati esker.\nEstratigrafia.\nZenbait prozesuk, hala nola sabaia erori izana, zaildu egiten dute estratigrafia irakurtzea. Zortzi maila bereizi dira:\nEuskal Y-a eraikitzeko lanek eragindako kalteak.\n\"Euskal Y\"-aren abiadura handiko trenbidea egiteko lanen ondorioz, leizeari kalte nabarmenak eragin zaizkio. Eskualdeko espeleologiazaleek 2023ko urtarrilean honela salatu zuten:\nAztarnategia dagoen eremuak ez du kalterik nozitu. Izan ere, orain arte aurkitutako kalte hori guztia Leibar kobazuloan dago, Lezetxikiko aztarnategi nagusiaren itxituratik kanpo. Gipuzkoako Aldundiaren Kultura Departamentuak ere berretsi zuen suntsiketak ez diola eragin aztarnategiari. Tunela babes eremutik kanpo dagoela erakusteko agiri grafiko bat igorri zuen hedabideetara Jaurlaritzako Kultura Sailak."}
{"id": "50738", "revid": "512", "url": "https://eu.wikipedia.org/wiki?curid=50738", "title": "Hastings Banda", "text": "Hastings Kamuzu Banda (Kasungu, 1898ko otsailaren 15a \u2013 Johannesburgo, 1997ko azaroaren 25a) malawiar mediku eta politikaria izan zen. Malawiko agintaria izan zen 1964-1994 bitartean, lehen ministroa hasieran, eta presidentea ondoren.\nBizitza.\nHaren jaioteguna gutxi gorabeherakoa da. Chewa etniako nekazari familia batean jaio zen. Estatu Batuetan eta Britainia Handian medikuntza ikasketak egin zituen, eta azken herrialde horretan lan egin zuen mediku gisa. 1958an bere herrira itzuli zenean, zurien mendean zegoen Rhodesia eta Nyassalandiako Federazioaren aurkako kanpaina gidatu zuen. 1959ko matxinaden ondoren, koloniako agintari britainiarrek atxilotu egin zuten; Malawi Congress Party (Malawiko Batzarraren Alderdia) sortu zuen urte berean. 1960an askatu zuten, Nyassalandiako independentziaren trantsizioaldian laguntzeko.\n1963an, gobernuaren buruzagitza bereganatu eta, 1964ko uztailaren 6an, Nyassalandia, Banda lehen ministro zuela, Commonwealtheko kide independente bilakatu zen Malawi izenarekin. 1966an, Malawi errepublika aldarrikatu eta presidente bilakatu zen Banda. 1970ean, bizitza guztirako luzatu zuen kargua. Haren politika diktatoriala izan zen, eta errepresioa erabili zuen oposizioaren aurka.\n1967an Hegoafrikara hurbiltzen hasi zen, eta 1971n bera izan zen Hegoafrika ofizialki bisitatu zuen Afrikako lehen estatuburua. 1980ko hamarkadan gogorki gobernatu zuen, baina hurrengo hamarkadaren hasieran oposizioa eta Malawin giza eskubideak babesteko nazioarteko presioa areagotu egin ziren, eta 1994an, independentzia lortu zenetik Malawin egin ziren alderdi anitzeko lehen hauteskundeetan, lehendakaritza galdu zuen. Gobernatu zuen urteetan dirutza bereganatu zuen, 320 milioi dolar zenbatespenen arabera. Hegoafrikako ospital batean hil zen, 1997ko azaroaren 25an."}
{"id": "50740", "revid": "336", "url": "https://eu.wikipedia.org/wiki?curid=50740", "title": "Mahathir bin Mohamad", "text": "Mahathir bin Mohamad (Alor Setar, Kedah, Malaysia, 1925eko uztailaren 10a -) Malasiako Lehen Ministro ohia da, 1981 eta 2003 artean agindu zuena. Karguan egon zen denboran Malasiaren garapena eta \"Asiar baloreen\" promozioarengatik ezaguna da.\nBiografia.\nMedikuntza ikasi zuen Singapurreko Medikuntza fakultatean. \"United Malays National Organization\" erakundeko (Malaysiako Erakunde Nazional batua) kide da, 1946an sortu zutenetik bertatik. Medikuntzako lizentziadun egin ondoren estatuko administrazioan hasi zen lanean mediku gisa.\n1964ko hauteskunde orokorretan diputatu hautatu zuten, baina 1969ko hauteskundeetan galdu egin zuen leku hori. Urte horretako hauteskundeek matxinada sortu zuten Kuala Lumpurren, eta Tunku Abdul Rahman agintariaren izen txarra ekarri zuen. Mahatir alderdiko bakarretakoa izan zen jendaurrean agintaria kritikatzera ausartu zena, eta horregatik 1969an bota egin zuten erakundetik.\n1973an senatari izendatu zuten, 1974an Hezkuntza ministro eta 1976an Lehen Ministrorde. 1978an Merkataritza eta Industria ministeriora igaro zen eta kargu horretan hainbat diplomazia lan egin zituen bere herrialdeko inbertsioak indartzeko. 1978an alderdiko lehendariorde izendatu zuten, eta 1981ean presidente.\n1981ean Lehen Ministro izatera iritsi zen. Aginpidean egon zen bitartean, gobernuan zen koalizioak, Fronte Nazionalak, garaipen argiak lortu zituen 1982, 1986, 1990 eta 1995eko hauteskundeetan. Lehen Ministro gisa zuzenean parte hartu zuen nazioarteko gaietan, Asia Hego-ekialdeko Nazioen Elkartean, Asiarako eta Ozeano Barerako Ekonomia Lankidetzan, Commonwealthen eta abarretan.\n1990eko hamarkadan zehar, 1996 inguru arte, barne produktu gordina %\u00a08 igo zen batez beste urtero; horrela, munduko hazkunde handienetakoa izan zuen eta Asiako herrialde ahaltsuenen mailara iritsi zen, nahiz eta Hego-ekialdeko Asiako herrialderik txikienetakoa den hedaduraz. Gorakada hori esportaziorako eskulan industrien (ehungintza, telebista, informatika eta abar) eta atzerriko inbertsioen igoerari esker gertatu zen batez ere; munduko osagai elektrikoen lehenengo ekoizlea izatera iritsi zen.\nBaina 1997an Asian gertaturiko finantza krisiak bete-betean harrapatu zuen Malaysia; barne produktu gordinaren hazkundea %\u00a0-7ra jaitsi zen, diruak bere balioaren %\u00a048 galdu zuen eta burtsak hondoa jo zuen. 1999an gainbehera jarraitu zuen Malaysiako ekonomiak. Horiek horrela, Mahathir lehen ministroak bertako dirua babesteko neurriak proposatu eta interes tasak murriztu zituen, ekonomia suspertzearren. Era berean, langabezia jaitsiarazteko 1999. urtean aurrekontuak igoko zirela iragarri zuen gobernuak. Ahalegin nagusiak, gaur egun, aurrekontuen defizitari aurre egiteko eta bankuen alorra indartzeko egiten dira; bertako eta nazioarteko iturrietatik dirua lortzea da helburu nagusia."}
{"id": "50746", "revid": "336", "url": "https://eu.wikipedia.org/wiki?curid=50746", "title": "Emilia Plater", "text": "Emilia Plater kondesa (1806ko azaroaren 13a, 1831ko abenduaren 23a) poloniar iraultzailea izan zen. Errusia inperialaren aurkako Azaroko altxamenduan parte hartu zuen eta heroi nazionaletzat daukate Polonia, Lituania eta Bielorrusian, garai bateko Commonwealth Poloniar-Lituaniarreko kideak.\nBiografia.\nHaurtzaroa.\nEmilia Plater 1806ko azaroaren 6an jaio zen Vilnan, Bi Nazioen Errepublikan (gaur egun Lituania), konfederazioa hurrengo urtean desegin zen, Poloniako partiketan, Errusiar Inperioaren zati izatera pasatuz. Poloniar-lituaniar familia aristokratiko batetik zetorren, nahiz eta Westfalian jaioa izan, XV. mendean Livornora lekualdatu zenean, eta azkenik Lituaniara emigratu zuena. 1813an, Emiliak bederatzi urte besterik ez zituenean, Daugavpilseko urruneko senide batzuengana bidalizuten, egungo Letonian, bere gurasoak, Franciszek Ksawery Plater eta Anna von der Mohl, dibortziatu zirelako.\nBere haurtzaroan, Emilia gaztea, Joana Arc-ekoa, Laskarina Bouboulina abertzale greziarra eta Tadeusz Kosciuszko eta Adam Mickiewicz poloniarren bizitzaz eta lanez interesatu zen. Laster hasi zen zaldiz ibiltzen ikasten, baita suzko arma bat erabiltzen ere, nahiko ezohikoa XIX. mendeko emakume batengan. 1829tik aurrera Emilia Plater bere garaian Bi Nazioen Errepublika eratu zuten antzinako eskualdeetan zehar bidaiatzen hasi zen, Varsovia, Krakovia edo Raszyngo gudua gertatu zen tokia kasu, baina bere amaren bat-bateko heriotzak bidaia eten zuen.\nAzaroko altxamendua.\n1830eko azaroaren 29an, Varsoviako matxinatu poloniarrak matxinatu egin ziren herrialdearen independentzia lortzeko, denbora luzez errusiar tsarren mende egon ondoren. Iraultza Lituaniako Dukerria sortu zuten eskualdeetara ere iritsi zen.\n1830eko azaroaren 29an, Varsoviako matxinatu poloniarrak matxinatu egin ziren herrialdearen independentzia lortzeko, denbora luzez errusiar tsarren mende egon ondoren. Iraultza Lituaniako Dukerria sortu zuten eskualdeetara ere iritsi zen.\nEspiritu patriotiko batek bultzatuta, Emilia Platerrek borrokan parte hartzea erabaki zuen, Lituanian jarduten zuten partisanoen batasuna sortuz. Platerrek ilea moztu zuen, bere uniforme militarra josi zuen eta bere talde armatua antolatu zuen, 280 soldadu baino gehiagok, 60 zaldizkok eta gerrako segaz armatutako ehunka nekazarik osatua, borondatez inskribatuak. Dena antolatu ondoren, Emilia Plater Daugavpilsetik abiatu zen, 1831ko apirilean tsarren mende zeuden inguruko hiriak konkistatuz. Gero, bere abiapuntura itzultzen saiatu zen, baina errusiarren estakamentu indartsu bat hirian ezarri zela jakiteak, plana bertan behera uztera behartu zuen.\nBeraz, Lituaniako Samogitia eskualdean sartzea erabaki zuen, Panev Dezydery Chlapowski jeneral poloniarrarekin elkartu ondoren, armada hamar mila soldadutik gorakoa izan zen, eta berak hartu zuen Lituaniako unitate guztien agintea. Herri-kondairaren arabera, jeneralak Polonia askatu eta etxera itzultzeko proiektuari uko egiteko aholkatu zion Emiliari, baina kondesak erantzun zion ez zuela uniformea utziko bere herrialdea errusiarrengandik behingoz askatu arte.\nChlapowski poloniar-lituaniar infanteriako Lehen Erregimentuko komandante izendatu zuten. Emilia Platerrek, hainbeste borrokatu zuen, non kapitain bihurtu zen, baina, poloniar eta lituaniar soldaduen ausardia gora-behera, poloniar iraultza azkar gelditu zen Nikolas I.a Errusiakoak, Prusiako muga zeharkatu eta Brodnican babestera behartu zituenean, errusiarren aurrean 1831ko urriak 5ean errenditu aurretik.\nHala ere, ihes egiteari uko egin zion, eta Varsoviarantz joatea erabaki zuen errusiar lerroak apurtzeko. Azkenik, Emilia larriki gaixotu zen eta 1831ko abenduaren 23an hil zen, familiaren gazteluan, Justinavasen (polonieraz Justiani\u00f3w), eta bere gorpua Lazdijaiko Kapciamiestis herri txikian lurperatua izan zen, Lituanian."}
{"id": "50747", "revid": "1545", "url": "https://eu.wikipedia.org/wiki?curid=50747", "title": "Azaroko Altxamendua", "text": "Azaroko Altxamendua (1830\u20131831) -Kadeteen Iraultza bezala ere ezaguna- Errusiak Polonian zuen agintearen aurka egin zen matxinada armatu bat izan zen.\n1830eko azaroaren 29an hasi zen Varsovian, armadako ofizial eskolako gazte talde baten eskutik. Poloniar gizartearen babes zabala jaso zuten eta nahiz eta garaipen batzuk lortu, azkenean altxamendua errusiar armadak zapaldua izan zen."}
{"id": "50748", "revid": "119347", "url": "https://eu.wikipedia.org/wiki?curid=50748", "title": "Juan Karlos Goienetxea", "text": "Juan Karlos Goienetxea Beitia (Bermeo, 1949ko azaroaren 2a - ) Eusko Alkartasuna alderdiko politikaria, 1991. urtetik 2007. urtera arte Bermeoko alkatea izandakoa. Ikasketaz, industria ingeniari teknikoa da.\nOmenaldia.\n2007ko udal hauteskundeak galdu eta gero, omenaldia egin zioten Bermeoko zenbait kultur taldek berak egindako lana aitortzeko."}
{"id": "50749", "revid": "119347", "url": "https://eu.wikipedia.org/wiki?curid=50749", "title": "Uholde", "text": "Uholdea lur eremuak urez estaltzea da, ohiko lekuetatik gainezka egiten duenean, adibidez, euri jasen ondorioz ibaiek gainezka egitean edo tsunamiengatik itsas maila igotzean. Beste hainbat arrazoi ere daude, hala nola elur urtzea, urtegi baten haustura, maila freatikoaren igoera edo urakanak eragindako itsas mailaren igoera. Ez da nahastu behar ur-goraldi edo uraldiarekin: hor, ur kopurua erruz handitzen bada ere, ez du ibilgutik gainezka egiten.\nIbai-uholdeak aldizkako prozesu naturalak dira eta ibai-ordokien sortzaile nagusiak: horrek ibai-ertzeko lur emankorrek nekazaritza garatzea ahalbidetu du.Nilo ibaiaren harana eta Mesopotamia horien adibide garbiak dira.\nUholdea arrisku natural nagusietako bat da eta kalte gehien sortzen duen hondamen naturala. 1996-2005 aldian, hondamendi naturalen % 80 meteorologikoak edo hidrologikoak izan ziren. 1973 eta 1997 artean, uholdeek urtean batez beste 66 milioi pertsonari eragin zieten eta egoerak okerrera egin du kostaldeko herri askotan: 136 metropoli nagusietan egindako ikerketa batean itsas mailaren goratzeak eragin lezaken kostua kalkulatzeko, uholdeek 1.000 milioi inguru kostua eragingo lukete urtero 2010etik 2050era, hiri horientzat bakarrik. Euskal Herrian, klima-aldaketaren ondorioz euri-jasak % 10 ugarituko direla aurreikusten da eta uholdeak maizago gertatuko direla. Azkenaldian eginiko kanalizazioek eta lurren artifizializazioak arriskua areagotu dute.\nHitza.\n\"Uholde\" izena euskara batuaz erabili beharrekoa da, baina beste hainbat aldaera ere daude: \"ugolde, ujolde, ujale, uriol, urjola, urolde, iholde, uheldo, usal, uxal, ufal\". Haren sinonimo batzuk hauexek dira: Iparraldeko pesia (ur kopuru handia) eta zoperna (uholdea eta berau eragiten duen ekaitza). Zenbait testuingurutan, \"uraldi\" sinonimotzat jotzen da, baina badirudi egokiagoa dela \"ur-goraldia\" adierazteko.\nMotak.\nEurizkoak.\nUholdeak gerta daitezke eremu lau edo behekoetan euri-jasek (edo elur-urtzeak) ur gehiago hornitzen dutenean, infiltratu edo hustu daitekeena baino. Soberako ura bertan pilatzen da, batzuetan sakonera handiarekin. Lurra ase daiteke, eta infiltrazioa zaildu edo geldiarazi, batez ere maila freatikoa azalekoa bada, uholde-lautadetan bezala. Infiltrazioa txikia edo ezinezkoa da lur izoztuetan, harkaitzetan, hormigoian, zoladuran edo teilatuetan. Arro endorreikoetan uholdeak gertatzen dira prezipitazioa lurruntzea baino handiagoa bada.\nIbaikoa.\nIbai edo erreka mota guztietan gerta daitezke uholdeak, eskualde hezeetako baserreka txikienetatik hasi eta klima idorretako uhar eta uadietaraino, baita munduko ibai handienetan ere. Uholde batzuk oztopoek eragindakoak edo areagotutakoak izan daitezke, hala nola, luiziek, izotz edo hondakin pilaketek edo kastoreen urtegiek.\nUholde batzuk geldoak izaten dira gehien bat arro hidrografiko zabalak dituzten ibai handietan. Emaria gutxika baina etengabe hazten da, euri-jasa luzeengatik, elur urtze lasterrengatik edo zikloi tropikalengatik.\nUholde azkarrak, maizago gertatzen dira ibai txikiagoetan, haran malkartsuetako ibaietan, ibilbidea batez ere eremu iragazgaitzetan igarotzen denean edo normalean ibilgu lehorrak dutenetan.\nKostakoa.\nKostaldean faktore ugarik sor dezakete uholdea, batez ere konbinatzen direnean: haizeak eta presio atmosferiko txikiak eragindako itsas mailaren igoerak, itsasgora handiak, olatu handiak (tsunamiak edo zikloi tropikalak kasu larrietan) eta abar. Gainera, estuario eta ibai-ahoetan aurreko faktoreak uholdeak sor ditzakete ibaiko emariarekin elkartzean.\nBabesa.\nNeolitoaren hasieratik, sedentarizazioa hasi zenetik eta, beraz, kostaldeko eremu lauak edo ibai-haranak okupatu zirenetik, gizakiak uholdeei aurre egiteko erronka izan du. Egipton eta Mesopotamian jada eraiki ziren ibai-babes garrantzitsuak, hala nola dikeak, urak desbideratzeko ubideak eta ibilguen hobetzeak hiriguneetan. Lan hidraulikoak Grezian eta Erroman ere egin ziren, bai edateko ura lortzeko, bai arriskuak saihesteko. Txinan, XII. mendean jada eraikitzen ziren ubide handiak ibaietan, eta montzoiek eragindako uraldiei aurre egiten saiatzen ziren.\nGaur egun, uholdeen aurkako babesak oso aurreratuak dira herrialde garatuetan. Babes-neurriak sistema askotan oinarritzen dira: dikeak, metalezko hesi mugikorrak, urtegi erregulatzaileak eta hustubideak. Egoera arriskutsuei aurre egiteko alerta-sistemak ere oso garatuta daude: eguraldi iragarpena, alerta hidrologikoa zehazten duten ibai-edukieren behaketa eta itsasikarak detektatzeko sistemak.\nItsasgorak eragindako itsas uholdeen aurkako babesa oso garatuta dago Herbehereetan, non dike sare batek barruko zein kanpoko urak erregulatzen dituen. Veneziak eta Londresek ere antzeko babesak dituzte (MOSE eta Thames Barrier hurrenez hurren). Urtegi erregulatzaileak oso ugariak dira klima mediterraneoko eskualdeetan, hala nola Kalifornian eta Hego Europan, eta lehorte-garaian ura biltzeko eta ibai-uraldiei eusteko balio dute. Beste ekintza batzuen helburua hirietatik arriskua urruntzea izan da, ibilgua desbideratuz eta, aldi berean, husteko gaitasun handiagoa emanez, hala nola Valentzian edo Sevillan. Ibaien kanalizazioa, hala nola Rhin ibaiarena, lan handiagoa da, eta arro osorako plana izan behar du berarekin (husteko gaitasuna handitzea, desbideratze puntualak, meandroak murriztea, urtegiak eraikitzea eta handitzea, etab.). Ekintza horietako batzuk eztabaidagarriak izan dira, sortzen dituzten efektuengatik. Adibidez, Rhin ibaiko meandroak kentzean, ur-goraldiko uhina lasterragoa da eta, beraz, indar handiagoa izan ohi du.\nLegediak aurrerapen handia egin du, eraikuntzak debekatuz 100 urteko itzulera-denboran urpean gera daitezkeen eremuetan. Kartografia zabalari esker, arrisku-eremuak zein diren jakin ahal izan da, ondoren lursailetan eragin ahal izateko.\nArrisku kudeaketa.\nUnescoren arabera, uholde-arriskuaren kudeaketan funtsezko bederatzi arau bete beharko lirateke. Hauek dira:\nEkintzak.\nHustu beharreko ur kopuruaren eta ahalmen hidraulikoen artean desegokitasuna dagoenez, uholdeen kudeaketak honako helburu hauek ditu, beti ere Unescoren arauak betez, oro har ekintza erresiliente, ekonomiko eta ekologikoak izanik:\nMunduan.\nUdako montzoi haizeek sortutako eurite handiek hondamena ekartzen dute. Asia hegoaldeko eta hego-ekialdeko montzoien eraginpeko lurraldeetan udan egiten du urte osoko euri gehiena. Txinan, esaterako, 1000-2000 izaten dira urtean hegoaldeko ibai handien uholdeetan.\nBitarteko latitudeetan, goi troposferan aire masa hotzak zabaltzean sortzen diren konbekziozko ekaitzak dira euri eta ibai uholdeen eragileak. Estatu Batuetan uholde asko izaten dira, eta urtean 3.000 milioi dolarreko galerak sortzen dituzte; bereziki aipagarriak dira Missouri-Mississippi ibaien arroko uholdeak. Europan, berriz, udazkeneko euri jasak eta euri horien ondoriozko uholdeak dira arrisku gehien dakartenak; kalte handienak Mediterraneo mendebalean (Frantzia, Italia, Espainia) eta Afrika iparraldean izaten dira, euri bideetan eta ibai euri bideetan sortzen diren uholdeen eraginez.\nEspainian euri uholdeak dira, lehorteekin batera, galera ekonomiko handienak eta, batez ere, hildako gehien eragiten dituen klimaren gertaera, batez ere irailean eta azaroan. Kantauri aldean, dena den, uda aldean izaten dira euri erauntsi larrienak (abuztuan batez ere), eta baita otsailean eta martxoan ere. Oso kontuan hartzekoak dira 1983ko abuztuan Nafarroan, Kantabrian eta Euskal Autonomia Erkidegoan izan ziren uholdeak, 80 hildako eta ekonomia kalte handiak sorrarazi baitzituzten.\nAzpian mundu zabaleko uholde hilgarrienen zerrenda, 100.000 hildakotik gora:\nEuskal Herrian.\n1983ko uholdeak oso larriak izan ziren, Euskal Herrian eta bereziki Bizkaian kalte ugariak eragin zituztelako.\nMungian eta inguruko herrietan, Butroe ibaiak, eta Gobelak Getxon zein Berangon ere kalte handiak eragin dituzte azken urteetan.\n2008ko ekainaren 1ean uholde larriak gertatu ziren Bizkaian, Getxo eta Berangon besteak beste.\n2011ko azaroaren 5tik azaroaren 7ra Gipuzkoa, Bizkaia eta Nafarroako iparraldean (batez ere Baztan eskualdean) jazo ziren: horren ondorioz, Irunen pertsona bat hil zen eta Derion beste pertsona bat galdu.\n2015eko urtarrilaren 13an zabaldu zenez, EAEko ehun tokik uholdeak jasateko arriskua dute.\nUholde Handia.\nUholde Handiaren mitoak (zibilizazio-suntsitzaileak) kultura askotan hedatuta daude: Mesopotamiako uholde kontakizunak, manvantara-sandhya Hinduismoan, Gun-Yu txinatar mitologian, Deukalion eta Pirra greziar mitologian, Genesiko Uholde Handia, Bergelmir eskandinaviar mitologian, Polinesiako eskualde batzuetako kontakizunak, maia eta kitxeen ohiturak Erdialdeko Amerikan, eta Australiako zenbait tributan.\nErlijiozko testuetan, uholdeak jainkozko zigortzat jotzen dira sarritan. Adibide nagusia Genesi liburuko Uholde Handiaren kontakizuna da, rol nabarmena duena Judaismoan, Kristautasunean eta Islamean."}
{"id": "50752", "revid": "12788", "url": "https://eu.wikipedia.org/wiki?curid=50752", "title": "San (herria)", "text": "San, boskimano, basarwa, !kung edo khwe ere deituak, Kalahari basamortuko etnia indigena da, egungo Hegoafrika, Botswana, Namibia eta Angola herrialdeetan sakabanatuta bizi dena. Khoikhoi abeltzainekin batera, Khoisan etnia osatzen dute. San tribua tradizionalki ehiztari-biltzailea izan da, baina 1950-1990 hamarkada bitartean, nekazaritza garatu dute, ehiza eta biltzeak ia-ia erabat baztertuta. Arkeologiako zantzuen arabera, hegoaldeko Afrikan (eta ziurrenik Afrikako beste zonalde batzuetan ere) duela 22.000 urte, eta ziur aski gehiago, bizi dira. Genetikak munduko herririk zaharrenetakoa edo zaharrena dela iradokitzen du. Spencer Wells antropologoak Adan genetikoa deitu zien."}
{"id": "50753", "revid": "6327", "url": "https://eu.wikipedia.org/wiki?curid=50753", "title": "Boskimano", "text": ""}
{"id": "50755", "revid": "336", "url": "https://eu.wikipedia.org/wiki?curid=50755", "title": "Ryanair", "text": "Ryanair Europan dagoen kostu baxuko hegaldi konpainia handiena da. Bere egoitza nagusia Irlandan dago, eta Euskal Herrian Gasteizko eta Biarrizko aireportutik lan egiten du.\nGuztira 209 bide dauzka irekita Europa osoan, 17 estatu ezberdinetan banatuta dauden 94 aireportutara. Munduan dagoen airebide errentagarriena da.\nHegaldiak.\nEuskal Herria.\nForonda.\n2007an konpainiak Gasteiz eta Londres arteko hegaldiak eskaini zituen Arabako foru aldundiak emaniko diru-laguntzaren bitartez, baina hegaldiak bertan behera geratu ziren 2007ko urrian.\nBilbo.\n2012ko apiriletik 2013ko martxora airelineak honako bideak ireki zituen Bilboko aireportutik:"}
{"id": "50757", "revid": "12788", "url": "https://eu.wikipedia.org/wiki?curid=50757", "title": "Astana Qazaqstan Team", "text": "Astana Qazaqstan Team (UCI kodea: AST) Kazakhstango Gobernuak babestutako txirrindularitza taldea da, UCI WorldTeam lizentzia duena. \nHistoria.\n2006ko amaieran sortu zen Liberty Seguros-W\u00fcrth taldearen lekukoa harturik. Hasieran Suitzako lizentzia edukiz arren, geroago Luxenbourgekoarekin lehiatu zuen. Iraganeko txirrindulari nabarmenduen artean Alexandre Vinokourov, Matthias Kessler, Paolo Savoldelli edo Andrey Kashechkin zeuden; baina, hainbat doping kontroletan positibo eman ondoren, taldetik baztertuak izan ziren. Izan ere, Alexandre Vinokourov-ek positiboa eman zuenez, Astana talde osoak utzi zuen 2007ko Frantziako Tourra. \nGeroago, Alberto Contador, Andreas Kl\u00f6den, Levi Leipheimer eta Haimar Zubeldia izan ziren taldekide."}
{"id": "50758", "revid": "6950", "url": "https://eu.wikipedia.org/wiki?curid=50758", "title": "Arroz-esne", "text": "Arroz-esnea esnez eta arrozaz geldiro egosiz eginiko munduko azkenburuko edo postrerik ezagunenetarikoa da. Osagaiak: Arroza, esnea eta azukrea. Aukerakoak: kanela, banilla, limoia, laranja eta abar."}
{"id": "50759", "revid": "6950", "url": "https://eu.wikipedia.org/wiki?curid=50759", "title": "Flan", "text": "Flana edo budina esnez eta arrautza egosiz eginiko munduan postrerik ezagunetarikoa da. Latinoamerika eta Filipinetako postrea da. Osagaiak: Arrautza, esnea eta azukrea. Aukerakoak: kanela, bainila, limoia, laranja eta abar."}
{"id": "50761", "revid": "32867", "url": "https://eu.wikipedia.org/wiki?curid=50761", "title": "Hizkuntza atlas", "text": "Hizkuntza atlasa dialektologiaren tresnarik garrantzitsuenetakoa da. Gertakari dialektalen bilduma da, askotan hainbat liburukitan, ezaugarri zehatzak biltzen dituena transkripzio fonetikoa ahalik eta modu zehatzenean emanez. Atlasen bidez hizkuntza baten esparruan gertatzen diren aldaerak adierazten dira isoglosen bidez edota bildutako datuak tauletan emanez.\nAtlasen helburuak ez dira beti berak: batzuk esparru semantiko bati gagozkion hitzak baino ez dituzte jasotzen, zenbaitetan egitura sintaktikoei ematen zaie garrantzia.\nEgindako lehena Atlas Linguistique de la France (Frantziako Hizkuntza Atlasa) izan zen, Jules Gilli\u00e9ron-ek eta Edmond Edmont-ek egina 1902 eta 1910 artean.\nEuskal Herrian, Euskaltzaindia dabil Euskararen Herri Hizkeren Atlasaa (EHHA) atontze lanetan."}
{"id": "50762", "revid": "6327", "url": "https://eu.wikipedia.org/wiki?curid=50762", "title": "Astan\u00e1 (txirrindularitza taldea)", "text": ""}
{"id": "50763", "revid": "6327", "url": "https://eu.wikipedia.org/wiki?curid=50763", "title": "Astana (taldea)", "text": ""}
{"id": "50766", "revid": "21098", "url": "https://eu.wikipedia.org/wiki?curid=50766", "title": "Haurren Laguntzarako Nazio Batuen Funtsa", "text": "Haurren Laguntzarako Nazio Batuen Funtsa (ingelesez \"United Nations International Children's Emergency Fund\", UNICEF) Nazio Batuen Erakundeko Batzar Nagusiak sortu zuen 1950an, Bigarren Mundu Gerraren ondoren Europako haurrei laguntzeko. 1953an organismo iraunkor bilakatu zen Nazio Batuen barnean.\nGaur egun UNICEFek muturreko pobrezia dagoen tokietan egiten du lan, Afrikan eta beste toki batzuetan. Hauek dira bere 5 lehentasunak:\n1965ean Bakearen Nobel Saria irabazi zuen.\nUnicefen beste zeregin nagusi batzuk dira larrialdi egoeretan jardutea bizitzak salbatzeko, sufrimendua arintzeko eta haurren eskubideak babesteko. Horretarako, hornidurak eskuratzeko kanpainak egiten ditu, garapen-programetarako zein larrialdi-egoeretan jarduteko.\nUNICEFek gizabanakoen, enpresen, fundazioen eta gobernuen borondatezko ekarpenek finantzatzen dute bere osotasunean. 1965ean Bakearen Nobel Saria jaso zuen eta 2006an Concordiako Asturiasko Printzea Saria.\n2015ean, Unicefek 2.700 milioi euro eskatu zituen, Siriako gerragatik, ebolagatik, Nigeriako egoeragatik eta Ukrainako gerragatik. Gatazken edo gaixotasunen ondorioz, 62 milioi haur egoera larrian zeuden Unicefen ustez.\nHistoria.\nHaurren premiek arreta handiagoa jaso zuten 1959an, Nazio Batuek Haurren Eskubideen Adierazpena onartu zutenean. Espero zen dokumentuak interesa sortuko zuela haurren arazoetan, eta hori konpontzen lagunduko zuela, publikoaren babesa sustatuz, bai ekonomikoki, bai beste modu batzuetan.\nHala ere, \"Hogei urte geroago, 1980an, Collier-en Year Book-en arabera, eskubide horiek, batez ere nutrizioari, osasunari eta ongizate materialari dagozkionak, oso urrun zeuden errealitate izatetik munduko mila eta bostehun milioi haurretatik askorentzat\". Horregatik, haurtzaroko arazoak konpontzeko beharra zegoela aitortzeko, eta adierazitako helburuekin bat etorriz, Nazio Batuek Haurren Nazioarteko Urtea izendatu zuten 1979. Mundu osoko gobernu, zibil, erlijioso eta karitatezko taldeek azkar erreakzionatu zuten konponbide bila"}
{"id": "50767", "revid": "201", "url": "https://eu.wikipedia.org/wiki?curid=50767", "title": "UNICEF", "text": ""}
{"id": "50768", "revid": "1545", "url": "https://eu.wikipedia.org/wiki?curid=50768", "title": "Osasunerako Mundu-Erakundea", "text": ""}
{"id": "50769", "revid": "313", "url": "https://eu.wikipedia.org/wiki?curid=50769", "title": "Hezkuntza, Zientzia eta Kulturarako Nazio Batuen Erakundea", "text": ""}
{"id": "50770", "revid": "313", "url": "https://eu.wikipedia.org/wiki?curid=50770", "title": "IMF", "text": ""}
{"id": "50771", "revid": "1491", "url": "https://eu.wikipedia.org/wiki?curid=50771", "title": "Euskal Herriko Nekazarien Elkartasuna", "text": "EHNE, Euskal Herriko Nekazarien Elkartasuna, 1976 eta 1977 urteen bitartean sortu eta legeztatu zen nekazaritza sindikatua eta nekazaritza erakunde profesionala da. Egun, lau sindikatu probintzialek osatzen dute: Bizkaiko, Gipuzkoako eta Nafarroako EHNEk eta Arabako UAGAk (Arabako Nekazari eta Abeltzainen Batasuna).\n1981. urte arte ez ziren lehen estatutu komunak legeztatu. Estatutu horietan Bizkaia, Gipuzkoa eta Araba bildu zituzten. 1986an Nafarroako EHNE sortu zen, eta konfederaziora atxiki zen.\n1990 urtean lehendabiziko kongresuarekin lehen jauzi kualitatiboa egin zuten, kongresuak nekazaritza sindikalaren egituraketa jaso baitzuen. Ondoren bigarren, hirugarren, eta laugarren kongresuak ere egin ziren (1992., 1997. eta 2002. urteetan). Gaur egun EHNEk 6.150 kide ditu.\nNazio eremuan, lehentasunezko harremanak ditu Ipar Euskal Herriko ELBrekin. Euskal Herritik kanpora jarduteko, 1992. urtean, beste batzuekin bat egin zuen: CPErekin, Europan jarduteko; eta COAGekin, Espainiar estatuan jarduteko. Halaber, 1993 urteko maiatzean Via Campesina sortzeko kongresuan parte hartu zuen.\n2014ko uztailaren 24ean, Gipuzkoako EHNE utzi eta egitura berri bat sortuko zuen afiliatu talde batek. Zatiketa batik bat bi faktorek eragin zutela zioten: EHNEk barnean gehiegi hartu nahi izateak eta herrialdeko egitura \u00abanakronikoa\u00bb izateak. Zuzendaritza taldeko 11 kideetatik zazpik dimisioa eman ostean, erabateko normaltasunik gabe funtzionatu zuen Gipuzkoako EHNEk azken bizpahiru urteetan."}
{"id": "50773", "revid": "119347", "url": "https://eu.wikipedia.org/wiki?curid=50773", "title": "Sindikatu", "text": "Sindikatu bat kideen interesak babesten dituen elkarte mota bat da; bereziki, beren lanbide-, ekonomia- eta gizarte-interes komunen alde egiteko, langileek osatzen duten elkartea da.\nEtimologia.\n\"Sindikatu\" hitza antzinako grezierazko \"\u03a3\u03c5\u03bd\u03b4\u03b7\u03ba\u03bf\u03c5\" \u2013sindikou\u2013 hitzetik dator, eta epaiketa batean beste norbait babesten zuen pertsona izendatzeko erabiltzen zuten terminoa.\nHistorikoki, Nafarroako Erresuman \"sindiko\" zen erresumaren (Estatuen edo Gorteen, alegia, parlamentuaren) interesak babesten dituen ahalduna, adibidez, koroaren aurrean. Egun ere erabiltzen da talde edo komunitate batek bere interesak babesteko edota bere izenean aritzeko aukeratzen duen pertsona izendatzeko.\nKontzeptua.\nSindikatua, besteren konturako, soldatapeko, industria edo zerbitzuetako langileen erakundeei esaten zaie gehienetan. Badaude, ordea, bestelako sindikatu motak ere, hala nola nekazari eta abeltzain sindikatuak, ikasle sindikatuak, e.a.\nNorbere konturako langileen eta profesionalen elkarteak izendatzeko ez da askotan \"sindikatu\" hitza erabiltzen (garraiolarien edo medikuen kasuan bai, adibidez, baina ez beti), eta enpresaburuen elkarteak izendatzeko, \"ugazaben elkarte\" edo \"patronal\" erabili ohi da.\nAzken garaian, bestalde, lanik gabeko pertsonen \u2013langabetuen eta pentsiodunen\u2013 babesak eta parte-hartzeak hausnarketa sakonak eragiten ditu erakunde hauen egituran eta funtzionamenduan.\nSindikatuek, orokorrean, sindikalismoaren printzipioei jarraitzen diete eta enplegatzailearekin edota estatuarekin izan ditzaketen gatazketan, langileen eskubideak babesteko eta aldarrikapenak aurrera eramateko jarduten dira, eremu ezberdinetan eta hainbat ekimenen bitartez (eskaera edo aldarrikapena egin, auzia jarri, negoziazio kolektiboa, mobilizazioa, greba, e.a.).\nEnplegatzailearen aurrean, beren afiliatuen izenean edo langile multzoen izenean, soldata eta lan baldintza hobeen alde negoziatu edota borroka egin dezakete (lanaldia, oporraldia, mediku-babesa, erretiroa, e.a.) edota, elkartearen ideologia eta praktikaren arabera, beren klase interesen alde ekin botereen aurrean (pentsio sistemak, pobreziaren aurkako politikak, gobernu- edota ekonomia-sistemaren ingurukoak, e.a.).\nGiza Eskubideen Aldarrikapen Unibertsalak, Eskubide Zibil eta Politikoen Nazioarteko Itunak eta Ekonomia, Gizarte eta Kultura Eskubideen Nazioarteko Itunak pertsona orok duen sindikatuak sortzeko eta haietara afiliatzeko eskubidea babesten dute, baita sindikatuek, legediaren arabera, estatuaren eta enplegatzailearen esku-sartzerik gabe, oztoporik eta murrizketarik gabe, jarduteko duten eskubidea ere.\nAskatasun sindikala oinarrizko eskubidea da Espainiako legedian, 1978ko Konstituzioaren 28.1 artikuluaren arabera. Abuztuaren 2ko, Sindikatu-askatasunari buruzko 11/1985 Lege Organikoak artikulu honen lege garapena egiten du. Frantzian, bestalde, Konstituzio Kontseiluak langileen elkartzeko eskubidea babesten du, 1884ko maiatzaren 21eko Sindikatu Profesionalak Sortzeari buruzko Legeak arautu baitzuen eskubide hori. Lan Kodearen L2131-1 eta ondorengo artikuluetan zehazten da eskubidea .\nSindikatuak eta sindikatuetako partaideak, ostera, oso jazarriak izan dira garai askotan nahiz mundu osoan zehar eta, gaur egun ere errepresioak dirau.\nHistoria.\nNahiz eta egitura eta helburuetan ezberdintasun nabarmenak egon, langileen antolakuntzari dagokionez, gremioa aipatu ohi da sindikatu modernoaren aitzindari gisa. Europan, Industria Iraultzaren aurretik, gremioek arlo ezberdinetako artisauak biltzen zituzten, neurri batean ekoizpena eta lanbidearen irakaskuntza kontrolpean mantentzeko asmoz.\nXVIII. mendearen bukaeran eta XIX. mendearen hasieran, ekonomia, gizarte eta teknologia eraldaketek langileek beren lanaren gainean zuten kontrolaren zati oso handi bat galtzea eragin zuten; zentzu askotan, babesik gabe geratu ziren langileak enpresaburu kapitalisten mendean (\"ikus, alienazioa\"). Kapitalismoa hedatu ahala, bizi ahal izateko bere lan ahalmena saltzea beste aukerarik ez zuen gizartearen parte handi batean, lan eta bizi baldintza oso gogorrak orokortzen ziren herrialde askotan: lanaldi luzeak, bizirik iraute hutsezko soldatak, segurtasun eta higiene falta, gaixotasun latzak, istripu larriak, heriotza goiztiarrak, e.a.\nEgoera horri aurre egiteko, lantokietako langile eta artisau ezberdinak bilduko zituzten \u201celkarri laguntzeko elkarteak\u201d edota \u201cerresistentzia elkarteak\" sortzen hasi ziren, esaterako, lanik gabe edo gaixo zeuden pertsonei laguntzeko edota lan baldintza hobeen alde ekiteko.\nGarapen horrekin batera, langile mugimendu sortu berriak politikan ere eragiteko beharra ikusi zuen, eta, gizarte egoera aldatzea helburu zuten teoria sozialista ezberdinak tarteko, gaur egun oraindik ere mantentzen den ezkerreko pentsamenduarekiko eta talde politikoekiko askotariko loturak sortu ziren. Mugimendu sindikala ulertzeko bi ikusmolde ezberdin jarri ziren aurrez aurre: tradiziozko gremioena bata, defentsiboa eta murriztua; eta bestea, langile guztiak, gizonak eta emakumeak, batzea helburu zuen ikuspegia, gizartearen ordena aldatzeko bultzadak gidatutakoa.\nXIX. mende hasieran langileen elkarteak debekaturik zeuden eta, beraz, sindikatu modernoaren hastapenak gehienbat klandestinoak izan ziren, legearen eta boterearen aurka eratutakoak. Geroago elkarte horiek nolabaiteko tolerantzia lortzen hasi ziren XIX. mendearen bukaeran zuzenbide sindikala ezartzen hasi arte.\n1824an, Erresuma Batua izan zen langileen elkartze eskubidea aitortu zuen lehenengo herrialdea, ez tirabirarik gabe, eta 1871-1875 artean langileen elkarte hauek legeztatzen zituzten legeak onetsi zituen (\"Trade Uni\u00f3n Act\"). Sindikatuen eredua Europara eta mundura zabaltzen hasi zen garai horretarik aurrera.\nNazio eta herrialde bakoitzaren historiak eragin zuzena izan du gaur egungo sindikatuen kopuruan, indarrean, ezarpenean, jardunbidean eta ideologia ezberdintasunetan, besteak beste.\nSindikatuen debeku aroa.\nKapitalismoa hedatu zenez, bere lan ahalmena saldu behar izan zuten eta horrekin batera, lan eta bizi baldintza gogorrak jasan behar izan zituzten. Horrek higiene falta, gaixotasunak eta heriotzak ekarri zituen.\nLangileen eta enpresariaren arteko erlazio desorekatuak klase menpekotasuna sorrarazi zuen, eta langileentzako lan eta bizi baldintza eskasak. Egoera kaskar honek eta Estatuaren jarrera pasiboak langileen kontzientzia piztu zuten; beraz, lantegietako langile eta esku-langile asko bildu ziren. Honekin batera, lehenengo elkarteak agertu ziren, bai \u201celkarri laguntzeko elkarteak\u201d bai \u201cerresistentzia elkarteak\u201d, horrekin burua babesteko xedeaz. Antolaketa kolektiboaren bide honek, langileria gizarte burgesaren interesentzat kontrabotere bihurtu zuen.\nDena den, berehala, kapitalistek elkarte guztiak debekatu zituzten burgesia babestu nahian; izan ere, azken hauek langileen elkarteak gremioak zirela eta gremioak ekonomiarako zama bat zirela pentsatzen zuten. Beraz, debeku aro hau, estatu liberal-kapitalistaren sorreraren ondorioz dator; izan ere, garai hartan produkzio sistemaren funtsezko unitatea enpresa izan zan, eta langileen eta enpresaren arteko harremanaren unitate menderatzailea kapitalismoa.\nNahiz eta langileen elkarteak debekatuta egon, langileek modu klandestinoan jarraitu zuten antolaketa, gertaerek arauei aurrea hartuz. Elkarte berri hauen lehenengo eskakizunak hauek izan ziren: soldata duinak, ordutegien hobekuntzak eta oporrak edukitzeko eskubideak. Hala eta guztiz ere, lehen elkarte hauek ez zuten sindikatu gisa jardungo, baizik eta elkar laguntzeko elkarte gisa: hau da, langileak gaixotzen zirenean, istripu bat gertatuz gero edo ospitalera joan behar izanez gero parte hartzen zuten elkarteak ziren. Azken hauek, debekatu gabeko elkarteak izan ziren.\nTolerantzia aroa.\nHandik aurrera, tolerantzia aroa hasi zen. Izan ere, estatu burgesa, pixkanaka-pixkanaka langile elkarteak onartuz, eta langileen aurkako errepresioak sistemaren aurkako erantzun bortitzagoa eragingo konturatuz joan zen. Hau da, sistema kolokan jartzen ez zuten elkarteak bakarrik onartu ziren. Hala ere, elkarteen onarpenak ez zuen esan gura eskubiderik aintzatetsi zutenik, baizik eta elkarte profesionalen debekua bertan behera uzten zela.\nLangile mugimenduaren lehenengo hastapenak Ingalaterran izan ziren. Langileen lehenengo mugimendua ludismoa izan zen. Makinak agertzen joan ziren eta haiek langileak ordezkatzen zituztenez, langileak langabezian gelditzen ziren. Beraz, langileak, horren aurrean beren haserrea adierazteko asmoz, makinak hondatzen hasi ziren, batez ere ehunak eta ogia ekoizteko makinak. Langileen eskubideen alde matxinadak egiten hasi ziren, baita enpresako nagusiak mehatxatzen ere.\nLudismoaren bigarren fasea, kartismoa izan zen. Kartistek pentsamendu eta eskakizun asko izan zituzten, batez ere arlo sozialean, eta sufragio zentsitarioa eskatu zuten. Hala ere, emakumea baztertzen zuten. Kartista terminoa, herriak Parlamentura igorri zuen gutun batetik dator, gutun horretan 3 milioi sinadura baino gehiago egon ziren, non denetariko eskaerak egiten ziren; lan eskubideak eta gehiengoaren boto eskubidea (emakumeak baztertuta). Lan baldintzak hobetzea zen gutun horren helburua.\nKartistek Erresuma Batuan arrakasta izan zuten, baina beste herrialde askotan porrot handia izan zuten.\nAipatzekoak dira, Robert Owen enpresari eta sozialista utopiarrak egindako eskakizuna eta langileen alde egindako ekintzak. 1810ean, enpresaria izanda, zortzi orduko lanaldia eskatu zuen langileentzako eta lehenengo sindikatuak sortzeko saioak egin zituen; horrez gain, honekin batera legezko lehen sindikatua sortzen saiatu zen, baina ez zuen lortu. Beraz, kooperatiba mugimenduaren aurrekaria dela esan daiteke. Kooperatibetan, langileen artean etekinak banatzen ziren, hau da, nagusirik gabeko elkarteak ziren.\nSindikatuen indarraldia.\nAnalfabetismo handiaren ondorioz, lehen sindikatuak sortu zituena langile aristokrazia izan zen, hau da, irakurtzen eta idazten zekiten langileak. Geroago, sindikatu industrialak sortu ziren eta prestakuntzari garrantzia kendu zioten.\nSindikatuen sorrerarekin, zenbait eskakizun lortu zituzten. Zortzi orduko lanaldia garrantzi handiko lorpena izan zen, baina azken hau lortzeko borrokaren ondorioz, jende asko hil egin zen.. 1886ko Maiatzaren lehenean, Chicagon, langileek greba bat antolatu zuten zortzi orduko lanaldia aldarrikatzeko. Hasieran greba baketsua izan zen baina greba bukatu zenean bonba bat jarri zuten eta poliziako militante bat erail zuten. Ondorioz, grebaren 4 antolatzaile urkatu zituzten eta beste batek bere burua hil zuen. Horregatik, gaur egun maiatzaren lehenean \u201cSan Jos\u00e9 obrero\u201d ospatzen da. Beraz, honen eskakizun nagusietako bat zortzi orduko lanaldia izan zen, zeinak legegintza babeslea izan zuen; soldata minimo batizateko, eta emakumeen eta umeen lanadia mugatzeko.\nHaurrentzat lanaldi orduen jaitsiera ere lortu zuten, eta lan eskubideak hobetu.\nAzkenik, esan beharra dago gaur egun eskubide honen egikaritzak oztopo handiak dituela, baita zailtasunak ere. Horren lekuko dira, sindikatuko kideen erailketak, mehatxuak eta debekuak, gobernuen eta enpresen parte hartzearekin. Aipatu beharra dago Flora Tristanek, Peruko eta erdi euskaldun emakume feminista eta sozialistak esan zuen esaldi esanguratsua: \u201cmunduko langileak elkartu zaitezte\u201d.\nFuntzioak eta motak.\nSindikatuak afiliatuekin biltzen dira informazioa emateko, baita patronalarekin ere. Sindikatuak patronalarekin negoziatuz, akordioak bilatzen ditu langileen soldaten eta lan-baldintzen inguruan. Horrela sortzen dira Hitzarmen Kolektiboak. Hitzarmen hauek, langileen baldintzak bermatzen dituzten langileen eta enpresen arteko akordioak dira, non gobernuak ere parte hartzen duen.\nSindikatuen funtsezko funtzioa hau da: ziurtatzea langileen ordezkaritza negoziazio kolektiboetan eta ziurtatzea akordioak betetzen direla.\nSindikatuen funtzio garrantzitsuenak honako hauek dira, lehenik, langileen ordezkaritza hitzarmen kolektiboetan. Bigarrenik, hartutako akordioak betetzen direla bermatzea. Hirugarrenik, epaitegi sozialetan alderdi zein defentsa lanak burutzea. Laugarrenik, langileentzat greba eta lanuzteen bidez presio tresna bat izatea. Laugarrenik, formazio profesionala sustatzea. Bostgarrenik, lan arriskuen prebentzio neurriak hobetzea. Azkenik, afiliatu eta langileei aholkularitza ematea. Baina helburu nagusia haien afiliatuen interesak defendatzea da.\nAipatu beharra dago, lan harremanen eremuan, sindikatuen lana egiteko behar1rezkoa dela sindikatuaren barne antolaketa eta funtzionamendua libreak izatea. Horretarako, Askatasun Sindikalaren Lege Organikoko (ASLO) 2.2.artikuluak aitortzen du sindikatuen eskubidea barne arauak eman ahal izateko.\nSindikatuak bere eremuko langileak ordezkatzen ditu, hau da, enpresaren mailakoak, kategoria, edo atal jakin batekoak, eta jarduera, gremio edo lanekoak. Era berean, bere eremuko langileen gehiengo osoa ordezkatzen duten sindikatuek eremu horretako afiliatu ez diren langileak ere ordezkatzen dituzte.\nBeraz, goi-mailako erakunde batek erreklamazio bat planteatu badu, baztertu egingo da hura osatzen duten beheragoko mailako sindikatuen parte-hartzea, afiliatu guztien ordezkaritza bere gain hartuz.\nNazioarteko hitzarmenek sindikatuak sortzeko eskubidea aitortzen diete langileei eta enplegatzaileei. Legezko euskarria: Nazioarteko Lan Erakundearen (LANE) 87. hitzarmenaren 2. artikulua da.\nSindikatuak, hiru kategoriatan banatu daitezke:\nEspainiako sindikatu garrantzitsuenak:\nFinantziazioa.\nSindikatuen finantzaketa bi iturritatik etor daiteke: alde batetik, sindikatuko afiliatuen ekarpen ekonomikoetatik eta, bestetik, finantzaketa publikotik.\nFinantziazio publikoa.\nFinantzazio mota hau, zuzena edo zeharkakoa izan daiteke:\nFinantziazio publiko zuzena.\nSindikatuen zuzeneko finantzaketa publikoa estatuko aurrekontuen legeetan aurreikusitako dirulaguntzen bidez egituratzen da. Dirulaguntzen banaketa, hauteskundeetan lortutako botoen proportzioaren arabera banatzen da. Hala ere, finantzaketa publikoa ordezkagarritasun sindikalera bideratzen da bere esparru guztietan, ez bakarrik afiliatuen defentsarako, halaber, gainerako langileriarentzako ere bai. Gobernuaren dirulaguntzaren bidez egiten da finantzaketa hau.\nProportzionaltasun-irizpidea ez da aplikatzen sindikatu adiezgarrienen kasuan, diru-laguntzak erakunde hauen parte-hartzearen gastuak ordaintzeko ematen direnean, finantzaketa publiko espezifikoa delako. Beraz, jarduera sindikal handiagoak eragindako gastuak konpentsatzeko dirulaguntzak ez dira diskriminatorioak, beste sindikatuek ez baitituzte haien gastuak.\nZeharkako finantziazio publikoa.\nSindikatu adierazgarrienentzako higiezinen lagapena da. Hala ere, Konstituzio Auzitegiak, hauteskundeetan presentzia duten gainerako sindikatuen higiezinen lagapen proportzionala bermatzen du, nahiz eta erakundeetan parte hartzerik ez izan. \nAfiliatuen kuotak.\nBeste diru iturri bat afiliatuen kuotak dira. Afiliatuek, kuota sindikala ordaintzeagatik, informazio eta aholkularitza iraunkorra (batez ere juridikoa eta lanekoa) eta sindikatuaren beste zerbitzu batzuetarako eskubidea dute. Adibidez, afiliatu batek lanpostutik kaleratzen badute, aholkuak eta defentsa juridikoa eskatu diezaioke sindikatuari, eta honek, abokatu bat bere esanetara jarri beharko du, auzitegian sozialean, beraren interesak defendatzeko.\nSindikatuei kritika.\nLiberalismoaren zenbait sektorek jarduera sindikala esfera ekonomikoaren erregulazioaren kontrakoa dela uste dute. Diotenez, pribilegioak eskaintzen omen dizkie sindikalizatutako langileei, sindikalizatuta ez daudenekin alderatuta. Argumentu horrekin, enplegatzaile batzuek sindikalizazio eza ezartzen dute, langileen izan beharko luketen askatasuna moztuz."}
{"id": "50775", "revid": "512", "url": "https://eu.wikipedia.org/wiki?curid=50775", "title": "Pozalagua", "text": "Pozalagua Karrantzako (Bizkaia) mendebaldeko haitzuloa da, Ranero haitzen azpian dagoena. Gaur egun jendeari irekita dago, eta erraz bisitatzeko modukoa da.\nHaitzulo handia da, barrunbe handiak ditu. Baina, batez ere, ezaguna da munduan dagoen estalaktita eszentrikoen multzorik handiena duelako. Pozalaguatik metro gutxira dago Torca del Carlista izeneko leize zuloa; eta orobat Karrantzan dago Venta Laperra kobazuloa. Kobazuloaren aurrealdean Arma\u00f1ongo Natura Parkeko interpretazio gunea dago.\nHistoria.\n1957ko abenduaren 28an, ondoko dolomita-harrobi bateko lehergailu baten eztandak agerian jarri zuen haitzaren barruan ezkutaturiko haitzulo hau. Leherketa honen ondorioz azaleratu zen leize zuloa, milaka urtean lurpean egon ondoren. Aldi berean, leherketak hainbat kalte eragin zizkien estlaktita eta estalagmita batzuei. Handik aurrera espeleologiaren zale askoren elkargune izan da Karrantza. 20 urtez Dolomitas del Norte S.A. enpresak harrobia ustiatu zuen, harik eta kobazuloari eragindako kalteen ondorioz 1976an itxi zen arte. Izan ere, Karrantzako udalak harrobia behin betiko ixtea erabaki zuen haitzuloa babesteko. Egokitze lanak egin ostean, jendaurrera ireki zuten kobazuloa 1991ean. \nEzaugarriak.\nPozalagua haitzuloa 125 metro luze duen gela bakar batek osatzen du. Gelak 70 metro zabalera eta 15 metroko altuera du. 40 metroko sakonera duten lau amildegi ditu. Munduko estalaktita eszentrikoen kontzentraziorik handiena du, grabitatearen indarrari aurre eginez, norabide guztietara hazi eta zabaltzen direnak. Barruan hainbat gune daude ikusgarri eta horien artean \"Auditorioa\" izenekoa, gela handia eta ura duten karbonatozko presa txiki ugari dituena. \"Versailleseko gela\"ren sabaian ikus daiteke estalaktita eszentrikoen presentziarik nabarmenena. Eraketa horren jatorria ezezaguna da oraindik. Euria egiten duenean, zorua urez betetzen da, aintzira txikia osatuz; horrek ispiluaren efektua sortzen du.\nKobazuloaren kanpoaldean zegoen antzinako dolomita harrobia anfiteatroa da gaur egun. Akustika aprotxetatuz, kontzertuak eta jarduera kulturalak ospatzeko gune bihurtu da.\nFauna.\nPozalaguak munduan bakarrak diren bi espezie ditu, isopodo bat eta collembola endemiko bat, leizean bizi direnak. Euren tamaina milimetro gutxikoa da.\n2013ko txokorik ederrena.\n2013an Repsol Gidak antolaturiko \"2013ko txokorik ederrena\" lehiaketa digitalean, Karrantzako kobazuloa nagusitu zen Internet bidezko bozketan. Kepa Junkera, Julian Iantzi, Athletic, Athleticeko Pe\u00f1en Elkartea, Enkarterrietako udalak eta mankomunitatea, eta Bilboko Udala ere Pozalaguaren alde agertu ziren. Lehiaketan Pozalaguaren alde bozkatu zutenen artean zozkatzeko dohantza egin zuten hainbat artistek:Tere Ahedok, Angel Ajak eta Kontxi Trigok, besteak beste. Lehiaketan 17 tokik parte hartu zuten, bat autonomia-erkidego bakoitzeko. Internauten laguntzari esker, Pozalaguako kobazuloak lortu zuen saria, C\u00e1ceresko Herv\u00e1sko judutegiarekin azken lehia izan ondoren."}
{"id": "50777", "revid": "119347", "url": "https://eu.wikipedia.org/wiki?curid=50777", "title": "Tora", "text": "Tora (, \u00ablegea\u00bb edo \u00abirakaskuntza\u00bb) judaismoaren liburu fundatzailea da. Torak Hebrear Biblia edo \"Tanakh\"aren lehen bost liburuak biltzen ditu, hots, Hasiera, Irteera, Lebitarrena, Zenbakiak eta Deuteronomioa. Zentzu horretan, Tora beste izen batzuez ezagutzen da, hala nola Pentateuko edo Moisesen Bost Liburuak. Halaber, juduen tradizioan Idatzizko Tora (\u05ea\u05d5\u05e8\u05d4 \u05e9\u05d1\u05db\u05ea\u05d1, \"Tora Shebichtav\") ere deitzen zaio. Xede liturgikoetarako erabiltzen denean, eskuz idatzitako biribilki forma hartzen du eta \"Sefer Tora\" deitzen zaio. Aldiz, koadernatuta dagoenean, \"Chumash\" izena hartzen du eta iruzkin errabinikoak (\"perushim\") izan ohi ditu.\nHala ere, batzuetan, Tora hitza Tanakh osoaren sinonimotzat erabiltzen da eta lehenengo bost liburuok ez ezik, gainerakoak ere barne hartzen ditu. Azkenik, Tora ahozko tradizio eta legeak izendatzeko ere erabili ohi da, hala nola Talmuda, eta kasu horretan Ahozko Tora deritzo.\nTradizioaren arabera, Moisesek idatzitako liburuak dira eta Jainkoak Sinai mendian egindako errebelazioa biltzen dute. Juduek, Erromako Eliza Katolikoak, Eliza Ortodoxoak eta Protestanteek Bibliaren aurreneko muintzat dute eta denon kanonetan dute lekua. Liburuon gaia hebrear herriaren historia da, hasiera mitikoetatik (munduaren sorrera, paradisua, uholdea) Moisesen heriotzara arte. Adituek hiru idatzaldi nagusi bereizten dituzte: Jainkoa \"Yahve\" izendatzen duena (K.a. IX. mendea); jainkoa \"Elohim\" izendatzen duena (K.a. VIII. mendea) eta kronikariarena, apaizen arautegia barne (K.a. IV. mendea).\nEdukia.\nTora Jainkoak mundua sortu zuela kontatzen hasten da, eta gero Israelgo herriaren hasiera eta Egiptorako bidea azaltzen ditu, baita nola Tora Moisesek jaso zuen Sinai mendian. Moisesen heriotzarekin bukatzen da, Israelgo herria Kanaaneko Agindutako Lurrera heltzear dagoela. Narrazioan irakaskuntza espezifikoak (betebehar erlijiosoak eta lege zibilak) tartekatzen dira, bai esplizituki emanak (adibidez, Hamar Aginduak) edo inplizituki kontakizunean txertatuak (Pesakh ospatzeko legea, Irteera 12 eta 13n azaltzen dena).\nHebreeraz, Torako bost liburuen izenak liburu bakoitzaren lehen hitzetik datoz. Euskarazko izenak grezierazko Septuagintatik datoz eta liburu bakoitzaren gai nagusiari egiten diote erreferentzia:"}
{"id": "50778", "revid": "336", "url": "https://eu.wikipedia.org/wiki?curid=50778", "title": "Luis Bonaparte", "text": "Louis Napoleon Bonaparte edo Luis I.a Holandakoa (nederlanderaz: \"Lodewijk Napoleon\") (1778ko irailaren 2a - 1846ko uztailaren 25a) Frantziako Napoleon I. enperadorearen hiru anaietako bat izan zen. 1806an Holandako errege koroatua izan zen."}
{"id": "50779", "revid": "2241", "url": "https://eu.wikipedia.org/wiki?curid=50779", "title": "Tora (argipena)", "text": "Tora honakoa izan daiteke:"}
{"id": "50780", "revid": "512", "url": "https://eu.wikipedia.org/wiki?curid=50780", "title": "Diego de Losada", "text": "Diego de Losada konkistatzaile espainiarra izan zen, Rionegro del Puneten (Zamora) jaioa 1511ean eta 1569n hila Venezuelan. 1526tik aurrera Alonso de Pimentel, Benaventeko kondearen zerbitzura jarri zen.\nGazterik bidaiatu zuen Amerikara eta militar, exploratzaile, mertzenario, administratzaile zibil eta beste lan asko egin ondoren, Caracas hiria fundatu zuen 1567ko uztailaren 25ean. 1533an Puerto Ricon zen eta ondoren Venezuela konkistatzera abiatu zen. 1552an Nueva Segovia (egungo Barquisimeto) eta Nuestra Se\u00f1ora de Caraballedako hiriak sortu zituen Venezuelako itsasertzean eta, Venezuelako gobernariak aginduta, Venezuelako hiriburua sortu beharreko lurraldea konkistatzera abiatu zen. 1567rako bere mende zituen bertako biztanleak (arawakak, tekeak). Hurrengo urtean Santiago de Leon de Caracas hiria sortu zuen eta ondoren Venezuela gobernatu nahi izan zuen baina ez zuen bete bere asmoa."}
{"id": "50781", "revid": "336", "url": "https://eu.wikipedia.org/wiki?curid=50781", "title": "York", "text": "York Ingalaterrako ipar-ekialdeko hiria da, Ouse eta Foss ibaien artean dagoena, izen bereko haranean. 2001ean 181.094 biztanle zituen. Hiriak kokatzen den Yorkshire konderriari izena ematen dio. Garai batean Konderriaren administraziopean zegoen arren, 1996tik hiri autonomoa da.\nAmeriketako Estatu Batuetako New York hiriaren izenak honi egiten dio erreferentzia.\n202.400 biztanle ditu (2010).\nEkonomia.\nAzken urteetan industria asko indartu da: metalurgia eta industria mekanikoak, gai elektrikoak, elikagaiak.\nHistoria.\nK. o. 71. urteaz geroztik erromatarren egoitza izan zen \"(Eboracum)\" eta han izendatu zuten enperadore Konstantino.\nV. mendean saxoniarrek hiria hartu eta Northumbriako erresumako hiriburu egin zuten.\nVII. mendea kultura eta erlijiozko errenazimentu aroa izan zen.\nIX. mendean daniar bikingoek eskualdea beretu zuten, Jorvikeko erresuma zeritzona sortuz (hortik dator gaur egungo \"York \"izena).\nXI. mendean normandiarrek bereganatu zuten.\nXII. mendean, eskualdeko nekazaritzak aberastasun handia ekarri zion hiriburuari. Erdi Aroan erresumako bigarren hiri garrantzitsuena izan zen.\nXVI. mendean erlijio ordenak desagertarazi zituzten eta ekonomiak lur jo zuen.\nXVII. mendean, erregezaleek indar handia izan zuten Yorken.\nXIX. mendean nekazaritzaren beheraldiak eragin handia izan zuen hiriaren gainbeheran.\nOndasun nabarmenak.\nYorkeko katedrala (\"York Minster\") Ingalaterrako katedral handienetako bat da; 1220tik 1740ra eraiki zen, antzinako gotiko estiloan; beirateak XIV. eta XV. mendekoak dira.\nXIV. eta XV. mendeko etxe eta eliza asko ditu hiriak; aipagarriak dira baita ere XI. mende bukaerako beneditarren abade-eliza baten aztarnak eta Gilermo Konkistatzaileak eraikitako gaztelua."}
{"id": "50782", "revid": "201", "url": "https://eu.wikipedia.org/wiki?curid=50782", "title": "Torah", "text": ""}
{"id": "50783", "revid": "201", "url": "https://eu.wikipedia.org/wiki?curid=50783", "title": "Alexander Vinokourov", "text": ""}
{"id": "50784", "revid": "512", "url": "https://eu.wikipedia.org/wiki?curid=50784", "title": "Tanga", "text": "Tanga ipurmasailak agerian uzten dituen kulero edo galtzazpia da. Ohizko kuleroek atzeko aldean duten oihal zatia hiru lokarri finez ordezkatua izan da, bi aldaketatik eta bat azpitik aurreko aldearekin lotzen direnak. Ofizialki 1974ean Brasilen asmatu zen arren, hainbat kulturetan antzinatik erabiltzen dira antzeko janzkiak."}
{"id": "50785", "revid": "105290", "url": "https://eu.wikipedia.org/wiki?curid=50785", "title": "Arraitz (mendia)", "text": "Arraitz mendia Errekalde (Bilbo) auzoan dago, Alonsotegi herriarekin muga eginez. 352 metroko garaiera du. Ganekogortako mendilerroaren barruan dago. Nahiz eta ondoko lur guztiak historikoki Abandoko Elizatearenak izan, Arraitz mendi osoa beti Bilbokoa izan da.\nIgoera Betolatza auzotik edo Iturrigorri auzotik egin daiteke. Bietatik ordubete inguru dago tontorreraino. Dena den, Arraitz mendiraino errepidea dago. Askok erabiltzen dute errepide hau Pagasarri mendira hurbiltzeko.\nArraitz mendian sagardotegia dago. Horrez gain, gaztelu zahar baten aurriak ere badaude."}
{"id": "50786", "revid": "1545", "url": "https://eu.wikipedia.org/wiki?curid=50786", "title": "Alen (mendia)", "text": "Alen mendia Bizkaiko mendebaldean kokaturik dago, Enkarterrietan. 802 metroko garaiera du. Alen mendian burdina meatzeak zeuden, eta burdina hori Castro Urdialesera garraiatzen zen. Igotzeko lekurik arruntena Alen izeneko auzoa da (Sopuerta). Santa Cruz izeneko auzotik ere igo daiteke, baita Kantabriatik ere, Ota\u00f1es auzotik.\nIzena.\nAzentua azken silaban daramala ahoskatu behar da izena; \"Al\u00e9n\", alegia."}
{"id": "50787", "revid": "119347", "url": "https://eu.wikipedia.org/wiki?curid=50787", "title": "Hu\u00e9cija", "text": "Hu\u00e9cija Almer\u00edako probintziako (Andaluzia-Espainia) udalerri bat da, Almeriako Alpujarra eskualdean kokatua. 2009an 539 biztanle zituen. Almer\u00edako hiriburutik 33 kilometrora dago.\nGeografia.\nHaren azaleko hedadura 19\u00a0km tarik zaie hego aurpegiagatik hedatzen den Sierra De G\u00e1dor-etik, hurbildu bere burua arte gailurrei, gabeen orografia bat ematen dion, sakanak ugari izan, Mamaica-ren edo Uraren sakana.\nMugak.\nOndorengo udalerriak ditu mugakide:\nUdal gobernua.\nHauteskundeak.\nHu\u00e9cijako alkatea Juan Jos\u00e9 Ram\u00edrez Andr\u00e9s da, PSOE. 2007ko maiatzeko hauteskundeetan PSOE izan zen bozkatuena, guztira lau zinegotzi eskuratuz, PPk iru zinegotzi lortu zituen.\nHu\u00e9cijako alkateak.\nAzken legegintzaldietan Hu\u00e9cijaek izandako alkateak honakoak izan dira:"}
{"id": "50788", "revid": "6950", "url": "https://eu.wikipedia.org/wiki?curid=50788", "title": "Arnotegi", "text": "Arnotegi mendia Bilbon dago, Ganekogortako mendilerroan. 426 metroko garaiera du. Bilboko ikuspegi ederra ematen du mendi honek.\nTontorrean Karlistaldietan eraikitako gotorleku baten hondakinak ikus daitezke. Bigarren tontor bat ere dauka (377 metroko garaierakoa), non ETBko antena bat dagoen, magalean daukan auzoaren izen bera daramana, Irusta. Gailurretik hurbil, erpin geodesikoa dago.\nIgotzeko abialeku arruntena Bilboko Larraskitu auzoa da. Bolintxutik abiatuta ere igo daiteke."}
{"id": "50789", "revid": "56334", "url": "https://eu.wikipedia.org/wiki?curid=50789", "title": "Betsaide", "text": "Betsaide mendiak Bizkaia, Araba eta Gipuzkoa arteko muga egiten du. 564 metroko garaiera du.\nBetsaide mendian Euskal Mendizale Federazioaren ekimenez mendizaleen aldeko monumentua eraiki zen 1950eko hamarkadan. Irailaren hirugarren igandean mendian hildako mendizaleen aldeko ekitaldia egiten da bertan.\nIgotzeko Arrasateko Udala auzotik edo Kanpazarretik egiten da. Ordu eta laurden da ibilbidea alde bietatik.\nKanpaina.\nAraba, Bizkaia eta Gipuzkoa elkartzen diren gunea da. Bertako monumentua hildako mendizaleen orimenean eraiki zen.\nIturria.\nUdala auzotik igota iturri eder bat dago. Ur freskoa eta goxoa ematen du. Jartzeko tokia du eta inguruko zuhaitzek gerizpe ona ematen dute."}
{"id": "50790", "revid": "105290", "url": "https://eu.wikipedia.org/wiki?curid=50790", "title": "Ere\u00f1ozar", "text": "Ere\u00f1ozar mendia Urdaibain (Busturialdea) dago. 448 metroko garaiera du. Tontorrean San Migeli eskainitako baseliza dago. Baseliza hau garai batean Ere\u00f1o herriaren eliza zen, 1660. urtean berria egin arte. Kondairak dio baseliza honetan altxorra ezkutatuta dagoela.\nEre\u00f1ozar mendiaren ezaugarri handiena da bere magalean dauden Santimami\u00f1eko kobazuloak.\nAbiapuntuak.\nIgoera Santimami\u00f1etik (30-45 minutu, baina igoera oso pikoa) edo Ere\u00f1otik egin daiteke (ordu 1)."}
{"id": "50791", "revid": "371", "url": "https://eu.wikipedia.org/wiki?curid=50791", "title": "Besaide", "text": ""}
{"id": "50792", "revid": "105290", "url": "https://eu.wikipedia.org/wiki?curid=50792", "title": "Pastel-krema", "text": "Pastel-krema gozogintzan tartak edo pastelak betetzeko erabiltzen natilla lodia da. Osagaiak: arrautzak, esnea, irina eta azukrea. Aukerakoak: kanela, banilla, limoia, laranja eta abar."}
{"id": "50793", "revid": "56334", "url": "https://eu.wikipedia.org/wiki?curid=50793", "title": "Mieltxo Saralegi", "text": "Mieltxo Saralegi Arribillaga (Leitza, Nafarroa, 1968ko otsailaren 2a) Euskal Herriko harri-jasotzailerik ezagunenetarikoa da. Gaur egun, berea da munduko harri altxaketa errekorra bi eskuekin, 2001eko apirilaren 28an 329 kilogramoko harria jaso baitzuen.\nBizitza.\n182 zentimetroko luzera du eta 132 kiloko pisua. Baserri mundutik dator. Bere aita Estebanek aizkoraren munduarekiko zaletasuna igorri zien sei seme-alabei (Gabriel, Natxi, Marbi, Esteban, Kristina eta Mieltxo). Anai-arrebetan gazteenak, Mieltxok, fisiko pribilejiatua zuen txikitatik eta agian horregatik harriari gehiago zuzendu zuen aitak. Leitzako Udal Kiroldegian lan egiten du eta Saralegi Anaiak Herri Kirolak enpresaren erakusketen sorkuntzaren arduraduna da. Iru\u00f1ako Jolaskide Kiroldegian ere aritu izan da kirol monitore lanetan.\nMieltxo Edurne Nagorerekin ezkonduta dago, Txomin Nagore futbolariaren eta Jorge Nagore pilotariaren arrebarekin. Ehiza da bere zaletasunik handiena, horregatik asteburuetan ahal duen guztietan bere eskopeta hartzen du. Mieltxoren beste zaletasunen bat Leitzako familiaren baserria da, herriaren kanpoaldean kokatua. Han, ardi latxa, antzara eta idi kopuru ederra daukate. Abere hauek erakustetarako erabiltzen dituzte Iru\u00f1a, Donostia edo beste hiri batzuetan."}
{"id": "50794", "revid": "109565", "url": "https://eu.wikipedia.org/wiki?curid=50794", "title": "Apatamonasterio", "text": "Apatamonasterio elizatea Atxondo udalerriko auzo nagusia da 1962tik, Bizkaiko Durangaldea eskualdean dagoena. Bertan dago udaletxea.\nAtxondo osatzen duten beste elizateekin bat egin arte (Arratzola eta Axpe-Martzaa) udalerri independientea zen, eta Batzar Nagusietan jezarlekua eta boto zeukan.\nKokapena eta komunikabideak.\nUdaletxea zegoen hirigunea Durango eta Elorrio biltzen dituen errepidearen alboa dago. Bazeukan trenbidea, baina XX mendeko 70etako hamarkadan desagertu zen.\nHistoria.\nApatamonasterio izenak \"abadeen monasterioa\" esan nahi du, eta hau aukeratu zen hemen sortutakoa eta Etxebarrian zegoena bereizteko.\nAhaide Nagusien gerretan oinaztarren alde egin zuen. Durangaldeko Merinaldeko kidea zen aldetik, 10. jarleku eta boto zeuzkan Gerediagan, eta fiel batek zuzendua zen.\n1857 arte ez zuen parrokiarik izan, eliza Abadi\u00f1okoaren menpe egon zen lehen eta Done Agustinekora geroago.\nEkonomia.\nHistorikoki, elizateko ekonomia nekazaritzarekin lotua egon da.\nJaiak eta ospakizunak.\nApatamonasterioko jaiak ekainaren 29an ospatzen dira San Pedroren omenez."}
{"id": "50795", "revid": "109565", "url": "https://eu.wikipedia.org/wiki?curid=50795", "title": "Arratzola", "text": "Arratzola (azentua bigarren silaban) Atxondo herriko auzoa da gaur egun. Hala ere, 1962. urtera arte herri independente gisa funtzionatu zuen. Urte horretan Apatamonasterio eta Axpe-Martzaa herriekin bat egin eta Atxondo sortu zuten.\nArratzola Anboto mendiaren magalean dago kokatua, eta bertan jaio da izen bereko erreka, aurrerago Ibaizabal sortuko duena Zumelegirekin batera.\nArratzolatik gertu, XX. mendera arte funtzionatu izan dute burdin eta berun meatze batzuk. Horiek garraiatzeko trenbide bat zegoen, Durango-Elorrio burdinbideko adar bat zena. 1990eko hamarkadan trenbide hori eraldatu eta bide berde bat eratu dute.\nJaiak eta ospakizunak.\nArratzolako jaiak Andre Mariaren Jasokundearen omenez egiten dira, abuztuaren 15aren inguruan."}
{"id": "50802", "revid": "7476", "url": "https://eu.wikipedia.org/wiki?curid=50802", "title": "Kaiku Arraun Kirol Elkartea", "text": "Kaiku Arraun Kirol Elkartea Sestaoko arraun talde bietako bat da, (Iberia da bestea), 1923n Simondrogas auzoan sortua. Pedro Barrondo Garai izan zen taldearen sortzailea eta lehen presidentea. Kontxako 6 Bandera, Espainiako 7 txapelketa eta 3 TKE Liga irabazi ditu, besteak beste.\n1940. hamarkadan Bizkaiko traineru onena izan zen eta Kantauriko indartsuenetakoa. Bi hamarkadatan apal ibili ondoren 1975ean goraldi nabarmena izan zuen Jose Luis Kortaren eskutik eta Santurtzirekin batera \"bizkaitarren urrezko aroa\" osatu zuen. Kaiku eta \"Soteraren\" arteko lehia estuek ikusle andana erakartzen zuten estropadetara.\n2006an aro berri bati ekin zion, berriz ere Kortaren eskutik. Arraunlariek \"galaktikoak\" ezizena hartu zuten eta bi Kontxa eta 3 TKE Liga irabazi zituzten. TKE hirugarrenez jarraian irabazteagatik 2013an Caixa Koroa bereganatu zuen Kaikuk.\n2023an mendeurrena ospatu du, gizonezkoen taldea TKE Ligan dagoela eta emakumezkoen taldeak ETE Liga irabaziz. Emakumezkoak Kontxako Banderan lehiatuko dira gainera.\nUniformea.\nBai uniformea, bai arraunlarien jantziak berde eta beltzak dira. \"Bizkaita\u0155a\" da Kaikuren traineruaren izena. historikoki berdea izan da baina 2010. hamarkadaren ondoren beltza erabiltzen hasi zen. Historian zehar \"Kaikutarra\" eta \"Bilbotarra\" ere erabili izan ditu.\nEmakumezkoen trainerua berdea da.\nHistoria.\n1923ko abenduaren 22an sortu zuen taldea Pedro Barrondok. Ordutik, palmares handia lortu du Sestaoko taldeak. Azpimarratu daitezke lortutako sei Kontxako Banderak, edo lortutako zazpina Euskadiko eta Espainiako txapelketak.\nLehenengo garaipenak.\nHasieran Sestao Sport taldearen izenean hartu zuen parte Bilboko itsasadarrean jokaturiko estropadetan. Lehenengo garaipenak 30.eko hamarkadan izan zituen, non bost estropadatan txapeldun atera baitzen. Garai hartan bost aldiz hartu zuen parte Kontxan baina emaitzarik onena 1935ko laugarren postua izan zuen.\nGerra ostean lanean jarraitu zuen eta 40. hamarkadan traineru indartsuenetakoa izan zen Pedre\u00f1a, Orio eta Hondarribiarekin batera. Bereziki aipagarriak dira 1945 eta 1946ko Kontxako bigarren postuak.\nIberiaren itzalean.\n50 eta 60. hamarkadetan Sestaoko beste taldea zen Iberiaren itzalean egon zen, nahiz eta 1959an Kontxako Bandera irabazi zuen traineru hark bi klubetako arraunlariak bazituen.\nUrrezko Aroa.\n70. hamarkadan hasi zen Kaikuren urrezko aroa. 1975 eta 1982 arteko Espainiako trainerilla txapelketa guztiak irabazi zituen eta honen emaitza trainerutan ikusten hasi zen. Jose Luis Korta entrenatzailearen eta Norberto Torres \"Txirri\" patroiaren eskutik, lehenengo denboraldi bikaina 1978an izan zuen, jokaturiko 16 estropadatatik 13 irabazi baitzituen. 1979an ondoan agertu zitzaion etsaia, Santurtzi hain zuzen ere, eta estropada gehienetan bigarren postuarekin konformatu behar izan zuen. 1980ko denboraldia Santurtizk bikain hasi zuen baina editik aurrera Kaikuk irabazi zituen estropadak.\nHurrengo bi urteetan Kaikuren nagusitasuna erabatekoa izan zen, batez ere 1982an, jokaturiko 15 estropadatatik 13 irabazi baitzituen. 1983tik aurrera Zumaiaren garaia iritsi zen eta Kaikuren emaitzak urtez urte makalagoak izaten hasi ziren. Salbuespen gisa aipa dezakegu 1986 urtea, 10 bandera irabazi baitzituen, garrantzitsurik ez ordea, El Corte Ingles baino ez.\nAzken garai bikaina.\n90. hamarkadaren ahulaldiaren ondoren 2006an KAE 2. mailako Liga irabaziz proiektu berri bati ekin zion, berriz ere Jose Luis Korta gidari zuela. 2008an KAE 1. mailako txapeldun izatean 2009an TKE Ligan sartu zen.\n2009 eta 2010 urteak bereziak izan ziren oso, izan ere fitxaketatan oinarrituriko taldea izanik TKE Ligan ezin izan baitzituen propioak ez zituen arraunlariak nahi beste erabili. Hala ere Espainia, Bizkaia eta Euskal Herriko Txapelketak eta Kontxako Bandera lortu zituen 27 urte pasa ondoren.\n2011 urtean berriz Kaikuren nagusitasunak handia izaten jarraitu zuen eta Espainiako txapelketa eta azkenik TKE Liga irabazi zituen. Kontxako bandera eta Euskadiko txapelketa berriz Urdaibairentzat izan ziren. 2012an trainerurik onena izan zen eta TKE Liga eta Kontxako Bandera irabazi zituen. 2013an hirugarrenez jarraian Liga irabazi zuen eta Caixa koroa lortu duen lehen trainerua izan zen. Kontxan ordea pott egin eta Banderako lehiatik at geratu zen berehala.\n2014an Kontxan zein TKE Ligan hirugarren postua eskuratu zuen. Hiru bandera garrantzitsu ere lortu zituen, Euskolabel, Zarautz eta Corte Ingl\u00e9s. Ordutik aurrera ohorezko txandan ibili da baina Hondarribia eta Urdaibairengandik urruti eta TKE Ligako bandera bakarra lortu du, 2015eko Corte Ingl\u00e9s bandera. 2016 eta 2017 denboraldian ere ohorezko txandan ibili ondoren 2018an arazoak izan ditu taldea osatzeko eta Ligan 10. egin zuen. 2020an azkenik azkena gelditu eta maila galdu zuen 12 denboraldi TKE Ligan egon ondoren.\nHurrengo urtean TKE Ligara itzutzea zuen helburu eta txanda nagusian egon arren ez zuen goia jotzea lortzen. Denboraldi erdialdera Jose Luis Korta itzuli zen Kaikura eta azken txanpan hainbat bandera irabazi eta play-offetara sailkatu ondoren maila gorenera itzultzea lortu du.\n2022ko TKE Ligan erdiko txandan aritu zen eta Kontxako Banderara sailkatzea lortu zuen. 2023an klubaren mendeurrena ospatu bazuen ere ez zuen esperotako maila eman. 9. egin zuen Ligan eta ez zen Kontxako Banderara sailkatu.\nPatroi historikoak.\nHauek dira Kontxako Banderak lortu dituzten patroiak:\nB trainerua.\nZuzendaritza berria ezartzearekin batera harrobiaren aldeko apustua egin da eta horretarako 2016an Kaikuk bigarren trainerua uretaratu du, KAE 2 Ligan arituko dena.\nEmakumezkoen trainerua.\n2018an atera zuen trainerua lehen aldiz eta Kontxako Bandera jokatzeko sailkatu zen. Hala ere batel eta trainerilletan lortu izan ditu tituluak eta aurreneko urtean Bizkaiko traineru txapelketa ere bai. 2018 eta 2019 urteetan Bizkaiko txapelduna izan zen. Hurrengo urtean ez zuen trainerua uretaratu.\n2023an berriz atera zuen trainerua, klubaren mendeurrenean, eta ETE Liga irabazi zuen eta Kontxako Banderarako sailkatu zen bigarren aldiz bere historian. Bizkaiko txapelduna ere izan zen."}
{"id": "50823", "revid": "336", "url": "https://eu.wikipedia.org/wiki?curid=50823", "title": "Michael Rasmussen", "text": "Michael Rasmussen (Holb\u00e6k, Danimarka 1974ko ekainaren 1a- ) daniar txirrindulari ohia da. Txirrindulari profesionaletan pasa baino lehen Mountain Bike lasterketetan parte hartzen zuen.\n2002an debutatu zuen profesionaletan CSC-Tiscali (2002) Rabobank (2003)taldean parte hartu baino lehenago.\n2007ko Tour de Franceko lasterketan, liderra joan zenean hiru minutu abantailarekin eta lau etapa zirenean, bere taldeak eskatu zion lasterketa uztea positiboa eman ondoren. Arrazoiak gezurrak esan zituelako eta taldearen araudia hautsi zuela argudiatuta. Rabobank taldearen arabera, Rasmussenek ekainean Mexikon zegoela esan zien, baina gerora Italian egon zela jakin zuen taldeak. Tarte horretan, Rasmussenek ez zituen Danimarkako Txirrindularitza Federazioak egin beharreko dopinaren kontrako kontrol bi pasa."}
{"id": "50824", "revid": "119347", "url": "https://eu.wikipedia.org/wiki?curid=50824", "title": "Lastur", "text": "Lastur Debako auzo bat da, Itziar herrigunekoa, hainbat baserrik osatua. Haranaren erdialdean jatetxea dago, pilotalekua, San Nikolasi eskainitako baseliza, bi errota (aurretiaz burdinolak izandakoak), landetxeak eta aterpetxe bat.\nLastur Behea gutxi gorabehera itsas-mailaren gainetik 75 metrora dagoen sakana da.\nInguru naturala.\nLastur Izarraitz mendilerroaren bihotzean dago, mendi eta haranez inguratuta, nahiz eta itsasotik oso gertu egon. Natur eta kultur ondare handia duen harana da Lastur.\nEkonomia.\nHaranaren ekonomia abeltzaintzan du oinarri. Horien artean, oso famatuak dira Lasturko zezenak.\nLasturko zezen-plaza Euskal Herriko zaharrenetarikoa da. Gaur egun, astebururo erabiltzen da, bigantxak ateraz. Horrez gain, auzoko jaietan (San Nikolas, irailaren 10a) ere erabiltzen da.\nLasturko zezenak.\nGarai batean betizu arrazako abereak erabiltzen omen ziren bertan, baina urtekin bertako betizuak kanpoko zezenekin nahastuz joan ziren tamainaz handiagoak ziren abereak lortzeko. Horregatik duela hainbat hamarkadetan esaten zen Lasturko zezenak beltzak zirela, nahasketa honen ondorioz. Egun berriz antzineko betizu arrazako behiak berreskuratzeko lanean ari dira bertako zenbait abeltzain."}
{"id": "50825", "revid": "512", "url": "https://eu.wikipedia.org/wiki?curid=50825", "title": "Albertia", "text": "Albertia mendia Legution dago, Arabako iparraldean. 868 metroko garaiera du. Inguruko mendien artean Jarindo dago (895 m), 1.8 km-tara.\nIgotzeko bi bide nagusi daude: Landatik (ordubete) eta Legutiotik (ordu eta laurden).\nEspainiako Gerra Zibilean eraso gogorrak izan ziren mendi honen inguruetan. EAE-ANVkoak eta CNT-ko anarkistak izan ziren mendi hauetan bizia utzi zuten gudari eta miliziano gehienak. Urtero-urtero uztailaren lehen igandean EAE-ANVk bere gudariei omenaldia egiten die Albertiako landetan. Halaber, honen omenez Zarauzko (Gipuzkoa) institutu eta aterpetxe batek mendi honen izena darama."}
{"id": "50826", "revid": "105290", "url": "https://eu.wikipedia.org/wiki?curid=50826", "title": "Bachicabo", "text": "Bachicabo mendia Artzena mendilerroko mendi nagusia da. 1201 metroko garaiera du. Mendi hau Arabako hego-mendebaldean dago, Gaubeako udalerrian, Burgosko mugatik gertu.\nIgozteko abiapuntu ohikoenak Barrio eta Bachicabo kontzejuak dira."}
{"id": "50827", "revid": "9306213", "url": "https://eu.wikipedia.org/wiki?curid=50827", "title": "Fraideburu", "text": "Fraideburu edo Fraileburu mendia (gaztelaniaz \"Pico del fraile\") Gorobel mendilerroan (gaztelaniaz S\u00e1lvada) dago. 853 metroko garaiera du. Tertanga (Arrastaria Harana, gaur egun Amurrio udalerriaren barruan) herritik gora dago.\nIgotzeko leku arruntena Urdu\u00f1a da. Dena den, Fraideburura heltzeko beharrezkoa da eskalada egitea. Mendi honetara igo zen lehen pertsona \u00c1ngel Sope\u00f1a Orueta izan zen, 1924. urtean."}
{"id": "50828", "revid": "105290", "url": "https://eu.wikipedia.org/wiki?curid=50828", "title": "Nafarkorta", "text": "Nafarkorta mendia Araban dago, Amurrion. Gorbeiako mendilerroan dago kokatua eta 1014 metroko garaiera du.\nNafarkorta mendira igotzeko biderik nagusia Baranbiotik irteten da, Garraztatxu baseliza igaroz. Ziorragatik ere igo daiteke."}
{"id": "50829", "revid": "219", "url": "https://eu.wikipedia.org/wiki?curid=50829", "title": "Oriol", "text": "Oriol edo Orixol Arabako mendi bat da, Aramaioko harana gobernatzen duena, Arangioko mendilerroaren garaietatik. 1.128 metroko garaiera du, eta Anbototik gertu dago, haren hegoaldean kokaturik. Hainbat bide daude Aramaiotik mendi honetara igotzeko. Urkiolatik ere igo daiteke.\nIzena.\nMendi haren euskal izentzat zenbaitetan \"Orixol\" edo \"Orisol\" ere azaltzen diren arren, dokumentazioak argi erakusten du mendi ezagun haren izena \"Oriol\" dela. Euskaraz \"-io-\" hiatoan kontsonante bat tartekatzea mendebaldeko zenbait hizkeretan oso fenomeno bizia da, eta ahoz esan arren, ez da inola ere idatzi behar (\"Urkixola, Ixurreta, Mendixola\"...)."}
{"id": "50830", "revid": "512", "url": "https://eu.wikipedia.org/wiki?curid=50830", "title": "Txarlazo", "text": "Txarlazo mendia Gorobel mendilerroan (gaztelaniaz, \"S\u00e1lvada\") dago.\n927 metroko garaiera du. Araba, Bizkaia eta Burgosen artean egiten du muga. Arrastaria harana gobernatzen du mendi honek.\nMendi honen tontorrean Antiguako Andra Mariari eskainitako baseliza dago.\nAbiapuntuak.\nHiru bide nagusi daude hona heltzeko: Urdu\u00f1atik, Tertangatik edo Urdu\u00f1ako mendatetik."}
{"id": "50831", "revid": "56334", "url": "https://eu.wikipedia.org/wiki?curid=50831", "title": "Haitzuloaren alegoria", "text": "Haitzuloaren alegoria (haitzuloaren mitoa izenaz ere ezaguna), berez asmo pedagogiko-filosofikoen alegoria bat besterik ez den arren, ez da mito bat, ez baita horrela islatuta agertzen Platonen idazkietan, ezta antzinako beste ezein lanetan ere, ezta mitografoen artean ere, filosofiaren historiako alegoriarik ospetsuena kontsideratzen da.\nPlatonen azalpen metaforiko bat da, filosofo greziarrak \"Errepublikaren\" VII. liburuaren hasieran egina (514-520), eta gizakiak ezagutzarekiko duen egoerari buruzkoa, hain zuzen, \"gure naturan, hezkuntzaren eragina (\"\u03c0\u03b1\u03b9\u03b4\u03b5\u03af\u03b1\") eta horren gabezia alderatzen dituena\". Azalpen hau, Platonen anaia den Glaukonen eta Sokratesen arteko elkarrizketa bezala idatzia dago, azken honek kontatua, eta, Eguzkiaren analogiaren (508b \u2013 509c) eta lerro zatituaren (509d \u2013 511e) ondoren aurkezten da.\nAlegorian, Sokratesek kobazulo horma huts baten aurrean kateaturik bizi izan den jende talde bat deskribatzen du. Jendeak itzalak ikusten ditu horman, atzean dagoen su baten aurretik pasatzen diren objektuei dagozkienak eta itzal horiei izenak jartzen dizkiete. Itzalak presoen errealitatea dira, baina ez mundu errealaren irudikapen zehatzak. Gorago, hiru maila daude: natur zientziak; matematika, geometria eta logika deduktiboa; eta formen teoria.\nSokratesek azaltzen du nola filosofoa kobazulotik askatutako presoa bezalakoa den, eta nola heltzen den hormako itzalak errealitatea ez direla ulertzera. Filosofoak errealitatearen goiko mailak ulertu eta hautematea du helburu. Hala ere, haitzuloko gainerako presoek ez dute kartzelatik irten nahi, ez baitute bizitza hoberik ezagutzen. Sokratesek azpimarratzen du alegoria hau aurreko idatziekin pareka daitekeela, hots, eguzkiaren analogiarekin eta lerro zatikatuaren analogiarekin.\nArgumentua.\nEspetxea kobazuloan.\nPlatonek, hasiera batean Sokratesek Glaukoni imajinatzeko eskatu zion egoera bat deskribatzen du, non, leize-zulo batean jaiotzatik preso dagoen jende talde bat aurkitzen den. Preso hauek kateatuta daude, hankak eta lepoa finkatuta dituztela, aurreko hormari begiratzera behartuta eta ez kobazuloari, ez elkarri, ez beste gauzei begira. Justu hauen atzean, korridore bat duen horma bat dago, eta, jarraian, eta gizonengandik gertu, su bat eta kanpora ematen duen kobazuloaren sarrera. Harresiko pasillotik gizonak doaz, mota guztietako objektuak daramatzatela, eta haien itzalak, suaren argiari esker, presoek ikus dezaketen horman proiektatzen dira. Presoek ezin dute ezer ikusi atzean, itzalak baino ezin dituzte ikusi aurrean duten kobazuloko horman. Atzeko jendearen soinuek oihartzuna dute hormetan, eta presoek uste dute soinu horiek itzaletatik datozela. Hortaz, gizon kateatu horiek objektuen itzalak hartzen dituzte egiatzat. Beren presondegiko zirkunstantzien ondorioz, proiektaturiko itzal guzti-guztiak beren gain hartzera kondenaturik daude, ezin baitute ezer ezagutu haien atzean gertatzen denaz.\nSokratesek iradokitzen du itzalak presoentzako errealitatea direla, beste ezer ikusi ez dutelako, eta ez dira konturatzen ikusten dutena objektuen itzalak direla su baten aurrean, eta are gutxiago objektu horiek ikusten ez dituzten kobazulotik kanpo dauden gauzek inspiratzen dituztela.\nSua, edo giza argia, eta txotxongiloak, itzalak egiteko erabiltzen zirenak, artistek egiten dituzte. Baina Platonek adierazten du sua ere nazio-egoeran irakasten den doktrina politikoa dela. Artistek argia eta itzalak erabiltzen dituzte garai eta leku bateko doktrina nagusiak irakasteko.\nGizaki gutxik ihes egingo dute kobazulotik. Ez da lan erraza, eta benetako filosofo batek bakarrik, hamarkadatako prestakuntzarekin, kobazulotik irten ahal izango luke, aldapan gora. Gizaki gehienak kobazuloaren hondoan biziko dira, eta artista txiki batzuk izango dira itzalak proiektatzen dituztenak argi gizatiarrarekin.\nKobazulotik alde egitea.\nKontakizunak aurrera jarraitzen du kontatzen zer gertatuko litzatekeen gizon horietako bat askatu eta suaren argitara itzultzera behartuko balute, horrela errealitate berri bati begira. Errealitate sakonago eta osoago bat antzemango luke, zeren hori baita lehen errealitatearen kausa eta oinarria, zeina itxura sentigarriz bakarrik osatua baitago. Behin gizakiak egoera berri hau bere gain hartu duenean, berriz ere, haitzulotik kanporantz jotzera behartua da, igoera malkartsu eta latz baten bidez, kanpoko errealitate berri bat hautemanez (gizakiak, zuhaitzak, lakuak, astroak, etab., mundu ulergarriarekin identifikatuak), aurreko errealitateen oinarri dena, jarraian, zuzenean \"eguzkia eta berezkoa duena\" ikustera behartua izan dadin, \"Ongiaren ideia\" irudikatzen duen metafora osatuz.\nPlatonek, orduan, preso bat libre dela uste du. Preso horrek ingurura begiratu eta sua ikusiko zuen. Argiak begietan min emango zion, eta itzalak jaurtitzen dituzten gauzak ikustea zailduko zion. Horman ikusten duen errealitatearen beste bertsioaren ordez ikusten duena erreala dela esango balitzaio, ez luke sinetsiko. Bere oinazean, jarraitzen du esaten Platonek, \"Ongiaren ideia\", preso askatuak atzera egin eta ohiturara (hau da, eramandako gauzen itzaletara) joko luke. Idazten du: \"... begietan min emango lioke, eta ihes egiten du ikusi ahal dituen gauzetara itzuliz, eta horiek erakusten zaizkionak baino argiagoak direla uste du\".\nPlatonek jarraitzen du: \"Demagun norbaitek indarrez arrastaka eraman behar duela... igoera malkartsuan gora, eta ez dadila gelditu eguzkiaren argitara atera arte. Presoa haserretu eta mindu egingo litzateke, eta egoera horrek okerrera baino ez luke egingo eguzkiaren argi distiratsuak begiak estali eta itsutzen dizkionean\".\nAstiro-astiro, begiak eguzkiaren argira egokituz doaz: lehenik, itzalak besterik ezin ditu ikusi; pixkanaka-pixkanaka jendearen eta gauzen islak uretan ikusten ditu; eta gero, jendea eta gauzak berak; eta azkenik, eguzkiari zuzen begiratu ondoren bakarrik da gai honi buruz arrazoitzeko.\nKobazulorako itzulera.\nAlegoria, azkenean, presoa berriz ere haitzuloaren barrura sartzean amaitzen da, bere lehengo kideak kateetatik \"askatzeko\", preso askatuak kobazulotik kanpoko mundua kobazuloan bizi zen munduaren gainetik zegoela uste baitu, eta horretan parte hartzen saiatuko dela haitzuloan geratzen diren presoekin, berak egin berri duen bidaiara eramaten saiatuz; \"bedeinkatuko zuen bere burua aldaketagatik, eta errukituko zen beste presoak\", eta haitzulotik atera eta eguzkiaren argitara eraman nahi izango ditu bere haitzuloko bizilagunak. Baina, aitzitik, haiek barre egingo diote. Isekaren arrazoia bere begiak hondatu egin direla da, eguzkiaren argitasunetik kobazuloaren iluntasunera igarotzean itsututa geratu dela. Preso hau, bere antzinako lagunak argirantz askatzen eta igoarazten saiatzen denean, Platonek esaten digunez, lagun hauek berau hiltzeko gai dira, eta, benetan, aukera dutenean hil egingo dute, eta, horregatik, Sokratesek, aipamen bat egiten dio gizakiek, egiara iristean, eta hiltzera zigortua izatean, bere porrota bilatzen egindako ahaleginari.\nItzultzen ari den presoa, begiak eguzkiaren argitara ohitu zaizkiona, itsua izango da kobazuloan berriro sartzen denean, lehen aldiz eguzkiaren mende zegoenean bezala. Platonek ondorioztatzen duenez, presoa, iritsi eta leizetik ateratzen saiatzen den edonork, ahal izanez gero, berau hil egingo du.\nInterpretazio esoterikoa.\nHaitzuloaren alegoriaren interpretazioa VI. liburuaren amaieran bilatu behar da, eta Platonen \"Errepublika\"ren VII. liburuan, interpretazio epistemologiko hutsa dena, historia hitz hauekin hasten da:\n\"- Eta jarraian -jarraitu nuen-, konparatu hurrengo eszenarekin gure izaera, hezkuntzari edo horren gabeziari dagokionez, zein egoeratan dagoen.\"\nBaina bere zentzu epistemologikoaren azpian metafisika platonikoari dagozkion konnotazioak ezkutatzen ditu, baita bere politikari dagozkionak ere, \"Errepublika\" itun politiko bat baita.\nAlegoriaren azpian dagoen ontologia.\nMitoaren kontaketa amaitu bezain laster, Platonek, Sokratesen ahotik, bertan azaltzen diren irudietako bakoitzak zer irudikatzen duen kontatzen digu. Kobazuloaren kanpoaldera igotzean, mundu ulergarrira igotzea agertzen da, non \"Ongiaren ideia\" dagoen, Eguzkiak irudikatua.\nBi mundu horiek errealak dira, baina adigarriak garrantzi handiagoa du sentimenezko guztiaren oinarri gisa. Mundu honi dagozkio esentziak edo ideiak, eta, horien artean, Ongiaren ideia gainerako ideia guztien eta, beraz, sentimenezkoaren oinarria da.\nBaina, hala ere, Platonek ematen digun azalpen hau ohar bat besterik ez da, alegoria honek aditzera eman nahi duenaz aparte. Hori bai, beharrezkoa da arimak mundu adigarrirantz duen bidea ulertzeko.\nAlegoriaren azpiko epistemologia.\nNarrazioaren zati nagusia da, baina azaldu aurretik Platonen epistemologia testuinguruan kokatu behar da. Heraklitok zein Parmenidesek, errealitatearen ezagutzarantz aurrera egiteko bi bide kontrajarri hasi zituzten, lehena aldakorra zena, bigarrena betierekoa eta suntsiezina zena, eta Parmenidesek berak jarri zien izena biei: iritziaren bidea eta egiaren bidea, hurrenez hurren. Platonek, dialektikoa bera, bi bideak uztartuko ditu, baina parmenidearrari garrantzi eta baliozkotasun handiagoa emanez. Egile horiei begiratu behar zaie haitzuloaren mitoaren atzean ezkutatzen dena ulertzeko.\nPlatonen arabera, errealitate mota bakoitzari ezagutza mota egoki bat dagokio, eta hauek, aldi berean, beste bi mota ezberdinetan banatzen dira, bakoitza egiazkoagoa dena, ulergarria dena zenbat eta hobeto atzematen duten. Horrela, sentimenezko mundua ezagutzeko, badugu iritzia, ezagutza izanik errakuntza izan dezakeen jakintza dena eta Heraklitok irekitako bidearekin bat datorrena. Bestalde, mundu ulergarria ezagutzeko, errealitatearen ezagutza ziurra ematen digun zientzia daukagu, Parmenidesek proposatutako bidea. Iritzia edo doxa, esan bezala, bi ezagutza-azpimotatan banatzen da: irudimena edo eikasia eta sinesmena edo pistisa. Era berean, mundu ulergarriaren ezagutzarako, zientzia edo epistemea, aldi berean, pentsamendu edo dianoian banatzen da, esentziak eta ongiaren ideia atzematen duen arrazoimena edo noesia atzematen dituelarik.\nHorrela, itzalen kontenplazioaren bidez lortutako ezagutza irudimenak ematen duen ezagutzaren fidagarritasunarekin identifikatuko litzateke, ispiluetan islatutako irudiei, margotutako edo zizelkatutako irudiei edo baita haitzuloaren alegoriari berari ere nahi baino ziurtasun handiagoz hartzearen antzekoa. Kobazuloan zehar objektuak eta sua bera sinesmenarekin erakutsiz ibiltzen diren gizakien ikuspena, dena aldagarria den naturaren behaketa soilaren bidez lortutako ezagutza nahi denaz haraindi ziurtasunez hartzearen antzekoa. Kobazulotik kanpoko munduaren kontenplazioak pentsamendua adierazten du, mundu ulergarriaren ezagutzara igarotzea, non esentziak edo o\u1f52\u03c3\u03af\u03b1 dauden, iritzi bat izateari uzten dion ezagutza.\nAlegoriaren azpian dagoen hezkuntza.\nErrepublika itun politikoa denez, espero izatekoa zen alegoriaren ondoren Platonen teoria politikoari erreferentzia handiagoa egitea epistemologiari eta hezkuntzari edo paideiari baino, baina ez da horrela, politika pixka bat izan arren.\nPlatonek, \"polis\"aren antolaketa egoki bati begira, hezkuntzari ematen dion garrantziak, gai honi Errepublikan orrialde asko eskaintzea eragiten du. Platon, bertan, horretarako ikasketa programa bat diseinatzera ere iristen da, aurretik deskribatutako ezagutza mailetan oinarritua.\nErrege filosofoaren heziketa eta hezkuntza prozesua da istorioaren protagonistak egiten duen ezagutza graduen bidezko ibilbide horretan gorpuzten ari dena. Prestakuntza hori herritar guztiek hasi behar duten jakintsuenen esku egongo da, eta ezagutzarako gaituta dauden heinean osatuko dute.\nBaina, alegoria den aldetik, ez dator bat Platonen pentsamenduarekin. Adibidez, pertsonaia etengabe ezagutza mailetan gora egitera behartua da, Platonek berak alegoria kontatzean dioen bezala, jakintza neketsua delako eta gogo onez egiten ez delako, aurrerago, mitoa amaitu ondoren, Platonek haurrek ikasteko indarra erabiltzea ez dela desiragarria dioen bitartean.\nPolitika platonikoan ez dago gizakiak ezagutza-mailetan gora egitera bideratutako kanpoko betebeharrik, inor ez da arrastaka eraman behar alegoriak kontatzen duen bezala. Platonek bere politikan aipatzen duen betebehar bakarra, agian, hiritar guztien betebehar morala da, beren gaitasunaren arabera ahalik eta ongien hezteko betebeharra erantzukizunez har dezaten, polisaren ongirik onenaren maitasunagatik. Ongia zuzen zuzendua izatean datza, hau da, arrazoiaren arabera.\nIkasleek, dialektikaren bidez maisuek gidatuta, beren kabuz lortuko dituzte ezagutza-maila desberdinak, bakoitzaren gaitasunak zehazten duen mugaraino.\nAlegoriaren azpiko politika.\nMito honek dituen konnotazio politikoak bigarren mailakoak edo zeharkakoak dira. Alegoriako presoak dituen betebehar guztietatik, teoria politiko platonikoan benetan mantentzen den bakarra, hala bere pertsonaia nola jakintsua, mundu ulergarriaren kontenplazioa (eguzkia eta ongiaren ideia, hurrenez hurren) alde batera uztera behartuak izan behar direla da, bere herritarrak zuzentzeko, polisaren gobernua bere gain hartzeko, itzulera horrek jakintsua zoriontasun handienetik urruntzen duelako: Ongiaren ideia kontenplatzen jarraitzea. Betebehar hau barnekoa da kanpokoa baino gehiago, bere indarra, jakintsuak polisari begira duen erantzukizunean datza, honek bere ongia lor dezan, hau da, biztanle guztiak, jakintsuak zuzentzen dituenean, arrazoiaren arabera gida daitezen.\nHala ere, Platonek badaki oso gutxi direla ezagutza maila gorenera iristeko gai. Honek, aldi baterako eta txandakakoa den gobernu batean, mundu ulergarrira pentsamenduaren bidez gehien sartu direnek gobernatzeko funtzioa ere bete behar dutela proposatzera eramango du. Errotazioaren arrazoia, gobernatzeko funtzioa denboran mugatzea da, gehiegi irautea eraginez gogorregia suerta ez dadin esentzien azterketa eta kontenplazioa ez artatzeko betebeharra.\nInterpretazio exoterikoak.\nIa testu alegoriko orori bezala, haitzuloko alegoriari ez zaizkio falta interpretazio batzuk, egileak Akademian emandakotik at eman direnak. Honen arrazoi nagusia, kontserbatutako. Platonen lan ia guztia, izaera exoterikokoa dela da, hau da, Akademiako kide ez direnentzat, eta, beraz, publiko handiarentzat irisgarria. Honek, Platonek proposatutako irudien bitartez bere lanari aparteko edertasun literarioa ematea eragin zuen, baina bere zati askotan zehaztasun kontzeptual gutxirekin. Alegoriaren irakurketan bakarrik geratzeak, egileak eman zizkigun azalpenei jaramonik egin gabe, era guztietako interpretazioak eragin ditu.\nSinbolismoa.\nAlegoriak irakurleari pertzepzio izaera irakasteko erabilitako sinbologia modu ugari ditu. Kobazuloak azaleko errealitate fisikoa adierazten du. Ezjakintasuna ere irudikatzen du, kobazuloan bizi direnek onartzen dutena onartzen baitute. Ezjakintasuna haiek hartzen dituen iluntasunak irudikatzen du, ezin baitituzte itzalak osatzen dituzten benetako objektuak ezagutu, itzalak objektuen benetako formak direla sinestaraziz. Presoak kobazulotik irtetea eragozten duten kateek ezjakintasunean harrapatuta daudela adierazten dute, kateek egia ikastea eragozten baitute. Kobako hormetan islatutako itzalek azaleko egia adierazten dute, hau da, presoek kobazuloan ikusten duten ilusioa. Askatutako presoak mundu fisikoa egiaren itzala besterik ez dela ulertzen dutenak irudikatzen ditu, eta presoen begiek begiztatzen dituen eguzkiak ideien egia gorena adierazten du. Argiak jakinduria irudikatzen du, kobazuloan sartzen den argi ahulak ere presoek formak ezagutzeko aukera ematen baitute.\nPlatonen obran beste nonbait agertzen diren alegoriako gaiak.\nAlegoria seguraski Platonen Formen teoriarekin erlazionaturik dago, zeinaren arabera formak (edo ideiak), eta ez sentsazioaren bidez ezagutzen dugun mundu materiala, errealitate mota goren eta oinarrizkoenaren jabe baita. Formen ezagutza erreala edo Sokratesek \"ona\" deritzona da. Maila gorenera igo direnek, ordea, ez dute han geratu behar, baizik eta haitzulora itzuli eta presoekin bizi behar dute, beren lan eta ohoreetan parte hartuz.\nPlatonen \"Fedonek\" haitzuloaren alegoriaren antzeko irudia du; filosofoak aitortzen du, filosofiaren aurretik, bere arima \"benetako presoa\" zela, bere gorputzean estu lotua, eta bere buruaren eta bere buruaren errealitatea ikertu beharrean espetxe bateko burdin hesien artetik begiratu behar duela.\nEztabaida eskolastikoa.\nJakintsuek haitzuloaren alegoriaren interpretazio posibleak eztabaidatzen dituzte, bai ikuspuntu epistemologiko batetik begiratuta \u2014Platonek gauzak nola ezagutzen ditugun jakiteko azterketan oinarrituta dago\u2014, bai ikuspuntu politiko baten bidez (politeia). Alegoriaren gaineko erudizioaren zati handi bat bi ikuspegi horien artean kokatzen da, baita erabat independenteak diren beste batzuetan ere. Ikuspegi epistemologikoa eta ikuspegi politikoa, Richard Lewis Nettleship eta A. S. Ferguson-en aita, hurrenez hurren, maiz eztabaidatu ohi dira. Nettleship-ek haitzuloaren alegoria gure jaiotako ezintasun intelektualaren ordezkari gisa interpretatzen du, gure ulermen txikiagoa filosofoarekin alderatzeko, baita egia eta jakinduria bilatu ezin dituzten edo nahi ez dituzten pertsonei buruzko alegoria ere.Fergusonek, aldiz, alegoriaren interpretazioa oinarritzat hartzen du leizea giza izaeraren alegoria dela eta filosofoaren arteko aurkakotasuna eta indarrean dagoen egoera politikoaren ustelkeria sinbolizatzen duela dio.\nDena den, pentsamolde esparru horien barruan hausturak sortu dira. Alegoriaren inguruko eztabaida akademiko modernoaren zati handi bat Martin Heideggerrek alegoria eta filosofia bere osotasunean aztertzetik atera da, gizakiaren askatasunaren lentearen bidez, \"The Essence of Human Freedom: An Introduction to Philosophy and The Essence of Truth: Platonen haitzuloaren alegorian eta Teetetoan\".Horren aurrean, Hannah Arendtek, alegoriaren interpretazio politikoaren defendatzailea, iradokitzen du alegoriaren bidez Platonek \"ideien teoria propioa politikara aplikatu nahi zuela\". Alderantziz, Heideggerrek dio egiaren funtsa izateko modu bat dela eta ez objektu bat. Arendtek Heideggerrek alegoriaren inguruan egindako interpretazioa kritikatu zuen, \"Heidegger ... Platonen ideien teoria interpretatzeko eta\" kritikatzeko \"haitzuloaren antzekoa erabiltzerakoan oinarrituta dagoela.\nHainbat jakintsuek alegoria eta kobazuloaren lanaren eta Platonek banatutako lerroaren analogia eta eguzkiaren analogia kontuan hartuz Platonek egindako lanaren arteko lotura posible izatea ere eztabaidatzen dute. Lerro zatitua Platonen \"Errepublika\" lanean aurkeztutako teoria da. Sokratesen eta Glaukonen arteko elkarrizketaren bidez erakusten da hori. Bertan, mundu ikusgarri eta ulergarri baten aukera aztertzen dute. Itzalak eta islak bezalako elementuez osatutako mundu ikusgaiarekin (AB gisa bistaratuta), gero elementu fisikora igotzen da (BC gisa bistaratzen da), berriz, mundu ulergarria arrazoiketa matematikoa (CDak bistaratua) eta ulermen filosofikoa (DE bistaratua) ditu. Askok hau kobazuloaren alegorian dagoen presoak bidaia egiteko duen moduaren azalpen gisa ikusten dute. Lehenik eta behin ikusgai dagoen munduan horman dauden bezalako itzalekin. Sokratesek iradokitzen du itzalak errealitate direla presoentzat, beste ezer ikusi ez dutelako; ez dira konturatzen ikusten dutena suaren aurrean dauden objektuen itzalak direla, are gutxiago objektu horiek leizetik kanpoko ikusten ez dituzten gauza errealetan inspiratuta daudela, ez eta fisikoa gauzatzea kontzeptuen ulermenarekin, hala nola, zuhaitza bere itzaletik bereizita egotea. Mundu ulergarrian sartzen da presoak eguzkiari begiratzen dionean.\nEguzkiaren analogia seigarren liburuko uneari buruzkoa da, Sokratesek Glaukonek ongiaren xedeak definitzeko eskatu ondoren, \"ontasunaren seme\" baten analogia. Sokratesek \"ontasunaren seme\" hau eguzkia dela agerian uzten du, eguzkiak bere argiarekin ikusteko eta begiagatik ikusia izateko gaitasuna emanez, beraz, ontasunaren ideiak ulergarria argitzen du. Honek, leizearen alegoriaren esparruan, eguzkiaren eta mundu ulergarriak konexioa osatzen dutela sinestaraztera eraman ditu jakintsu batzuek.\nEragina.\nPlatonen haitzuloaren gaiak eta irudiak mendebaldeko pentsaera eta kultura osoan agertu dira. Adibide batzuk daude:"}
{"id": "50832", "revid": "6950", "url": "https://eu.wikipedia.org/wiki?curid=50832", "title": "Errepublika (Platon)", "text": "Errepublika (grezieraz \u03a0\u03bf\u03bb\u03b9\u03c4\u03b5\u03af\u03b1, \"politeia\", \"hiria\") Platonen lanik ezagunena eta esanguratsuena da, bere filosofia osatzen duten ideien bilduma.\nSokrates eta ikasle edo ahaideak bezalako beste pertsonaien arteko elkarrizketen bidez idatzia, hamar liburutan egituratzen da. Liburuen arteko trantsizioak ez du, ordea, gaiaren aldaketa ekartzen. Liburu honetan, Platonek Estatu perfektua izateko zein izango litzateken bere antolaketa eta filosofia onena eztabaidatzen du. Egilearen ideia gakoak honakoak dira: Estatuaren defentsarako gudarien hezkuntzaren garrantzia, justizia gauzatzeko behar morala eta azkenik, errepublika dela Estatu mota onenaren aldarrikapena.\nDirudienez, I. liburua beste guztiak baino lehenago idatzia izan zen, K.a. 395 inguruan. II., III. eta IV. liburuak K.a. 390. urtean idatzi ziren, Platonek Siziliara egindako lehen bidaia baino lehen. V. tik X.rako liburuak askoz geroago idatzi ziren.\nPasarteak.\nLegea eta zoriontasuna.\nPasarte berberaren 3 itzulpen:"}
{"id": "50833", "revid": "119347", "url": "https://eu.wikipedia.org/wiki?curid=50833", "title": "Herero", "text": "Hereroa bantu taldeko herria da, gaur egun 250.000 kide dituena. Gehienak Namibian bizi dira, eta gainerakoak Botswanan eta Angolan. Hereroera hizkuntzaz gain, Angolakoek portugesez badakite; Botswana eta Namibiakoek, ingelesez; eta Namibiakoek, afrikaansez ere bai.\nHistoria.\nXVII. eta XVIII. mendeetan, hereroak ekialdetik egungo Namibiara migratu eta han abeltzain finkatu ziren. XIX. mendearen hasieran, Hegoafrikako nama herria \u2014jadanik su-armak zituzten\u2014 haien lurraldeetan sartu ziren, merkatari zuriek eta misiolari alemaniarrek jarraituta. Hasiera batean, namak hereroak mugiarazten hasi ziren, baina geroago, bi herriak elkartu ziren.\nXIX. mendearen amaieran, lehen kolono europarrak lurralde horretan sartzen eta finkatzen hasi ziren. Damaraland batik bat, kolono alemaniarrek hereroen lurrak lortu zituzten, baserriak eraiki nahian. Hori guztia alemaniar aginte koloniala izan zen. Hego-mendebaldeko Alemaniar Afrika izenpean kolonia bilakatu zen lurralde hori.\nHandik gutxira, kolono alemaniarren eta abeltzain hereroen arteko liskarrak hasi ziren, batik bat ura eta lurra hartzeko eskubideen gainean, baita jatorrizko populazioaren diskriminazioarengatik ere. Azkenean, 1904an, hereroak eta namak matxinatu ziren (Hereroen Gerrak). Nahiz eta hasieran arrakasta izan, Alemaniar Inperioak 15.000 gizonekin Lothar von Trotha buru zuen armada bidali zuen. Matxinada itzali zen, baina horren ondorioz 25.000 eta 100.000 herero artean (65.000 ziurrenik), 10.000 bat nama eta 1.749 alemaniar hil ziren. Triskantzaren mendeurrenean, Heidemarie Wieczorek-Zeul Alemaniako Garapen eta Kooperazio ministroak barka zitzaten eskatu zien, alemaniarren izenean."}
{"id": "50834", "revid": "336", "url": "https://eu.wikipedia.org/wiki?curid=50834", "title": "L. L. Zamenhof", "text": "Ludwik Lejzer Zamenhof (), ezizenez Doktoro Esperanto (Bialystok, Errusiar Inperioa \u2014gaur egun, Polonia\u2014 1859ko abenduaren 15agreg./abenduaren 3ajul. - Varsovia, Polonia, 1917ko apirilaren 14agreg./apirilaren 1ajul.) hizkuntzalaria eta okulista izan zen. 1873an, nazioarterako hizkuntza bat asmatu zuen. Bere asmoa mundu guztiak bigarren hizkuntza gisa ikasi ahal izatea zen, horrela ama-hizkuntza desberdineko jendeak elkar uler zezan. Hasieran, adiskide artean erabili zuen, baina 1887an, \"Doktoro Esperanto\" ezizenarekin zabaldu eta azaldu zuen. Hortik datorkio berak asmatutako hizkuntzari \u00abesperanto\u00bb izena. Hainbat itzulpen egin zituen hizkuntza horretara.\nBizitza.\nBia\u0142ystok hirian jaio eta hezi zen, errusieraz mintzo zen judu familia batean: hirian, hainbat hizkuntza hitz egiten zirenez, kultura ezberdinetakoak elkar ulertzea zaila zen. Arazoa konpontzeko, esperantoa garatzen hasi zen, urteetan zehar luzatu zen lana.\n1878an, Zamenhofek bere proiektua bukatu zuen eta \"Lingwe Uniwersala\" izena eman zion. Garai hartan, Zamenhof unibertsitatera joan zen okulista ikasketak egitera, eta bere aitari eman zizkion bere idatziak, gorde zitzan. Aitak ez zituen semearen ideiak ulertu, eta Ojrana-rekin (polizia Tsaristarekin) arazoak izateko beldurrez, eskuizkribua erre zuen. 1881-ean unibertsitatetik bueltatzean, Zamenhof-ek berriro ekin zion bere proiektuari. 1879an volap\u00fck hizkuntza agertu zen, beste nazioarteko hizkuntza proiektu bat, baina Zamenhofek, ikasi eta baztertu ondoren, bere asmoekin segitu zuen. Azkenean, 1887an, \"Lingvo internacia. Anta\u016dparolo kaj plena lernolibro\" (\"Nazioarteko hizkuntza. Hitzaurrea eta testu liburua\") argitaratzen du, hizkuntza berriaren oinarriekin, hizkuntzari izena emango zion \"Doktoro Esperanto\" izengoitiarekin.\nBere \"nazioarteko hizkuntza\" proiektua adituen kritikei ireki zien, haien ekarpenez hobetuko zuelako hitz emanda. Hurrengo urteetan hainbat liburu, itzulpen eta liburuxka argitaratu zituenez, 1889rako ia dirurik gabe geratu zen. Mugimendu esperantistaren buru izan zen, 1905 arte: urte hartan, hizkuntzaren sustapena haren lehen jarraitzaileen esku geratu zen.\n1905eko Lehen Esperanto Mundu Biltzarrean (Boulogne-sur-Mer, Frantzia) Zamenhofek \"Esperantoaren Oinarria\" aurkeztu zuen, hizkuntzaren deskripzio ofizial gisa onartu zena eta haren oinarrizko arautegitzat jotzen dena."}
{"id": "50835", "revid": "59723", "url": "https://eu.wikipedia.org/wiki?curid=50835", "title": "Namibiako historia", "text": "Namibiako historia oso luzea da, gizakiak (san herria) hor duela ia 30.000 urte bizi baitira. Hala ere, estatu moderno gisa, historia laburra du, Hegoafrikak herrialderean gaineko kontrola 1989an baino ez baitzuen utzi.\nBoskimanoen (Namibiako lehen biztanleak) aitzinekoek labar-pinturak egiten zituzten K. a. 26.000an, Afrikako antzinakoenak. Mendeetan zehar migrazio ugari egon ziren, hasieran khoisan etniakoak eta gero bantu etniakoak (gaur egungo biztanleriaren gehiengoa).\nNamibian oinak jarri zituzten lehen europarrak portugaldarrak izan ziren XVI. mendean, baina Namib eta Kalahari basamortuak hesi handiak bihurtu ziren europarren esplorazio eta kolonizaziorako. XIX. mendean ingeles eta alemaniarrak lekutzen hasi ziren Namibian, eta azkenik 1884an alemaniar kolonia bilakatu zen. 1904an hereroak, bantu herri bat, alemaniarren aurka altxatu ziren. Hereroak sarraskituak izan ziren, lehen Waterbergeko guduan eta gero kontzentrazio-zelaietan. Hereroak, gerraren aurretik 80.000 inguru zirenak, 1911n 15.000 baino ez ziren: XX. mendeko lehen genozidioa izan zen.\n1915ean, Lehen Mundu Gerran, hegoafrikarrek Namibia hartu zuten, eta 1920an Nazioen Elkarteak Hegoafrikari agindu bat eman zion Namibia administratzeko. Hurrengo urteetan, Hegoafrikatik etorkin zuri ugari bertaratu ziren, beltzak baztertzeko legeak indartu eta haien matxinadak oso gogor zapaldu ziren.\n1946. urtean Hegoafrikak Namibiaren anexioa aldarrikatu zuen. NBEk gaitzetsi zuen, baina Hegoafrikak ez zuen NBEren agintea onartu. 1959an Windhoeken apartheid-aren aurkako manifestapen bat zapaldua izan zen eta 57 pertsona hil ziren. 1960an SWAPO (South-West African People's Organisation edo Hego-Mendebaldeko Afrikar Herriaren Erakundea) sortu zen eta 1967an hegoafrikarren aurkako gerrilla-borroka hasi zuten. 1968an NBEk Namibia izena eman zion herrialdeari (ordu arte Hego-Mendebaldeko Afrika deitzen zen). 1979an apartheida indargabetu zen. 1989 SWAPOk lehen benetako hauteskunde demokratikoak irabazi zituen eta 1990ean Namibiak independentzia lortu zuen. 1994an Namibiak Walvis Bay (Hegoafrikako barrendegia) berreskuratu zuen."}
{"id": "50836", "revid": "219", "url": "https://eu.wikipedia.org/wiki?curid=50836", "title": "Ludwik Lejzer Zamenhof", "text": ""}
{"id": "50837", "revid": "105290", "url": "https://eu.wikipedia.org/wiki?curid=50837", "title": "Kutxa entrega", "text": "Kutxa entrega Hondarribiko arrantzaleen Kofradiaren festa bat da. Egun honetan Kofradiako kutxa elizara eramaten da. Hasiera batean Abade Nagusiak bere agintea bukatzean, Kofradiako juntara eramaten ziren kutxa eta ondasun guztiak, urteko kontuen garbitasuna Abade berriaren eskuetan uzteko. Neska gazte bat eramaten zuen udaletxera kutxa eta ondoren Abade Nagusi berriaren etxera.\nKutxa entrega 1770 arte Madalena egunean egiten zen. Gero Santiago egunaren inguruko igandean. 1818tik aurrera ia beti \"Santiago\" egunean."}
{"id": "50838", "revid": "12788", "url": "https://eu.wikipedia.org/wiki?curid=50838", "title": "Jumbo-Visma", "text": "Jumbo-Visma (UCI kodea: TJV), lehen Rabobank deitua, herbehereetar txirrindularitza talde profesionala da, 1984an sortutakoa, UCI WorldTeam lizentzia duena."}
{"id": "50839", "revid": "105290", "url": "https://eu.wikipedia.org/wiki?curid=50839", "title": "Idorrokia", "text": "Idorrokia mendia Abodi mendilerroan dago. Iratiko basoaren goikoaldean, hain zuzen ere. 1492 metroko garaiera du.\nIgotzeko leku nagusia Taplako pasabidetik da. Taplako pasabideraino Otsagi eta Iratiko Elurretako Ama baseliza lotzen duen errepidea joaten da. Hemendik igoera ordubetekoa."}
{"id": "50840", "revid": "105290", "url": "https://eu.wikipedia.org/wiki?curid=50840", "title": "Go\u00f1iburu", "text": "Go\u00f1iburu mendia Abodiko mendilerroan dago, Iratiko basoaren goiko aldean. 1464 metroko garaiera du.\nIgotzeko biderik arruntena Taplako pasabidetik da. Dena den, askoz interesgarriagoa da Aezkoako Hiriberritik igotzea.\nKanpo estekak.\nhttp://euskal-herria.org/node/270"}
{"id": "50841", "revid": "105290", "url": "https://eu.wikipedia.org/wiki?curid=50841", "title": "Bagadigorri", "text": "Bagadigorri Nafarroako erdialdean dagoen mendia da. Azken urteetan tontor honen benetako izena ezagutarazi arte \"Alaitz\" izenez ezaguna izan da. Aldiz, Alaitz mendia kokatuta dagoen mendilerroaren izena besterik ez da.\nTebas-Muru Artederreta eta Untzue udalerrien mugan dago, biek Elortzibarreko lurrekin bat egiten duten lekutik ere oso hurbil."}
{"id": "50842", "revid": "512", "url": "https://eu.wikipedia.org/wiki?curid=50842", "title": "Hauza", "text": "Hauza edo Auza Mendebaldeko Pirinioetako mendia da, Nafarroan kokatua. Baztan (Nafarroa Garaia) eta Aldude (Nafarroa Beherea) haranak banatzen ditu eta bi herrialdeen arteko mugatik hurbil dago, baina tontorra Nafarroa Garaian dago. 1.305 metroko garaiera du.\nIzena.\nNafarroa Behereko hiztunek hasierako hasperenketarekin ahoskatzen dute izena: \"Hauza\". Orobat, \"Auzako kaskoa\" eta \"Auzako mendia\" ere esaten zaio mendiari.\nBaztan-Bidasoa.\nMendi honen magalean du iturburu nagusia Baztan ibaiak, aurrerago Bidasoa izena hartuko duena.\nAbiapuntuak.\nIgotzeko hainbat bide daude:"}
{"id": "50843", "revid": "6327", "url": "https://eu.wikipedia.org/wiki?curid=50843", "title": "Antzinako Brontze Aro", "text": ""}
{"id": "50844", "revid": "6327", "url": "https://eu.wikipedia.org/wiki?curid=50844", "title": "Azken Brontze Aro", "text": ""}
{"id": "50845", "revid": "1150", "url": "https://eu.wikipedia.org/wiki?curid=50845", "title": "Hallstatteko kultura", "text": ""}
{"id": "50846", "revid": "6327", "url": "https://eu.wikipedia.org/wiki?curid=50846", "title": "La T\u00e8neko kultura", "text": ""}
{"id": "50847", "revid": "16654", "url": "https://eu.wikipedia.org/wiki?curid=50847", "title": "Osasunako 2006-2007 denboraldiko lehen taldeko kideak", "text": ""}
{"id": "50848", "revid": "1150", "url": "https://eu.wikipedia.org/wiki?curid=50848", "title": "RCD Espaynol", "text": ""}
{"id": "50849", "revid": "6327", "url": "https://eu.wikipedia.org/wiki?curid=50849", "title": "Vila-real CF", "text": ""}
{"id": "50852", "revid": "100337", "url": "https://eu.wikipedia.org/wiki?curid=50852", "title": "Izotz Aro Txikia", "text": "Izotz Aro Txikia (IAT) izotz denboraldi bat izan zen, Erdi Aroko Beroaldia deituriko sasoi bero baten ostean gertatu zena. Ez zen benetako izotz aro bat izan, baina izen horrekin sartu zuen literatura zientifikoan Fran\u00e7ois E. Matthesek, 1939an. Klimatologoak eta historialariak ez dira ados jartzen denboraldi hori noiz hasi eta noiz bukatu zen, tokian tokiko kondizioen arabera data aldakorrak baitira. Batzuen ustez XVI. mendetik eta XIX. mendera iraun zuen; beste batzuen ustez, 1300 ingurutik 1850 ingururaino. Urte hauek dira behe tenperatura nabarmenak ageri dituztenak: 1650, 1770 eta 1850. Haien artean beroaldiak gertatu ziren.\nEra berean, zientzialari askok uste dute IAT fenomenoa Ipar Hemisferioan baino ez zela gertatu.\nQuereda Salak, adibidez, Ebro ibaia 7 aldiz izoztu zela 1505. urtetik eta 1789. urtera dio. Gainera, 1788 eta 1789. urteetan ibaiak 15 egun pasa zituen izoztuta."}
{"id": "50855", "revid": "201", "url": "https://eu.wikipedia.org/wiki?curid=50855", "title": "Ludwik Zamenhof", "text": ""}
{"id": "50861", "revid": "201", "url": "https://eu.wikipedia.org/wiki?curid=50861", "title": "Jaungoiko", "text": ""}
{"id": "50862", "revid": "12788", "url": "https://eu.wikipedia.org/wiki?curid=50862", "title": "Khoisan", "text": "Khoisana hegoaldeko Afrikako etnia-multzoa da, khoi eta san herriak biltzen dituena.\nHistoria.\nGoi Paleolitotik, Sangoan kulturako ehiztari-biltzaileak finkatu ziren hegoaldeko Afrikan. Gaur egungo san eta khoi herrietako ezaugarri fisikoek bat egiten dute sangoan kulturetako hezurrekin. Biek itxura fisikoa eta hizkuntza-familia antzekoak dituzte. Argi dirudi khoiak sanengandik urrundu zirela aldameneko bantuen abeltzaintza (behiak eta ahuntzak) bereganatuta. Khoisan herriak, beraz, hegoaldeko Afrikako jatorrizko biztanleak izan ziren, bantuen migrazioek hegoaldera jo baino lehenagokoak eta, jakina, europarren kolonizazioaren aurretik ere."}
{"id": "50863", "revid": "56334", "url": "https://eu.wikipedia.org/wiki?curid=50863", "title": "Lukrezia Borgia", "text": "Lukrezia Borgia \u2014latinez \"Lucretia\", italieraz \"Lucrezia\", katalanez \"Lucr\u00e8cia\"\u2014 (1480ko apirilaren 18a - 1519ko ekainaren 24a) Rodrigo Borgia, gerora Alexandro VI Aita Santua izango zenaren alaba izan zen. Bere nebetariko bat Cesare Borgia despota famatua izan zen. Lukreziaren familiak makiavelismoaren politika ilunak inork ez bezala gauzatu zituzten. Nahiz eta, Lukreziaren benetako erretraturik ezagutzen ez den, hainbat margolarik eredu gisa hartu zutela uste da.\nEz dakigu asko Lukreziari buruz bere aita eta nebaren krimenetan parte hartu zuen ala ez esateko. Bestalde, familiak garaiko hainbat gizon boteretsurekin ezkontzak itundu zituen, beti ere beraien helburu politikoak buruan.\nBiografia.\nSubiacon jaioa, Erromatik gertu. Alexandro VI.a eta Vannozza Cattanei-ren ezkontzaz kanpoko alaba, hiru anai izan zituen Cesare, Juan eta Jofr\u00e9. Bere lehengusinak hezi zuen, Adriana del Mil\u00e1 Orsini, eta berari esker ikasi zituen Latina, Greziera, Italiera eta Frantsesa baita musika jotzen, margotzen eta abesten. Artista desberdinen inspirazioa izan zen, ezagunena Pinturicchiorena izanik.\nHamaika urte zituela Juan de Centelles-ekin ezkontzeko saiakera egin zuten, baina ez zen burutu. Hiru bider ezkondu zuten, lehengoa, 1493an, Giovanni Sforzarekin 13 urte zituela, bigarrena, 1498an Alfonso Aragoikoa Bisceglieko Dukearekin Napoliko erregearen ezkontzak kanpoko semea. 1501ean Alfonso d\u2019Este Ferrerako Dukearekin ezkondu zen, eta artista eta intelektualen presentzia eta eragina sustatu zuen Ferreran, horren erakusle Pietro Bemborekin elkarbanatutako gutunak dira. Pierre Terrail Bayard-ek ere Luis XII.ari idatzi zion Lukreziaren bertuteen gainean informatuz. \nGiovanni Sforzarekin ezkontza.\n1493an, Rodrigok, Lukrecia aitak, ordurako Aita Santua zenak, Giovanni Sforzarekin ezkondu zuen, Milango familia horrekin aliantza boteretsua lortzeko. Ezkontza eskandalua izan zen, baina Errenazimentuko beste ospakizun bitxi batzuk baino askoz handigoa. Dirudienez, Lukreciak lehen aldiz Giovanni ikusi zuenean, uko egin zion ezkontzari, Giovanni bera baino askoz zaharragoa zelakio eta errenka zebilelako. Ezkondu ondoren, baretuz joan zen lukreziarenerrefusa eta nolabaiteko estimua hartu zion Giovanniri.\nHala ere, handik gutxira, Borgiarrek ez zuen Sforzaren beharrik, eta Giovanni Sforza ez zen beharrezkoa Aita Santuaren gortean. Aita Santuak beste aliantza batzuk behar zituen, askoz onuragarriagoak, eta horregatik antolatu zuen, ziur aski, Giovanniren hilketa. Lukreziaren nebak, Zesarrek, honen berri eman zion arrebari eta berak senarra ohartarazi zuen, Erromatik ihes egin zezan.\nAita Santuak Giovanniren osabari, Ascanio Sforza kardinalari, eskatu zion Giovanni konbentzitzeko ezkontza bertan behera utz zezan. Giovannik uko egin zion, eta gainera Lukreciari aitarekin eta nebarekin intzestua leporatu zion. Ezkontza gauzatu ez zenez, Aita Santuak esan zuen ezkontza ez zela baliozkoa eta Lukreciaren dotea eskaini zion Giovanniri, deuseztapenarekin adostasuna erakutsiz gero. Sforza familiak babesa kentzeko mehatxua egin zion Giovanniri, eskaintza baztertzen bazuen. Beste aukerarik ez zuenez, Giovanni Sforzak aitorpen bat sinatu zuen lekukoen aurrean. Aitorpen horretan, inpotentea zela onartzen zuen, eta, beraz, aitorpen horrek ezkontza bertan behera uztea zekarren.\nLehen amatasuna.\nRodrigo aita santu hautatu ondoren, Lukrezia Borgiaren bizitzaren fase berria hasi zen. Izan ere, Borgia txundigarriena izan da bere ondorengo kondaira beltzean. Hona hemen gertaera ezagunak:\nGiovanni Sforzarengandik banandu ondoren, eta deuseztapena prestatzen ari zen bitartean, Lukrezia monasterio batean giltzapetuta egon zen, eta kanpoaldearekin zuen harreman bakarra aitak Perotto izeneko baten bidez bidaltzen zizkion mezuak ziren. 17 urte zituela, haur batez, Giovanniz, erditu zen, eta historialariek \u00aberromatar infantea\u00bb deitu zioten.\n1501ean, Alejandro VI.a aita santuak bi bulda igorri zituen: lehenengoan umea Zesarren semea zela aitortu zuen, Lukreziaren nebarena, eta bigarrenean, urte luzez isilpean eduki ondoren, bere semetzat aitortu zuen. Bulek ez dute aipatzen Lukrezia ama gisa, baina, handik gutxira, Perottok esan zuen semea Lukreziarekin izandako sexu-harreman batetik jaioa zela. 1502an, Zesarrek, aitatasun horren alde, Camerinoko duke izendatu zuen Giovanni, Zesarren konkistetako bat, eta hortik Roma\u00f1ako dukearen seme nagusia oinordetuko zuen. Hala ere, Alexandro VI.a hil eta gutxira, Giovanni Lukreziarekin bizitzera joan zen Ferrarara, eta nebaorde izendatu zuten.\nHonaino gertaerak, interpretazioak askoz ere anitzagoak dira. Sinesmen hedatuena da haurra, Lukreziaren semea, Zesarrekin intzestu-harremanaren emaitza zela, eta Perottok, harenganako sentitzen zuen ahultasuna ikusita, esan zuela umea berea zela. Haurdunaldian, Lukrezia komentu batean giltzapetuta egon zen Erromatik urrun, eta, beraz, ez zen ezer jakin bere egoeraz. Teoria horren arabera, Lukrezia oso kezkatuta zegoen haurdun zegoelako berri hori Erromara iritsiko ote zen, orduan guztiek jakingo baitzuten bere neba Zesarren semea zela, garai hartan Eliza Santuko kardinala hain zuen. Seguruenik, ordea, Giovanni Sforza lehen senarraren semea izango zen. Ezkontza bertan behera uztea haren inpotentzian eta, beraz, hura ez kontsumitzean oinarritzen zenez, ez zitekeen onuragarria izango Borgiarrentzat haurra senar-emazte horien fruitutzat hartzea.\nBigarren ezkontza.\nAragoiko Alfonso eta C\u00e9sar Borgiaren arteko lehen topaketan, Lukreziarekin ezkondu aurretik, oso hunkituta geratu zen Zesar, haren itxura ikusita. Gainera, harekin ezkontzea aliantza onuragarria zen Borgientzat.\nDenborarekin aliantza hori politikoki desegokia bihurtu zen, besteak beste, Borgien intriga makiavelikoengatik. Zesarrek Alfontso hiltzeko agindua eman zuen. 1500ko uztaileko gau batean eraso egin zioten eta zaurituta geratu zen. Mendeku gisa, Alfontsoren gizonek tiro egin zioten Zesarri bere arkuekin, lorategian zebilela. Zesarren berriro mendekua hartzea zein egin zuen. Gertaera horien berri izan zuen Lukreziak, eta ez zen Alfonsoren ohantzetik aldendu, ez gauez ez egunez , harik eta, nebak engainatuta, gelatik atera zen arte. Horrek Zesarren konfiantzako gizon bati Alfontso hiltzeko balio izan zion. Senar-emazteek haur bat izan zuten, Rodrigo, eta hamahiru urte zituela hil zen 1512an, ama baino lehenago.\nJakina, kondaira beltza beste alde batetik doa, Zesarri jeloskortasunagatik leporatzen baitiote hilketa. Ezkontzarekin, Lukreziak nebari arreta jartzeari utziko egin zion. Gainera, Zesarrek sifili-agerraldi bat izan zuen, eta suspetu bazen ere, handik orbain asko geratu zitzaizkion aurpegian.Orbain horiek asko konplexua sortu zioten, eta maskarak eramaten eta beltzez janzten hasi zen. Itxura denez, alderdi horrek are gorroto handiagoa sortu zion Alfontso Aragoikoarekiko, hura oso erakargarria baitzen; beraz, Erroman egin zien bisita batean, C\u00e9sar Borgiaren gizonek eraso egin zioten eta gertatutakoak gertatu ziren. Ezkontza hura izan zen, ezbairik gabe, Lucreziaren zoriontsuena.\nHirugarren ezkontza.\nAlfontso hil eta urtebetera, Lukrezia Elizaren eta Egoitza Santuaren administratzaile izatera pasa zen. Oso kritikatua izan zen, gaztea eta esperientziarik gabea zelako. Gainera, ordurako, haren ospea ezin zen okerragoa izan, eta Esteko familiako kide batekin, Alfontso izeneko Ferrarako dukearekin, berriro ezkontzea pentsatzen zenean, familiak bere negatibotasun nabarmena erakutsi zuen. Hala ere, Borgiarrak behin eta berriz saiatu ziren, eta, beren diruarekin eta boterearekin, azkenean baimena lortu zuten.\nLukreziak Ferrararako bidea hartu zuen; 1505ean, Herkules I.a Estekoa, Alfonsoren aita, hil ondoren eta Ferrarako dukesa izatera pasatu zen. Hirian zegoen bitartean, arteen maitale bihurtu zen eta Il Bembo poetarekin harreman platonikoa izan zuen. Seme-alabak modu arreta handiz zaindu zituen. Alfontso Aragoikoarekin izandako semea Ferrarako gortera eramaten saiatu zen Lukrezia, baina senarrak ez zion baimenik eman, eta Aragoiko Isabelekin bizi behar izan zuen mutikoak. Harekin hil zen 1512an, eta Lukrezia oso tristatu zuen semearen heriotzak. Denbora batez komentu batean sartu zen.\nLukreziaren hiru garaiak.\nEzkontzek ongi bereizitako hiru alditan markatu zuten Lukreziaren bizitza. \nLehen garaia, haurtzaroa. 1480an jaio zenetik 1492an Giovanni Sforzarekin ezkondu zen arteko sasoia, ez dago horren berri askorik. \nBigarren garaia aipatutako lehen ezkontza horretatik hasi eta 1501ean Alfontso Estekoarekin ezkondu zen artekoa. Zortzi urte inguruko etapa horretan, Lukrezia bere aita Alejandro VI.aren politikaren tresna izan zen, eta beti bete zuen haren esana. Nerabezaroko eta gaztaroko 12 eta 21 urte bitarteko aldi hori da gertaerarik trinkoena eta gatazkatsuena, baina, pertsona eta emakume gisa, bizitzari buruzko autonomia eta erabakitzeko gaitasun gutxi izan zituena. Legenda beltzaren garaia.\nEta azken aldia, 1501etik heriotza goiztiarreraino, Ferrararen gortean gertatu zen, non, Alejandro VI.aren eraginetik eta kontroletik kanpo, bizitza oso desberdina garatu ahal izan baitzuen, alde batetik kulturan eta arteetan inplikatua, mezenas gisa lagundu baitzuen, eta, bestetik, Ferrararen gobernuan, Ferrararen gobernuan, senarra Alfontso Estekoa kanpaina militarrean urruti zegoenean, oso bestelako giza profila erakutsiz.\nEsan daiteke, bigarren aldian, Lukrezia Alejandro VI.aren behar eta interes politikoen biktima izan zela, eta hirugarrenean, askoz autonomia handiagoz, bera zen bezalakoa agertzeko aukera izan zuela.\nHeriotza.\n1519ko ekainaren 14an erditu zen, erditzean hil zen zortzigarren umea, Isabella Maria eta Lukrezia sukar puerperaletik hil zen hamar egun geroago, 1519ko ekainaren 24an, 39 urte zituela Ferraran, eta Domini Corpusaren monasterioan lurperatu zuten hiri berean. Herritarrek \u00abherriaren ama\u00bb deitzen zioten, estimuz, Ferraran.\nValentzieraren erabilera.\nBorgia guztiek bezala, Valentziar Hizkuntzaren erabilera bizitza osoan mantendu zuen familiakoekin. Alfonso de Borja, lehen Borgia eta Kalixto III.a aita santua, Lukreziaren osaba aitona, Torreta de Canalsen jaio zen, X\u00e0tivatik gertu, 1378an, eta haren aita Rodrigo J\u00e1tivan bertan, 1431\u20131432ko urte-amaierako gauean.\nFikzioan.\nLiteratura.\nErrenazimentuko agertoki batean zurrumurruz betetako bizitza gai interesgarria da eleberrientzat eta literaturarentzat; hala ere, intzestuaren gaia, latza eta gaizki ikusia, ez da beti idatzi horien aldekoa izan. Garrantzitsuenak hauek dira:\nOndorengoak.\nAlfontso Aragoikoarekin:\nAlfonso Estekoarekin:"}
{"id": "50864", "revid": "219", "url": "https://eu.wikipedia.org/wiki?curid=50864", "title": "Konk-Kerne", "text": ""}
{"id": "50865", "revid": "336", "url": "https://eu.wikipedia.org/wiki?curid=50865", "title": "U.S. Postal Service Pro Cycling Team", "text": "U.S. Postal Service Pro Cycling Team Estatu Batuetako txirrindularitza taldea izan zen. UCI ProTourrean parte hartu zuen.\n1996an sortu zen US Postal babeslearekin. Ospetsua egin zen Lance Amstrong, Frantziako Tourra zazpi aldiz irabazitakoa, taldean parte hartzen zuelako. 2005ean Discovery Channel telebistako katea US Postal babesle lekukoa hartu zuen.\nKanpo estekak.\n - Discovery Channel Pro Cycling Team"}
{"id": "50866", "revid": "59723", "url": "https://eu.wikipedia.org/wiki?curid=50866", "title": "Voivodina", "text": "Voivodina (serbieraz eta kroazieraz: , \"Vojvodina\", ahoskatua; Panoniako rutenieraz: ; ahoskatua; eslovakieraz eta txekieraz: ; ), ofizialki Voivodinako Probintzia Autonomoa ( / \"Autonomna Pokrajina Vojvodina\") Serbiako bi probintzia autonomoetako bat da. Herrialdearen iparraldean dago eta Hungariako zabaldi handiaren zati bat da. Vojvodinak izaera kulturanitza du eta bertan 26 talde etniko bizi dira. Hizkuntza ofizialak sei dira.\nHiriburua eta hiririk handiena Novi Sad da. Bigarren hiria Hungariarekin mugan dagoen Subotica da.\nBiztanleria.\nVoivodinak 2.031.992 biztanle zituen 2002an, horietatik: %65,05a serbiarra, %14,28a hungariarrak, %2,79a eslovakiarrrak, %2,78a kroaziarrrak, %2,45a jugoslaviarrak, %1,75a montenegroarrak, %1,50a errumaniarrak, %1,43% ijitoak eta %7,97a beste etniakoak."}
{"id": "50869", "revid": "90204", "url": "https://eu.wikipedia.org/wiki?curid=50869", "title": "Rabobank", "text": "Rabobank (\"Co\u00f6peratieve Centrale Raiffeisen-Boerenleenbank B.A.\") Herbehereetako banku kooperatiboa da, mundu osoan zehar bulegoak dituena, nahiz eta batez ere Herebeheretan izan gehiengoak.\nKirol munduan ezaguna da Rabobank txirrindularitza taldea babesten duelako."}
{"id": "50873", "revid": "12788", "url": "https://eu.wikipedia.org/wiki?curid=50873", "title": "Aviron Bayonnais (errugbia)", "text": "Aviron Bayonnais () Lapurdiko errugbi talde profesionala da, egoitza\nBaionan duena. Top 14 txapelketan parte hartzen du. 1904an sortua, hiru aldiz atera zen Frantziako txapeldun: 1913an, 1934an eta 1943an.\nEuskal Herriko talde nagusia da, auzokoa duen Biarritz Olympiquerekin batera; biek Iparraldeko euskal errugbiaren derbia jokatu ohi dute, baina, 2013-14ko denboraldiaz geroztik, ez dira egon Biarritz eta Baiona aldi berean Frantziako lehenbiziko mailan. Izan ere, hamalau toki daude bakarrik, eta azken urteetan ligako talderik indartsuenak hiri handietakoak dira.\nHistoria.\nHasiera.\nHasieran (1904) arraun taldea zen (\"aviron\" = arraun) baina beranduago taldea beste kirol askoren artean zabaldu zen.\n1906.an sortu zen Aviron Bayonnais errugbi taldea eta laister Frantziako txapelketaren handien artean kokatu zen.\nXX. mendeko lehen zati oparoa.\nXX. mendeko lehen zatia oso arrakastatsua izan zen Avironentzat:\nXX. mendeko bigarren zatia.\nXX. mendeko bigarren zatiak ez ditu hainbeste emaitza onak ekarri bainan Avironek beti prestigio edo ospea mantentzen lortu du.\nHalere, XX. mendearen bukaerako urteak zailak izan ziren taldearentzat eta horrela 8 denboraldi pasatu izan behar ditu lehen mailatik kanpo (1996-2004).\nErrugbi profesionala.\n1995-1996an, Frantziako lehen mailako errugbia profesionalismora pasatzen da. Bainan Baiona bigarren mailara jausten da eta orduan itxaron behar du 1999 arte jauzi hori egiteko bigarren mailako liga profesionalismora pasatzen delarik.\nKlubaren egitura guztiz berritua delarik, 2004.an poz askorekin ospatzen da taldearen mendeurrena urte hartan lehen mailara itzuli delako.\nOrdutik Aviron bilakatu da talde guztiz profesionala eta oso garestia den lehen mailako postua mantentzeko sutsuki borrokatu behar da.\n2009ko abuztuaren 21an Avironek Frantziako Top 14ko partida bat \"atzerrian\" antolatu du lehen aldikotz. Baionan aritu ordez, Donostiako Anoetako zelaian neurtu da Stade Fran\u00e7ais taldearen aurka 38-24 irabaziz.\nUniformea.\nKolore urdin argia eta zuria konbinatzen ditu Avironek. Hona hemen azken urteetako uniformeak:"}
{"id": "50877", "revid": "6327", "url": "https://eu.wikipedia.org/wiki?curid=50877", "title": "Mohandas Gandhi", "text": ""}
{"id": "50878", "revid": "59723", "url": "https://eu.wikipedia.org/wiki?curid=50878", "title": "Bro Leon", "text": "Bro Leon Bretainiako bederatzi lurralde historikoetakoa da, ipar-mendebaldeko muturrean kokatutakoa, gaur egungo Finistere/Penn-ar-Bed izeneko departamenduan. Hiriburua Saint-Pol-de-L\u00e9on badu ere, hiri handiena Brest da.\nEtimologia.\nIzenak \"Leongo lurraldea\" esan nahi du bretainieraz. \"Apaizen eskualdea\" ere esan izan zaio erlijioak izan duen indarrarengatik."}
{"id": "50880", "revid": "105290", "url": "https://eu.wikipedia.org/wiki?curid=50880", "title": "Bro Dreger", "text": "Bro Dreger (frantsesez \"Tr\u00e9gor\") Bretainiako bederatzi lurralde historikoetakoa da, iparraldeko kostaldean kokatutakoa, gaur egungo Finistere/Penn-ar-Bed eta C\u00f4tes-d'Armor/Aodo\u00f9 an Arvoreko departamenduen artean. Hiriburua Tr\u00e9guier du baina hiri handiena Lannion da.\nEtimologia.\nIzenak \"Dregerko lurraldea\" esan nahi du bretainieraz."}
{"id": "50881", "revid": "116181", "url": "https://eu.wikipedia.org/wiki?curid=50881", "title": "Bro Kernev", "text": "Bro Kernev edo Bro Gerne(v) () Bretainiako bederatzi lurralde historikoetako bat da, mendebaldeko kostaldean kokatutakoa, gaur egungo Finistere/Penn-ar-Bed eta C\u00f4tes-d'Armor/Aodo\u00f9 an Arvoreko departamenduen artean.\nEtimologia.\nIzenak \"Kerneveko lurraldea\" esan nahi du bretainieraz, eta Erresuma Batuko Kornualles eskualdearen () izenkide da hainbat hizkuntzatan. \"Cornwallis\" edo \"Corn-wealas\" izenak \"penintsulako jendea\" esan nahi du.\nHistoria.\nJulio Zesar berak dagoeneko aipatu zuen Armorika eta Britainia hegoaldearen arteko harremanak sendoak zirela eta VI mendean ere hala jarraitzen zuten. Artur erregearen kondairetan ere nabarmen azaltzen da hori, eta bere jatorria bertan kokatzen duenik ere badago.\nKemperko diozesia indartsua izan zen eta XVIII mendean Frantziako Iraultzak desegin zuen arte iraun zuen."}
{"id": "50882", "revid": "105290", "url": "https://eu.wikipedia.org/wiki?curid=50882", "title": "Bro Gwened", "text": "Bro Gwened (frantsesez \"Pays Vannetais\") Bretainiako bederatzi lurralde historikoetakoa da, hegoaldeko kostaldean kokatutakoa, gaur egungo Mor-Bihaneko departamenduan.\nEtimologia.\nIzenak \"Gwenedeko lurraldea\" esan nahi du bretainieraz, \"Vanneseko lurraldea\" frantsesez."}
{"id": "50883", "revid": "5782", "url": "https://eu.wikipedia.org/wiki?curid=50883", "title": "Penteur", "text": "Penteur edo Bro Sant Brieg (frantsesez \"Penthi\u00e8vre et Go\u00eblo\") Bretainiako bederatzi lurralde historikoetakoa da, iparraldeko kostaldean kokatutakoa, gaur egungo C\u00f4tes-d'Armor/Aodo\u00f9 an Arvoreko departamenduan, Morbihan departamentuko zati txiki bat ere baduelarik.\nEtimologia.\nIzenak \"Sant Briegeko lurraldea\" esan nahi du bretainieraz, \"Sant Brieuceko lurraldea\" frantsesez."}
{"id": "50884", "revid": "105290", "url": "https://eu.wikipedia.org/wiki?curid=50884", "title": "Bro Zol", "text": "Bro Zol () Bretainiako bederatzi lurralde historikoetakoa da, herrialdeko txikiena eta ipar-ekialdeko bazterrean kokatutakoa, gaur egungo Ille-et-Vilaine/Il-ha-Gwileneko departamenduan.\nEtimologia.\nIzenak \"Zoleko lurraldea\" esan nahi du bretainieraz."}
{"id": "50885", "revid": "105290", "url": "https://eu.wikipedia.org/wiki?curid=50885", "title": "Bro Sant Malou", "text": "Bro Sant Malo\u00f9 (, galoz \"Pae\u00ef de Saent-Mal\u00f2\") Bretainiako bederatzi lurralde historikoetako bat da, ipar-ekialdean kokatutakoa, gaur egungo Ille-eta-Vilaine/Il-ha-Gwilen, C\u00f4tes-d'Armor/Aodo\u00f9 an Arvor eta Mor-Bihaneko departamenduen artean.\nEtimologia.\nIzenak \"Sant Malouko lurraldea\" esan nahi du bretainieraz."}
{"id": "50886", "revid": "105290", "url": "https://eu.wikipedia.org/wiki?curid=50886", "title": "Bro Roazhon", "text": "Bro Roazhon (frantsesez \"Pays Rennes\") Bretainiako bederatzi lurralde historikoetakoa da, ekialdean kokatutakoa, gaur egungo Ille-et-Vilaine/Il-ha-Gwileneko departamentuan.\nEtimologia.\nIzenak \"Roazhoneko lurraldea\" esan nahi du bretainieraz, \"Renneseko lurraldea\" frantsesez."}
{"id": "50887", "revid": "536", "url": "https://eu.wikipedia.org/wiki?curid=50887", "title": "Bro Naoned", "text": "Bro Naoned (frantsesez \"Pays Nantais\") Bretainiako bederatzi lurralde historikoetako bat da, hego-ekialdean kokatuta dagoena, gaur egungo Loira Atlantikoako departamenduan.\nEtimologia.\nIzenak \"Naonedeko lurraldea\" esan nahi du bretainieraz, \"Nanteseko lurraldea\" frantsesez."}
{"id": "50889", "revid": "12788", "url": "https://eu.wikipedia.org/wiki?curid=50889", "title": "Groupama\u2013FDJ", "text": "Groupama-FDJ (UCI kodea: GFC), lehenago Fran\u00e7aise des Jeux deitua, frantziar txirrindularitza talde profesionala da, 1997an sortutakoa, UCI WorldTeam lizentzia duena."}
{"id": "50891", "revid": "1545", "url": "https://eu.wikipedia.org/wiki?curid=50891", "title": "Unibet.com (txirrindularitza taldea)", "text": ""}
{"id": "50893", "revid": "336", "url": "https://eu.wikipedia.org/wiki?curid=50893", "title": "Direct \u00c9nergie", "text": "Direct \u00c9nergie (UCI kodea: DEN) Frantziako txirrindularitza taldea da. 1984ko urtean sortu zen \u00ab Syst\u00e8me U \u00bb izenarekin, baina desagertu zen hurrengo urtean. 1986an hasi ziren berriro Cyrille Guimard kirol zuzendariarekin. 1990ean \u00ab Castorama \u00bb babeslea sartu zen taldearen izena emateko. 1996tik 1999 arte profesionala maila utsi eta amateurs mailan parte hartzen zuten. 2000 urtean berriro profesionaletara itzuli ziren \u00ab Bonjour \u00bb izenarekin. 2003an \u00ab Brioches La Boulang\u00e8re \u00bb izena hartu zuten eta 2005an \u00ab Bouygues T\u00e9l\u00e9com \u00bb. \u00ab Vend\u00e9e U \u00bb talde amateurra erabiltzen zuten txirrindulari berriak irteera emateko.\nKanpo estekak.\n - Bouygues T\u00e9l\u00e9com txirrindularitza taldea"}
{"id": "50894", "revid": "46380", "url": "https://eu.wikipedia.org/wiki?curid=50894", "title": "Juan Mari Jauregi", "text": "Juan Mari Jauregi Apalategi (Legorreta, Gipuzkoa, 1951 - Tolosa, Gipuzkoa, 2000ko uztailaren 29a) politikaria izan zen, Gipuzkoako Gobernadore Zibila (1994\u20131996) eta PSE-EEko zinegotzi Tolosako udalean (1987\u20131994). ETAk tiroz erail zuen.\nBizitza.\nLegorretatik Bilbora, Deustuko Unibertsitatera, Soziologia ikasketak egitera joan zen, eta, Basauriko espetxean espetxeratuta bitan egon eta gero, ETA alde batera uztea eta PCEko militantea egitea erabaki zuen 1973. urtean. Hortik, PSEra pasatu zen 1980ko hamarkadaren bukaeran.\nTolosan zinegotzi eta Batzar Nagusietan\u00a0batzarkide izan zen. Gero, 1994ko irailean, Espainiako Justizia eta Barne Ministroa Juan Alberto Belloch zelarik, Gipuzkoako Gobernu Zibilaren buruzagitza hartu zuen.\u00a0Bi xede jarri zizkion bere eginbideari: alde batetik, ETAren jardun armatuarekin bukatzea; bestetik, Espainiako segurtasun-indarren jarduna Hego Euskal Herrian zuzenbide-estatuaren bidetik eramatea. Horren harrira, Lasa eta Zabala familien abokatuak propio eskatuta, Espainiako Auzitegi Nazionalera joan zen deklaratzera, Madrila, \"Galindoren auzian\", eta Margarita Roblesek (orduko Justizia eta Barne ministerioaren estatu idazkaria) eta Enrique de Federicok (orduko Polizia Judizialaren komisario nagusia) Euskal Herriko gatazka konpontzeko irekitako bideari bultzada eman zion.\n1996an Euskal Herria utzi eta Txilera joan zen bizitzera. Urte horretan PSOEk Espainiako hauteskunde orokorrak galdu zituen. Garai horretan, Jauregik Espainiako Barne Ministro Jaime Mayor Orejari Euskal Herritik kanpo egitekoren bat aurkitzeko eskatu zion. Halaxe, Aldeasa enpresan lan egiten hasi zen. Hasiera batean Kanarietara joan zen, baina, karguz igo zutenean, Txilera joan zen. Han Hego Amerikako Aldeasako buru izendatu zuten. Baina 2000ko uztailaren 29an, Euskal Herrira eta zehazki Tolosara egindako bidaia batean, bertako Fronton kafetegian zegoela, ETAko Buruntza komandoko bi gizon inguratu zitzaizkion, eta haietako batek bi tiro egin zizkion buruan. Handik ordu eta erdira hil zen.\nJuan Mari Jauregiren alarguna Maixabel Lasa da, Eusko Jaurlaritzako Terrorismoaren Biktimei Laguntzeko zuzendari ohia."}
{"id": "50895", "revid": "12788", "url": "https://eu.wikipedia.org/wiki?curid=50895", "title": "Cofidis (txirrindularitza taldea)", "text": "Cofidis Frantziako txirrindularitza talde profesionala da, 1997an sortutakoa, UCI WorldTeam lizentzia duena. Cyrille Guimard izan zen lehenbiziko zuzendaria. "}
{"id": "50896", "revid": "420", "url": "https://eu.wikipedia.org/wiki?curid=50896", "title": "Diagon kalea", "text": ""}
{"id": "50898", "revid": "336", "url": "https://eu.wikipedia.org/wiki?curid=50898", "title": "Cr\u00e9dit Agricole (txirrindularitza taldea)", "text": "Cr\u00e9dit Agricole frantziar txirrindularitza taldea izan zen, 2008an desagertu zena.\n1970eko hamarkadan Frantzian sortu zen Peugeot-Esso-Michelin izenarekin. 1980ko hamarkadan babesleak aldatu ziren eta Peugeot-Shell-Michelin izan zen 1987 arte. Urte horretan \"Z\" jantzi marka sartu zen eta Z-Peugeot taldearen izena emanez. Geroago, 1990ean, \"Z\" bakarrik geratu zen. 1993an, berriro babeslea aldatu zen eta \"Gan\" aseguruak sartu zen. Azkenik, 1998tik Cr\u00e9dit Agricole taldearen babesle nagusia mantendu da orain arte.\nKanpo estekak.\n - Cr\u00e9dit Agricole txirrindularitza taldea"}
{"id": "50899", "revid": "336", "url": "https://eu.wikipedia.org/wiki?curid=50899", "title": "Gerolsteiner (txirrindularitza taldea)", "text": "Gerolsteiner 1998an sortutako txirrindularitza talde alemaniarra izan zen. 2003an Tour de Franceko lasterketan lehen aldiz parte hartu zuen. 2005ean UCI ProTourrean parte hartu zuen."}
{"id": "50902", "revid": "58701", "url": "https://eu.wikipedia.org/wiki?curid=50902", "title": "Gabon-sariak", "text": ""}
{"id": "50903", "revid": "90204", "url": "https://eu.wikipedia.org/wiki?curid=50903", "title": "El borracho burlado", "text": "El borracho burlado, \u00f3pera c\u00f3mica en castellano y bascuence. Escrita, y puesta en m\u00fasica por un caballero guipuzcoano (1764), Frantzisko Xabier Muniberen opera komiko modukoa da, bertsotan emana. Obra hau umorezko komedia da nahiz eta sailkatzeko erraza ez izan. Ez zen euskara hutsez idatzi, elebidunaz baizik, euskaraz eta gaztelaniaz. Honela banatzen da elebitasunaren xehetasuna: kantak eta elkarrizketa asko euskaraz eta gaztelaniaz daude, hitz lauak eta elkarrizketa batzuk, bestetik, gaztelaniaz. Ekitaldi bakarra eta 35 agerraldi ditu. Gaia mozkor bati emandako eskarmentua da. Gipuzkeraz mendebaleko elementuekin nahasia idatzita dago, eta herri xehearen oso hurbileko hizkera darabil.\nMusika.\nAntzezlana bazuen bere partitura baina hori urte luzeetan galduta egon zen. 1960. hamarkadan Bergarako familia baten paper zaharretan aurkitu zen eta 1981an O\u00f1ati kontzertua antolatu zen ezagutarazteko; kontzertu hura Javier Bello-Portuk zuzendu zuen. Obra osoa, musika eta testua, interpretatua ikusteko 1994ra arte itxaron behar izan zen; opera Agerre Teatro antzeztu zuen orduan.\nBeranduago, 2015eko martxoan hain zuzen ere, Bergarako Musikala Elkarteak eta herriko udalak emanaldi bereziak prestatu zituzten operaren 250. urteurrena ospatzeko asmoz. Emanaldiak Udal Areto Nagusian egin ziren, estreinaldia egin zen leku berean hain zuzen ere, eta beranduago Bergarako Musikala Elkarteak espektakulua hainbat euskal herritan taularatu zuen, Zumarraga, Beasain, Gasteiz edo Donostia besteak beste. Euskal opera hau ere Madrilen ikusi ahal izan zen, Loiolako On I\u00f1igoren Elizan, urte bereko apirilak 30ean.\nEuskara.\nLan honetan, \"Gabonsariak\"n bezala, mendebaldeko euskalkian oinarritu zen Munibe baina ez bere herrikoan zehatz-mehatz, \"euskara ulergarriago\" batean baizik. Gipuzkera literarioaren aintzindariak bezala aztertu dira biak ala biak. Izan ere, Bizkaiko euskararen elementu ugari agertzen dira bi lanetan; egileak euskara hori ondo ezagutzen zuen zeren eta bere gurasoak Markinakoak baitziren eta emaztea O\u00f1atikoa.\nJatorrizko azalak dion bezala El borracho burlado gaztelaniaz eta euskeraz idatzita dago; elebitasun honek bere arrazoi soziala du, euskara beheko klase sozialaren kideen arteko hizkuntza bilakatzen baita, gaztelania goi mailako kideen artekoa den bitartean, azken hauek ere euskaldunak izan arren."}
{"id": "50907", "revid": "119347", "url": "https://eu.wikipedia.org/wiki?curid=50907", "title": "Castell\u00f3 de la Plana", "text": "Castell\u00f3 de la Plana (; , eta ofizialki \"Castell\u00f3 de la Plana/Castell\u00f3n de la Plana\") Valentziar Herrialdeko udalerria da, Plana Alta eskualdean eta bere izena daraman probintzian kokatua. Eskualdeko eta probintziako hiriburua da eta Valentziar Herrialdeko laugarren hiririk populatuena da.\nKostan kokatuta dagoen hiria da, portuak eta industriak garrantzi handia hartzen dutelarik. Unibertsitatea ere badu, Jaume I.a Unibertsitatea.\nGeografia.\nHonako udalerri hauek mugakide ditu:"}
{"id": "50910", "revid": "499", "url": "https://eu.wikipedia.org/wiki?curid=50910", "title": "Castello", "text": ""}
{"id": "50915", "revid": "137486", "url": "https://eu.wikipedia.org/wiki?curid=50915", "title": "San Telmo gaztelua", "text": "San Telmo gaztelua, baita Piraten gaztelua bezala ezaguna ere, Hondarribiko Higer lurmuturrean, itsaslabarretan dagoen gaztelu txiki bat da. Piraten aurka eraikia, harresiekin eta Karlos V.aren gazteluarekin batera Hondarribiko defentsa osatzen du. Ez da oso ikusgarria eta arkaitzen artean nahiko ezkutua gelditzen da. Jabego pribatukoa da, gainera, eta ondorioz ezin da barrutik bisitatu.\nHistoria.\n1598. urtean Juan Velazquezek, Gipuzkoako kapitain jenerala, eraiki zuen badiaren sarrera eta ainguratze gunea babesteko. Urte haietan kortsario britaniarren erasoak oso ugariak baitziren Kantauri itsasoan. San Telmo gaztelua XVI. mendearen amaieran, 1598an, eraiki zen, Filipe II.aren agintaldian. Lanak Juan Vel\u00e1zquezek zuzendu zituen. Hori gogorarazteko, sarreran, hau irakur daiteke: \"PHILIPVS II HISP INDIAR Q REX / AD REPRIMENDA PIRRATARVM I LATROCINIA / HOC\nSANTERMI CASTELLUM EXTTUERE MANDANIT / ANO DOM -MDXCVIIII / SIENDO DON JVAN VELAZQUEZ CAPN GN DE ESTA PROA\". Gazteluaren helburua hiria piranteen erasoen aurrean babestea zen. Eraikin berria egiteko aurretik egina zegoen dorre zahar bat erabili zen. Geroago, 1755tik aurrera, Fernado VI.a erregearen aginduz, eraikuntza bolborategi moduan erabili zen. Gerra karlistak zirela eta aldaketa batzuk egin ziren. XX. mendean etxebizitza moduan erabilia, gaur egun utzik dago.\nDeskribapena.\nGaztelua harriaz egina dago, harlanduxkez. Jatorrizko gaztelua forma errektangeluarrekoa zen. Ipar eta ekialdeek itsasora ematen dute eta bost kanoiko kapazitatea duen bateria bat osatzen dute. Eraikuntzak bi alboetan zeuden. XVIII. mendean aldaketak batzuk egin ziren, bolborategi bat eraiki zen. Harlankaitzezko kanpoko harresi bat du, aurrean dobelatsutako arku eskarzanoko sarbidea duena, garitoi eder batek zaindua. Harresi hau luzatzen da albo batetik, non garitoi berdin bat dagoen. Beste bi fatxadek ez dute hormarik behar, labar gainean mozturik geratzen baitira. Kanpoko harresia pasaturik, gaztelura heltzen da, hareharrizko harlanduz egindakoa. Gorpuzki kubikoa du, baita altuera txikiko beste bat ere; hau Felipe II aren ezkutua duen sarbidea dauka, eta ataburuan idazkun hau agertzen da: \"Ad reprimenda pirrataru i latrocinia hoc San Telmi Castelu exituere madauit. Anno Dom MDXVIII\". Atzeko fatxadak itsasora ematen du, harlankaitz eta adreiluz egindakoa da eta terrazan artilleriarako plataforma bat dauka. Eraikuntza itsalabarrez baliatzen da gotorlekua osatzeko. Eraikuntzak dorre nagusia XIX. mendean egindako harresiez inguratuta dauka. Zaintza lanak hobetzeko bi garita egin ziren baita ere. Barruan, eraikuntza urez ornitzeko putzu bat ikus daiteke; putzuan euri-ura biltzen da.\nKondaira.\nKondaira desberdinek gaztelutik irtetzeko edo sartzeko ibilbide desberdinak deskribatu dituzte. Horren arabera gaztelutik ezkutuan atera daiteke lur azpiko tunela eta lezea jarraituz. Antzeko kondairak gaztelu guztietan ezagutzen dira eta, errealitatean, askotan horrelakoak aurkitu dira. San Telmo gazteluaren kasuan, egungo biztaleek sukaldean lur azpira joateko tranpa zuloa badagoela ziurtatu dute; zuloa, itsas aldera ematen du eta bertaratzeko txalupaz-edo egin behar da. Beraz, kondaira honek errealitat-zantzuak izan ditzake.\nBabes legala.\n1949ko apirilaren 22ko Espainiako dekretuak babes orokorra eman zion. Espainiako Hondare Historikoaren 16/1985 Legeak babes zehatza eman zion."}
{"id": "50925", "revid": "1519", "url": "https://eu.wikipedia.org/wiki?curid=50925", "title": "Please Please Me", "text": "Please Please Me The Beatles taldearen musika diskoa da, 1963an argitaratutakoa.\nEdukiak.\nAurreko hilabeteetan lehen ospea eman zien bi singleak zeuden diskoan, eta haien B aldeak ere: \"Please Please Me\" abestiarena eta \"Love Me Do\". Horietan lehena izan zen top 1 eta arrakasta handiena, horrek eman zion izenburua albumari.\nSingleetako lau gai horiez gain, diskoak 1963ko otsailaren 11n Abbey Roadeko EMI estudioetan grabatutako hamar abesti biltzen ditu, 585 minutuko grabazio saio batean (bederatzi ordu eta 45 minutu) grabatuak denak, \nDiskoak John Lennonek eta Paul McCartneyk konposatutako zortzi abesti biltzen ditu, Rolling Stone aldizkariak gerora idatzi zuenez, \"rock musika talde baten ideia asmatzea\" izan zen sorkuntza lan hori, \"beren gai propioak idatziz eta beren musika tresnak joz\u00bb funtziona zezakeen rock taldearen froga goiztiarra. \nTaldekideen kantuak McCartney-Lennon izenarekin agertu ziren izenpetuak. Hurrengo album guztietan Lennon-McCartney idatzi zuten bikote nagusia izan zirenean sortzaile.\nTaldearenak ez ziren kantuak izan ziren:\nHamalau kantuak Liverpool eta Hanburgoko klubetan urte luzez jotzen zuten errepertorioan ohikoak dira. Azaleko irudia EMI konpainiak Londresen duen egoitzako eskaileretako argazki batekin ilustratuta dago."}
{"id": "50926", "revid": "105290", "url": "https://eu.wikipedia.org/wiki?curid=50926", "title": "With the Beatles", "text": "With the Beatles The Beatles taldearen musika diskoa da, 1963an argitaratutakoa."}
{"id": "50927", "revid": "105290", "url": "https://eu.wikipedia.org/wiki?curid=50927", "title": "A Hard Day's Night", "text": "A Hard Day's Night The Beatles taldearen musika diskoa da, 1964an argitaratutakoa."}
{"id": "50928", "revid": "105290", "url": "https://eu.wikipedia.org/wiki?curid=50928", "title": "Beatles for Sale", "text": "Beatles for Sale The Beatles taldearen musika diskoa da, 1964an argitaratutakoa."}
{"id": "50929", "revid": "56334", "url": "https://eu.wikipedia.org/wiki?curid=50929", "title": "Help!", "text": "Help! The Beatles taldearen bostgarren diskoa da, baita bertan sartzen den abesti bat eta talde berdinak eginiko filmaren izenburua ere. Filmean azaltzen diren abestiak disko honetakoak dira.\n2003. urtean, Rolling Stone aldizkari ezagunak, historian eman diren 500 diska onenetako zerrendan jarri zuen 332. postuan.\nDiskoa.\nDiskaren azalean azaltzen den argazkian, taldeko lau misukariek \"help\" hitza deletreatzen dute \"semaforo\" hizkuntzakin.\nGeorge Martin ezagunak poduzitu zituen EMI taldearetzat. Hamalau abesti daude bertan, hauetako zazpi filmean azaltzen direlarik. Hauen artean Paul McCartney-ek eginiko \"Yesterday\" abesti famatua azaltzen da.\nKritikoek diskoa bikaintzat daukate. Bertan taldearen, eta batez ere John Lennon-en eraginak Bob Dylan eta folka dira ."}
{"id": "50930", "revid": "105290", "url": "https://eu.wikipedia.org/wiki?curid=50930", "title": "Rubber Soul", "text": "Rubber Soul The Beatles taldearen musika diskoa da, 1965ean argitaratutakoa."}
{"id": "50931", "revid": "336", "url": "https://eu.wikipedia.org/wiki?curid=50931", "title": "Sgt. Pepper's Lonely Hearts Club Band", "text": "Sgt. Pepper's Lonely Hearts Club Band The Beatles taldearen zortzigarren estudioko musika diska da. 1967ko maiatzaren 26an argitaratu zen Erresuma Batuan eta ekainaren 2an Ameriketako Estatu Batuetan eta berehala izan zen arrakasta komertzial eta kritiko handia. Erresuma Batuko salmenten zerrendan 27 aste eman zituen lehen postuan eta 15 astez egin zuen berdina AEBn. Albumaren kritikarien laudorioak jaso zituen musikaren produkzioan egondako berrikuntzak direla eta, abestien konposizioak zirela eta eta diseinu grafiko berritzaileagatik. Lau Grammy sari jaso zituen 1968an, \"Urteko Albuma\" saria barne, lehenengo rock diska sari hau jasotzen.\n1966ko abuztuan The Beatles taldeak zuzeneko kontzertuak utzi eta hiru hilabeteko oporrak hartu zituzten diska berria grabatzeko. Londonera bidean zeudela azaroan, Paul McCartneyk Eduardiar Aroan oinarritutako banda militar baten kontzeptua erditu zuen, \"Sgt. Pepper\" diskaren ideia zentrala izango zena. 1966ko azaroaren 24an hasi ziren grabatzen Abbey Road Studio Two estudioan, bi lanekin: \"Strawberry Fields Forever\" eta \"Penny Lane\". EMI ekoiztetxeak, ordea, presioa egin zien bi abesti horiek single bikoitz gisa ekoizteko eta ez ziren sartu bukaerako albumean.\n1967ko otsailean \"Sgt. Pepper's Lonely Hearts Club Band\" abestia grabatu zuten eta McCartneyk proposatu zuen album oso bat egitea fikziozko banda horrek joko balu bezala. \"Alter ego\" talde bat bezalakoa izan zen, eta esperimentazio musikala egitea baimendi zien. Grabazioan zehar, taldeak \"Revolver\" diskarekin egindako ikerketa teknologikoan gora gin zuten. Bazekiten diska zuzenean jo beharko zutela eta, horregatik, abestien konposizio eta grabazioan kontuan hartu zuten, adibidez \"With a Little Help from My Friends\", \"Lucy in the Sky with Diamonds\" eta \"A Day in the Life\" abestietan. George Martin produktoreak eta Geoff Emerick soinu-ingeniariak berrikuntza ugari egin zituzten grabaketa-estudioan: soinuaren seinale prozesaketa guztiz berritzailea sartu zuten eta 40 kidez osatutako orkestra bat sartu zuten \"crescendo\"ak han-hemenka sartuz. 1967ko apirilaren 21ean bukatu zuten grabazioa. Diskaren azalan figura historikoak eta alegorikoak agertzen dira eta Peter Blake eta Jann Haworth pop-artista britainiarek egin zuten.\n\"Sgt. Pepper\" album kontzeptualen aurrekari gisa hartzen dute musikologoek, musika popularraren garapena ekarri zuena, hala nola The Beatles taldearen heldutasun artistikoa. Rock progresiboa garatzen lagundu zuen lehenengo rock LPen artean aipatzen da, eta Albumen Garaiaren hasiera markatzen duela esan ohi da. Psikodelia britainiarreko lan garrantzitsua, hainbat estilo ezberdin nahasten ditu, hala nola vaudeville, zirku, music hall, avant-garde eta Menbaldeko zein Indiako musika tradizioko elementuak. 2003an Ameriketako Estatu Batuetako Kongresuko Liburutegiak diska National Recording Registryn sartu zuen, bere balio \"kultural, historiko eta estetiko nabarmena\" zela eta. Urte horretan bertan \"Rolling Stone\" aldizkariak \"Historiako 500 diskarik onenen\" zerrenda sartu zuen. 2011. urterako 32 milioi kopia saldu zituen mundu osoan zehar, historiako salmenarik onenen artean dagoena. Kevion J. Dettmar irakaslearen ustez \"inoiz grabatu den rock&amp;roll diska influente eta garrantzitsuena da\"\nAzala.\nPeter Blake eta Jann Haworth izan ziren azalaren diseinuaren arduradunak. Azalak jendetza irudikatzen du, The Beatles inguratuz. 57 pertsona agertzen dira, eta 9 zerazko eskultura. Gaien artean okultismoari erreferentzia ugari daude, adibidez Mahavatar Babaji, Lahiri Mahasaya edo Paramahansa Yogananda(1893\u20131952), Sri Yukteswar Giri, Mae West edo Alesiter Crowleyren artean.\nKanten zerrenda.\nJatorrizko diskak kanten zerrenda bera AEBn eta Erresuma Batuan zituen The Beatlesen lehen diska izan zen."}
{"id": "50932", "revid": "56334", "url": "https://eu.wikipedia.org/wiki?curid=50932", "title": "Revolver", "text": "Revolver The Beatles taldearen musika diskoa da, 1966an argitaratutakoa.\n1966ko abuztuaren 5ean estreinatu zen, \"\"Eleanor Rigby\"/\"Yellow Submarine\"\" single bikoitzarekin batera. \nGrabaketa honetan, estudioko lanean jarri zuen indarra taldeak, eta zuzeneko interprete bezala erretiratu egin ziren: baina diskoa kaleratzearekin batera egin zuten azken bira, Estatu Batuetan. Orduan esan zuen John Lennonek bere esaldi ospetsuetako bat: \"Jesukristo baino ospetsuago gara Beatles\".\nHistorikiko, pop musikaren historiako albumik handienetakotzat eta berritzaileenetakotzat hartu da, bere musika estilo, soinu eta eduki liriko ugaritan oinarrituta. Rolling Stone aldizkariaren 2003ko zerrenda batean, inoizko 3. disko onena izendatu zuten, eta NME agerkari ingelesaren 2013ko zerrendan, 2.a.\nThe Beatlesek \"Revolver\" grabatu zuten 1966ko hasieran hiru hilabeteko atseden bat hartu ondoren, eta Londres garaiko kultur hiriburu bihurtu zen garai batean. Iruzkingile batzuek taldearen aldi psikodelikoaren hasieratzat hartzen dutenez, abestiek LSD drogarekiko, ekialdeko filosofiarekiko eta abangoardiekiko interesa islatzen dute, eta, aldi berean, heriotza eta kezka materialen transzendentzia bezalako gaiak jorratzen dituzte. \nEstudioan, teknologia landu zuten, 1965eko \"Rubber Soul\" diskoko aurrerapenetan oinarrituta. Beren material berria kontzertuetan erreproduzitzeko asmorik gabe, taldeak soinu esperimentuak sartu zituen diskoan: trakzio bikoitz automatikoa, alderantzizko zintak, gertuko audioak eta zuzeneko muntaia estandarretik kanpoko tresnak. \nErresuma Batuan, diskoaren 14 kantuak irrati kateetan banatu ziren pixkanaka argitaratu aurreko asteetan. Ipar Amerikan, Revolver 11 abestira murriztu zuen Capitol Recordsek. Albumak Erresuma Batuko top salmenten lehen postuan izan zen zazpi astez eta AEBetako Billboard Top LP zerrendan goi-goian beste sei astez. Erreakzio kritikoa oso ona izan zen ordun Erresuma Batuan, baina ez hainbeste Estatu Batuetan."}
{"id": "50933", "revid": "105290", "url": "https://eu.wikipedia.org/wiki?curid=50933", "title": "The Beatles (musika diskoa)", "text": "The Beatles The Beatles taldearen musika diskoa da, 1968an argitaratutakoa."}
{"id": "50934", "revid": "105290", "url": "https://eu.wikipedia.org/wiki?curid=50934", "title": "Yellow Submarine", "text": "Yellow Submarine The Beatles taldearen musika diskoa da, 1969an argitaratutakoa."}
{"id": "50935", "revid": "336", "url": "https://eu.wikipedia.org/wiki?curid=50935", "title": "Let It Be", "text": "Let It Be The Beatles taldearen musika azken estudio diskoa da, 1970ean argitaratutakoa."}
{"id": "50936", "revid": "58701", "url": "https://eu.wikipedia.org/wiki?curid=50936", "title": "Abbey Road (albuma)", "text": "Abbey Road The Beatles taldearen musika diskoa da, 1969an argitaratutakoa."}
{"id": "50937", "revid": "105290", "url": "https://eu.wikipedia.org/wiki?curid=50937", "title": "Magical Mystery Tour", "text": "Magical Mystery Tour The Beatles taldearen musika diskoa da, 1967an argitaratutakoa."}
{"id": "50949", "revid": "336", "url": "https://eu.wikipedia.org/wiki?curid=50949", "title": "Novgorodeko Errepublika", "text": "Novgorodeko Errepublika, (errusieraz: \u041d\u00f3\u0432\u0433\u043e\u0440\u043e\u0434\u0441\u043a\u0430\u044f \u0440\u0435\u0441\u043f\u0443\u0431\u043b\u0438\u043a\u0430, \"Novgorodskaya respublika\", ahoskatua), Erdi Aroko herrialde boteretsua izan zen, Itsaso Baltikotik Ural mendietara iristen zena, XII. mendetik XV. mendera iraun zuen. Hiriburua Novgorod zen. Hansako Ligaren kidea izan zen, ekialdeko muturrean zegoena."}
{"id": "50951", "revid": "536", "url": "https://eu.wikipedia.org/wiki?curid=50951", "title": "T-Mobile Team", "text": "T-Mobile Team 1991n sortutako Alemaniako txirrindularitza taldea. Bere babesle nagusia T-Mobile telekomunikazioen enpresa da."}
{"id": "50954", "revid": "48778", "url": "https://eu.wikipedia.org/wiki?curid=50954", "title": "Erdi Aroko Beroaldia", "text": "Erdi Aroko Beroaldia (EAB) edo Erdi Aroko Optimo Klimatikoa X. mendetik XIV. mendera gertatutako denboraldi beroa izan zen. Izotz Aro Txikian bezala, Ipar Atlantiko inguruan baino ez zela gertatu uste da.\nBeroaldiaren azkeneko 150-200 urteak eguzki aktibitate goren batean gertatu ziren. Aktibitate hau Erdi Aroko Maximoa deitzen da."}
{"id": "50956", "revid": "12788", "url": "https://eu.wikipedia.org/wiki?curid=50956", "title": "UAE Team Emirates", "text": "UAE Team Emirates (UCI kodea: UAD), lehenago Diana-Colnago eta Lampre deitua, emirerriar txirrindularitza talde profesionala da, 1990ean sortutakoa, UCI WorldTeam lizentzia duena. "}
{"id": "50958", "revid": "69297", "url": "https://eu.wikipedia.org/wiki?curid=50958", "title": "Amets Arzallus", "text": "Amets Arzallus Antia (Hendaia, Lapurdi, ) bertsolaria, kazetaria eta bertso irakaslea da. 2013ko Bertsolari Txapelketa Nagusia irabazteaz gain, lau aldiz nagusitu da Xilaba Bertsulari Xapelketan eta beste hainbestetan Nafarroako Bertsolari Txapelketan.\nBizitza.\nJexux Arzallus bertsolari ezagunaren eta Miren Antiaren seme, eta Itsaso Arzallus eta Maddalen Arzallus bertsolariaren neba, Donibane Lohizunen jaio zen, baina txikitatik Hendaian bizi da. Aitaren eta familiaren eraginez, txikitan hasi zen bertsotan, baita kirolean ere (futbola eta pilota ditu gustuko, besteak beste). Hendaia eta Kanboko ikastoletan eta Baionako lizeoan aritu ondoren kazetaritza ikasi zuen EHUn. Egun \"Argia\" aldizkarian eta Euskadi Irratian kolaboratzen du, eta Hendaiako bertso eskolan ere aritzen da.\n2016an, Donostia izan zenean Europako kultura-hiriburua, dokumental baten protagonista izan zen \"Europa Transit\" enbaxada ibiltarien proiektuaren barruan, gatazken lekukoak izan diren edo diren europar hirien inguruan. Arzallus harremanetan egon zen exodo txipretarrarekin bizipenak eduki zituzten musikari eta poetekin.\nBertsolaritza.\nLehen plaza Beasainen egin zuen, 1992ko Gipuzkoako Eskolarteko txapelketan. Han lagun izan zituen Sustrai Colina adiskidea eta Itsaso arreba. Eskolarteko txapelketetan emaitza oparoak izan zituen.\nOrdutik aurrera goren-goreneko mailan dabil. 2000ko Nafarroako txapelketan txapeldun izan zen. 2005eko Euskal Herriko Bertsolari Txapelketa Nagusian finalera heldu zen; 2009ko Bertsolari Txapelketa Nagusian txapeldunorde izan zen, Maialen Lujanbioren ostean; eta 2013koan, berriz, txapeldun izan zen. Iparraldeko Xilaba Bertsulari Xapelketa ere irabazia du, 2008, 2010 eta 2012. urteetan.\nKazetari lanak.\nAmets Arzallus Antia kazetaria da lanbidez eta berak egindako elkarrizketa berezienetakoa, 2017an bere aita Jexux Arzallusi egindakoa izango da. Elkarrizketa hau, Tolosaldeko Atarian argitaratua izan zen eta aitaren jaiotetxean, Goiazko Arre baserrian, egin zion."}
{"id": "50959", "revid": "69297", "url": "https://eu.wikipedia.org/wiki?curid=50959", "title": "Jose Luis Arrieta", "text": "Jos\u00e9 Luis Arrieta Lujanbio, (Donostia, Gipuzkoa, 1971ko ekainaren 15a) txirrindulari euskaldun ohia da, profesionala 1993tik 2010era. Uharte Arakilen bizi eta han garatu izan du bere txirrindularitza ibilaldia.\nBiografia.\n1993an txirrindularitza profesionaletan debutatu zuen Banesto taldearekin. Beranduago Caisse d\u00b4Epargne-Illes Balears taldera pasa zen eta azkenik, Ag2r Prevoyance taldearekin lasterkatu zuen.\nErretiratu ostean, 2011tik 2021era Movistar Teameko kirol zuzendaria izan zen.\nSemea Igor eta anaia \u00c1ngel ere txirrindulariak dira.\nPalmaresa.\n1988\n1989\n1991\n1992\n1997\n1998\n2000\n2002\n2003\n2006"}
{"id": "50960", "revid": "219", "url": "https://eu.wikipedia.org/wiki?curid=50960", "title": "Sustrai Colina", "text": "Sustrai Colina Akordarrementeria (Urru\u00f1a, Lapurdi, 1982ko urriaren 20a) bertsolaria, bertso irakaslea eta kazetaria da. Zuzenbideko lizentzia du. Xilaba Bertsulari Xapelketa bi aldiz irabazi du.\nBiografia.\nIkastolan egin zituen lehen ikasketak. Pilotazale amorratua, esku huska pilotan aritu zen bost urte zituenetik hamazazpi urte bete arte.\nEgun, bertsolaritzan dabil buru-belarri: bertsotan aritu ez ezik, irakatsi ere egiten du, Hendaian. Bertso saioetan ere kantukide ohikoena duen Amets Arzallusekin batera dihardu bertso irakasle.\nGainera, zutabeak idazten ditu \"Berria\" egunkarirako, eta elkarrizketak \"Argia\" astekarirako. Ze Esatek! taldearen \"Ibilita ikasten da erortzen\" diskarako hiru abestiren hitzak egin ditu.\nBertsolaritzako ibilbidea.\nDonostian egin zuen bere lehen plaza, 1992an, Gipuzkoako Eskolarteko txapelketan. Ordutik aurrera hainbat txapelketetan parte hartu izan du; 2000an Iparraldeko Bertsolari Gazteen txapelketa irabazi zuen, eta, nagusien mailan, 2000 eta 2003 arteko Nafarroako txapelketetan parte hartu du, baita 2001eko Euskal Herriko Bertsolari Txapelketa Nagusian finalista izan zen eta bosgarren egin zuen. Hurrengo hiru ekitaldietan ere finalean aritu da.\n2014an eta 2016an Iparraldeko Xilaba Bertsulari Xapelketa irabazi du."}
{"id": "50961", "revid": "336", "url": "https://eu.wikipedia.org/wiki?curid=50961", "title": "Lokarri (gizarte mugimendua)", "text": "Lokarri (Akordioaren eta kontsultaren aldeko herritarren sarea) Euskal Herriko gizarte mugimendu bakezalea zen, 2006an Elkarriko kideek sortua. Paul Rios abokatuak koordinatua (erakundearen aurpegi publikoa izan zen hainbat urtean), Aieteko Bake Konferentzia antolatzen laguntzea izan zen mugimenduaren ekarpen inportante bat. 2015an disolbatu zen, bere egiteko nagusia, ETAren jarduera armatuaren amaiera, lortuta zegoelakoan. Maixux Rekalde izan zen Lokarriko presidentea\nHistoria.\nETAren 2006ko su etenean, Elkarriko kideek uste izan zuten elkarrizketaren eta indarkeria ezaren printzipioak nahiko hedaturik zeudela, eta, beraz, aurrerapauso bat eman behar zela: \"Indarrak bildu berradiskidetzea akordio pluralaren eta herri galdeketaren bidez bilatzeko\". Bake prozesu bat martxan jarri ahal izateko oinarriak finkatzea izan zen lehenengoaren helburua; bake prozesu hori garatzea bigarrenarena. Elkarrik berak onartu zuen orduan bermerik ez zegoela bere eskakizunen gainean: indarkeriarik eza, giza eskubideak, bazterketarik gabeko elkarriketa, aniztasuna, alderdien mahaia eta printzipio demokratikoak.\n2011ko urriaren 17an Euskal Herriko ordezkaritza politiko, sozial eta sindikal zabalarekin batera \u2014PPk, UPNk eta PSNk uko egin zioten\u2014 nazioarteko lider politiko nabarmenak bildu zituen Lokarrik Donostiako Aiete jauregian, Kofi Annan Nazio Batuen idazkari nagusi ohia buru. Euskal Herriko bake prozesuari bultzada emateko helburua zuen konferentzia hark berehalako eragina izan zuen: hiru egunera aldarrikatu zuen ETAk borroka armatuaren behin betiko amaiera.\nLokarriren eskutik etorri ziren ere nazioarteko egiaztatzaileak, 2014ko otsailean ETAk indargabetutako hainbat armaren inbentarioa jaso zutenak, bai eta Brian Currin bitartekaria ere. Bake prozesuaren zailtasunei aurre egiteko eta gizartearen inplikazioa sustatzeko Foro Soziala ere antolatu izan zuen Lokarrik.\n2014ko urriaren 9an, 2015eko martxoan bukatuko zuela Lokarrik bere bidea zabaldu zen. Azaldu zutenez, ETAren jarduera armatuaren amaiera eta Sorturen legeztatzea ziren Lokarriren lehentasun nagusiak, eta, horiek beteta, desegiteko pausoa eman zuten.\nLokarrik bere bidea amaituko zuela adierazteak hainbat erreakzio sortu zituen."}
{"id": "50962", "revid": "336", "url": "https://eu.wikipedia.org/wiki?curid=50962", "title": "Bota", "text": "Botak oina eta zangoa estaltzen duen oinetakoa da, nahiz eta kasu batzuetan belauna eta izterrondoa estaltzera ailegatzen den ere. Mota ugari daude garaiera, kolore, material eta formaren arabera. Bota gehienek zolatik bereizten den orpoa dute.\nUretako botak.\nOndo jositako kautxu, larru edota gomaz eginda daude. Material hauek ura eta lokatza botetan sartzea saihesten dute.\nEuritako boten artean \"Arrantzale-botak\" daude, izterrondoraino hel daitezkeenak.\nLaneko botak.\nZoru edota lan ingurugiro arriskutsuetan babes gisa erabiltzen diren botak dira. Adibidez, eraikuntzan erabiltzen diren botek altzairuzko errefortzua dute puntan."}
{"id": "50963", "revid": "9178491", "url": "https://eu.wikipedia.org/wiki?curid=50963", "title": "Andoni Agirregomezkorta", "text": "Andoni Agirregomezkorta Mu\u00f1oz (Donostia, Gipuzkoa, 1971ko apirilaren 11), euskal aktorea eta telebista-aurkezlea da. Bere lanik ezagunena \"Vaya Semanita\" da, non antzezten eta saioa aurkezten zuen.\n1997tik 2003ra arte antzezpena ikasi zuen.\nAktore-lanak.\n2004ko irailean \"Vaya Semanita\"n lan egiten hasi zen aktore bezala, eta gaur egun telesaioa aurkezten du."}
{"id": "50964", "revid": "1545", "url": "https://eu.wikipedia.org/wiki?curid=50964", "title": "Tinkoff", "text": "Tinkoff Danimarkako txirrindularitza taldea izan zen. 2001an sortu zen Team CSCko izenaz eta Bjarne Riis arduraduna izanik."}
{"id": "50965", "revid": "484547", "url": "https://eu.wikipedia.org/wiki?curid=50965", "title": "Ramon lazkano", "text": ""}
{"id": "50966", "revid": "58701", "url": "https://eu.wikipedia.org/wiki?curid=50966", "title": "Ramon Lazkano", "text": "Ramon Lazkano (Donostia, 1968ko ekainaren 26a -) Parisen (Frantzia) bizi den euskal musikagilea da.\nBiografia.\nRamon Lazkanok pianoa eta konposaketa ikasi zituen Donostiako Musika Kontserbatorio Nagusian Jaun Padrosa eta Francisco Escuderorekin, non Goi Mailako Konposaketa Irakasle Agiria lortu baitzuen. Parisko Goi Mailako Musika Kontserbatorio Nazionalean onarturik, Gipuzkoako Foru Diputazioaren burtsari esker, konposaketa eta orkestraketari ekiten die Alain Bancquart eta G\u00e9rard Griseyrekin, Konposaketa Lehen Saria eskuratuz 1990ean. Sasakawa Fundazioaren burtsaduna, konposaketa eta analisia ikasi zituen Montrealen Gilles Tremblayrekin. Parisera itzulian, orkestra zuzendaritza landu zuen Jean-S\u00e9bastien B\u00e9reau eta Arturo Tamayorekin, baita XX. Mendeko Musika eta Musikologiaren Doktoretza Ikasketen Agiria eskuratu ere Parisko \u00c9cole des Hautes \u00c9tudes en Sciences Sociales-en .\nBere \"Hitzaurre Bi\" piano kontzertuarekin, 26 urte dituelarik, Prince Pierre de Monaco Konposaketa Sari ospetsua lortu zuen. Geroxeago, 1997ean, Luciano Berio burutzat duen epaimahaiak Leonard Bernstein - Jerusalen Konposaketa Saria eman zion bere \"Auhen Kantuak\"-engatik (Itxaro Bordak euskaratutako testuekin). 2007an, Frantziako Arte Ederren Akademiak Georges Bizet Saria eman dio; Espainiako Arte Eszenikoen eta Musikaren Institutuko, Espainiako Kolegioko eta Gaudeamus Fundazioaren sariak ere jaso ditu. Espainiako Gazteen Orkestra Nazionalarekin izandako erresidentziak Madrileko Auditorio Nazionalean eta Berlineko Konzerthausean entzundako lanak konposatzeko aukera eskaini izan zion. Stanford Unibertsitateak bere musika aurkez zezan gonbidatu zuen 1999ean, eta urte berean Luis de Pablo laguntzen du Estrasburgoko Kontserbatorio eta \"Musica\" Festibalari atxikiko erresidentzian. Erroman bitan egoile izanik (lehenik Espainiako Historia, Arkeologia eta Arte Ederren Akademian burtsaduna, aurrerago Frantziako Akademiako laguna - Erromako Saria), bertan musikagintzaz eta egun duen helburuez erreflesioa sakondu ahal izan du, intertestualitate, saturatze, isiltasun eta hotsaren eta denboraren esperientziaren gogoetan gauzatzen baitena, eta lan enblematikoak sortarazi baituena, halanola \"Ilunkor\" (Euskadiko Orkestra Sinfonikoaren mandatua), \"Lur-Itzalak\" (Printemps des Arts de Monte Carloko mandatua) eta \"Ortzi Isilak\" (Orquesta Nacional de Espa\u00f1aren mandatua).\nHainbat estatutan (Frantzia, Alemania, Holanda, Israel, Ukraina, Italia, Espainia, Danimarka, Erresuma Batua, Errusia, Estatu Batuak, Austria...) eta festibal garrantzitsuetan programatua -esan, Estrasburgeko \"Musica\", Bruselako Ars Musica, Radio-Franceko Pr\u00e9sences, Amsterdameko Gaudeamus Muziekweek, Kopenhagen Musika Garaikidearen Nazioarteko Elkartea, Los Angeleseko Philharmonic Green Umbrella New Music Series, Alacanteko Musika Garaikidearen Festibala, etab.- bere musika izen zabalduko orkestra eta taldeek jo izan dute, artean Radio Franceko Orkestra Filarmonikoak, Espainiako Orkestra Nazionalak, Los Angeleseko Orkestra Filarmonikoko Bakarlariek, Errusiako Orkestra Nazionaleko Soka Taldeak, Jerusalemgo Orkestra Sinfonikoak, RTVEko Orkestra Sinfonikoak, Bartzelonako Teatre LLiureko Orkestrak, Accroche Note eta Ictus Taldeek, Conjunto Ib\u00e9rico de Violoncellos-ek, Ensemble Wiener Collage-k, etab., musikalanok mandatu ugari jaso dutelarik: Radio-France, Estatuarena Frantzian,Espainiako CDCMrena, Londrako ABRSM, Donostiako Musika Hamabostaldia, Orquestra de Cadaqu\u00e9s, Madrileko Erkidegoko Orkestra, ...\nEstrasburgeko Kontserbatorio Nazionalean orkestraketa eta Bartzelonan Kataluiniako Musika Eskola Nagusian konposaketa irakatsi izan ditu. Egun, Musikene Euskal Herriko Musika Zentro Nagusiko orkestrakuntzako irakasle da.\nMusikalanak.\nOrkestra.\n\"Hauskor\" (2006) txelo zortzikote eta orkestrarentzat\n\"Ttakun\" (2005-06)\n\"Ortzi Isilak\" (2005) klarinete eta orkestrarentzat\n\"Hilarriak\" (2002-2003) orkestrarentzat: 1. \"horia\" 2. \"urdina\" 3. \"beltza\" 4. \"muskerra\"\n\"Itaun\" (2003) akordeoi eta orkestrarentzat\n\"Ilunkor\" (2000-01)\n\"Zur-Haitz\" (1999)\n\"Ilgora\" (1998) soka orkestrarentzat\n\"Eriden\" (1997-98) ganbara orkestrarentzat\n\"Hitzaurre\" Bi (1993) piano eta orkestrarentzat\n\"Oskorriz\" (1990)\nGanbara Musika.\nIgeltsoen Laborategia:\n- \"Egan-1\" (2006) musikataldearentzat\n- \"Egan-2\" (2006-07) musikataldearentzat\n- \"Egan-3\" (2007) musikataldearentzat\n- \"Wintersonnenwende\" (2005) soka hirukote eta zelestarentzat\n- \"Wintersonnenwende-2\" (2007) biolontxelo eta pianorentzat: I- II-\n- \"Hatsik-1\" (2001) klarinete txiki, tromboi, txelo eta pianoarentzat\n- \"Hatsik-2\" (2002) saxofoi altu, kontrabaxu, akordeoi eta perkusioarentzat\n- \"Hatsik-3\" (2004) bibolin, klarinete, saxofoi altu eta pianoarentzat\n- \"Laiotz\" (2003) bi piano eta bi perkusiorentzako bost lan\nItzalen Zikloa:\n- \"Lur-Itzalak\" (2003) bibolin eta txelorentzat\n- \"Haize-Itzalak\" (2002) sokazko seikotearentzat\n- \"Su-Itzalak\" (1991) zortzi txelorentzat\n\"Nahasmahasi\" (2002) txirula, saxofoi alto, gitarra, piano eta perkusioarentzat\n\"Aurresku\" (2000) saxofoi laukote, piano eta perkusioarentzat\n\"Hizkirimiri\" (1999) klarinete baxu, gitarra, marimba eta kontrabaxuarentzat\n\"Seaska Kanta (Berceuse)\" (1998) xirula eta sokazko bostekote (edo orkestra)-arentzat\n\"Ur Loak\" (1998) xirula baxu, klarinete kontrabaxu, sokazko bostekote bikoitz eta bi perkusiorentzat\n\"Hodeiertz\" (1997) saxofoi alto eta perkusioarentzat\n\"Sorginkeriak\" (1995) musikatalde txikiarentzat\n\"Hizpide\" (1995) biola, solezko xirula eta gitarrarentzat\n\"Hitzaro\" (1994) solezko xirula eta gitarrarentzat\n\"Izotz\" (1993) sokazko laukotearentzat\n\"Eskaintza\" (1992) musikataldearentzat\n\"Bihurketak\" (1991) bibolin, txelo eta pianorentzat\n\"Quinteto\" (1991) haizezko bostekotearentzat\n\"Chant III\" (1990) klarinete baxu, 3 tromboi eta 3 txelorentzat\n\"Chant II\" (1989) biola eta zinta magnetiko edota lau biolentzat\n\"Argilunak\" (1989) saxofoi baritono eta bi txelorentzat\nMusika Bakarlaria.\n\"Zintzilik\" (2005) lau eskuko pianoarentzat\n\"Presencia (in memoriam Joaquin Homs)\" (2005) pianoarentzat\n\"Ezkil\" (2002) gitarrarentzat (tono laurdenetako scordatura)\n\"Gentle Sway\" (2002) pianoarentzat\n\"4. Bakarrizketa\" (2000) pianoarentzat\n\"Zortziko\" (2000) pianoarentzat\n\"Aztarnak\" (2000) akordeoiarentzat\n\"Sorgindantza\" (2000) organoarentzat\n\"Suziri\" (1999) pianoarentzat\n\"Seaska Kanta\" (Berceuse) (1998) pianoarentzat\n\"Ilargi Uneak\" (1996) pianoarentzat: 1.-\"izar\" 2.-\"ekhi\" (ezker eskua) 3.-\"urtzi\"\n\"3. Bakarrizketa\" (1996) xirularentzat\n\"Otoitz\" (1996) klarinetearentzat\n\"Sonatine\" (1996) tono laurdenetako gitarrarentzat\n\"2. Bakarrizketa\" (1993) gitarrarentzat\n\"Ekhiez\" (1988) pianoarentzat (ezkerra)\nAhots Musika.\n\"Malkoak euri balira\" (2005) 12 ahots eta kitar batentzat. Xabier Leteren poema.\n\"Infantia Mea\" (2004) zortzi ahotsentzat. San Agustinen testua.\n\"Otoitz baten gisan\" (2003) baritono eta organoarentzat. Xabier Leteren poema.\n\"Cinco poemas de Luis Cernuda\" (2000-02) ahots eta txelo zortzikotearentzat: 1.- \"El Prisionero\" 2.- \"El Viento y el Alma\" 3.- \"Instrumento M\u00fasico\" 4.- \"El Sino\" 5.- \"El Intruso\"\n\"Canciones de Ausencia\" (1999) ahots, gitarra eta txeloarentzat. Miguel Hern\u00e1ndezen poemak.\n\"The Epilogue\" (1999) gizonezko abesbatz eta musikataldearentzat. Shakespearen \"Ekaitz\"-eko testua.\n\"Auhen Kantuak\" (1993-95, 1997) abesbatz eta orkestrarentzat. \"Jeremiaren Auhenen\" testuak euskaraz Itxaro Bordak itzuliak.\n\"Les Djinns\" (1993) haurren abesbatz eta haizezko orkestrarentzat.Victor Hugoren poema.\n\"Madrigal\" (1991) bost ahotsentzat. Catulo, Cernuda eta Gil de Biedmaren testuak.\n\"Hiru seaska kanta eta etsipen abesti bat\" (1991) ahots eta sokazko laukotearentzat\n\"Leherketa batetako hotsak\" (1988) baritono, errezitatzaile eta musikataldearentzat. Patxi Ezkiagaren poema.\nTranskribapenak.\nJ. C. ARRIAGA - \"Obertura \"Los esclavos felices\"\"\nMozart-en Partita Handiaren taldearentzat\nM. MUSSORGSKY - \"Herioren Kantu eta Dantzak\"\nahots eta orkestrarentzat\nF. G. LORCA - \"Canciones Antiguas Espa\u00f1olas\"\nahots eta musikataldearentzat\nIdaztiak.\n\"La guitare dans notre imaginaire\" \"Guitares crois\u00e9es - utopie ou r\u00e9alit\u00e9?\"-en, CNR de Strasbourg, 2004.\n\"\"Two Feelings\" with Helmut Lachenmann\" \"Contemporary Music Review\"-en, 23. alea, 2004ko iraila.\n\"El sonido como elemento natural de la deducci\u00f3n compositiva\" \"Ontology Studies - Cuadernos de Ontolog\u00eda\"-en, 1.-2. alea, 2001.\n\"Pr\u00e9liminaires pour une \u00e9tude de la polyrythmie\" \"Musiker\"-en, 11. alea, 1999.\nIbarretxe, Gotzon: \"Ramon Lazkanorekin berbetan\" \"Bitarte\"-n,12. alea, 1997ko apirila-ekaina, Donostia"}
{"id": "50967", "revid": "56334", "url": "https://eu.wikipedia.org/wiki?curid=50967", "title": "Julian Azkarate", "text": "Julian Azkarate (New York, Estatu Batuak, 1977 ), Estatu Batuetan jaiotako aktore argentinarra eta telebista-aurkezlea da. Aita euskalduna du."}
{"id": "50968", "revid": "69297", "url": "https://eu.wikipedia.org/wiki?curid=50968", "title": "Xabier Zandio", "text": "Xabier Zandio Etxaide (Iru\u00f1ea, 1977ko martxoaren 17a - ) euskal txirrindularia da. 2001ean txirrindularitza profesionaletan debutatu zuen iBanesto.com taldearekin.\nPalmaresa.\n1995\n1999\n2000\n2001\n2002\n2003\n2005\n2007\n2008\n2013"}
{"id": "50969", "revid": "105290", "url": "https://eu.wikipedia.org/wiki?curid=50969", "title": "Hiriko bero-uhartea", "text": "Hiriko bero-uhartea (HBU) bere inguruak baino beroago dagoen hirigunea da. Tenperatura gauez eta neguan izan ohi da goragoa baita haize leuna egiten duenean.\nHBU arrazoi hauek eragiten dute: batez ere lurrazalaren eraldaketak hiri-garapena dela eta, eta hein batean energia erabiltzeagatik sortutako bero hondakinek.\nTenperatura igoerak inguruetan baino hodei gehiago sortzen ditu, hortaz euritsuago dira HBUen barruan dauden guneak."}
{"id": "50970", "revid": "119347", "url": "https://eu.wikipedia.org/wiki?curid=50970", "title": "Aterkings", "text": "Aterkings 2000. urtean Markinan (Bizkaia) sortutako euskal musika taldea da, baina Markina eta Elgoibarko kideak dauzka."}
{"id": "50971", "revid": "69297", "url": "https://eu.wikipedia.org/wiki?curid=50971", "title": "Peio Arreitunandia", "text": "Peio Arreitunandia Quintero (Vila de Cruces, 1974ko uztailaren 24a - ) Galizian jaiotako txirrindulari mutrikuar ohia da. \n1999an profesionaletan debutatu zuen Euskaltel-Euskadi taldean, baina 2001ean talderik gabe zegoela afizionatuetara itzuli zen Caf\u00e9s Baqu\u00e9 taldean korritzeko. 2002an profesionaletara itzuli zen Carvalhelhos-Boavista taldearekin.\nPalmaresa.\nAmateurretan.\n1997\n1998\n1999\n2001\nProfesionaletan.\n2002\n2003\n2004\n2005\n2006\n2007"}
{"id": "50972", "revid": "484281", "url": "https://eu.wikipedia.org/wiki?curid=50972", "title": "Pedro Arreitunandia", "text": ""}
{"id": "50973", "revid": "69297", "url": "https://eu.wikipedia.org/wiki?curid=50973", "title": "Peio Ruiz Cabestany", "text": "Peio Ruiz Cabestany (Donostia, Gipuzkoa, 1962ko martxoaren 13a) euskal txirrindulari ohia da, 1984 eta 1994 artean profesionala eta urte horietan 23 garaipen lortu zituena.\nBiografia.\nErrepideko txirrindularia izan baino lehen, Cabestany Espainiako txapelduna izan zen pistako txirrindularitzan; 1980 eta 1982an jazarpeneko txapelduna izan zen, 1980tik 1983ra arte taldekako jazarpeneko txapelduna, puntuazioko txapelduna 1983an eta taldekako erlojupeko txapelduna 1983an ere. Gainera, Bidasoko Itzulia irabazi zuen eta aurreko urtean, bigarren ere izan zen.\nTxirrindularitzan jardun aurretik, iraupen-eskia egiten zuen gaztetan. Nahiz eta ondoren txirrindularia izan ez zuen kirol hau guztiz alboratu, iraupen-eskiko hainbat probatan eta triatloi zurietan parte hartu zuen eta.\nTxirrindularia zenean, hainbat prentsa-artikulu idatzi zituen. 1997an \"Historias de un ciclista\" liburua idatzi zuen.\nTelebistan ere egin du lan. Eurosport telebista-kateko txirrindularitzako esataria izan da, baina horrez gain abenturazko telesaioetan eta \"reality\"-etan parte hartu du hala nola:\nGaur egun, familia eta berak mahasti batzuk dauzkate Cuenca de Barber\u00e1 ardo-eskualde kataluniarrean."}
{"id": "50974", "revid": "95298", "url": "https://eu.wikipedia.org/wiki?curid=50974", "title": "Martzelino Soroa", "text": "Martzelino Soroa Lasa (Donostia, Gipuzkoa, 1848ko apirilaren 27a - \"ib.\", 1902ko uztailaren 20a) euskal antzerkigilea, kazetaria eta idazlea izan zen. \u00abOmar-Celin-Oasor\u00bb, \u00abPlancha Baser\u00bb, \u00abTarra\u00bb eta \u00abEl Suscriptor primitivo\u00bb ezizenak erabili izan zituen kazetaritza lanak izenpetzeko.\nBizitza eta lanak.\nDonostiako Parte Zaharreko \"Puyuelo\" kalean (gaurko \"Fermin Calbeton\") jaio zen. Zuzenbide ikasketak egin zituen Valladoliden, baina ez zuen inoiz abokatu lanik egin. 1878an \"La Infantil del Gimnasio\" taldea sortu zuen, eta talde horrekin aritu zen bere antzerki lanak jokatzen. Zirkua egiten ibili zen, eta suzko akrobazia egiten ari zela erredura larriak izan zituen 1871n.\nEuskara irakasle izan zen, modu partikularrean bere zerbitzuak egunkarietan eskainiz.\nBigarren Gerra Karlistaren ondorioz Lapurdira ihes egina zela \"Iriyarena\" zartzuela idatzi eta estreinatu zuen 1876an, Ziburuko \"El Trueno\" elkartean. Jokatzaileen artean, Toribio Altzaga gaztea zegoen. Obra gaztelaniaz idatzita dago, tartean euskarazko esaldi batzuk dituelarik. Halako arrakasta izan zuen, non Soroa euskara hutsean idazten hasi zen. Bere lanetako batzuk honakoak dira:\nKritika.\nMartzelino Soroaren lana ederki lotzen zaie arintasun-erraztasunei. Ordainetan, gizarteari moldatzen oso ondo asmatzen du. Horregatik, haren obra oso arrakastatsua izan zen. Soroak Gipuzkoako herrietan barrena egindako ibileren ondorioz, jarraitzaileak bai Donostian, bai lurralde osoan zehar izan zituen: Pepe Artola, Gorostidi, Mokoroa, Illarramendi."}
{"id": "50977", "revid": "69297", "url": "https://eu.wikipedia.org/wiki?curid=50977", "title": "Cadel Evans", "text": "Cadel Evans (Katherine, Australia, 1977ko otsailaren 14) txirrindulari profesional ohia da. Errepideko txirrindularitzan profesionala izan zen 2001etik 2015era bitartean; lehenago, mendiko bizikletan lehiatzen zen, eta UCIren Mendiko Bizikletako Mundu Kopa irabazi zuen 1998an eta 1999an.\nFrantziako Tourrean nabarmendu zen bereziki. Lasterketa horretan, 2007an eta 2008an bigarren bukatu ostean, 2011n sailkapen nagusiaren irabazle izan zen. Frantziako Tourra ofizialki irabazi duten Europaz kanpoko hiru txirrindularietako bat da (besteak Greg LeMond eta Egan Bernal dira).\n2015eko otsailaren lehenean erretiratu zen txirrindularitza profesionaletik, bere omenez izendatutako lasterketa batean lehiatuta."}
{"id": "50982", "revid": "69297", "url": "https://eu.wikipedia.org/wiki?curid=50982", "title": "Joseba Albizu", "text": "Joseba Albizu Lisazo (Azpeitia, Gipuzkoa, 1978ko uztailaren 6a - ) gipuzkoar txirrindulari ohia da. \n2003an debutatu zuen txirrindularitza profesionalean Mercatone Uno taldearekin eta urte horretan bertan Friuliko Giroa eskuratu zuen.\n2004an Euskaltel-Euskadi taldearekin fitxatu eta Espainiako Vueltan parte hartu zuen. Urte horren amaieran, auto istripu larri bat izan zuen, non bere lagun mina Jokin Ormaetxea hil egin zen.\n2006an txirrindularitza profesionala utzi eta Mendiko bizikletako lasterketetan aritu zen MMR Powerade taldean. 2007an Euskadiko Zirkuituko proba bat irabazi zuen Patxi Ciaren aurretik.\nPalmaresa.\n2001\n2002\n2003\n2005"}
{"id": "50983", "revid": "105290", "url": "https://eu.wikipedia.org/wiki?curid=50983", "title": "Oinordetzako monarkia", "text": "Oinordetzako monarkia gaur egun munduko ia monarkia guztiek darabilten monarkia mota da.\nOinordetzako monarkian, monarka guztiak familia beretik datoz. Erregetza senide batetik bestera igarotzen da. Normalean, erregea edo erregina hil ostean, hurrengo belaunaldiko seme-alaba batek jasotzen du tronua, edo bestela, anai-arreba, osaba-izeba lehengusu-lehengusina edo beste senide batek. Gaur egun, ondorengotza-ordena zehaztuta egon ohi da, monarka hil aurretik ondorengoa nor izanen den jakin ahal izateko. Honela, monarkia-sistemak egonkorragoak izaten dira. Izan ere, lehenaldian, borroka eta gatazka andana sortu ziren koroa nork hartuko zuenarengatik. Historikoki, oinordetzako sistema guztiek ez dute bat egin, monarkia batzuetan ondorengotza gizonezkoengana mugatu baita."}
{"id": "50993", "revid": "1491", "url": "https://eu.wikipedia.org/wiki?curid=50993", "title": "Britney Spears", "text": "Britney Jean Spears (Kentwood, Louisiana, AEB, 1981eko abenduaren 2a - ) pop abeslari, aktore eta dantzari estatubatuarra da. Eszenatoki batean egon zen lehenengo aldia, Star Academy telebista saioan izan zen 1992. urtean. Horren ondorioz, Mickey Mouse Club umeentzako programan parte egin zuen 2 urtez (1993 \u2013 1994). Programa hau amaitu ondoren, Innosense taldean parte hartu zuen eta Jive diskografiakako musika-produktore batekin kontratu bat sinatu zuen bakarlaria izateko. Bere lehenengo diska 1999. urtean plazaratu zen Baby One More Time deitu zen eta automatikoki Billboard 200 eta United World Chart-eko lehenengo postuan estreinatu zuen. Estatu batuetan eta munduan lehenego postuan bere singela estreinatzen lehenengo artista izan zen eta gazteena baita. 14 milioi disko saldu zituen amerikako estatu batuetan.\nHaren bigarren diskoa, Oops!...I did it again, 2000. urtean plazaratu zen. Billboard 200ean milioi disko bat estatu batuetan eta 4 milioi munduan saldu ondoren sartu zen lehenengo artista izan zen. Britney, bere hirugarren diskoa 2001. urtean argitaratu zuen eta In The Zone, bere laugarrena, 2003. urtean. Argitaratu zituen disko guztiak arrakasta zerrenden lehenengo postuan debutatu zuten estatu batuentan baita munduan ere eta Britney da historian lortu duen artista bakarra.\n2004. urtean deskantsu bat hartu zuen eta bere abesti onenen bilduma plazaratu zuen izenarekin. 2005. urtean, argitaratu zuen. 2007ko urrian Blackout eta 2008an Circus.\nZomba Music Group dioen arabera, 83 milioi disko saldu egin ditu 2007ko urri-arte. Spears-en arrakasta musikan, beste arloetan parte hartzeko aukerak sortu zion, zinean eta telebistan adibidez. Crossroads filmaren protagonista izan zen 2002. urtean. Bere ospea hain handia denez, hainbat komertzial kanpainetan parte hartu du, bere lurrin marka barne.\nBritney, Kevin Federlinekin ezkonduta egon zen 2006. urte-arte eta 2 seme izan zituen: Sean Preston 2005. urtean eta Jayden James 2006ean."}
{"id": "50994", "revid": "105290", "url": "https://eu.wikipedia.org/wiki?curid=50994", "title": "Achtung Baby", "text": "Achtung Baby U2 taldearen musika diskoa da, 1991n argitaratutakoa."}
{"id": "50996", "revid": "512", "url": "https://eu.wikipedia.org/wiki?curid=50996", "title": "The Joshua Tree", "text": "The Joshua Tree U2 taldearen bosgarren estudio musika diskoa da, 1987an argitaratutakoa. Bandaren historia osoko diskorik arrakastatsuenetakoa izan da, \"With or Without You\", \"I Still Haven't Found What I'm Looking For\" eta \"Where the Streets Have No Name\" bezalako single ezagunak barne hartzen dituena.\n1. postuan egon izan zen Austrian, Kanadan, Herbehereetan, Frantzian, Alemanian, Zeelanda Berrian, Suedian, Erresuma Batuan eta AEBetan. Azken herrialde hartan 10 milioi kopia saldu zituzten.\nAbestiak.\n1. \"Where the Streets Have No Name\" 5:38.\n2. \"I Still Haven't Found What I'm Looking For\" 4:38.\n3. \"With or Without You\" 4:56.\n4. \"Bullet the Blue Sky\" 4:32.\n5. \"Running to Stand Still\" 4:18.\n6. \"Red Hill Mining Town\" 4:54.\n7. \"In God's Country\" 2:57.\n8. \"Trip Through Your Wires\" 3:33.\n9. \"One Tree Hill\" 5:23.\n10. \"Exit\" 4:13.\n11. \"Mothers of the Disappeared\" 5:12."}
{"id": "50997", "revid": "105290", "url": "https://eu.wikipedia.org/wiki?curid=50997", "title": "Rattle and Hum", "text": "Rattle and Hum U2 taldearen musika diskoa da, 1988an argitaratutakoa."}
{"id": "50998", "revid": "105290", "url": "https://eu.wikipedia.org/wiki?curid=50998", "title": "Boy", "text": "Boy U2 taldearen musika diskoa da, 1980an argitaratutakoa."}
{"id": "50999", "revid": "105290", "url": "https://eu.wikipedia.org/wiki?curid=50999", "title": "Pop (musika diskoa)", "text": "Pop U2 taldearen musika diskoa da, 1997an argitaratutakoa."}
{"id": "51000", "revid": "105290", "url": "https://eu.wikipedia.org/wiki?curid=51000", "title": "All That You Can't Leave Behind", "text": "All That You Can't Leave Behind U2 taldearen musika diskoa da, 2000n argitaratutakoa."}
{"id": "51001", "revid": "105290", "url": "https://eu.wikipedia.org/wiki?curid=51001", "title": "Zooropa", "text": "Zooropa U2 taldearen musika diskoa da, 1993an argitaratutakoa."}
{"id": "51002", "revid": "105290", "url": "https://eu.wikipedia.org/wiki?curid=51002", "title": "October", "text": "October U2 taldearen musika diskoa da, 1981ean argitaratutakoa."}
{"id": "51003", "revid": "105290", "url": "https://eu.wikipedia.org/wiki?curid=51003", "title": "War", "text": "War U2 taldearen musika diskoa da, 1983an argitaratutakoa."}
{"id": "51004", "revid": "105290", "url": "https://eu.wikipedia.org/wiki?curid=51004", "title": "How to Dismantle an Atomic Bomb", "text": "How to Dismantle an Atomic Bomb U2 taldearen musika diskoa da, 2004an argitaratutakoa."}
{"id": "51005", "revid": "137486", "url": "https://eu.wikipedia.org/wiki?curid=51005", "title": "Ar\u00fce", "text": "Ar\u00fce Zuberoako antzinako udalerria izan zen. 1973an Ithorrotze-Olhaibirekin batera Ar\u00fce-Ithorrotze-Olhaibi udalerria osatu zuen.\nToponimia.\nFrantsesezko toponimoa \"Aroue\" da. Historian zehar Ar\u00fce honela idatzia izan da:\nBiztanleriaren bilakaera.\nIturria : Cassini proiektua\nIkustekoak.\nSan Ezteberen eliza erromanikoa, XIX. mendean berreraikia.\nEuskara.\nAr\u00fcen Pettarrako euskara mintzatzen da, zuberotarra. Zuberotarrek eurek hizkera mota bi bereizi izan dituzte: alderdi menditsukoa edo \"Basab\u00fcr\u00fc eskualdekoa\", eta ordokikoa edo \"Pettarrekoa\". Beste alde batetik, berriz, Zuberoako ipar-mendebalean badira euskara zuberotarretik aldendu eta Nafarroa Beherera hurbiltzen diren zenbait herri: Domintxaine-Berroeta, Ar\u00fce-Ithorrotze-Olhaibi, Lohitz\u00fcne-Oihergi, Etxarri eta Pagola. Bestalde, administrazioz Biarno den Eskiula herrian euskara zuberotarra mintzatzen da."}
{"id": "51006", "revid": "1491", "url": "https://eu.wikipedia.org/wiki?curid=51006", "title": "Atharratze", "text": "Atharratze Zuberoako antzinako udalerria izan zen. 1859. urtean Sorhol\u00fcze eta Atharratze herriak batu egin zituzten Atharratze-Sorhol\u00fcze udalerri bakarra osatzeko.\nToponimia.\nFrantsesezko toponimoa \"Tardets\" da. \"Atharratze\" toponimoak aldaera hauek izan zituen:\nBiztanleriaren bilakaera.\nJean de Jaurgainen \"Journal de Pierris Casalivetery\" egunkariaren arabera Maule-Lextarreko notarioa zen Pierre Casaliveteryk zioen 1460 eta 1481 artean 7,5 su zeudela Atharratzen eta 1540 eta 1548 artean 47, hau da, 41 eta 258 biztanle hurrenez hurren.\nIturria : Cassini proiektua\nEuskara.\nAtharratzen Basab\u00fcr\u00fcko euskara egiten da, zuberotarra."}
{"id": "51007", "revid": "28455", "url": "https://eu.wikipedia.org/wiki?curid=51007", "title": "Zeelanda Berriko historia", "text": "Zeelanda Berriko historia munduko laburrenetakoa da. Izan ere, gizakiek okupaturiko azken lurraldeetakoa da Zeelanda Berria.\nLehenbiziko kolonoak.\nZiurrenik, Zeelanda Berriko lehenbiziko kolonoak ekialdeko polinesiarrak (Sozietate uharteak, Cook uharteak eta Polinesia Frantseseko Uharte Australetako biztanleak) izan ziren, K. o. 1050 eta 1350 artean, waka deitutako kanoetan iritsi eta Maori kultura garatu zutenak. Herri hau tribuetan (hap\u016b) zegoen bananduta, batzuetan kooperatu eta beste batzuetan borroka egiten zutenak haien artean. 1500 aldean maori talde bat Chatham irletara migratu zen, non moriori izeneko kultura garatu zuen.\nEuropar kolonizazioa.\nBertara iritsi zen lehen europarra Abel Tasman esploratzaile herbeheretarra izan zen, 1642an Ipar eta Hego uharteen inguruan nabigatu zuena. Holandarrek Staaten Landt izena eman zioten hasieran, baina ia berehala Nieuw-Zeeland hartu zuen, hots, Zeelanda Berria, Herbehereetako Zeelanda eskualdearen omenez.\nTasmanen gizon batzuk maoriek hilda, europarrak ez ziren itzuli 1769 arte. James Cook esploratzaileak uharteak ikuskatu zituen, baleazale europarrei eta amerikarrei bidea erraztuz. Europako janari eta metalezko ondasunen truke, egurra, janaria, tramankuluak eta ura lortzen zituzten mendebaldetarrek maoriengandik. Hori zela eta, patatak eta mosketeak maorien kultura aldatu zuten. XIX. mendearen hasieran, misiolari kristauak finkatzen hasi ziren, eta maori gehienak kristau bihurtu ziren.\nKolono europarren azpijokoez eta irlen gaineko Frantziako interesez ohartuta, Erresuma Batuko gobernuak William Hobson bidali zuen Zeelanda Berrira, maoriekin hitzarmena sina zezan eta burujabetasuna Erresuma Batuaren alde aldarrika zezan. 1840ean, Waitangiko Ituna izenpetzean, Zeelanda Berria britainiarren kolonia bihurtu zen. Zeelanda Berriaren nazioaren sorkuntzatzat jotzen da, eta maorientzat euren eskubideen bermea da.\nNolanahi ere, 1860ko eta 1870eko hamarkadetan europarren etorrera masiboen aurrean, lurraren jabetzaren inguruan \"pakeha\" (zurien izena) eta maorien arteko gatazkak areagotu ziren, nahiz eta hasiera batean hainbat tribu maori aberastu ziren merkataritzari esker. Zeelanda Berriko gerrak direlakoetan maoriek lur ugari galdu zituzten.\nXIX. mendearen amaierako, gai gehienetan bere burua gobernatzen zuen herrialdea zen Zeelanda Berria. 1893 urtean, emakumeen boto onartu zuen lehen estatua bilakatu zen, Kate Sheppardek gidatutako mugimendu sozialari esker. Hala ere, emakumeak hauteskundeetan parte har zezaketen baina ez bere burua aurkeztu. Eskubide hau 1919an lortu zuten.\nAzken hamarkadetan Maori protesta-mugimendua indartu da hizkuntza eta kultura biziberritzearekin batera, maoriera ere hizkuntza ofiziala izatea lortuz.\nXX. mendea.\nXIX. mendearen bukaeraz gero Zeelanda Berriak Ozeano Barean zituen interesak asiar etorkinetatik babesteko politika bideratu zuen. 1907ko irailaren 26an jabetza independente bihurtu zen. 1931n Erresuma Batuko Parlamentuak independetzia onetsi zion Wenstminsterko Estatutua izenpetzean eta 1947an Zeelanda Berriko Parlamentuak berrestean. Harez geroztik, Commonwealth elkarteko estatu burujabea da.\nLehen eta Bigarren Mundu Gerretan Britainia Handiko gudarostean parte hartu zuen Europako eta Ozeano Bareko guduetan. Bien bitartean, 1929an munduko ekonomiak izan zuen krisiak kalte handia egin zion Zeelanda Berrikoari, esportazioak oso urritu baitziren. Bigarren Mundu Gerraren ondoren Ozeano Bareko eta Asiako hego-ekialdeko politikan parte hartu zuen, eta 1951n elkarren babeserako hitzarmena egin zuen Estatu Batuekin eta Australiarekin (ANZUS).\nLangileen Alderdia aginpidean egon ondoren, 1935ean Alderdi Nazionalak irabazi zituen hauteskundeak eta, 1957-1960 urteetako tartean izan ezik, 1972 arte izan zuen bere esku estatuko gobernua. 1972an gobernua berriro erdietsi zuenean Langileen Alderdia Txina komunistarekin harremanetan hasi zen eta Mururoa atoloian Frantziak egin zituen saio nuklearrak gaitzetsi zituen. Urte horietako krisi ekonomikoaren ondoren, 1975ean Alderdi Nazionalak irabazi zituen hauteskundeak. Robert Muldoon lehen ministroak inflazioaren aurkako neurriak hartu zituen, industria sustatzen eta energiaren defizita galarazten ahalegindu zen, eta Australia, Japonia eta Estatu Batuekiko harremanak sendotzen. 1978 eta 1981 urteetako hauteskundeak ere irabazi zituen, baina boto gutxiagorekin.\n1984 eta 1987 urteetako hauteskundeak Langileen Alderdiak irabazi zituen eta David Lange lehen ministroaren agintaritzapean egon zen Zeelanda Berriko politika 1989. urtea arte. Aipagarria da Langeren agintaldia, hark bultzatu zuen ekonomiaren liberalizazioak hasieran lortutako arrakastagatik, eta Polinesiako estatu txikien aldeko eta arma nuklearren aurkako jarrera tinkoagatik. 1986an arma nuklearrak zeramatzaten Estatu Batuetako itsasontziei Zeelanda Berriko portuetan sartzea galarazi zien, eta horren ondorioz bi estatuen arteko harremanek okerrera egin zuten. Nolanahi ere, ekonomiaren liberalizazioak Langileen Alderdian sortu zituen tirabirak zirela eta, Langek Geoffrey Palmeri utzi behar izan zion lehendakaritza 1989an. Aldaketa horren ondoren, 1990eko hauteskundeetan Alderdi Nazionaleko James Bolger izan zen irabazle. Alderdi Nazionalak arma nuklearren aurkako politika eta ekonomiaren liberalizazioa berretsi zituen. Bestalde, 1990ko otsailean Waitangiko Itunaren 150. urteurrenaren ospakizunetan maoriek hitzarmen hura bete ez izana salatu zuten.\nAldaketak egon baziren ere, Zeelanda Berriko ekonomia ereduak ez zuen aldaketarik izan. Pribatizazioak ugaritu ziren, protekzionismoak indarra galdu zuen eta murrizketa ugari egin ziren osasun eta hezkuntza zerbitzuetan. Horren emaitza nagusia inflazioa jaistea izan zen, baina langabeziak gora egin zuen. Alderdi nazionalistak gero eta ospe txarragoa zuen, baina 1993ko hauteskundeetan ez zen horren eraginik sumatu. Hauteskunde horien ondoren Jim Bolger hautatu zuten berriz ere Lehen ministro. Oposizioko alderdia, ordea, hurbil gelditu zen. 1994an Zeelanda Berriak superabita izan zuen, diruak indar hartu zuen, langabeziak behera egin zuen eta inflazioa egonkortu egin zen, %2an.\n1994-1995 urteen bitartean gobernuak Ipar uharteko tainui herriari dirua eta 15.400 lur hektarea eman zien, herri horrek XIX. mendean kolonizatu ziren lurraldeen gaineko eskubidea eskatzen baitzuen beretzat. Elisabet II.a erreginak barkamena eskatu zien uharte haiei kolonizazioaren garaian izan ziren hildakoengatik. Erreginak 1996an kalteak ordaindu zizkion Ngai Tahu maori tribuari.\nLangabezia tasak beherantz jarraitu zuen, eta 1995ean %6an gelditu zen. Langabetu gehienak gazteak, maoriak eta beste immigrante batzuk ziren; biztanleriaren %10ak estatuaren diru laguntza jasotzen zuen. 1996an Bolger lehen ministroak gogor kritikatu zituen Frantziak Mururoa atoloian egin zituen froga atomikoak. 1988 eta 1996 bitartean funtzionario publikoen kopurua 71.000tik 32.900era jaitsi zen. 1997an Bolgerrek bere kargua utzi zuen eta Jenny Shipley, Garraiobideen ministroa, kontserbadorea, izan zen haren ondorengo. 1999an, Helen Clark, alderdi laboristakoa, hautatu zuten lehendakari eta 2008 arte egon zen agintean.\nXXI. mendea.\nJohn Key multimilionario kontserbadoreak irabazi baitzituen 2008ko hauteskundeak.\n2014ko irailaren 20an, gehiengo osoa lortu zuen John Key Zeelanda Berriko lehen ministroak legebiltzarreko bozetan, eta hirugarren legealdi bati helduko zion. Haren Alderdi Nazionalak bakarrik gobernatu ahalko zuen; 120 eserlekutatik, 61 eskuratu zituen. Alderdi Laboristak 32 diputatu izango zituen, eta berdeek, hamahiru."}
{"id": "51008", "revid": "42829", "url": "https://eu.wikipedia.org/wiki?curid=51008", "title": "Antzinaroa", "text": "Antzinaroa, Europako historian, Historiaurretik Erdi Arora bitartean Mediterraneo inguruan garatutako zibilizazioen garaia da. Idazkerak ematen dio hasiera garai honi, K.a. IV. milurtekoan Egipton eta Mesopotamian sortu baitzen. Eskuarki, Antzinaroaren amaieratzat jotzen da Erromatar Mendebaldeko Inperioko azken enperadorearen erorketa (K. o. 476. urtea). Dena den, hainbat historialarik data hori aurrera edo atzera mugitzen dute (K. o. 300-600 artean).\nAntzinako Grezian eta Erroman Europako lehendabiziko zibilizazio letradunak izan ziren. Garai horietan, gaur egungo Europaren sustraiak sortu ziren: Greziakoak dira ezagutzen ditugun filosofia, artea eta historia bera ere; erromatarrak, berriz, zuzenbidea, alfabetoa eta hizkuntza andana (hizkuntza erromantzeak hain zuzen ere), besteak beste. Halaber, kristautasuna hasi zen hedatzen. Prozesu motela eta luzea izan arren, urte askotan Europako ikurretako bat erlijio hori (edo erlijio horren mota bat) bilakatu zen.\nErromatar Inperioak Mediterraneo inguruko lurraldeak batu zituen, Europan egungo Portugaldik Turkia arte. K. o. lehendabiziko bi mendeetan ez zuen etsai arriskutsurik ezagutu, eta mugen barruan bakea (\"Pax Romana\") ezarri zen. Hala ere, barneko borrokak eta kanpoko inbasioak zirela medio, Europako Mendebaldean Erromako boterea desagertu zen. Ekialdean, Konstantinopolis hiriburua, Inperioak aurrera egin zuen beste milurteko batez.\nZibilizazioaren sorlekuak.\nBrontze Aroa hiru aroen sistemaren zatia da (Harri Aroa, Brontze Aroa, Burdin Aroa), munduko zenbait lekutarako zibilizazioaren hasierako historia modu eraginkorrean deskribatzen duena. Brontze aroak hiri-estatuen garapena ikusi zuen, baita lehen zibilizazioen sorrera ere. Tigris eta Eufrates ibaiak Mesopotamian, Nilo ibaia Antzinako Egipton, Indo ibaia Indiako kontinentean, eta Yangtze eta Ibai Horiak Txinan.\nSumer, Mesopotamian kokatua, ezagutzen den lehen zibilizazio konplexua da, 4 milurtekoko lehen hiri-estatuak garatuz. Hiri hauetan agertu zen lehen idazkera modu ezaguna, idazkera kuneiformea, K.a. 3000 inguruan. Idazkera kuneiformea piktogramazko sistema bat bezala hasi zen, zeinaren irudikapen piktorikoak sinpletu eta abstraktuago bihurtu baitziren. Testu kuneiformeak, gakodun kainabera bat erabiliz idatzi ziren, buztinezko taulatxoen gainean sinboloak marrazteko estilo bezala. Idazteak asko errazten zuen estatu handi baten administrazioa.\nIbai eta itsasoek erraztu zuten garraioa. Mediterraneo itsasoa, hiru kontinenteren ondoan, botere militarraren proiekzioa eta ondasunen, ideien eta asmakizunen trukea bultzatu zituen. Aro honek lehorreko teknologia berriak ere ikusi zituen, hala nola zalditeria eta gurdiak, armadek azkarrago mugitzeko aukera ematen zutenak.\nBilakaera horren ondorioz, lurralde-estatuak eta inperioak sortu ziren. Mesopotamian hiri/estatu independente eta gerrazaleen patroi bat nagusitu zen, baita hiri batetik bestera igarotzen zen hegemonia ez oso sendo bat ere. Egipton, aldiz, lehenengo banaketa bikoitza gertatu zen Goi Egipto eta Behe Egipton, eta handik gutxira haran osoa batu zen K. a. 3100 inguruan, bake iraunkor batekin. Kretan, zibilizazio minoikoa Brontze Aroan sartua zen K.a. 2700. urtean, Europako lehen zibilizaziotzat hartzen da. Hurrengo milurtekoetan, beste ibai haran batzuek inperio monarkikoak altxatzen ikusi zituzten. K.a. XXV eta XXI. mendeetan Mesopotamian Akad eta Sumerren inperioak sortu ziren.\nHurrengo mila urteetan, zibilizazioak mundu osoan zehar garatu ziren. Merkataritza botere-iturri bihurtu zen gero eta gehiago, baliabide garrantzitsuak zituzten estatuek edo merkataritza-ibilbide garrantzitsuak kontrolatzen zituztenek domeinua lortu baitzuten. K.a. 1600 urtearen inguruan Mizenastar Grezia garatzen hasi zen, eta Brontze Aro berantiarraren kolapsoarekin amaitu zen, Mediterraneoko zibilizazio askori eragiten hasi zena K. a. 1200. eta 1150. urteen artean. Indian, garai hau garai vedikoa izan zen (K.a. 1750-600), hinduismoaren eta antzinako gizarte indiarraren beste alderdi kultural batzuen oinarriak ezarri zituena, eta K. a. 550. urtetik aurrera, gutxi gorabehera, azpikontinente osoan erresuma eta errepublika independente ugari ezarri ziren, Mahajanapada bezala ezagutzen zirenak.\nEkialdeko hemisferioan zibilizazio konplexuak sortzen ziren bitartean, Amerikako gizarte indigenak nahiko sinpleak izaten jarraitzen zuten, eta eskualde-kultura desberdinetan zatikatuta zeuden. Erdialdeko Amerikako sorrera aldian (K.a. 1500 - 500), zibilizazio konplexuagoak eta zentralizatuagoak garatzen hasi ziren, batez ere gaur egun Mexiko, Erdialdeko Amerika eta Peru direnetan. Horien artean olmeka, maia, zapoteka, moche eta nazca bezalako zibilizazioak zeuden. Nekazaritza garatu zuten, artoa, txileak, kakaoa, tomateak eta patatak landuz, Amerikan bakarrak diren laboreak, eta kultura eta erlijio desberdinak sortuz. Antzinako gizarte indigena horiei eragin handia izango zien, onerako eta txarrerako, Europaren kontaktuak garai moderno goiztiarrean.\nAro Axiala.\nK.a. VIII. mendetik aurrera, \"Aro Axiala\" ideia filosofiko eta erlijioso eraldatzaile multzo baten garapenaren lekuko izan zen, gehienak independenteak, leku askotan zehar. Zenbait ikertzailek diotenez, Txinako konfuzianismoa, Indiako budismoa eta jainismoa eta juduen monoteismoa K. a. VI. mendean garatu ziren. Karl Jaspersen Aro Axialaren teoriak persiar zoroastrismoa ere barne hartzen du, baina beste ikerlari batzuek bere kronologia eztabaidatzen dute zoroastrismorako. K.a. V. mendean Sokratesek eta Platonek aurrerapen nabarmenak egin zituzten antzinako greziar filosofiaren garapenean.\nEkialdean, hiru pentsamendu-eskolek menderatuko zuten pentsamendu txinatarra XX. mendea ondo sartu arte. Taoismoa, legalismoa eta konfuzianismoa dira. Konfuzioren tradizioak, bereziki nagusi izatera iritsiko zenak, moraltasun politikoa bilatzen zuen, ez legearen indarrean, baizik eta boterean eta tradizioaren adibidean. Konfuzianismoa Koreara eta Japoniara zabalduko zen geroago.\nMendebaldean, greziar tradizio filosofikoa, Sokratesek, Platonek, Aristotelesek eta beste filosofo batzuek ordezkatua, metatutako zientzia, teknologia eta kulturarekin batera, Europa, Egipto, Ekialde Ertaina eta Indiako ipar-mendebaldean hedatu zen K. a. IV. mendean Mazedoniako Alexandro Handiaren konkisten ondoren.\nInperio erregionalak.\nK.a. 500etik 500. urtera doan milurtekoan aurrekaririk gabeko tamainako inperio batzuk garatu ziren. Ongi trebatutako armada profesionalek, ideologia bateratzaileek eta burokrazia aurreratuek enperadoreek domeinu handietan gobernatzeko aukera sortu zuten, non populazioa hamarnaka milioi menekotik gorakoa izan zitekeen. Burdin Aroaren sorrerak eragin zuen gailentze militarrak aukera handiak eman zizkien metal hau garaitu zuten zibilizazioei. Inperio handiak lurraldeen anexio militarraren eta nekazaritza-gune bihurtzeko defendatutako asentamenduen eraketaren mende zeuden. Inperioek ekarritako bake erlatiboak nazioarteko merkataritza sustatu zuen, batez ere Mediterraneoko merkataritza-ibilbide erraldoiak, Indiako ozeanoko itsas merkataritzako sarea eta Zetaren Ibilbidea. Europako hegoaldean, greziarrek (eta geroago erromatarrek), \"Antzinaro klasikoa\" izenez ezagutzen den garai batean, mendebaldeko kultura garaikidearen oinarritzat hartzen diren usadio, lege eta ohiturak ezarri zituzten.\nGarai horretan eskualdeko hainbat inperio izan ziren. Mediarren erresumak Asiriar Inperioa suntsitzen lagundu zuen eszitiar nomadekin eta babiloniarrekin batera. Ninive, Asiriako hiriburua, mediarrek arpilatu zuten K. a. 612an. Mediar Inperioak Irango ondorengo inperioei bide eman zien, hala nola Akemenestar Inperioari (K. a. 550-330), Partiar Inperioa (K. a. 247-224) eta Sasandar Inperioa (224-651).\nZenbait inperio egungo Grezian hasi ziren. Lehenengoa Delosko Liga izan zen (K.a. 477tik) eta ondorengo Atenasko Inperioa (K. a. 454-404), egungo Grezian zentratuta. Geroago, Alexandro Handia (K. a. 356-323) Mazedonian, gaur egungo Greziatik gaur egungo Indiaraino hedatzen zen konkista inperio bat sortu zuen. Inperioa hil eta gutxira zatitu zen, baina bere ondorengo helenisten eraginak aro helenistikoa luzatzea eragin zuen (K.a. 323- K.a. 31) eskualde osoan.\nAsian, Maurya Inperioa (K.a. 322-185) gaur egungo Indian bazen; K. a. Asiako hegoaldeko zatirik handiena Chandragupta Mauryak batu zuen Maurya Inperioarekin, eta Ashoka Handiaren azpian loratu zen. K.a. III. mendetik aurrera Gupta dinastiak antzinako Indiako Urrezko Aroa bezala ezagutzen zen garaia gainbegiratu zuen. IV. eta VI. mendeen artean, Indiaren iparraldea Gupta Inperioak gobernatu zuen. Indiako hegoaldean hiru erresuma dravidiko nabarmen sortu ziren: txerak, txolak eta pandyak. Ondoriozko egonkortasunak kultura hinduaren urrezko aroa iragartzen lagundu zuen IV. eta V. mendeetan.\nEuropan, Erromatar Inperioa, egungo Italian zentratua, K.a. VII. mendean hasi zen. K. a. III. mendean Erromatar Errepublika bere lurraldea zabaltzen hasi zen konkista eta aliantzen bidez. Augustoren garaian (K. a. 63 - K. a. 14), Mediterraneoaren zatirik handienean ezarri zuen jada bere nagusitasuna. Inperioak hazten jarraituko zuen, lurraldearen zati handi bat Ingalaterratik Mesopotamiaraino kontrolatuz, bere hedadurarik handiena Trajano enperadorearen menpe lortuz (117. urtean hila). Gure aroko III. mendean, inperioa mendebaldeko eta ekialdeko eskualdeetan banatu zen, enperadoreak (normalean) bananduta zeudela. Mendebaldeko inperioa kristau aroko 476. urtean erori zen, Odoakroren eragin germanikoaren pean. Ekialdeko inperioak, orain Bizantziar Inperioa bezala ezagutzen denak, bere hiriburua Konstantinoplan zuelarik, beste mila urtez jarraitu zuen, Konstantinopla Otomandar Inperioak 1453an konkistatu zuen arte.\nTxinan, Qin dinastia (K.a. 221-206), Txinako lehen dinastia inperiala, Han Inperioak jarraitu zuen (K. a. 206 - 220). Han dinastia, boterean eta eraginean, Zetaren Ibilbidearen beste muturrean zegoen Erromatar Inperioaren parekoa zen. Txina Hanek kartografia, ontzigintza eta nabigazio aurreratuak garatu zituen. Txinatarrek labe garaiak asmatu zituzten eta doitasun handiko kobrezko tresnak sortu zituzten. Garai klasikoan zehar beste inperio batzuk bezala, Han-en Txinak aurrera egin zuen gobernu, hezkuntza, matematika, astronomia, teknologia eta beste arlo askotan.\nAfrikan, Aksumgo Erresuma, egungo Etiopian kokatua, gure aroko I. mendean ezarri zen merkataritza inperio garrantzitsu gisa, Hego Arabiako eta Kusheko bizilagunak menderatuz eta Itsaso Gorriko merkataritza kontrolatuz. Bere txanpona egiten zuen eta hilarri monolitiko handiak zizelkatzen zituen, Aksumeko obeliskoa bezala, bere enperadoreen hilobiak seinalatzeko.\nAmerikan ere eskualdeko inperio arrakastatsuak ezarri ziren, K.a. 2500. urtean ezarritako kulturetatik sortuak. Ertamerikan kolonaurreko gizarte zabalak eraiki ziren, hauen artean zapoteka inperioa (K. a. 700 - 1521) eta maien zibilizazioa, Erdialdeko Amerikako aro klasikoan (K. a. 250-900), baina XVI. mendean espainiarrak iritsi ziren arte jarraitu zuena. Kultura ama olmeka gainbehera joan ahala sortu zen maien zibilizazioa. Maien hiri-estatu handiak emeki-emeki hazi ziren kopuruz eta gorentasunez, eta maien kultura Yucatan osoan eta inguruetan hedatu zen. Azteken ondorengo inperioa inguruko kulturetan oinarritu zen, eta konkistatutako herrien eragina jaso zuen, hala nola tolteken eragina.\nZenbait zonaldetan aurrerapen teknologiko geldoak baina etengabeak izan ziren, eta garapen garrantzitsuak izan zituzten, hala nola estribuko eta isurbideko goldeak, mende gutxitan behin iristen zirenak. Hala ere, zenbait eskualdetan aurrerapen teknologiko azkarreko aldiak izan ziren. Garrantzitsuena, agian, Mediterraneoko eskualdeko aro helenistikoa izan zen, non ehunka teknologia asmatu ziren. Garai horien ondoren, gainbehera teknologikoko beste batzuk etorri ziren, hala nola Erromatar Inperioaren gainbehera eta erorketa eta ondorengo Erdi Aro goiztiarra.\nGainbeherak, erorketak eta birsortzeak.\nAntzinako inperioek armada erraldoiak mantentzearekin eta burokrazia zentralari laguntzearekin lotutako arazo komunei aurre egin behar zieten. Kostu horiek nekazarienak ziren batez ere, eta lurjabe handikiek, berriz, gero eta gehiago saihesten zituzten kontrol zentralizatua eta kostuak. Mugetako presio barbaroak barne disoluzioa bizkortu zuen. Han-en dinastia txinatarra gerra zibil batean erori zen kristau-aroko 220. urtean, Hiru Erreinuen aroa hasiz, eta bere homologo erromatarra, berriz, gero eta gehiago deszentralizatu eta zatitu zen garai berean, III. mendeko krisia bezala ezagutzen den horretan. Eurasiako inperio handi guztiak kostaldeko lautada epel eta subtropikaletan zeuden. Asia erdialdeko estepetatik, zaldizko nomadak, batez ere mongoliarrak eta turkiarrak, nagusi ziren kontinentearen zati handi batean. Estribuaren garapenak eta arkulari armatu bat garraiatzeko bezain indartsuak ziren zaldien hazkuntzak etengabeko mehatxu bihurtu zituzten nomadak zibilizazio finkoenentzat.\nErromatar Inperioaren apurkako zatiketak, gure aroaren II. mendea baino mende batzuk geroago iraun zuenak, Ekialde Ertainetik kristautasunaren hedapenarekin bat egin zuen. Mendebaldeko Erromatar Inperioa germaniar tribuen menpean erori zen V. mendean, eta entitate politiko horiek pixkanaka estatu beligeranteen sail bihurtu ziren, guztiak Eliza Katolikoarekin era batera edo bestera lotuta. Erromatar Inperioaren gainerako zatiak, ekialdeko Mediterraneoan, Bizantziar Inperioa deitzera iritsi zen bezala jarraitu zuen. Mende batzuk geroago, mendebaldeko Europan batasun mugatu bat berrezarri zen 962. urtean berpiztutako \"inperio Erromatar\" bat ezarriz, geroago Germaniako Erromatar Inperio Sakratua deitua , gaur egun Alemania, Austria, Suitza, Txekiar Errepublika, Belgika, Italia eta Frantziako zenbait estatu hartzen zituena.\nTxinan, dinastiak sortu eta erori egingo ziren, baina Mediterraneo-Europa munduan ez bezala, batasun dinastikoa berrezarri egingo zen. Ekialdeko Han dinastia erori eta Hiru Erresumak desagertu ondoren, iparraldeko tribu nomadak IV. mendean inbaditzen hasi ziren, azkenean Txinako iparraldeko eremuak konkistatuz eta erresuma txiki asko ezarriz. Sui dinastiak arrakastaz bateratu zuen Txina osoa 581. urtean, eta Txinako Urrezko Aroaren oinarriak ezarri zituen Tang dinastiaren pean (618-907).\nKanpo estekak.\nPerseus Digital Library. Testu klasikoen online datu basea."}
{"id": "51009", "revid": "119347", "url": "https://eu.wikipedia.org/wiki?curid=51009", "title": "Les Borges del Camp", "text": "Les Borges del Camp Kataluniako udalerria da, Baix Camp eskualdean eta Tarragonako probintzian kokatuta dagoena. 8,23\u00a0km\u00b2-ko azalera du eta 2009ko urtarrilaren 1eko erroldaren arabera 2.115 biztanle zituen."}
{"id": "51010", "revid": "119347", "url": "https://eu.wikipedia.org/wiki?curid=51010", "title": "Montbri\u00f3 del Camp", "text": "Montbri\u00f3 del Camp Kataluniako udalerria da, Baix Camp eskualdean eta Tarragonako probintzian kokatuta dagoena. 10,7\u00a0km\u00b2-ko azalera du eta 2009ko urtarrilaren 1eko erroldaren arabera 2.219 biztanle zituen."}
{"id": "51012", "revid": "56334", "url": "https://eu.wikipedia.org/wiki?curid=51012", "title": "Bogna Koreng", "text": "Bogna Koreng (; Bautzen, 1965) alemaniar telebista-aurkezlea da, sorabieraz lan egiten duena.\nBogna Koreng sorabiarra da Radiboren bizi zen goi-sorabieraz eta alemanez hitz egiten duten eremu batean. Batxilergoa bukatu ondoren alemaniar filologia ikasi zuen. 2003tik Budy\u0161ingo estudioetako zuzendaria da eta 2001etik aurrera \"Wuhladko\" izeneko goi-sorabierazko telebista-saioa aurkezten du. Gaur egun Bogna Koreng bere familiarekin Panschwitz-Kuckaun bizi da.\n2003an bere emankizunak hirugarrenaren saria irabazi zuen nazio txiki arteko irrati eta telebisten jaialdian, non 60 nazionalitate baino gehiagok hartu zuten parte. Bogna Korengek saria Uxgoroden (Ukrainan) hartu zuen."}
{"id": "51013", "revid": "10891", "url": "https://eu.wikipedia.org/wiki?curid=51013", "title": "Paulina Rubio", "text": "Paulina Susana Rubio Dosamantes (Mexiko Hiria, Mexiko, 1971ko ekainaren 17a - ) abeslari eta aktore mexikarra da."}
{"id": "51015", "revid": "105290", "url": "https://eu.wikipedia.org/wiki?curid=51015", "title": "Ananda (musika diskoa)", "text": "Ananda Paulina Rubioren musika diskoa da, 2006an argitaratutakoa."}
{"id": "51022", "revid": "336", "url": "https://eu.wikipedia.org/wiki?curid=51022", "title": "Informazioaren eta komunikazioaren teknologiak (IKT)", "text": "Informazioaren eta komunikazioaren teknologiak (IKT) informazioaren tratamendurako eta haren transmisiorako erabiltzen den teknologia multzoa da. IKT terminoaren bidez informazio-teknologiaren (IT) kontzeptua hedatu egiten da, informazioaren komunikazioa ere bere barnean hartuz. \nInformazioa modu digitalean sortu, biltegiratu, manipulatu edo transmititzeko balio duten gailuek eta produktuek osatzen dute IKT: ordenagailuak, tabletak telefono adimentsuak, telebista digitala, irratia, posta elektronikoa, robotak, konputagailuen eta sareen hardwarea, satelite-sistemak, etab. Informazioa hainbat formatutan egon daiteke: testua, irudia, audioa edo bideoa, adibidez. Informatikaren eta telekomunikazioen garapenari esker, IKT-ak eskaintzen dituen aukerak oso zabalak dira. \nIKT teknologia modu etikoan eta legearen baitan erabiltzeko beharra azpimarratzen dute Europar Parlamentuak eta Europar Kontseiluak. Nazio Batuen Erakundeko (NBE) idazkari nagusi ohi Kofi Annanek esan zuen bezala: \nHistoria.\nKomunikazioa aurrerapen handien erantzulea da, bai gaur egun eta baita aspaldiko garai historikoetan ere. Informazioaren komunikazioa fenomeno konplexua da eta garrantzitsua oso, kontzeptu eta ideia berrien bilakaerarako. Mezuak trukatzearen ondorioz aurkikuntza handiak egin dira historian zehar. Hala ere, denborak aurrera egin ahala, aldatu egin dira gure artean komunikatzeko eta ideiak eta emozioak transmititzeko moduak. Gizakion gaitasun arrazionala garatuz joan da eta komunikaziorako prozedura eta mekanismo berriak sortu dira. Komunikazioaren eboluzio horretan teknologiaren garapenak garrantzia handia izan du.\nHistorialarien arabera, idazketa-sistemen sorrerak historiaurrearen eta historiaren arteko bereizketa markatu zuen, giza eboluzioan eta komunikazioan izan zuen garrantziagatik. Historiaurreko herrietako labar-pinturak idazketaren aitzindaritzat hartzen dira, ez benetako idatzitzat, ez baitute hizkuntza zuzenean adierazten. Egiptoar idazkera hieroglifikoa Antzinako Egipton erabilitako idazketa-sistema da, adibidez. Gerora, papiro eta papera agertu zirenean, idatzizko mezuen transmisioa zabaltzen hasi zen. \nTeknologia-fase desberdinak bizi izan ditu gizarteak historian zehar. Informazioaren eta komunikazioaren garapenean, Gutenberg-ek XV. mendean inprenta asmatu izana aurrerapauso handia izan da. Garapen teknologiko horri esker, modu masiboan argitaratu ahal izan ziren liburu eta idatziak, egunkari eta aldizkariak. Idatzizko komunikazio-metodo oso eraginkorra izan zen; informazioaren komunikazioa hedatu egin zen gizateriaren historian ordura arte ez bezala. Gerora, informazioa jasotzeko formatu berriak sortu ziren, irudia, bideoa eta soinua jaso eta erreproduzitzeko aukera sortu baitzen. Gainera, kable bidez eta uhin elektromagnetikoen bidez (irrati-uhina) informazioa transmititu ahal izan zen. Aurrerapen teknologiko horiei esker, XIX. eta XX. mendeetako komunikazio-asmakizun ikusgarriak sortu ziren: telegrafoa, telefonoa, fax-a, irratia, telebista eta radarra, adibidez. Funtsezko teknologiak izan ziren, baita ere, datuen biltegiratze magnetikoaren garapenerako: memoria, disko gogor, etab. Telekomunikazioen iraultza hasi berria zen. Informazioaren gizartearen hasiera izan zen.\nXX. mendeko teknologiaren garapena azkarra izan zen. Komunikazioen eta garraio-teknologien modernizazioak, hezkuntzaren hedapenak, metodo zientifikoaren erabilerak eta ikerketarako inbertsioek zientzia eta teknologia berrien sorreran eragin zuten. Informazio-bolumen handiak sekula baino azkarrago tratatu eta transmititzeko gaitasuna sortu zen; iraultza digitala gertatu zen. Konputagailuen sorrera eta haien arteko konexioa posible egin zuen teknologia (Internet) asmatzea funtsezko izan zen. Horri esker, multimedia-mezuak denbora errealean bidali ahal izan ziren, eta bestelako aukera berriak agertu ziren; telekonferentzia, bat-bateko mezularitza zerbitzuak, txat-a, posta elektronikoa, web orriak, era guztietako online aplikazioak, simulazioak, etab. Telefono adimendunak eta bestelako gailu digital eramangarriak gizartean hedatu ziren, gizakion artean informazio-trukea eta harremanak aldatzeraino. Konputazio ahalmenak etengabe gora egin duen bitartean dispositiboen tamaina txikitzea lortu da (miniaturizazioa). Horri esker, erabilera anitzeko gailu digitalak prezio eskuragarrietan ekoitzi ahal izan dira.\nIKT-a teknologia berriekin erlazionatu ohi den arren, kontzeptua dinamikoa da. XIX. mendean telefonoa teknologia berria zen garai hartarako. Gauza bera gertatu zen telebistarekin XX. mendeko 50eko hamarkadan. Hala ere, testuinguru zabal batean, esan daiteke telefonoa, telebista eta ordenagailua gaur egun IKT-aren parte direla, komunikazioa eta informazioaren trukea ahalbidetzen duten teknologiak diren heinean.\nKontzeptu berri bat.\nIKT teknologiek izan duten zabalkundea eta gizakiongan sortzen duten eragina hain handia izanik, kontzeptu berri bat sortu dela esan daiteke. Informazioaren gizartean bizi gara orain, XXI. mendean berehala jasotzen dugu munduko gertaeren berri, planetako beste muturretako jendearekin online komunikatzen gara, taldean egiten dugu lana leku berean egon gabe, modako bideoklip-a milioika lagunek ikusten dugu istant berean; bat-batean dena aldatu dela dirudi.\nLehen, informazioa kontzentratuta egoten zen. Eskola eta unibertsitatea ziren ezagutzaren esparruak eta irakasleen eskutik liburuak kontsultatuz ikasten zen. IKT-ekin muga horiek gainditu dira eta informaziorako sarbidea zabaldu da. Gainera, ia edonork argitara dezake informazioa, nahiz eta zenbaitetan haren kalitatea zalantzazkoa izan. IKTen bidez gizakion artean elkarreragiteko aukera zabaldu da, erabiltzaileak informazioa jasotzeaz gain, informazio berria denen eskura jartzeko aukera duelako orain.\nKomunikazioa hain azkarra izanik, pertsonen arteko harremana eskatzen duten aktibitateak ere bizkortu egin dira. Ondasunen eta zerbitzuen salerosketak negozio elektronikoaren bidez egiten dira, politikariek sare sozialak erabiltzen dituzte haien iritziak emateko, eta abar. IKTek bizitzaren alderdi guztiak aldatu dituztela dirudi, dena \"klik\" batean eskura izango bagenu bezala. \nAplikazioak.\nGizakion bizitzaren esparru gehienetan eragiten dira IKTak: eskoletan, lanean, aisialdian. Gizartearen gero eta zati handiagoak du informaziorako sarbidea. Inklusio digitala gertatu dela esaten da, IKT teknologien demokratizazioa. Euskarazko IKT-ak ere gero eta ugariagoak dira. \nEskoletan maila guztietako irakasleak ari dira IKT tresnen erabileran trebatzen. Gaur egun, informazioa paperezko formatuan kontsultatzeaz gain, formatu digitalean gordetako dokumentuetan bilatzea arrunta gertatzen da. Urrutiko irakaskuntzaren bidez pertsona guztientzat aukera-berdintasuna erraztu nahi izan da. Gaitasun digitalak, hau da, informazioa tratatzeko eta teknologia digitala erabiltzeko gaitasuna, zeharkako gaitasun moduan hartzen ditu Europako Batzordeak eta oinarrizko trebetasun orokor moduan hartzen da, bai ikasketa-prozesuetan eta baita bestelako esparruetan ere. XXI. mendeko profesionalen IKT gaitasunak deskribatzeko eta kudeatzeko eredu bat da. \nEnpresetan, helburu komunak dituzten pertsona-taldeak izanik, informazioa komunikatzeko beharra handia izaten da. Enpresa handietan komunikazioa zailtzen duten oztopo kulturalak, sozialak, teknologikoak, geografikoak eta denborazkoak izaten dira. Haiek gainditzeko enpresa-software ugari diseinatu dira eta bertako informazio-sistemetan mota askotariko informazioa gorde ahal izan da. Hori guztia integratuta eta eskuragarri izatea abantaila handia da enpresen jardunerako. \nBestelako hainbat arlotan ere lagungarri gertatzen dira IKTak, batzuk aipatzearren, merkataritzan, telemedikuntzan, datu-baseen kudeaketan, burtsan, robotikan, web-irisgarritasunean, nekazaritzaren eta basoaren kudeaketan, garapen-iraunkorrean, ingurumenaren eta biodibertsitatearen monitorizazioan, etab.\nEkonomiako Lankidetza eta Garapenerako Erakundearen (ELGE) arabera, IKT-ak sektore ekonomiko hauek hartzen ditu:\nIKTak Hezkuntzan.\nIKTak hezkuntzan eraginkorrak izateko, erabat integratu behar dira hezkuntza metodologian. Zehazki, alfabetizazioa eta matematika irakasten direnean, IKTekin konbinatuz gero emaitza hobeak lortzen dira. Hezkuntza, Zientzia eta Kulturarako Nazio Batuen Erakundeak (UNESCO) IKTak hezkuntzan integratzea bultzatzen du, ekitatea eta hezkuntzarako sarbidea bermatzeko. Honako testuak, UNESCOk hezkuntzako IKTei buruz egindako argitalpen batetik hartuta, erakundeak ekimenari buruz duen jarrera azaltzen du.Informazioaren eta Komunikazioaren Teknologia lagungarri izan daiteke hezkuntzarako sarbide unibertsala lortzeko, hezkuntzan ekitatea lortzeko, kalitatezko ikaskuntza eta irakaskuntza emateko, irakasleen garapen profesionala garatzeko eta hezkuntzaren kudeaketa eraginkorragoa izateko. UNESCOk ikuspegi integrala eta holistikoa hartu du IKTak hezkuntzan sustatzeko. Sarbidea, inklusioa eta kalitatea dira erronka nagusiak. Erakundeko Hezkuntzako IKTen Sektore arteko Plataformak gai horiek jorratzen ditu, hiru sektoreek batera egindako lanaren bidez: Komunikazioa eta Informazioa, Hezkuntza eta Zientzia.\nPrestakuntza funtsezko elementua da teknologia berriak eguneroko jardueretan txertatzeko prozesuan, eta horrek baldintzatuko du informazioaren gizartearen aurrerapena. Helburua da teknologia horiek erabiltzea, bai irakaskuntzarako baliabide gisa, bai ikaskuntzarako bitarteko gisa, bai komunikabide eta adierazpide gisa, eta ikasteko eta hausnartzeko tresna gisa. Horrek guztiak arazo bat sortzen du: eskolak teknologia berriak xurgatzeko gaitasun gutxi duela. \"IKTak eta konpetentzia digitalak hezkuntzan\" (UEU, 2019) izeneko liburuan ongi azaltzen da teknologia eta hezkuntzak bat egiteko dituzten zailtasunak. Aurkari eta kontrako asko ditu teknologiak oraindik orain hezkuntzan; horrez gain, oraindik egiteko asko dago eta era anitzeko arazo ugari dakarzkio. Eta hala ere, azken urteotan izandako teknologiaren garapenak ia guztion eguneroko bizimoduan era guztietako aldaketak eragin ditu: lanean, aisialdian, hedabideetan, salerosketetan eta komunikazioan, besteak beste. Hezkuntza aldaketa horietatik aparte izan ez bada ere eta gaur egun irakas-praktika ugarik teknologiaren beharra badu ere, orain da unea ikuspuntu kritiko batetik teknologiak eta hezkuntzak bat egiteko. Teknologiak berrikuntza bi egiteko orokorretan ekarri behar dizkio hezkuntzari: batetik, ikaskuntzan egin beharreko atazak laguntzen edo hobetzen, hots, aurrez aurreko ikaskuntzako kalitatea hobetzen eta, bestetik, ikaskuntzari balio erantsia ematen, hau da, testuinguru digitalean zentzu gehiago duten atazak eta metodoak bultzatzen.\n Hori ikuspuntu kritiko batetik egin nahi bada, ezinbestekoa da konpetentzia digitaletan trebatuta egotea, Europako erreferentzia-markoaren arabera \u00abDigital competence involves the confident and critical use of Information Society Technology (IST) for work, leisure and communication\u00bb. \n Teknologia digitalek hezkuntzako erronkei erantzuteko modu ugari ekarri dituzte: inklusioa, ubikotasuna, ikasmaterialen aniztasuna eta moldagarritasuna eta arreta pertsonalizatua, besteak beste, baita euskal curriculuma inplementatzeko aukera ere. Horiek guztiak, gure ustez, uztartu egin behar dira gaur egungo hezkuntzan, euskararen eta euskal komunitatearen ikuspegitik, era batean edo bestean, online irakaskuntza eta baliabide digitalen bidez.\n Teknologiak dituen aukerak aipatzeaz gain, berarekin dakartzan arriskuak ere kontuan izan behar dira. Eskolan modu kritikoan aplikatzeaz gain, esku-hartzeak prestatu behar dira eta arazoak sortzean horiek konpontzeko estrategiak garatu behar dira, batez ere, arrisku-taldeekin.Ordenagailuek irakaskuntza- eta ikaskuntza-praktikak hobetzeko eta berritzeko duten ahalmena gorabehera, ezarpen desegokia arazo orokorra da, finantziazio eta aurrerapen teknologiko handiagoak lortzetik haratago, eta ez dago argi irakasleak eta tutoreak eguneroko ikaskuntzan IKTak egoki integratzen ari direnik. Berezko oztopoak, hala nola irakaskuntza-praktika tradizionalagoetan sinestea eta hezkuntzako konputagailuekiko jarrera indibidualak, irakasleek ordenagailuekin duten erosotasuna eta horiek guztiak erabiltzeko gaitasuna, IKTak ikasgelan integratzeko eraginkortasuna aldakorra izatea ekartzen dute. \nKomunikabideek gizarteari dakarzkioten onura argienen artean daude kulturarako eta hezkuntzarako sarbidea, non aurrerapen teknologikoek eta bizi garen komunikazio-aroak dakartzan onurek balantze eta aurreikuspen oso positiboak egiten baitituzte. Hala ere, zenbait adituk azpimarratu dute harremana egon behar dela ematen den informazioaren eta pertsonek informazio hori bereganatzeko duten gaitasunaren artean. Horregatik, komenigarria da baliabide ahaltsu horiek erabiltzeko hezkuntza egokia izatea.\nHezkuntzara itzuliz, bere helburuak, xedeak, pedagogiak eta metodologia didaktikoak birplanteatu behar ditu. Ikastea hain beharrezkoa egingo duten indar teknologikoek ikasketa-prozesua bera atsegina eta praktikoa izatea eragingo dute. Gaur egun, eskolak, beste erakunde batzuk bezala, informazioaren teknologiak irekitako aukeren inguruan berrasmatzen ari dira. Hezkuntza-sare birtualak hezkuntza-sistemaren oinarrizko unitate berri bihurtzen ari dira; besteak beste, hezkuntza-esparru berriak diseinatu eta eraikitzea, hezkuntza-tresna elektronikoak egitea eta irakaskuntzan espezializatutako hezitzaileak gizarte-espazio berri batean prestatzea. \nHezkuntza hedatua.\nHezkuntza hedatua terminoa hezkuntza formalaren berezko elementuak, irakaskuntza informala eta teknologia berrien erabilera bateratzen dituen hezkuntza-modalitate bati dagokio, etengabeko ikaskuntzaren aldeko apustua eginez. Interneti esker, informazioa hainbat iturritatik atera eta aipa daiteke, eta, gainera, lankidetzarako tresnei esker, pertsona bakoitzak neurrira egindako prestakuntza-ibilbide bat egin dezake, bere interes eta gaitasunei erantzuteko. Modalitate honen oinarri den premisa da ikaskuntza, hezkuntza, edozein unetan sor daitekeela, edozein lekutan, hezkuntza-erakundeen hormen barruan eta haietatik kanpo. Gela jada ez da ezagutzak banatu eta bereganatzeko gune esklusiboa, non irakaslea baitzen ikasleak ezagutu behar zituen ezagutzen edukitzailea. Internet eskolako paretetan sartu da eta hezkuntza-asimetria alderantzikatu du. Hezkuntza ez dago irakaslearen irakasteko motibazioetan oinarrituta, baizik eta ikasleek ikasteko dituzten motibazioetan.\nHezkuntza-modalitate hau, beraz, ikasten duen pertsonaren motibazioan oinarritzen da, informazioaren eta komunikazioaren teknologien laguntzarekin. Teknologia horiek, helburu pedagogikoekin erabilita, ikasleek irakaskuntza-proposamenak beren beharretara egokitzeko aukera dute, ikaskuntza autonomoa, esperimentazioa eta ikerketa erraztuz. Ikasleak edukien kontsumitzaile pasiboa izateari uzten dio, eta rol aktiboa hartzen du bere gain, parte hartzen, sortzen, iruzkintzen eta partekatzen duen protagonista aktiboa. \nE-learning irakaskuntza-motaren ezaugarrietako bat da irakasleak eta ikasleak fisikoki bananduta egon daitezkeela, toki desberdinetan, eta Internet erabiltzen dutela ezagutza banatzeko eta komunikatzeko.\nErrefuxiatuentzako ikaskuntza mugikorra.\nEskola-inguruneek eginkizun garrantzitsua dute hizkuntzaren ikaskuntza errazteko. Hala ere, hizkuntza eta alfabetatze oztopoak errefuxiatuak eskolara sartzea eta bertara joatea eragozten duten oztopoak dira, batez ere kanpalekuetatik kanpo.\nLaguntza mugikorrarekin, hizkuntzak ikasteko aplikazioak funtsezko tresnak dira hauek ikasteko. Irtenbide mugikorrek babesa eman diezaiekete hizkuntzaren erronkei eta errefuxiatuen alfabetizazioari hiru arlo nagusitan: alfabetatzearen garapena, atzerriko hizkuntzaren ikaskuntza eta itzulpenak. Teknologia mugikorra garrantzitsua da, komunikazio-praktika funtsezko aktiboa baita errefuxiatu eta etorkinentzat, hizkuntza eta gizarte berri batean murgiltzen baitira. Ongi diseinatutako ikaskuntza mugikorreko jarduerek errefuxiatuak kultura konbentzionalekin lotzen dituzte, eta benetako testuinguruetan ikasten laguntzen diete.\nGarapen-bidean dauden herrialdeak.\nAfrika.\nIKTak hezkuntza-hobekuntza gisa erabili dira Saharaz hegoaldeko Afrikan 60ko hamarkadaz geroztik. Telebistarekin eta irratiarekin hasita, ikasgelatik aretora zabaldu zuen hezkuntzaren irismena, baita ikasgela tradizionaletik haratago egon ziren eremu geografikoetara ere. Teknologiak eboluzionatu eta erabiliago bihurtu ahala, Saharaz hegoaldeko Afrikan ere handitu ziren ahaleginak. 1990eko hamarkadan ahalegin handia egin zen eskoletan hardware eta software informatikoa bultzatzeko, bai ikasleak bai irakasleak gelan ordenagailuekin ohitzeko. Orduz geroztik, hainbat proiektu saiatu dira IKTen irismena eskualdean hedatzen, One Laptop Per Child (OLPC) proiektua barne. 2015erako, 2,4 milioi ordenagailu banatu zizkieten ia 2 milioi ikasle eta irakasleri.\nIKTak ikasgeletan sartzeak, sarritan M-Learning izena hartzen du, eta honek hezitzaileen irismena handitu du, eta Saharaz hegoaldeko Afrikan ikasleen aurrerapena arakatzeko gaitasuna hobetu du. Bereziki, sakelako telefonoa oso garrantzitsua izan da ahalegin horretan. Telefono mugikorren erabilera orokorra da, eta sare mugikorrek eskualdeko Internet sareek baino eremu zabalagoa hartzen dute. Gailuak ezagunak dira ikasle, irakasle eta gurasoentzat, eta komunikazio handiagoa eta hezkuntza-materialak eskuratzeko aukera ematen dute. Ikasleentzako onurez gain, M-learning-ek irakaskuntza-prestakuntza hobea izateko aukera ere eskaintzen du, eta horrek hezkuntza-zerbitzuen arlo osoan curriculum sendoagoa izatera darama. 2011n, UNESCOk Mobile Learning Week izeneko eta urtero ospatzen den sinposioa hasi zuen, interesatuak M-learning ekimenaz eztabaidatzeko helburuarekin biltzeko asmoz.\nInplementazioa ez dago bere erronkarik gabe. Telefono mugikorren eta Interneten erabilera askoz ere bizkorrago ari da hazten Saharaz hegoaldeko Afrikan garapen-bidean dauden beste herrialde batzuetan baino, baina aurrerapenak motela izaten jarraitzen du, garatutako munduko gainerako herrialdeekin alderatuta. Gainera, hezkuntzan sartzeko genero-oztopoak, oztopo sozialak eta geopolitikoak daude, eta oztopo horien larritasuna izugarri aldatzen da herrialde batetik bestera. Oro har, Saharaz hegoaldeko Afrikan, 29,6 milioi haur ez zeuden eskolatuak 2012.urtean banaketa geografikoaren, ezegonkortasun politikoaren, gizarte-jatorrien garrantziaren, gizarte-egituraren eta genero-desberdintasunaren ondorioz. Behin eskolan, ikasleek kalitatezko hezkuntza lortzeko ere oztopoak dituzte, hala nola, irakaskuntzarako gaitasuna, gaikuntza eta prestakuntza, hezkuntza-materialak eskuratzea eta informazioaren kudeaketa falta.\nIKT modernoak Gizarte modernoan beti daude, Interneten sartzeko aukera duten hiru mila milioi pertsona baino gehiagorekin. Smartphone bat duten Interneteko 10 erabiltzailetik 8k, gutxi gorabehera, informazioa eta datuak handituz doaz, urrats handiak eginez. Hazkunde azkar horrek, batez ere garapen-bidean dauden herrialdeetan, eguneroko bizitzaren giltzarri bihurtu ditu IKTak, non teknologia-alderdirik gabeko bizitzak desfuntzio bihurtzen baititu klerika-, lan- eta errutina-lan gehienak. \n2014an argitaratutako azken datuek erakusten dute \"Interneten erabilerak etengabe hazten jarraitzen duela, 2014an %6,6 mundu osoan (%3,3 herrialde garatuetan, %8,7 garapen bidean dauden herrialdeetan); garapen bidean dauden herrialdeetako Internet erabiltzaile kopurua bikoiztu egin da bost urtetan (2009-2014), eta online dauden pertsona guztien bi herenak orain garapen bidean dauden munduan bizi dira.\"\nBaina oztopoak oraindik handiak dira. \"Oraindik Internet erabiltzen ez duten 4,3 mila milioi pertsonen %90a garapen-bidean dauden herrialdeetan bizi da. Munduko Gutxien Konektatutako 42 herrialdeetan, 2,5 mila milioi pertsona hartzen dituztenetan, IKTak eskuratzeko aukera, neurri handi batean, irismenetik kanpo dago, bereziki herrialde horietako landa-herri handietan.\" IKTak oraindik ez dira sartu herrialde batzuetako urrutiko eremuetan, eta garapen-bidean dauden herrialde askok ez dute Internet. Horren barruan sartzen da, halaber, telefono-lineak izatea, batez ere estaldura zelularra izatea eta datuak elektronikoki transmititzeko beste modu batzuk. Azken \"Informazioaren Gizartea Neurtzeko Txostena\"k zuhurtasunez adierazi zuen lehen aipatutako zelula-datuen estaldura handitzea nabarmena dela; izan ere, \"erabiltzaile askok harpidetza ugari dituzte, hazkunde globaleko zifrekin batzuetan, eta horrek hobekuntza txiki bat dakar piramidearen hondoko konektibitate-mailan; kalkulatzen da 450 milioi pertsona oraindik zerbitzu zelularretik kanpo dauden lekuetan bizi direla\".\nAlde horretatik, Interneterako sarbidearen eta estaldura mugikorraren arteko aldea nabarmen jaitsi zen 2000 eta 2015.urteen artean, non \"2015 izan zen Nazio Batuen Milurtekoko Garapen Helburuen (MGH) lorpenetarako epea, 2000.urtean munduko liderrek adostu zutena, eta datu berriek IKTen aurrerapena erakusten dute eta gainerako hutsuneak nabarmentzen dituzte.\" IKTek forma berri bat hartzen jarraitzen dute, nanoteknologia elektronikako eta IKT gadget-etako bolada berri batean jarrita. Mundu elektroniko modernoko IKTen edizio berriek smartwatchak dituzte, hala nola Apple Watch, Nike+ Doc.Band eta Google TV bezalako telebista adimendunak. Laster iraganeko aro baten parte bihurtuko diren idazmahaiekin eta ordenagailu eramangarriak ordenagailuko metodo hobetsia bihurtzen direnean, IKTek bere horretan jarraituko dute aldatzen ari den mundu honetan.\nInformazioaren komunikazio-teknologiek zeregin bat dute gaur egungo gizarte-mugimendu berrietan aniztasun azkarra errazteko. Bruce Bimber-en arabera, Internet \"taldeen eraketa- eta ekintza-prozesua azkartzen\" ari da, eta pluralismo azeleratu terminoa asmatu zuen fenomeno berri hori azaltzeko. IKTak \"gizarte-mugimenduko liderrak ahalbidetzeko eta diktadoreak ahalduntzeko tresnak dira\", hain zuzen, gizarte-aldaketa sustatuz. IKTak erabil daitezke arrazoi bati herri-laguntza emateko, Internetek diskurtso politikoa eta zuzeneko esku-hartzeak ahalbidetzen dituelako Estatuko politikarekin, bai eta herritarren kexak gobernuen esku jartzeko modua aldatzeko ere.\nGainera, etxe bateko IKTak bikote barruko indarkeriaren justifikazioak baztertzen dituzten emakumeekin lotuta daude. 2017an argitaratutako azterlan baten arabera, litekeena da \u201cIKTen prozesuak emakumeak bizimodu desberdinen eta emakumeek gizartean eta etxean duten zereginari buruzko nozioen eraginpean jartzea, bereziki kulturalki kontserbadoreak diren eskualdeetan, non genero-itxaropen tradizionalak eta hautemandako alternatibak bat ez datozen\u201d.\nIKTak hezkuntzan normaltasunez ezartzeko ekimenak (2017).\nIKTak hezkuntzan normaltasunez ezartzeko hainbat ekimen existitzen dira (2017):\nArriskuak.\nIKTen zabalkundea ez da orekatua izaten ari. Maila ekonomikoari dagokionez, batez ere herrialde aberatsetan ari da garatzen. Haietan dispositibo digitalak merkeak dira eta gizartearen gehiengoak eskura ditu, baita Interneterako atzipena ere. Gainera, gizartearen hezkuntza-mailak ere eragiten du, gailu digitalak eta aplikazioak erabiltzen jakin egin behar delako. Herrialde berean maila sozioekonomiko desberdinak dituzten gizabanakoen, familien eta eremu geografikoen artean ere sortzen da IKTak eskura izateko aukeren diferentzia. Arrakala digitalaren kontzeptuak biltzen ditu IKTen erabileraren aurrean sortzen diren desberdintasunak, bai sozialak, baita belaunaldien artekoak ere. Unibertso digitalaren bidez, lehendik gizartean existitzen ziren desberdintasunak errepikatu eta sustraitu egiten direla ohartarazi dute hainbat aditu eta ikerketek. Gainera, emakumeei eta neskei eragiten dien genero eten digitala dagoela adierazten dutenak ere badira, bai teknologia digitalen eskuragarritasun-mailan baita haiekiko jarreran ere.\nIKTen erabilera hedatzearekin batera, bestelako arriskuak ere sortu dira. Haur, nerabe eta gazteek jasan ditzaketen arriskuen aurrean babesteko beharra sumatu da. Bestalde, eskura informazio gehiegi izateagatik infoxikazioa gerta daiteke, eta erabakiak modu eraginkorrean hartzeko zailtasunak sor daitezke. Gainera, norbanakoaren askatasuna galtzeko beldur diren pertsonak ere badira (Anaia Nagusia delako efektua, publizitatearen intrusismoa...). \nOro har, IKTak gizartearen gain eragiten ari dira. Pierre L\u00e9vy-k informazioaren teknologiei aplikatutako etikaren ikerketan egiten du lan. Adimen kolektiboaren kontzeptua definitzen du eta ezagutzan oinarritutako gizarte batean bizi garela dio; informazioaren gizartean bizi gara, informazioa da gaur egungo gizartearen oinarri. L\u00e9vy-ren esanetan, IKT-en eraginez pentsatzeko eta elkarrekin bizitzeko modu berriak sortzen ari dira eta gizakion arteko harremanak, lana, eta adimen indibidual eta kolektiboa ere, mota guztietako erabilera masiboko gailu digitalen garapenaren eta etengabeko aldaketaren mende daude."}
{"id": "51027", "revid": "336", "url": "https://eu.wikipedia.org/wiki?curid=51027", "title": "Liquigas-Cannondale", "text": "Liquigas Italiako txirrindularitza talde profesionala izan zen. 1999an sortu zen."}
{"id": "51029", "revid": "119347", "url": "https://eu.wikipedia.org/wiki?curid=51029", "title": "Ildefons Cerd\u00e0", "text": "Ildefons Cerd\u00e0 i Sunyer (Sant Mart\u00ed de Centelles, Bartzelona, 1815eko abenduaren 23 - Las Caldas del Besaya, Kantabria, 1876ko abuztuaren 21) ingeniari, politiko eta hirigile katalana izan zen.\nBiografia.\n1832an arkitekturako ikasketak hasi zituen Bartzelonan, baina ez zituen bukatu. Ingeniaritza ikasketak Madrilen egin ondoren (1835-1841) Bartzelonan bizi izan zen berriz 1849tik aurrera. 1867an, \"Urbanizazioaren Teoria Orokorra\" ospetsua argitaratu zuen. Bertan, hirien demografia-arazoei eta garapen industrialari konponbideak bilatzen saiatu zen. Proposatutako teoriak nolabait jadanik ezarriak bazituen aurretik egindako Bartzelonako zabalgune (\"Eixample\") proiektuan, ezbairik gabe bere lanik garrantzitsuena, hirigintzaren diziplina modernoaren hastapentzat har daitekeena. Haren helbururik nagusia hiri-bilbearen isotropia izan zen, hiri osoan zehar berdintasuna eta irisgarritasuna ahalbidetzeko."}
{"id": "51033", "revid": "1545", "url": "https://eu.wikipedia.org/wiki?curid=51033", "title": "Lotto\u2013Dstny", "text": "Lotto\u2013Dstny (UCI kodea: LTD) 1985ean sortutako txirrindularitza Belgikako talde profesionala."}
{"id": "51037", "revid": "105290", "url": "https://eu.wikipedia.org/wiki?curid=51037", "title": "Pukkila", "text": "Pukkila, Porvoonjoki ibaiaren bailaran kokatutako udalerria da, Ekialdeko Uusimaa eskualdean. Ongi kokatutako herria da, izan ere 15 minutura Helsinki hiriburura eta Porvoora joaten den tren-geltokia daukate pukkilarrek. Denbora pasa ez dela dirudi Pukkilan, oso lasaia eta urteetan ukitugabeko basoak, natura, aurkitu daitezke bertan.\nPukkila, Finlandia osoan ezaguna da udan erakartzen dituen turistengatik. Herria, piztu egin ohi da urtaro honetan eta Finlandiako arte-lan eta esposizio guztiak bertara joan ohi dira, turisten gozagarri. Bertako eliza, zurezkoa da eta duen kolore gorri horrek herriko zubiekin bat egiten du. Kantele lakuak urtero milaka hegazti erakartzen ditu eta ornitologoen erdigune bilakatu da herrialdean. Udaberriko migrazioetan, zisne ugari aurki daitezke."}
{"id": "51038", "revid": "105290", "url": "https://eu.wikipedia.org/wiki?curid=51038", "title": "Sipoo", "text": "Sibbo edo Sipoo Ekialdeko Uusimaako udalerri bat da, Helsinki hiriburuarekin muga egiten duena. Izan ere, 2006. urtean, hiriburuarekin hika-mika batzuk izan zituen, Helsinkik herriari 25 km\u00b2 emateko eskatzen ziolako. Helsinkik ez du zuzenean muga egiten Sipoorekin, baina herriaren 25 km\u00b2 hartzea aitzakia zen erdian gelditzen den Vantaa herria bereganatzeko eta biztanleen hazkuntzaren arazoari amaiera emateko. Sipook proposamena onartu zuen, eta nahiz eta 25 km\u00b2 galdu, herriaren biztanleria izugarri haziko da hurrengo urteetan Helsinkirekin zuzenean egingo baitu muga 2009. urtean.\nHala ere, Sipooko biztanle gehienak egunero Helsinkira joan ohi dira lanera, izan ere, herria, Helsinkiren kanpo-metropolia da eta ondorioz, azken urteotan Sipooren biztanleria izugarri handitu da. 1953. urtean, biztanleak, suedieraz soilik hitz egiten zuten, baina Finlandia osoko migrazioaren ondorioz, bi hizkuntzen arteko balantza finlandieraren alde agertu da.\nSipooko monumentu nagusia eliza zaharra da, eta Helsinkira jotzen duten turistek hurbiltasuna erabiltzen dute aitzakiatzat eliza bisitatzera joateko."}
{"id": "51039", "revid": "6327", "url": "https://eu.wikipedia.org/wiki?curid=51039", "title": "Kristautasun katolikoa", "text": ""}
{"id": "51040", "revid": "6327", "url": "https://eu.wikipedia.org/wiki?curid=51040", "title": "Ozeano Indiko", "text": ""}
{"id": "51041", "revid": "12788", "url": "https://eu.wikipedia.org/wiki?curid=51041", "title": "Soudal Quick-Step", "text": "Soudal Quick-Step (UCI kodea: SOQ) Belgikako txirrindularitza talde profesionala da, 2003an sortutakoa, UCI WorldTeam lizentzia duena."}
{"id": "51042", "revid": "105290", "url": "https://eu.wikipedia.org/wiki?curid=51042", "title": "Laosko historia", "text": "Laosko historia Lan Xangeko erresumaraino atzera daiteke. XIV. mendean sortua, XVIII. mendera arte iraun zuen, Siamek herrialdea inbaditu eta geratu ziren lurraldeen gaineko kontrola hartu zuenean. Siamgo erregeak, Frantziaren aurkako borroka zakarra ekidin nahian, egungo Laos osatzen zuten lurraldeak Frantziari eman zizkion 1893an.\nBigarren Mundu Gerran Japoniak konkistatu zuen. Baina gerra galdutakoan, Laosek independentzia aldarrikatu zuen 1945an bertan. Nolanahi ere, Frantziak agintea ezarri zuen berriro, eta 1950ean erdi mailako autonomia erdietsi zuen, Frantziako Batasunaren elkartutako estatu gisa. Are gehiago, Frantziak \"de facto\" boterea gorde zuen 1954ra arte. Orduan, konstituzio-monarkia eratu zen, independentzia osoa bereganatuta. Genevako Konbentzioaren salbuespen berezian, Frantziako misio militar batek herrialdean jarraitu zuen komunisten kontra erregearen armada babesteko. Hurrengo urtean, AEBek Frantzia ordezkatu zuen.\nAldameneko Vietnamgo ezegonkortasuna Laosera hedatu zen. Anabasa horretan gerra zibila eta hainbat estatu-kolpe gertatu ziren. Ipar Vietnamgo armadak ekialdeko Laos inbaditu eta okupatu zuen. Armada hori zen Pathet Lao alderdi komunistaren benetako boterea Laosen. AEBek Laos ere bonbardatu zuten Vietnamgo Gerran, hornitzeko bideak mozteko aitzakian. 1968an, Ipar Vietnamgo armadak burututako erasoaren ondorioz, Laosko Erret Armada desegin zen. Gatazka AEBek eta Thailandiak antolatutako tropa irregularrek jarraitu zuten. Sobiet Batasunak eta Ipar Vietnamek babestuta, 1975ean, Pathet Lao komunistek boterea eskuratu zuten Laosen."}
{"id": "51043", "revid": "119347", "url": "https://eu.wikipedia.org/wiki?curid=51043", "title": "Herbehereetako historia", "text": "Herbehereetako historia duela 150.000 urte baino lehenago hasi zen, gizakien lehenbiziko aztarnekin. Lurralde horretako biztanleei buruzko aurreneko iturri idatziak Antzinako Erromaren garaikoak dira. Herbehereak monarkia parlamentario konstituzionala dira, gobernuburu batekin \u2014lehen ministroa\u2014 eta estatuburu batekin \u2014errege edo erregina\u2014. Ministro-kontseilu batek du botere exekutiboa. Herrialdea 12 probintziatan eta 388 udalerritan banatuta dago. 22 zonalde hidrografikotan ere banatua dago, uraren kudeaketaren arloan agintea duen batzorde betearazle batek zuzentzen dituenak. Herbehereek itsasoz haraindiko 6 herrialde eta lurralde ere hartzen dituzte Karibean. Lurralde horiek ez dira Europar Batasunekoak.\nErromatarrak.\nZelta eta germaniar leinuko herriak bizi ziren Rhin ibaiaren hegoaldean Erromak konkistari ekin zion garaian (K. a. I. mendea). Erromatarrek lurralde hau okupatu zuten, hasieran Galia Belgika eta geroago Germania Beherea probintzietan sartuta. V. mendean, Mendebaldeko Erromatar Inperioaren gainbeherarekin, populazio horiek Rhin ibaiaz bestaldeko etorri berriko germaniarrekin nahastu ziren.\nErdi Aroa.\nGermaniar herri batek, frankoak, Herbehereen hegoaldean hartu zuen bizilekua eta VII. mendearen bukaeran Herbehereak bereganatu zituen. Frankoen nagusitasuna erabatekoa izan zen Karlomagnoren agintaldian (768-814): merkataritza sustatu, eta legeak eta admistrazioa antolatu zituen berriro. IX. mendearen erdialdean, Luis I.a Errukitsua hil zenean, Karlomagnoren inperioa zatikatu egin zen. Mendebaleko erresuma frankoa, Herbehereak barne, Lotario I.ari egokitu zitzaion. 962. urtean, Herbehereak Germaniako Erromatar Inperio Santuaren barnean geratu ziren. Erdi Aroan zehar, jaun feudalen eta erregearen arteko harremana ahulduz joan zen heinean, Herbehereetako eskualdeen independentzia maila handitu egin zen.\nIndependentziarako borroka.\nXVI. mendearen hasieran, Herbehereak, Espainiako Habsburgoko etxearen mendeko probintzia bihurtu ziren. Erreforma garaian, kalbinismoak indar handia lortu zuen Herbehereetan. Kontrarreformarekin erlijio-aniztasuna bertan behera uzteak eta Filipe II.a erregeak ezarritako politika gogorrak herriaren matxinada, Gilen Orange-Nassaukoa buru zelarik, izan zuen ondorio. 1579. urtean, iparraldeko probintziek Espainiatik bereizi eta Herbehereetako Probintzia Batuak eratu zituzten. Espainiaren eta Probintzia Batuen arteko gerrak \u2013su-etenak ere izan ziren tarteka\u2013 jarraitu zuen, 1648an, M\u00fcnsterko Itunean, Espainiak probintzien independentzia onartu zuen arte.\nUrrezko aroa.\nGerra garai horietan, urrezko aroa ezagutu zuten Herbehereek. Zazpi Herbehere Batuen Errepublikaren indar ekonomikoa haziz joan zen, Europako merkataritzaren nagusitasuna lortu eta mundu osoan zehar koloniak eta merkataritza tokiak ezartzeraino. Kolonien jabegoari buruzko istiluak zirela eta gerra piztu zen holandar eta ingelesen artean (1652-1654). 1688. urtean Ingalaterrako parlamentuak herriaren ardura hartzera deitu zituen Gilen Orangekoa eta honen emazte Maria. Gilen Ingalaterraren eta Herbehereen indarraz baliatu zen Luis XIV.aren Frantziarekin gerran hasteko.\nXVIII. mendean, Herbehereen nagusitasuna ahulduz joan zen, eta merkataritza Ingalaterraren mendean geratu zen, gero eta gehiago.\nXIX. mendea.\n1795. urtean Frantziako Iraultzako gudarosteek Probintzia Batuak hartu eta Bataviako errepublika eratu zuten haiekin. Frantsesen nagusitasuna 1814an bukatu zen, Gilen V.a Orange-Nassaukoak (Gilen I.a Herbehereetakoa) Herbehereetako Erresuma Batuaren aginpidea hartu zuenean. Belgika eta Luxenburgo erresumaren barnean egon ziren 1830. urtean independentzia iritsi zuten arte. Gilen II.a eta Gilen III.aren agintaldietan konstituzio monarkia sendotu zen, nahiz eta horren aurka agertu zen muturreko zenbait erlijio sektore. Mende honetan industrializazio handia izan zuen, Alemania eta Frantziaren adinakoa.\nXX. mendea.\nGilermina erreginaren agintaldi luzean (1890-1948) erakunde demokratikoak sortu ziren.\nLehen Mundu Gerran neutrala mantendu zen. Baina Bigarren Mundu Gerran, Alemania Naziak 1940. urtean okupatu egin zuen, 1945 arte. Gerra ostean, ekonomiak gora egin zuen eta Benelux elkarteko kide bihurtu (Belgique, Nederland, Luxembourg). Era berean Ikatz eta Altzairuaren Europako Erkidegoaren (IAEE) kide bihurtu zen, Europar Batasunaren aitzindaria.\n1980. urtean, Juliana erreginak abdikatu egin zuen bere alaba Beatrizen alde (1938an jaioa). Ruud Lubbers Lehen Ministroak gidatu zuen eskuin-zentroko lehen gobernu koalizioa (kristaudemokratek eta liberalek osatua) 1982-1989 urteetan, eta bigarren koalizio bat, zentro-ezkerrekoa (kristaudemokratek eta sozialistek osatua) 1994. urtera arte. Ekonomia atzerapenak sortutako tentsioak gorabehera, gobernuak politika ekonomiko estua bultzatu zuen, 1984tik aurrera ekonomiaren berrindartzea ekarri zuena. Europar Batasunaren aldekoa izanik, Herbehereen gidaritzapean gauzatu zen Maastrichteko Ituna (1991).\n1994tik aurrera, Wim Kok izan zen koalizio gobernuaren burua, laboristek, erreformazaleek eta liberalek osatua. 1999ko maiatzean, senatuak erabaki zuelarik ez zuela babestuko konstituzioa berrikusteko gobernu proiektua, krisi politiko larri bat sortu zen, eta gobernu osoak dimisioa aurkeztu zuen. Alabaina, ekainaren hasieran, koalizioko hiru alderdiek adierazi zuten konponbidera iritsi zirela, eta ez zen hauteskundeak aurreratzeko beharrik izan.\nXXI. mendea.\n2002an gobernu osoak uko egin zion aginpideari, onartu baitzuen erantzukizuna izan zuela 1995ean Srebrenican gertatutako sarraskian. 2003. urtearen hasierako hauteskundeetan Alderdi Demokrata Kristauak lortu zuen gehiengoa. Hala ere, koalizio gobernua osatu zuen hurrengo bi alderdiekin. Jan Peter Balkenende hautatu zuten lehendakari, eta zerga defizitari eta langabeziari aurre hartuko ziola adierazi zuen. 2005eko erreferendumean Europako Konstituzioari uko egin zioten herbeheretarrek."}
{"id": "51046", "revid": "134906", "url": "https://eu.wikipedia.org/wiki?curid=51046", "title": "Lazkao Txiki", "text": "Lazkao Txiki, benetako izenez Joxe Migel Iztueta Kortaxarena (Lazkao, 1926ko irailaren 15a - Donostia, 1993ko apirilaren 3a), Gipuzkoako eta Euskal Herri osoko bertsolaririk ezagunenetakoa izan zen.\nBizitza.\n1926ko irailaren 15ean jaio zen Lazkao udalerriko Lazkaomendi auzoko Abali\u00f1e baserrian. Eskolan zortzi urterekin hasi zen. Oso azkar ikasi omen zuen irakurtzen eta idazten. Bertsolariak lehen aldiz bederatzi urterekin ikusi zituen, Zepai eta Uztapide hain zuzen. Izugarri gustatu zitzaion eta orduantxe hasi omen zitzaion bertsotarako zaletasuna pizten.\nUmetan, Espainiako Gerra Zibila pairatu zuen. Soldaduska egitera Afrikara joan behar izan zuen bi urterako: arabieraz hamar arte kontatzen behintzat ikasi omen zuen. Lazkao Txiki ezkongabea zen, eta bakardade hori zuen minetako bat. 1978an, Ahetzen, Mattin bertsolariari egindako omenaldian halaxe abestu zuen:\nEuskaldunen arteko zatiketak ere min handia ematen zion. Oso naturazalea zen, bereziki txakurren lagun handia. Noizbait txorien abestiak grabatzen ere ikusi omen zuten mendian. Umeak ere gustuko zituen, oso umezalea zen. Ofizio askotan aritu zen bere bizitzan zehar: baserritar, igeltsero, galdaketako langile, pentsu saltzaile...\nEliza Katolikoaren baitan hezia izan zen, euskal jendearen gehiengoaren antzera. Fede handiko gizona izan zen bizitza guztian, eta ondorioz, zentzu kristaua eta Jaungoikoari nahiz Eliza Katolikoari zion maitasuna oso agerikoak izan ziren bere bertsoetan.\nAskotan bertso lanarekin aspertuta edo nazkatuta egoten omen zen. 1976an omenaldi bero bat eskaini zitzaion Donostian. Bere jendaurreko azken bertsoa 1993ko urtarrilean kantatu zuen, Santi Onaindiari eta Alfontso Irigoieni egin zitzaien omenaldian. 1993ko apirilaren 3an hil zen Donostiako erietxean, bihotzeko gaixotasun baten ondorioz. Hil aurreko ebakuntzan honela esan omen zion anestesia jarri behar zion medikuari: \"Zuk lokartu egingo nauzu, bai, baina gero nork jarriko dit iratzargailua?\".\nBertsolari horri buruz, Juanba Berasategiren zuzendaritzapean sortutako marrazki bizidunetako Lazkao Txiki telesaila zabaldu zuten ETB-1ean 1998 eta 1999an.\nBertsolaria.\n1943an, hamazazpi urterekin, kantatu zuen lehen aldiz plazan, Basarri eta Saiburu bertso lagun zituela. Ordutik aurrera ezin konta ahala saiotan parte hartu zuen, bai plazan eta baita txapelketetan ere. Gipuzkoako Bertsolari Txapelketan txapeldun (1964, 1965) eta txapeldunordea izan zen (1950, 1962). Euskal Herriko Txapelketan bigarren izan zen 1965ean, Uztapideren atzetik. Basarri, Zepai, Mitxelena, Uztapide, Xalbador, Mattin eta beste hainbatekin kantatu zuen.\nMattin txikiarekin bikotea osatuz, bertso saioei gatza eta piperra jartzen zien. Bertsolaritza zaharreko eskolakoa, umore handikoa eta bizia zen; gai sakonetan ere entzulearengana heltzen abila. Ikasketa handirik gabea bazen ere, gizon azkarra. Txiste kontalari lanetan ere trebea zen. Bertsolari eta pertsona gisan maitatua, haren bizitzan oinarritutako marrazki bizidunak ere egin izan dira telebistan.\nBertso ezagun batzuk.\nBertso bat botaiozu\nzeure buruari.\n\"Ezagutzen det eta\"\n\"erreza da hori\"\n\"mutik txiki-txikia\"\n\"koloreak txuri\"\n\"arkume jaio berri\n\"txiki bat dirudi.\"\n\"Goizean goiztar jaikitzen banaiz\"\n\"kanporatutzen naiz beti,\"\n\"ta ikusten zaitut zerura goruntz\"\n\"eguzkiaren aldeti.\"\n\"Eguzkiaren argitasuna\"\n\"hortxen dator sortaldeti,\"\n\"eunan haurtzaro besteik ez zera\"\n\"bihotzeko egunsenti.\"\n\"Urre antzeko argitasunez\"\n\"jantzi da zeru urdina,\"\n\"gure Jainkoak mirari antzo\"\n\"zeru goitikan egina.\"\n\"Behar genduke sendotasuna\"\n\"eta sinistapen fina,\"\n\"zer miraria egunsentiaz\"\n\"konturatuko bagina!\"\n\"Loa uxatu det ohetik eta\"\n\"eguzkiak hor dio su,\"\n\"inpernuaren antz berbera zuk\"\n\"alde batera daukazu;\"\n\"baina eguna gazte zera ta\"\n\"zure eskuan naukazu,\"\n\"mila zorion egun guztian\"\n\"arnas ematen banauzu.\"\n\"Maitasunezko bi iturritxo\nbularra edo petxuak,\"\n\"ama nereak eman zizkidan\"\n\"bere maitasun itxuak,\"\n\"neregatikan zer egin zuen\"\n\"nere amatxo gaixuak:\"\n\"maitetasuna urtuta eman\"\n\"halako trago goxuak.\"\n\"Bularra eman eta ondoren\"\n\"han hasi ohi zan kantuan,\"\n\"nere burua erdi lotan nik\"\n\"han jartzen nuen orduan.\"\n\"Nere amatxo maitagarria\"\n\"egongo zera zeruan,\"\n\"haundia hazi ez banaiz ere\"\n\"ahalegin egin zenduan.\"\nTelesaila.\nLazkao Txiki gipuzkoar bertsolariaren istorioetan oinarritutako animazio telesaila da. EITBn igorrita urte askotan zehar. 8 minutuko atalez osatua dago gutxi gora behera."}
{"id": "51048", "revid": "1545", "url": "https://eu.wikipedia.org/wiki?curid=51048", "title": "Etiopiako historia", "text": "Etiopiako historia ipar-ekialdeko Afrikan dagoen Etiopiako Errepublikaren lurraldean izan diren gertaera gogoangarrien kontakizuna da.\nK. a. I. mendean Aksumgo Erresuma eratu zen, IV. mendean kristautu zena. Arabiarrek Meka hiria 570ean hartu zutenean, Aksumen gainbehera hasi zen. Hala ere, XV-XVI. mendeetan lurraldearen zati handiena birkonkistatu zuten. 1855. urtean, Teodoro II.a buruzagi indartsuak herrialdea bateratu eta enperadore izendatu zuen bere burua. Baina, XIX. mende amaieran, Italia hasi zen Etiopian barneratzen eta nagusitzen; izen berria ere ipini zion: Abisinia. 1952an NBEk Etiopia eta Eritrearen bateratzea onartu zuen, azken hau probintzia bihurtuz. 1974ean, militarrek Haile Selassie enperadorea eraitsi zuten.\nIzena.\n\u0391\u1f30\u03b8\u03b9\u03bf\u03c0\u03af\u03b1 (\"Aethiopia\", \u201cAurpegi errea\u201d) hitza beltzen zenbait lurralde izendatzeko erabiltzen zuten greziarrek\nAntzinatea.\nGaurko Etiopia antzina lurralde oso indartsua izan zen, eta K. a. VII. mendean Egipto hartu eta bertan agindu ere egin zuen (XXV. dinastia). Tradizioaren arabera, Sabako erreginak (etiopiarren ustetan, Makeda zuen izena), Israelgo Salomon erregearekin seme bat izan zuen Menelik izenekoa, eta hark Jerusalemdik Aksumera, garai hartako Etiopiako hiriburura, eraman zuen Itun-kutxa.\nBibliak Etiopia izendatzeko Kux deitura erabiltzen du. Hango biztanleak Hego-Arabiako etorkinak izan ziren, bake-bakean kuxdarrak bizi ziren lurretara etorri eta Aksumgo Erresuma sortu zutenak, leinuen artean hitzarmenak eginez. Erregeari negus (euskaraz: \u201cerregeen errege\u201d) izena ematez zitzaion. Aksumgo Erresumaren menpeko lurraldea Nilo Urdineraino iritsi zen. Aksumgo erregeak Erromaren eta Persiaren arteko guduetan nahastu ziren. Tradizioak dioenez, San Frumenziok eraman zuen kristautasuna bertara; baina historiak dioenez, Itsaso Gorrian bizitzen jarri ziren merkatari greko-erromatarren ekarria izan zen.\nErdi Aroa.\n522. urtean, Bizantzioko Justinianok eskaturik, Kaleb Aksumgo erregeak Yemeni eraso zion, Najrango kristauak babesteko. Baina Mekako arabiarrek garaitu zituzten 570ean, eta ohildu zituzten Arabiatik. Erresuma gainbehera etorri zen eta, mende bat geroago, musulmanek hartu zituzten behe-lurrak eta erregeek hegoaldera jo behar izan zuten.\nZagwe dinastiak hiriburua Aksumdik Rohara aldatu zuen, eta bertan Gebre Meskel Lalibela erregeak zenbait eliza eraiki zituen XIII. mendearen hasieran. 1270ean, Salomondarren eskura joan zen agintea. Etiopiako kristauen eta musulman berrien arteko borroka, 1445ean Zara Jakob erregeak Ifateko sultana garaitu zuen arte luzatu zen. Errege horrek Eliza eraberritu zuen, fraideen eragin politikoa moztuz eta heresiak zapalduz. XV. mendean, Etiopiaren eta Jerusalemen arteko harremanek Mendebaldeko Elizarako bidea ireki zuten (Florentziako Kontzilioa).\nAro Modernoa.\nXVI. mendean, Ahmad ibn Ibrahimen musulmanak lurralde zati bat menderatu zuen. 1541ean, Portugalgo armada bat Massawan lehorreratu zen, Islamak Itsaso Gorriko bidea kontrola ez zezan. Portugaldarrez eta etiopiarrez osaturiko armada batek Harareko sultana eraso zuen eta Ahmad hil 1542an, baina haren ondorengoak Galaudeos negusa garaitu eta hil zuen 1559an. Beren etsaiak ahuldurik ikusirik, hego Somaliako eta ipar Kenyako oromo leinuek lurralde zati bat menderatu zuten. XVII. mendearen hasieran, Etiopiako kristauak Erromara hurbildu ziren Pedro Paez misiolari espainiarraren eraginez.\nXIX. mendea.\nAldi batez gainbehera joan ondoren, Kassa Hailu negusak (Teodoro II.a) jauntxo feudalak azpiratu zituen. Haile Melikot Xoako errege garaituaren Menelik semea bere zerbitzura hartu zuen Teodoro II.ak. Baina bere politika zapaltzailea gero eta gogorragoa egin zen. 1863an, Erresuma Batuaren eta Teodoro II.aren arteko harremanak guztiz zaildu ziren eta, azkenik, ordezkari britainiarrak preso sartu zituen Teodorok. Horiek askatzeko gudaroste bat igorri zuten britainiarrek, eta Robert Napier buruzagiak Magdala gotorlekua hartu zuen 1868an; Teodoro II.ak bere buruaz beste egin zuen.\n1872an, Tigrayko Kassay Mercharen eskuetara igaro zen agintea, Joan IV.a izenaz. Haren garaian oste kolonialek (Erresuma Batua, Frantzia, Italia) lurraldea inguratu zuten. Egiptok iparraldean egin zuen eraso, Sudango Mahdiak mendebaldean. Joan IV.ak egiptoarrak garaitu zituen Guran 1876an. 1884an, lurraldea utzi zuten ingelesekin hitzarmen bat izenpetu zuen, Eritreako Massawa portuko merkatu librea ziurtatzeko. 1885ean, italiarrak hasi ziren Etiopian barneratzen. Joan IV.a negusa sudandarren kontrako Gallabateko Guduan hil zuten, 1889ko martxoaren 9an, Menelik II.aren kontrako gerra hasteko zorian zegoenean.\n1889an, Menelik II.ak agintea eskuratu, eta Salomondarren dinastia berriro ezarri zuen. 1889ko maiatzaren 2an hitzarmen bat egin zuen Italiarekin. Baina dokumentua ulertzeko orduan istiluak sortu ziren etiopiarren eta italiarren artean, hauen iritziz Etiopia beren babesgoko baitzen, eta militar talde bat bidali zuen Italiak lurraldera. Oreste Baratieri italiar jenerala Aduwan garaitua izan zen, 1896an. 1887an, Menelikek hegoaldeko oromoak garaitu eta, europarren interesez baliatuz, zenbait lurralde bereganatu zituen, horien artean Harar, eta bertako emirra gatibu hartu zuen. Addis Abeban sinaturiko beste hitzarmen baten bidez, Erresuma Batua, Frantzia eta Italia bilakatu ziren Etiopiako burujabetzaren babesle.\nXX. mendea.\nMeneliken ondoren, haren biloba Lij Ijasuk hartu zuen agintea; baina hura erregetzatik kendu eta Waizeru Zewditu, Meneliken alaba, izendatu zuten enperadore, haren lehengusu Ras Tafari Makonnen erregeorde zelarik. 1923an, Etiopia Nazioen Ligako kide bihurtu zen. 1930ean, Zewditu hiltzean, Ras Tafari enperadore bihurtu zen, Haile Selassie izenaz.\n1934ko hitzarmenari esker, etiopiarren eta italiarren arteko arazoak baretu egin ziren itxuraz. Baina, urte bereko abenduan, Somaliako mugako Walwalen izandako borrokan, etiopiarrek 100 somaliar eta Italiako Armadako 30 lagun hil zituzten. Italiak ordainak eskatu zituen, eta Etiopiak Nazioen Ligara jo zuen; baina erakunde horrek ez zuen konponbide egokirik aurkitu. Gertakari hura aitzakiatzat hartuz, eta egindako hitzarmena ahaztuz, Italia faxistak Etiopia inbaditu zuen 1935eko urriaren 2an, Pietro Badoglio jenerala buru zela. Negusak Djibutira egin zuen ihes, eta geroago Ingalaterrara. 1935eko azaroaren 18an, Nazioen Ligak Italia erasotzaile deklaratu zuen eta zigorrak ezarri zizkion. Italiarrek Etiopia Eritrearekin eta Somaliarekin bateratu zuten, Ekialdeko Afrika Italiarra eratuz. Viktor Emanuel III.a Italiakoak Etiopiako enperadore titulua hartu zuen 1936an, eta Graziani jenerala erregeordeko izendatu.\nBigarren Mundu Gerran, Italiak Somalilandia Britainiarra eta Kenyako zati bat zapaldu ondoren (1940), italiarrak lurralde haietatik ateratzeko erabakia hartu zuten britainiarrek. 1941eko apirilaren 6an sartu ziren Addis Abeban. Haile Selassie, Ingalaterra utzi eta Khartumera heldu zen, eta maiatzaren 5ean sartu zen hiriburuan. 1942ko urtarrilaren 31n, Etiopiak gerra deklaratu zien Italia, Alemania eta Japoniari. Bi urte geroago, Ingalaterrarekin egin zuen hitzarmen bati esker, askatasun osoa eskuratu zuen Etiopiak, eta urte beraren bukaeran soldadu ingelesek lurraldea utzi zuten.\n1952an, Nazio Batuek onartu zuten Eritrea lurralde autonomo gisa, Etiopiari elkartzeko. 1960an, ordea, enperadoreak autonomiaren eskubidea bertan behera utzi zuen eta horrek matxinada piztu zuen Eritrean. Urte berean, Somaliak Ogaden eskatu zuen, bertan somaliarrak bizi zirela-eta. Ogadenen Addis Abebako gobernuaren kontrako gerrilla eratu zen, bai eta autodeterminazio eskubidea eskatu ere.\n1974ko matxinada militarraren ondoren, Haile Selassie enperadorea aginpidetik kendu zuten, behin betiko; aurretik gorabehera handiak izan ziren gizartean, Eritrearekin gerran aritu baitzen Etiopia eta gosete handiei aurre egin behar izan baitzieten etiopiarrek. Estatu kolpearen ondoren, gobernua militarren esku gelditu zen. Behin-behineko Administraritza Kontseilu Militar edo Derg eratu zen, Aman Andom buru zela; azaroan hura hil ondoren, Tafari Bentik hartu zuen agintea; hura ere hil zuten, 1977ko otsailaren 3an, eta, haren ordez, Mengistu Haile Mariam etorri zen. Industria eta lurrak nazionalizatu ziren, eta eritrearren, oromoen eta eta somaliarren gerrillei esetsi zieten. 1977an Eritrearekin gerran sartu zen eta baita Somaliarekin ere, Ogaden anexionatu nahi zuela-eta. Etiopiak Kubaren eta Sobietar Batasunaren laguntza jaso zuen, eta Somaliak Mendebaldeko herrialdeen laguntza. Etiopiaren baliabide apurrak gerrak eta istiluak gainditzeko erabili izan ziren.\nAzken urteak.\n1987an, Etiopiako Herri Errepublika Demokratikoa ezarri zen, eta zibilez osaturiko gobernu komunista osatu zen; Mengistu Haile Mariam presidenteak modernizazio politika jarri zuen abian, baina huts egin zuen. 1980ko hamarkadako lehorteetan, milioi erdi nekazari baino gehiago hil ziren. 1988. urteko apirilaren 3an, Etiopiak eta Somaliak bakea izenpetu zuten eta, horri esker, Somalian zeuden 3.500 preso Etiopiara itzuli ahal izan ziren. Hala eta guztiz ere, ez ziren baretu Eritrearen eta Etiopiaren arteko iskanbilak. Urte bete geroago, gatazkan zeuden bi alderdien arteko negoziazioei ekin zieten Estatu Batuetako Atlantan, baina negoziazioek ez zuten onik izan. 1990. urteko martxoaren 5ean, Mariamen gobernuak sozialismoa baztertu eta ekonomia mistoaren aldeko apustua egin zuen. 1991. urtean, bere nazio guztiaz jabetu zen Eritreako Armada.\nEritrearren kontrako gerraren ondorioak eta Sobietar Batasuna desagertzean gobernuak laguntza galtzeak, gerrillaren estatu kolpea eragin zuten 1991n, eta Mengistu Hailek Zimbawera ihes egin behar izan zuen. Estatu kolpearen ondoren, Meles Zenawi buru zuen behin-behineko gobernua antolatu zen, eta erreforma demokratikoak finkatzeko ahaleginak egin ziren. Hauteskundeak egin ziren 1994an, 1995eko abuztuan, Meles Zenawi izendatu zuten lehen ministro, eta Negasso Gidada presidente, eta konstituzio berria idatzi zen. Hala ere, zailtasun handiak izen ziren, behin-behineko gobernuaren eta oposizioaren arteko tirabirak zirela-eta. Oposizioa bera ere oso zatiturik zegoen, batzuek (amharek) estatu federal, bateratu eta zentralizatua nahi zuten arren, beste etnia batzuek (oromoek) beren lurraldearen autonomia ez ezik, independentzia ere eskatzen zutelako. 2000ko hauteskundeetan, FDRPE alderdia izan zen irabazlea."}
{"id": "51049", "revid": "114397", "url": "https://eu.wikipedia.org/wiki?curid=51049", "title": "Nafarroako Gorteen Ereserkia", "text": "Gorteen Ereserkia Nafarroako Foru Erkidegoko ereserki ofiziala da Nafarroako Sinboloei buruzko 24/2003 Foru Legearen arabera (2003ko apirilaren 4koa).\nEreserkiaren jatorrizko doinua, \"Erresumako Gortearen Sartzerako Martxa\" izeneko pasaklaustro barrokoa da, Iru\u00f1eko katedraleko klaustroan jotzen zen Nafarroako Gorteetako kideak batzarretara zihoazenean.\nMartxa hori XIX. mendetik jotzen zen ospakizun ofizial nagusietan, eta Nafarroaren ereserkitzat nahiz eta 1985era arte ez zen ofizialki aitortu, Foru Lege hura onartu zen arte.\nNafarroako Gobernuak ereserkiaren harmonizazio ofiziala onartu zuen 1993an eta Manuel Iribarrenek 1971n idatzitako hitzak erantsi zizkion, Jose Maria Azpirozek euskaraturik.\nEreserki ez ofizialak.\nHermilio Oloritzek 1894an \"Cartilla Foral\" manifestuan honako ereserki proposatu zuen:"}
{"id": "51050", "revid": "860", "url": "https://eu.wikipedia.org/wiki?curid=51050", "title": "Nafarroako Gorteen Ereskerkia", "text": ""}
{"id": "51052", "revid": "6327", "url": "https://eu.wikipedia.org/wiki?curid=51052", "title": "Estropadak", "text": ""}
{"id": "51053", "revid": "336", "url": "https://eu.wikipedia.org/wiki?curid=51053", "title": "Sahara", "text": "Sahara ( , \"\", \u201cbasamorturik handiena\u201d: amazigeraz: \u2d5c\u2d49\u2d4f\u2d49\u2d54\u2d49,\"Tener\u00e9\") Afrika iparraldeko basamortu beroa da, munduko handiena. 5 000 kilometro luze da, Ozeano Atlantikotik Itsaso Gorriraino, eta 9 milioi kilometro koadro baino gehiago ditu luze-zabalean. Haren baitan dira, neurri batean edo bestean, Aljeria, Tunisia, Maroko, Mendebaldeko Sahara, Mauritania, Niger, Libia, Egipto eta Txad.\nIzena.\n\"Sahara\" izena arabierazko \"basamortu\" (\u0635\u062d\u0631\u0627\u0621) hitzetik dator. Hori dela eta, \"Sahara basamortua\" tautotoponimotzat har daiteke. Bertako biztanleak \"sahararrak\" dira.\nGeografia.\nSahara basamortua iparraldeko Afrikan dago. Mendebaldean Ozeano Atlantikoa du, iparraldean Atlas mendiak eta Mediterraneo itsasoa, ekialdean Itsaso Gorria, eta hegoaldean Sahel. Hamaika estatuko zatiak hartzen ditu: Aljeria, Tunisia, Maroko, Mendebaldeko Sahara, Mauritania, Niger, Libia, Egipto eta Txad. 9 milioi kilometro koadro inguru hartzen ditu, eta urtero hazten ari da. Hori dela eta, ez da erraza datu zehatza jakitea. Gainera, neurketa egiteko erabiltzen den parametroaren araberakoa da neurri handi batean.\nOso egitura geomorfologiko desberdinak daude Saharan: mendi-lerroak (Atlasa, Tibesti, Adrar des Ifoghas eta Hoggar, esaterako), ibai-arro lehorrak, sakonera txikiko lakuak, sakonuneak (Egiptoko Qattara adibidez), reg lautada harritsuak, erg hareazko dunak, hamada goi-lautadak. Izan ere, erg, reg eta hamada bezalako izenek Saharan dute izana.\nBasamortuko egitura ezagunenak dira erg eta reg deiturikoak. Haizearen eta uraren eraginez sortzen dira, eta hamada delakoetan dute jatorria, higadurak biluztutako mendate inguruko harrizko goi-lautadetan, alegia. Euri-jasa denean (basamortuan ohikoak dira), ura lautadan zabaltzen da, zirrikituetatik bidea eginez. Uholdeak harriak eta lohia eramaten ditu beherago dauden lurraldeetara; eta horrela sortzen da reg-a, harriz jositako eremu ia laua. Reg-a higatu ahala, haizearen eraginez gehien bat, harea askatzen da. Harea hori erraz garraiatzen du haizeak, eta sakonune itxietan metatzen da. Milaka urtetako jardueraren ondorioz, harea metatzen joan da eta hareazko dunen eremu zabalak sortu dira, erg-ak, hain zuzen ere. Saharako erg handiena Libiako basamortua da.\nKlima.\nSahara basamortu beroa da. Oro har, eguneko batez besteko tenperatura 30\u00a0\u00b0C-tik gorakoa da. Gauean, ordea, asko jaisten da, neguan batez ere. Eguzkia ezkutatu orduko, lurra beroa galtzen hasten da eta, zeruan bero horri eusteko hodeirik ez dagoenez, zero azpiko tenperaturak ere izaten dira. Ez da txantxetakoa gorabehera termiko hori: 38 graduko gorabehera neurtu izan da ordu gutxitan (-0,5\u00a0\u00b0C gauean eta 37,5\u00a0\u00b0C egunez). Tenperatura gorenak uztailean eta abuztuan izaten dira iparraldean (70\u00a0\u00b0C harean), eta maiatzean eta ekainean hegoaldean. Neguan, iparraldean eta mendialdeetan izotza egiten du.\nSaharan ez dago euri-sasoi garbirik. Oro har, euri gutxi egiten du. Kokagunea eta orografia dela eta, euri-hodei gutxi iristen da. Afrika hegoaldetik, kontinentearteko konbergentziaren eraginez, Sahararen hegoaldera zertxobait iristen da. Iparraldeko Saharak eragozpen handiagoa du: Atlas mendiek hesi-lanarena egiten diete Ozeano Atlantikotik datozen hodeiei. Horrela, basamortuaren erdialdera hodeiak iristea oso zaila da. Horregatik, lurralderik lehorrena da. Urteak igaro daitezke euri-tantarik bota gabe, eta urteko batezbestekoa 0 eta 25 mm artean dago. Ozeano Atlantikoaren eragina nabari den zerrenda oso estua da. Mediterraneo itsasoaren ertzeko Libia eta Egiptoko kostaldeetan tenperatura leunagoak izaten dira, eta estepako landareak hazten dira.\nEuri gutxi egin arren, basamortuaren ia hondo guztian ura dagoela uste da. Ur hori gune jakin batzuetan azalera iristen da eta hari esker oasiak daude, adibidez. Bertan klima leunagoa da, mikroklima edo tokiko klima bereziaren ondorioz. Dena dela, Sahararen erdialdean ugariak dira batere urik gabeko lurralde zabalak: eremu horiei \"tanezfouft\" deitzen diete, egarriaren lurraldeak dira.\nIparraldean, haize alisio lehorrak ia urte guztian jotzen du eta hegoaldean, montzoi haizeek. Montzoiekin batera, euria egiten du Sahelen, basamortu gordina hasten den lerroan hain zuzen. Basamortuko haizeak batzuetan bortitzak dira eta harea-ekaitzak sortzen dituzte. Sahelen udazkenean jotzen duen harmattan haizeak urtaro hezean hazitako bazkarako landareak ihartzen ditu.\nLandaredia eta fauna.\nDatila eta palmondoa Saharako landare nagusiak dira eta oasietan hazten dira. Basamortuko muturretan akaziak eta milazkak ikus daitezke. Faunari dagokionez, lurralde lehorretara egokitutako animaliak (gameluak, dromedarioak) bizi dira. Basamortuko muturretan gazelak eta antilopeak daude, eta intsektu eta hegazti mota batzuek alderik alde igarotzen dituzte eremurik lehor eta beroenak. Oasi guztiak kanalizaturik daude landa lurretan ura egoteko. Sarritan ura ez dator ibaietatik, lurpeko uretik baizik.\nBiztanleak.\nOasietan bizi ziren biztanleak beltzak ziren, Mediterraneo aldeko zuri berbereak iritsi ziren arte. Berberiar etniakoak dira, gaur egun, iparraldeko herri arabiar-berberiarrak, mendebaleko musulmanak (Mauritania) eta erdialdeko tuaregak. Berberiarren eta beltzen arteko nahastearen ondorengoak dira Txad iparraldeko Tibestiko teda herriak eta basamortuko hegoaldekoak. Bi bizimodu nagusi bereizi dira antzinatetik Saharan: artzain nomadena (basamortuko muturretan) eta oasietako nekazariena. Saharako estatuetako gobernuek eta ekonomia aldaketa sakonek bizileku finkorik ez dutenen bizimodu aldaketa bultzatzen ari dira gaur egun.\nEkonomia eta garraioa.\nIbilgailu motordunak agertu artean, karabana izan da basamortuko garraio-modurik ohikoena eta seguruena. Lehenengo karabana handiak VIII. mende aldera izan zirela uste dute historialariek. Baina ez dago garbi noiz zabaldu ziren merkataritza-bideak Saharan; izan ere, aztarnak oso urriak dira. Esate baterako, Saharaz hegoaldeko hirietan aurkitutako apaingarri batzuk Marokoko meategietako kobrez eginak daudela ikusi dute. Datazioaren arabera, apaingarri horiek K.a. 400. urtekoak dira. Eta garai hartako idatziak ere badira. Herodotok, esate baterako, basamortuan espedizio bat egin zuen berbereen laguntzarekin eta, besteak beste, zenbait giza talderen arteko salerosketak deskribatu zituen.\nMerkataritzarako tradizioa oso handia da Saharan eta inguru osoan. Diotenez, hamabi mila gameluko karabanak osatzera iristen omen ziren garai batean. Eta bide batez esan behar da gamelua bera ere merkataritzari esker iritsi zela Saharara. Izan ere, jatorriz ez da hangoa, Arabia aldetik ekarri zuten. K.a. VI. menderako Egipton sartua zuten, baina K. o. III. mendera arte ez zen zabaldu Sahara osora. Garraiobidea dena dela, basamortuko nomadek merkataritzarako zein leku batetik bestera joateko erabiltzen dituzten bideak azken milaka urteetan erabili izan dituzten berberak dira. Trafiko handieneko bideei basamortuko autobide esaten diete. Bide horiek basamortua alderik alde zeharkatzen dute, oasi edo putzu batetik bestera doaz. Leku horietan, merkatariak, bidaiariak edo nomadak aukera du ura eta atsedena hartzeko. Karabanek urrea, bolia eta esklaboak garraiatzen zituzten hegoaldetik Mediterraneoko kostalderaino, eta itzulian gatza eramaten zuten hegoaldera.\nLurpeko aberastasunen ustiapenaren ondorioz (burdina, kobre eta manganeso hobiak, Aljeria eta Mauritanian; fosfatoak Mendebaldeko Saharan; gas naturala eta petrolioa, Libia, Aljeria, Tunisia eta Egipton), mea burdinbideak eta petrolio hoditeriak eraikitzen ari dira."}
{"id": "51054", "revid": "8594132", "url": "https://eu.wikipedia.org/wiki?curid=51054", "title": "Se canta", "text": "Se canta (euskaraz: \"Kantatzen badu\") edo Aquelas montanhas (\"Mendiok\") edo La font de Nimes (\"Nimesko iturria\") Okzitaniako herri kanta bat da. Gaston F\u00e8bus egile duela uste da.\nOkzitaniako ereserkitzat hartzen da."}
{"id": "51057", "revid": "31982", "url": "https://eu.wikipedia.org/wiki?curid=51057", "title": "Curitiba", "text": "Curitiba Brasil hego-ekialdeko hiria da, Parana estatuko hiriburua.\n2006ko datuen arabera 1.788.559 biztanle ditu. Nekazaritza eta industria-hiri garrantzitsua da (ehun-langintza, kimika-industria eta janari-industria) eta aireportua ere badu.\nHistoria.\nCuritiba eskualdea, 1630 inguruan hasi zen populatzen batez ere Paranaguatik etorritako biztanleekin, urrea aurkitu zela jakitean, Nossa Senhora da Luz e Bom Jesus dos Pinhais herria osatu zen, 1693an. Hiria denbora luzez ganaduaren ibilbide ospetsu bateko etapa bat besterik ez zen izan, Viam\u00e3oko zelaietatik (Rio Grande del Sur) Sorocabara (S\u00e3o Paulo Estatua). \nCuritibaren garapen eraginkorra XIX. mendearen hasieran hasi zen, mate-belarra ustiatu eta esportatu eta hiri-estatutua ezarri zenean, 1842an. \n1853an, S\u00e3o Pauloko probintziaren hegoaldea eta hego-mendebaldea banandu egin ziren, Paranako probintzia berria osatuz, eta handik Curitiba hiriburu izatera igaro zen. \n1867tik aurrera, Curitiba etorkin uholdeak jasotzen hasi zen, gehienak poloniarrak eta italiarrak. Bitxia bada ere, hiriaren izen forma ez zen finkatu ortografia horrekin 1917 arte.\nXX. mendean zehar, batez ere bigarren erdian, hiriak hazkunde demografiko handia izan zuen, eta merkataritza eta zerbitzuen eskualde-gune gisa finkatu zen, Brasilgo hiririk aberatsenetakoa eta hirigintzako konponbideetan aitzindaria bilakatuz.\n1964ko estatu-kolpetik sortutako gobernu militarraren propaganda-arrazoiengatik, Artur da Costa e Silva presidenteak aldi baterako aldatu zuen botere exekutiboaren egoitza Igua\u00e7u jauregira, eta Curitiba Brasilgo hiriburu sinboliko bihurtu zen 1969ko martxoaren 24tik 27ra bitartean.\nHerri eta hiri senidetuak.\nCuritiba ondorengo herri eta hiriekin senidetuta dago:"}
{"id": "51058", "revid": "92763", "url": "https://eu.wikipedia.org/wiki?curid=51058", "title": "Iragazki elektroniko", "text": "Iragazki elektronikoa edo iragazki elektrikoa seinale elektrikoen osagaiak bereizteko erabiltzen den zirkuitu elektrikoa da. Iragazkiak orohar maiztasun jakin bateko seinaleak ezabatu edo areagotzen ditu, aldi berean seinalearen anplitude eta fasea ere alda ditzakeela. Iragazki mota ugari dago. \nIragazki elektronikoen ezaugarri nagusiak euren transferentzia-funtzioa eta maila dira. Iragazki baten transferentzia-funtzioak hartzen duen seinalearen eta itzultzen duenaren arteko aldea esaten digu. Iragazkiaren mailak berriz iragazki idealetik zein gertu gauden adierazten du, geroz eta maila handiagoa orduan eta zehatzagoa izango da iragazkia.\nHistoria.\nLehen iragazki elektronikoak iragazki lineal pasibo analogikoak izan ziren, erresistentziaz eta kondentsadorez edo erresistentziaz eta induktorez soilik sortuak. Iragazki hauei polo bakarreko RC edo RL deritze hurrenez hurren. Iragazki sinple hauek erabilera oso mugatua daukate. Polo anitzeko LC iragazkiek, 1910. urtean sortuak, seinalearen erantzunaren gaineko kontrol handiagoa onartzen dute.\nBeranduago iragazki hibridoak agertu ziren, hauek normalean erresonantzia mekanikodun anplifikadore analogikoen edo atzerapen lineen konbinazio batez konposatzen dira. CCD (karga akoplatuko gailuak) bezalako beste gailu batzuk, atzerapen linea analogikoekin, denbora diskretuko iragazki moduan ere erabiltzen dira.\nAzkenean, teknologia digitalaren eta datuen prozesatze digitalaren etorrerarekin, gaur egun oso ezagunak diren iragazki aktibo digitalak eraiki ziren.\nIragazki motak.\nHiru iragazki mota bereiz daitezke: iragazki pasibo edo aktiboak, iragazki analogiko edo digitalak eta maiztasun-erantzunaren araberako iragazkiak.\nIragazki pasibo eta aktiboak.\nIragazki pasiboak.\nIragazki linealen erabilpen pasiboak erresistentzien (R), induktoreen edo bobinen (L) eta kondentsadoreen (C) konbinazioan oinarrituta daude. Induktoreak eta kondentsadoreak iragazkiaren elementu erreaktiboak dira. Elementu horien kopuruak iragazkiaren ordena zehazten du. Iragazki hauei, normalean, iragazki pasibo deritze, ez baitaude inolako kanpo energia-iturriren menpe eta ez daukatelako elementu aktiborik (transistoreak, adibidez). Hau dela eta, potentzia gutxi daukate. Maiztasun jakin batzuk espektrotik banatzeko erabiltzen dira eta sintonizatzeko zailak dira.\nIragazki pasibo mota ezberdinak bereiz daitezke:\nIragazki aktiboak.\nIragazki pasiboen helburu berdina daukate, baina haien irteerako seinalean sarrerako seinalea osorik edo partzialki ager daiteke. Bere inplementaziorako elementu aktibo zein pasiboak konbinatzen dira. Anplifikadore operazionalaren erabilera ohikoa da, harilik erabili gabe erresonantzia eta Q faktore handia lortzeko gai delako. Anplifikadoreen erabileraren ondorioz, potentzia handiagoa daukate eta sintonizatzeko errazagoak dira.\nIragazki analogikoak eta digitalak.\nIragazki analogikoak.\nIragazki klasikoak dira. Seinale analogikoak tratatzeko diseinatzen dira. Erresistentziak, kondentsadoreak eta anplifikadore operazionalak bezalako osagai analogikoekin diseinatzen dira.\nIragazki digitalak.\nSeinale digitalak tratatzeko diseinatuak. Seinale digitalen prozesatzeak iragazki mota ezberdin asko eraikitzea baimentzen du neurri ekonomikoan. Seinale analogiko bat konbertsio analogiko-digital baten bitartez zenbaki multzo batez eratutako seinale digital bihurtzen da. CPU-ko edo DSP espezializatu bateko programa informatiko batek irteerako zenbaki segida bat kalkulatzen du. Irteera hau seinale bihur daiteke konbertsio digital-analogiko baten bitartez. Batzuetan, arazoak daude konbertsioen eraginez sortutako \"zaratarekin\", baina zarata hau kontrolatua eta mugatua izan daiteke iragazki askoren bidez. Sarrerako seinalea maiztasun mugatu batekoa izan behar da aliasing efektua ekiditeko. \nGaur egun, iragazki gehienak digitalak dira, hauen onurak analogikoekin alderatuz handiagoak direlako: errepikagarritasuna, egonkortasuna, programatzaile batek birdefinitzeko gaitasuna, tamaina, etab.\nMaiztasun-erantzunaren araberako iragazkiak.\nTeoriatik lortzen da iragazkiak transferentzia-funtzioaren arabera bereizten direla, honen ondorioz, transeferentzia-funtzio jakin bat lortzen duen edozein elementu pasibo edo aktiboren konbinaketa, mota jakin bateko iragazkitzat hartzen da.\nInduktoreek goi-maiztasuneko seinaleak blokeatu eta behe-maiztasunekoak eroaten dituzte; kondentsadoreek alderantziz egiten dute lan. Seinalea induktore batetik igarotzen den edo kondentsadore batek korrontea lurrera desbideratzen duen iragazki batean, ahultze maila txikiagoa adierazten du behe-maiztasuneko seinaleen aurrean; ondorioz, behe-paseko iragazkia da. Seinalea kondentsadore batetik igarotzen bada edo induktoretik lur-hargunea badauka, orduan iragazkiak ahultze maila txikiagoa izango du goi-maiztasuneko seinaleen aurrean eta goi-paseko iragazkia izango da. Erresistentziek berez ez dute maiztasunak hautatzeko propietaterik, baina kondentsadoreekin eta induktoreekin batzen dira zirkuituko denbora-konstanteak zehazteko, eta ondorioz, zirkuitu honi erantzuten dioten maiztasunak.\nBehe-paseko iragazkia (LPF).\nMaiztasun baxuak igarotzen uzteagatik eta altuak ahultzeagatik bereizten da. Iragazki mota honek bi sarrera terminal, bi irteera terminal eta kutxa beltz bat behar ditu (\"koadripolo\" ere esaten zaio). Modu honetan, sarrerak maiztasun guztiak hartzen ditu, eta irteerako-seinalean, berriz, iragazkiak onartzen dituen maiztasunak soilik agertzen dira. \nGoi-paseko iragazkia (HPF).\nSeriean konektatutako erresistentzia eta kondentsadore batez eraikitzen da. Kondentsadoreak maiztasun zehatz batetik gorako maiztasunak soilik igarotzea onartzen du. Maiztasun zehatz honen izena ebaki-maiztasuna (Fc) da eta maiztasun hau baino baxuagoak direnak ahuldu egiten dira.\nBere erabilera ohikoenak 40-70 hertzetik (Hz) beherako audio-espektro batean nahi ez den informazioa ezabatzea edo murriztea dira. Hau da, maiztasun entzungarriaren azpitik dauden seinaleak kentzen ditu bozgorailuak babesteko eta anplifikadorearen potentzia-galerak saihesteko.\nBanda-paseko iragazkia (BPF).\nMaiztasun tarte jakin batean dauden maiztasunak igarotzen uzten ditu, hau da, goi ebaketa-maiztasun baten (FH) eta behe ebaketa-maiztasun (FL) baten artekoak. \nAudio ekualizadoreetan erabiltzen da, maiztasun batzuk beste batzuk baino gehiago anplifikatuz. Seinale ezagun baten inguruan agertzen diren soinuak ere ezabatzeko erabiltzen da. Elektronikatik eta seinaleen prozesamendutik kanpo, zientzia atmosferikoen eremuan erabiltzen dira datuak 3-10 eguneko tartean maneiatzeko. \nBanda-ezabatutako iragazkia.\nBanda-paseko iragazkiaren alderantzizko funtzionamendua du, hau da, maiztasun tarte bateko maiztasunak igarotzea zailtzen du. \nEzagutzen ditugun maiztasun interferentziak ezabatzeko erabilgarriak dira, adibidez, sare elektroniko batek ekipoetan sortzen dituen interferentziak, 50 Hz-era finkatuta daudenak.\nBanda-anitzeko iragazkia.\nHainbat maiztasun tarte ditu, eta horien portaera desberdina da.\nIragazki aldakorra.\nEgin nahi den funtzioaren arabera bere maiztasun mugak alda ditzake.\nGoi maiztasunetarako (100 MHz-etik gora), batzuetan induktoreak bukle edo metalezko xafla zerrenda moduan aurkezten dira; kondentsadore batzuk, berriz, alboko metalezko zerrendak dira.\nTransferentzia-funtzioa.\nIragazkiaren sorkuntza zehatza alde batera utzita, lineala izan behar dela izan ezik, haren jokabidea transferentzia-funtzioaren arabera deskribatzen da. Honek aplikatutako seinalea, maiztasun bakoitzeko eta iragazkia zeharkatzerakoan, anplitudean eta fasean nola aldatzen den adierazten du. Aukeratutako transferentzia-funtzioak iragazkia sailkatzen du. Iragazki ohikoenak hauek dira:\nTransferentzia-funtzioa matematikoki zatiki moduan adieraz daiteke maiztasun egokiko transformazioen bidez. Zenbakitzailea baliogabetzen duten balioak zeroak direla esaten da, eta izendatzailea baliogabetzen dutenak poloak.\nformula_1 \nZeroen eta poloen kantitateak iragazkiaren ordena zehazten du, eta honen balioak zehazten ditu zein diren iragazkiaren ezaugarriak, maiztasun-erantzuna eta egonkortasuna. \nOrdena.\nIragazki baten ordenak maiztasunen onarpen- edo ukapen-maila deskribatzen du, ebaketa-maiztasunaren goitik edo azpitik. Lehen ordeneko iragazki batek, bere ebaki-maiztasuna F denean, 6 dB-ko atenuazioa izango du lehen zortzirenean (2F), 12 dB bigarren zortzirenean (4F), 18 dB hirugarren zortzirenean (8F) eta horrela hurrenez hurren. Iragazkiaren atenuazio malda ezagutu nahi bada hamarkaden araberako maiztasun-zerrenda dugunean (10F), korrespondentzia 20 dB/hamarkada da lehen ordenerako, 40 dB bigarrenerako, etab.\nOrden handiagoko iragazki analogikoak egiteko, lehen eta bigarren ordeneko iragazkien serie konexio bat egiten da, iragazkia zenbat eta azkarrago, orduan eta konplexuagoa baita. Hala eta guztiz ere, iragazki digitalen kasuan, ordena 100 baino altuagoa duten iragazkiak lortzea ohikoa da."}
{"id": "51059", "revid": "6327", "url": "https://eu.wikipedia.org/wiki?curid=51059", "title": "Filtro elektriko", "text": ""}
{"id": "51063", "revid": "8155499", "url": "https://eu.wikipedia.org/wiki?curid=51063", "title": "Disney", "text": "Disney hitzak esanahi ezberdinak izan ditzake:"}
{"id": "51065", "revid": "59723", "url": "https://eu.wikipedia.org/wiki?curid=51065", "title": "Ino Galparsoro", "text": "Maria Inocencia Galparsoro Markaide (Beasain, Gipuzkoa, 1947) politikaria da. Arrasateko alkatea eta Debagoieneko Mankomunitateko lehendakaria izan zen, EAE-ANV alderdiaren ordezkari, 2007 eta 2011 urteen artean. Arrasatek inoiz izan duen lehen alkate emakumezkoa.\nMozioa.\n2008ko martxoan mozio-zentsura baten bitartez kaleratzea proposatu zuten, Isaias Carrascoren hilketa ez gaitzesteagatik. Dimisioa eskatu ondoren, ez zen aurrera atera eta alkatetzan segitu zuen. Zalaparta handia sortu bazen ere, azkenean PSE eta EAJk baino ez zuten egin mozioarekin bat. PP, EB eta EAko hautetsiak abstenitu ziren, eta Aralar, Zutik eta EAE-ANVkoek aurka bozkatu.\nEspetxeratzea.\nBaltasar Garz\u00f3n epaileak, 2008ko apirilaren 25ean, hartu zuen Arrasateko alkatea deklaratzera deitzeko erabakia, PSE-EEk eta EAJk elkarrekin aurkeztutako mozioa bozkatzeko Arrasaten egin zen ezohiko osoko bilkuraren hurrengo egunean.\n2008ko apirilaren 30an, Baltasar Garz\u00f3n epailearen aginduz kartzelan sartu zuten EAE-ANV alderdiaren jarduerak eteteko agindua urratu izana eta desobedientzia delitua leporatuta. Madrilgo Soto del Real kartzelara eramateko agindu zuen epaileak.\nMaiatzaren 14an Baltasar Garzonek atzera bota zuen defentsak jarritako helegitea. Kartzelan mantentzea erabaki zuen epaileak, \"EAE-ANVko kide gisa ETA-Batasunaren aginduak jarraitzeko asmoa\" duela argudiatuz.\nMobilizazioak.\nMaiatzaren 1ean Ezker Abertzaleak prentsaurrekoa egin zuen herriko plazan. Bertan I\u00f1aki Errazkin, Azpeitiko alkateak adierazpenak egin zituen ezker abertzaleko hainbat buruzagi \u2013 Tasio Erkizia, Kepa Bereziartua, Juan Mari Olano, Miren Legorburu, Shanti Kiroga eta Xabier Mikel Errekondo, besteak beste\u2013 eta herritar ugariren babesarekin. Agerraldiaren ondoren, manifestazioa egin zuten herriko kaleetan ehunka lagunek. Tentsioa unean bizi izan ziren Garibai etorbidean Ertzaintzaren hiru furgoneta agertu eta kartela zeramatenei identifikatzeko eskatu zienean. \nMaiatzaren 3an manifestaldia egin zen Arrasaten. Guardia Zibilek autobidean eta San Prudentzion kontrolak jarri zituzten eta hainbat autobus eta auto geldiarazi eta bidaiariak identifikatu zituzten. Hala ere, milaka herritar bildu ziren Arrasateko plazan, Ino Galparsoro aska zezaten eskatzeko. \u00abSalbuespen egoerari stop - Euskal Herriak autodeterminazioa\u00bb zioen pankartaren atzean Juanjo Olaizola, Miren Legorburu, Xabier Zubizarreta (Arrasateko alkate ohia), I\u00f1aki Olalde, Miren Legorburu, Arantxa Urkaregi, I\u00f1aki Errazkin, Idoia Ibero eta Oihana Aranburu (jarduneko alkatea ) zihoazen.\nMaiatzaren 6an Arrasateko herritar talde handi batek greba orokorra deitu zuen maiatzaren 8rako Arrasaten, alkateari babesa emateko eta espetxeratzea salatzeko. Euskal Herriko gainontzeko herrietan, berriz, mobilizazioak egin zituzten. Prentsaurrekoan Ertzaintza agertu zen eta hizlariak identifikatu zituzten.\nMaiatzaren 8an greba egin zen Arrasaten. Grebaren jarraipena handia izan zen, batez ere herriko zentroan. Halaber, MCCren hainbat enpresa handitan eta enpresa txikitan greba egin zen.\nAtxikimenduak.\nMaiatzaren 7an Arrasateko udal langileek atxikimendua adierazi zioten Ino Galparsoro alkateari. \u00abIno udaletxera\u00bb dioten afixak udal eraikinetan jarrita izan zituzten, sinbolikoki besterik ez bazen ere udaletxeko bulegoetan presente egon zedin, eta bulegoetara jotzen zuten herritarrak horretaz jabetu zitezen.\nMaiatzaren 8an, Arrasaten greba deituta zegoen egun berdinean, haur eta nerabe talde bat Biteri plazan elkartu zen, eta Ino Galparsororen aldeko murala margotu zuten. Inoren aurpegiaz gain, hizki handitan \u00abIno maite zaitugu\u00bb ageri zen. Ondoan, \u00abIno etxera\u00bb, \u00abkartzelak apurtu\u00bb, \u00abaurrera bolie\u00bb eta \u00abmuxu bat\u00bb mezuak zeuden, besteak beste.\nMaiatzaren 9an Debagoieneko Mankomunitateak Ino Galparsoro askatzeko deia egin zuen.\nO\u00f1atiko Udalak maiatzeko osoko bilkuran Ino Galparsoro aske uzteko mozioa onartu zuen. EAJ, EA eta O\u00f1ati Ezkerretik koalizioko zinegotziek aho batez onartu zuten.\nKaleratzea.\n2008ko uztailaren 28an, Espainiako Entzutegi Nazionaleko Pedraz epaileak Galparsoro askatzeko agindua eman zuen, behin 30.000 euroko bermea ordaindu ondoren, \"iheserako arriskua gutxitu\" zelakoan. Galparsorok, hala ere, ezin zuen Espainiar estatuko lurraldetik atera. Egun horretan bertan irten zen kalera Soto del Realgo (Madril, Espainia) espetxetik Arrasateko alkatea."}
{"id": "51067", "revid": "1519", "url": "https://eu.wikipedia.org/wiki?curid=51067", "title": "Zero (argipena)", "text": "0 zenbakiak esanahi ezberdinak izan ditzake:\nIzen gisa, Zero izenak baditu adierak ere:\nBesterik:"}
{"id": "51068", "revid": "371", "url": "https://eu.wikipedia.org/wiki?curid=51068", "title": "Goi Paleolito", "text": ""}
{"id": "51069", "revid": "119347", "url": "https://eu.wikipedia.org/wiki?curid=51069", "title": "Pakistango historia", "text": "Pakistango historia 1947an estatu modernoa fundatu aurretik Afganinstan, India eta Irangoarekin nahasten da.\nIndo ibaiaren harana antzinako zenbait kulturaren kokapena izan zen. Mehrgarh, munduko hiri aurrenetakoa edo Indo Ibarreko zibilizazioa (K.a. 2500 - K.a. 1500) Harappa eta Mohenjo-Daro hirietan dira horren adibide.\nMigrazio eta konkista-olatuak (harapparrak, indo-ariarrak, pertsiarrak, greziarrak, sakak, partiarrak, kushanak, huno zuriak, afganarrak, arabiarrak, turkoak edo mogolak) Indo eta Ganges ibaien arteko lautadetan finkatu ziren mendeetan zehar, jatorrizko populazioarekin nahastuz.\nIndo Ibarreko zibilizazioa K.a. II. milurtekoaren erdian desegin zen, Vedar zibilizazioak ordezkatuta. Inperioak eta erresumak joan eta etorri ziren Alexandro Handiaren konkistara (K.a. 326) eta Mauriar Inperiora arte (K.a. 322 - K.a. 185). Baktriako Demetriok sortutako Indo-Greziar Erresumak Gandhara eta Punjab hartu zituen K.a. 184tik. Menander I.a (K.a. 155 - K.a. 130) erregearekin hedapen handiena lortu zen. Budismo greziarraren garaia sortu zen (K.a. IV. mendetik K. o. V. mendera arte), zeinetan Taxila hiria Antzinateko kultura gunerik garrantzitsuenetakoa bilakatu zen. Hiri aurriak, Islamabadeko mendebaldean, herrialdeko aztarnategi nagusia da.\nK. o. 712an, Muhammad bin Qasim jeneral arabiarrak Punjabeko hegoaldea konkistatu zuen. Horren ondorioz, hainbat inperio musulman etorri ziren elkarren ondoan. Garai horietan, misiolari sufiek paper garrantzitsua jokatu zuten jatorrizko populazio budista eta hindua musulman bihurtzerakoan.\nXVIII. mendearen hasieran, Mogol Inperioaren gainbeherarekin batera, afganiarrak, balokiarrak eta sikhak saiatu ziren ordoki horien gaineko kontrola bereganatzen, Britainia Handiko Ekialdeko Indiako Konpainiak azpiratu arte. Raja britaniarraren kontrako azken altxamendua 1857koa izan zen. Porrot egitean, Indiako Batzar Nazionaleko armarik gabeko politikaren oinarriak ezarri ziren. Nolanahi ere, 1930eko hamarkadan Liga Musulmana sortu zen, musulmanek ordezkaritza politiko aski ez zutelakoan. 1930eko abenduaren 29an, Allama Iqbalek Indiako musulmanentzako estatu autonomiaduna aldarrikatu zuen. Muhammad Ali Jinnahek Bi Nazioen Teoria plazaratuta, Liga Musulmanak 1940an Lahoreko Ebazpena hartu zuen. Horren bidez, independentziarako bidea zolatu zen.\nPakistan 1947ko abuztuaren 14an sortu zen, Indiako ekialdean eta mendebaldean zeuden bi zatietan. Horrek istiluak ekarri zituen eskualde guztietan, eta milioika musulman Pakistanera mugitu ziren, milioika hindu eta sikhak Indiara migratu ziren bezala. Jammu eta Kaxmir estatuen gaineko burujabetzaren inguruan arazoak sortu ziren.\nCommonwealthean barnan agindupeko lur kategoria izan zuen Pakistanek 1947tik 1956 arte. Urte horretan, Ayub Khan (1958-1969) buru zuen estatu-kolpe baten bitartez errepublika ezarri zen. Ekialdeko Pakistanen, nahigabe politiko eta ekonomikoak errepresio bortitza eta gerra zibila eragin zituen. Ondorioz, independentzia lortu zuen Bangladesh izenpean.\nAginte zibila 1972-1977an itzuli zen Zulfikar Ali Bhuttorekin. Baina Zia-ul-Haq jeneralak kargutik kendu zuen, eta bere politika sekularra bertan behera utzi zuen, xaria lege-kode gisa indarrean jarrita. Zia 1988an hegazkin-istripu batean hil ondoren, Zulfikar Ali Bhuttoren alaba, Benazir Bhutto Pakistango lehenengo emakumezko presidente hautatu zuten. Hurrengo hamarkadan herrialdeko egoera politiko eta ekonomikoak okerrera egin zuen. 1999an, Pervez Musharraf jeneralak botere betearazleak bereganatu zituen estatu-kolpe batean.\n2007an Benazir Bhutto erbestetik itzuli zen, eta aldaketa politiko berriak egingo zituela iragarri zuen. Urte horren amaieran, ordea, atentatu batetik bizirik irten ondoren (140 pertsona hil ziren atentatu hartan), Rawalpindi hirian hil zuten Bhutto. Agintariek buruzagi talibanak salatu zituzten; haiek, ordea, ez zuten halakorik aitortu.\n2008an Musharrafek dimisioa aurkeztu zuen, eta Muhammad Mian Soomrok, Senatuko Lehendakariak, ordeztu zuen behin-behinean. Urte horretan bertan izan ziren lehendakaritzarako hauteskundeak eta Asif Ali Zardari (Benazir Bhuttoren senarra) hautatu zuten lehendakari.\n2014ko abuztuaren 22an, Imran Khanen Pakistan Tehreek-e-Insaf (PTI) alderdiko 34 diputatuek dimisioa aurkeztu zioten Pakistango Parlamentuari. Khanek Nawaz Sharif lehen ministroaren aurkako protesta jendetsuak sustatu zituen egun horietan, eta diputatuak parlamentutik ateratzeko mehatxua egin zuen, Sharifek kargua utzi eta hauteskundeetara deitu ezean. 2013ko bozetan iruzurra egitea leporatzen zion Khanek Sharifi.\nAzaroaren 2an, gutxienez, 48 pertsona hil eta 50 zauritu ziren Pakistan ekialdeko Wagah herrian izandako eraso suizida batean, Indiako mugatik gertu. Erasoa bertan 18:15ak zirenean jazo zen (13:15 GMT), bandera jaitsiera ekitaldia bukatu eta gutxira. Poliziaren bozeramaile batek jakinarazizuenez, duela bi hamarkadatik bi herrialdeek egiten zuten ekitaldia zen, eta jende asko bildu ohi zen. Azkenik, hiru taldek hartu zuten bere gain Pakistanen 57 hildako eragin zituen atentatua. Bere buruaz beste egin zuen ekintzaile batek, gorputzean zeramatzan lehergailuak eztandaraziz. 57 hildako eta 112 zauritu eragin zituen atentatuak. Azaroaren 15ean, segurtasun kontuetan elkarri laguntzea adostu zuten Afganistanek eta Pakistanek.\nAbenduaren 16an, 126 lagun hil zituzten Pakistango eskola baten aurka egindako eraso batean. Aurretik 500 bat ikasle eta irakasle bahitu zituzten talibanek Peshawarren, Pakistan iparraldean.\nAbuztuaren 17an jakin zenez, Pakistanek heriotza zigorra berrezarriko zuen terrorismo ekintzetarako. Peshawar hiria hildakoak lurperatzen hasi zen. Pakistanen inoiz gertatu den atentaturik odoltsuena izan zen.\nAbenduaren 19an, Pakistango armadak 53 pertsona erail zituen TTP Pakistango Mugimendu Talibanarekin lotura zutelakoan.\n2015eko urtarrilaren 9ean, autobus batek eta gasolina garraiatzen zuen kamioi batek elkar jo zuten, kamioia kontrako erreian sartu eta gero eta ondorioz, dozenaka lagun hil ziren\nUrtarrilaren 30ean, xiiten kontrako eraso batean 61 lagun hil ziren."}
{"id": "51072", "revid": "105290", "url": "https://eu.wikipedia.org/wiki?curid=51072", "title": "K.a. 8. milurtekoa", "text": "K.a. 8. milurtekoa K.a. 8000. urteko urtarrilaren 1etik K.a. 7001. urteko abenduaren 31ra luzatzen da, biak barne."}
{"id": "51073", "revid": "105290", "url": "https://eu.wikipedia.org/wiki?curid=51073", "title": "K.a. 9. milurtekoa", "text": "K.a. 9. milurtekoa K.a. 9000. urteko urtarrilaren 1etik K.a. 8001. urteko abenduaren 31ra luzatzen da, biak barne."}
{"id": "51074", "revid": "105290", "url": "https://eu.wikipedia.org/wiki?curid=51074", "title": "K.a. 10. milurtekoa", "text": "K.a. 10. milurtekoa K.a. 10000. urteko urtarrilaren 1etik K.a. 9001. urteko abenduaren 31ra luzatzen da, biak barne."}
{"id": "51075", "revid": "6327", "url": "https://eu.wikipedia.org/wiki?curid=51075", "title": "K. a. 2. milurtekoaren taula", "text": ""}
{"id": "51076", "revid": "15795", "url": "https://eu.wikipedia.org/wiki?curid=51076", "title": "K. a. 3. milurtekoaren taula", "text": ""}
{"id": "51077", "revid": "15795", "url": "https://eu.wikipedia.org/wiki?curid=51077", "title": "K. a. 4. milurtekoaren taula", "text": ""}
{"id": "51078", "revid": "6327", "url": "https://eu.wikipedia.org/wiki?curid=51078", "title": "Indo Ibarreko zibilizazioa", "text": ""}
{"id": "51086", "revid": "336", "url": "https://eu.wikipedia.org/wiki?curid=51086", "title": "Antananarivo", "text": "Antananarivo ( edo ahoskatuta) Madagaskarko hiriburua da. Frantsesez izenez ere ezagutzen da, batzuetan Tana laburdura moduan. 2001ean 1.403.449 biztanle zituen.\nGranitozko gain baten gainean dago eraikia eta Toamasina eta Antsirabe hiriekin dago lotua burdinbidez. Unibertsitatea eta artzapezpikutegia daude bertan. Ekonomiari dagokionez, merkataritza eta administrazio gunea da eta nekazaritza industria garrantzitsua dago.\nHerri eta hiri senidetuak.\nAntananarivo ondorengo herri eta hiriekin senidetuta dago:"}
{"id": "51090", "revid": "119347", "url": "https://eu.wikipedia.org/wiki?curid=51090", "title": "Lofs\u00f6ngur", "text": "Lofs\u00f6ngur (), baita \u00d3 Gu\u00f0 vors lands () ere bezala ezaguna, Islandiako ereserki nazionala da. Matth\u00edas Jochumssonek jarri zion letra, eta doinua Sveinbj\u00f6rn Sveinbj\u00f6rnssonek konposatu zuen. Hiru ahapaldi ditu, baina lehenengoa abesten da gehienbat. Islandiarrek ere aitortzen dute abesteko oso zaila dela. Letrak kristautasunaren eragin zuzena du; izan ere luteranismoa da Islandiako erlijio ofiziala.\nHitzak.\n\u00d3, gu\u00f0 vors lands! \u00d3, lands vors gu\u00f0!\nV\u00e9r lofum \u00feitt heilaga, heilaga nafn!\n\u00dar s\u00f3lkerfum himnanna hn\u00fdta \u00fe\u00e9r krans\n\u00fe\u00ednir herskarar, t\u00edmanna safn.\nFyrir \u00fe\u00e9r er einn dagur sem \u00fe\u00fasund \u00e1r,\nog \u00fe\u00fasund \u00e1r dagur, ei meir;\neitt eil\u00edf\u00f0ar sm\u00e1bl\u00f3m me\u00f0 titrandi t\u00e1r,\nsem tilbi\u00f0ur gu\u00f0 sinn og deyr.\n\u00cdslands \u00fe\u00fasund \u00e1r,\n\u00cdslands \u00fe\u00fasund \u00e1r!\neitt eil\u00edf\u00f0ar sm\u00e1bl\u00f3m me\u00f0 titrandi t\u00e1r,\nsem tilbi\u00f0ur gu\u00f0 sinn og deyr.\n\u00d3 gu\u00f0, \u00f3 gu\u00f0! V\u00e9r f\u00f6llum fram\nog f\u00f3rnum \u00fe\u00e9r brennandi, brennandi s\u00e1l,\ngu\u00f0 fa\u00f0ir, vor drottinn fr\u00e1 kyni til kyns,\nog v\u00e9r kv\u00f6kum vort helgasta m\u00e1l.\nV\u00e9r kv\u00f6kum og \u00fe\u00f6kkum \u00ed \u00fe\u00fasund \u00e1r,\n\u00fev\u00ed \u00fe\u00fa ert vort einasta skj\u00f3l.\nV\u00e9r kv\u00f6kum og \u00fe\u00f6kkum me\u00f0 titrandi t\u00e1r,\n\u00fev\u00ed \u00fe\u00fa tilbj\u00f3st vort forlagahj\u00f3l.\n\u00cdslands \u00fe\u00fasund \u00e1r,\n\u00cdslands \u00fe\u00fasund \u00e1r!\nVoru morgunsins h\u00famk\u00f6ldu, hrynjandi t\u00e1r,\nsem hitna vi\u00f0 sk\u00ednandi s\u00f3l.\n\u00d3, gu\u00f0 vors lands! \u00d3, lands vors gu\u00f0!\nV\u00e9r lifum sem blaktandi, blaktandi str\u00e1.\nV\u00e9r deyjum, ef \u00fe\u00fa ert ei lj\u00f3s \u00fea\u00f0 og l\u00edf,\nsem a\u00f0 lyftir oss duftinu fr\u00e1.\n\u00d3, vert \u00fe\u00fa hvern morgun vort lj\u00fafasta l\u00edf,\nvor lei\u00f0togi \u00ed daganna \u00feraut\nog \u00e1 kv\u00f6ldin vor himneska hv\u00edld og vor hl\u00edf\nog vor hertogi \u00e1 \u00fej\u00f3\u00f0l\u00edfsins braut.\n\u00cdslands \u00fe\u00fasund \u00e1r,\n\u00cdslands \u00fe\u00fasund \u00e1r!\nver\u00f0i gr\u00f3andi \u00fej\u00f3\u00f0l\u00edf me\u00f0 \u00feverrandi t\u00e1r,\nsem \u00feroskast \u00e1 gu\u00f0sr\u00edkis braut.\nEuskaraz.\nOh, gure lurreko Jainkoa! Oh, gure lurraren Jainkoa!\nZure izena gurtzen dugu bere handitasun zoragarrian.\nZeruko eguzkiak zure koroan ezartzen dira\nZure gudarosteak denboraren aldiak!\nZuretzat egun bat mila urte baitira\neta mila urte egun bakar bat.\nBetiereko lore bat malko bat isurtzen duena\nbere Jainkoari otoitz egin eta hil egiten da.\nIslandiaren mila urteak!\nIslandiaren mila urteak!\nBetiereko lore bat malko bat isurtzen duena\nbere Jainkoari otoitz egin eta hil egiten da."}
{"id": "51091", "revid": "512", "url": "https://eu.wikipedia.org/wiki?curid=51091", "title": "Tuvaluko historia", "text": "Tuvaluko historia duela 2.000 urte inguru hasi zen, uharte hauetan Tonga eta Samoatik etorritako polinesiar talde batzuk kokatu zirenean. Europarren aurreko garaian, uharteen arteko kanoa bidaiak sarritan egiten ziren. Tuvaluko 9 uhartetik 8 jendeztatuak zeuden, horregatik Tuvalu izena, tuvalueraz zortziak batera esan nahi duena.\nEuroparrek 1568. urtean bisitatu zuten aurrenekoz, Alvaro de Menda\u00f1a y Neyra espainiarraren esku. Niue irla aurkitu zuen, baina ez zen lehorreratzeko gai. Europarrak ez ziren itzuli XVIII. mendearen amaiera arte. Esklabo merkatariak eta bale-arrantzaleak maiz joaten ziren Ozeano Barera, baina koloniarik ez zen finkatu irletan lehorreratzeko zailtasunak zirela kausa. 1850 eta 1875 bitartean, trafikanteek milaka gizon harrapatu eta Peruko fosfato guneetara guanoa erauztera eta Txileko gesaltzetara eraman zituzten behartuta lan egitera; uharteko biztanle kopurua 20.000tik 3.000ra gutxitu zen. 1865ean, beste inbasio bat izan zen: Britainia Handiko eta Estatu Batuetako misiolariak iritsi ziren. 1892rako uharteak Britainia Handiaren babespean zeuden. 1892. urtean babes britainiarreko Gilbert eta Ellice uharteetako parte izatera igaro zen eta kolonia bihurtu zen 1915ean.\nBigarren Mundu Gerran, Aliatuek Tuvaluko irlak erabili zituzten Japoniaren kontrako kanpainarako.\n1974. urtean Ellice uharteetako polinesiarrek, Gilbert uharteetako mikronesiarretatik banatzeko bozkatu zuten. Hurrengo urtean, Gilbert uharteak Tuvalu bihurtu ziren. Tuvaluko lehenengo hauteskundeak 1977an egin ziren, eta Toaripi Lauti hautatu zuten Lehen ministro. Independentzia 1978. urtean izan zen onartua.\nTuvalutarrak, Londrestik bereizita, Australiaren eragin eremuaren barruan geratu ziren. 1981eko abenduan, Tomasi Puapuak hartu zuen Lautiren lekua. 1985eko irailean, hauteskundeak egin ziren hirugarren aldiz, eta Puapua hautatu zuten berriro. 1986ko otsailean, gobernuak bere desadostasuna agertu zuen Frantziak Mururoan (Polinesia) egin behar zituen saio nuklearren aurrean.\n1989an, Legebiltzarrerako hauteskundeak egin ziren (12 kide). 1990eko urrian, Taripi Lauti gobernadore nagusi izendatu zuten. 1990ean, zikloi batek eraso zuen, eta zuhaitzak eta etxebizitzak eraitsi zituen, Vaitupu atoloikoak batez ere; 360 familia etxebizitzarik gabe geratu ziren Vaitupun.\n1993an, Kamuta Laatasi izendatu zuten Lehen Ministro. 1994an, haren gobernuak kargutik kendu zuen gobernadore nagusia, Tomu Sione, antzinako erregimeneko pertsona zela argudiatuz. Sioneren ordez Tulaga Manuella izendatu zuten.\n1995eko urrian, Independentzia egunaren ospakizunetan, bandera berri bat igo zuten, britainiarren Union Jacken ordez. 1996an, beste Lehen ministro batek, Bikenibeu Paeniuk, ofizialtasuna eman zion berriro britainiar banderari. 1997ko ekainean, Kelly zikloiak Niulakita uharteko etxebizitzak suntsitu zituen. Garai hartan, Paeniuren gobernuaren zeregin nagusia Nuaruko fosfato hobiak agortuta lanik gabe geratu ziren 1.000 herritarrentzat lana bilatzea zen."}
{"id": "51092", "revid": "1491", "url": "https://eu.wikipedia.org/wiki?curid=51092", "title": "Sugan", "text": "Sugan, Beasaingo euskal musika talde bat izan zen. \"Gaztea Sariak 07\"an sari bat jaso zuen.\nBere abestirik famatuenak \"Itxura garestia\", \"Zarena zarelako\" eta \"Irakurketa\" dira.\nTaldearen izen bereko lehen disko honetan, euskarazko eta gaztelaniazko abestiak tartekatzen dira.\nTaldeak dauzkan bereizgarri nagusiak pianoa eta ahotsak dira, melodia eta doinu lasaiak tartekatzen dituzte abeslarien ahots bikainekin. Pop musika dela esan daiteke. Abesti askok, amodioari buruz hitz egiten dute.\nTaldea.\nSugan taldea honako hauek osatzen dute:\n\"Goenkale\" telesailean asko entzuten da \"itxura garestia\", \"Atxuri\" tabernan daudenean, baina azken aldi honetan, lehen diskoko abestiak jartzen dituzte.\nOrain dela gutxi, ordea, \"Pilotari\" telesailarentzako abesti berria estreinatu du Suganek, \"Irakurketa\" izenekoaren moldaketa, hain zuzen. Telesail honengatik, oso famatua egin da Sugan.\nDiskografia.\n2. diskoa (?): \"Malko Gorria\".\nDisko hau ere Elkarrekin argitaratu zuten."}
{"id": "51093", "revid": "336", "url": "https://eu.wikipedia.org/wiki?curid=51093", "title": "Eduard Bernstein", "text": "Eduard Bernstein (Sch\u00f6neberg b. Berlin, 1850eko urtarrilaren 6a - 1932ko abenduaren 18), teorilari politiko sozialista izan zen. SPD alderdi alemaniarreko kidea izan zen eta sozialdemokrazia eraberritu eta eguneratu zuen, erreformismora eta bide demokratiko parlamentarioetara gerturatuz.\nBizitza.\nAlemaniako familia judu batean jaio zen. Nahiz eta maila ekonomiko apalekoak izan, ikasketak izan zituen eta 12 urtez banketxe batean lan egin zuen. 22 urte zituela, Langileen Alderdi Sozialdemokratako kide bihurtu zen. 1878an Bismarckek atera zituen \"Lege Antisozialistak\" zirela eta erbestera joan behar izan zuen Suitza eta Britainia Handira. Azken herrialde honetan Friedrich Engels ezagutzeko aukera izan zuen, eta gertutik jarraitu zuen fabianismoaren bilakaera ere.\n\"Lege Antisozialistak\" ezabatu zirenean, Alemaniara itzuli zen. Alderdi Sozialdemokratak boto eta militante kopuruan gora egiten zuen garai hartan. 1891an Erfurten egindako biltzarrean, Bernsteinek idatzi zuen ponentzia politikoa onartu zen. Bertan, alderdiaren izaera iraultzailea berresten zen arren, iraultza hori alderdiaren zereginetatik kanpo geratzen zen; alderdia ez zen iraultza bultzatu behar zuena.\n1896tik aurrera Bernsteinek bestelako ildo batzuk jarraitu zituen alderdiaren barruan. Nagusiki alderdiak bere teoria politikoa jarduera parlamentariora egokitzeko zuen beharra aldarrikatzen zuen. Alderdiak 1903an Dresdenen egindako biltzarrean gaitzetsi egin ziren ideia berritzaile horiek, baina pixkanaka indarra hartzen zihoazen alderdiaren baitan; hala, 1921ean G\u00f6rlitz egindako biltzarrean Alderdi Sozialdemokratak errebisionismoa alderdiaren ideologiatzat hartu zuen.\nEduard Bernstein 1932an hil zen, Alemaniako historiako unerik beltzena, Hirugarren Reicha hasi baino hilabete gutxi batzuk aurretik.\nBernsteinen ideiak.\nBernsteinek marxismoa berritzeko beharra ikusten zuen, Marxek egindako teoriak ez zirela betetzen uste zuelako; krisi kapitalistak ez ziren ugaritu eta langile asko pixkanaka \"burges txiki\" bihurtzen hasi ziren. Horren aurrean [sozialismo]]aren eraberritzea proposatu zuen. Hauek izan ziren bere pentsamenduko punturik garrantzitsuenak:\n1- Dialektikaren arazoak: Marxen arabera, historia etengabe aldatzen da kontraesanen eraginez. Bernstein ados zegoen ideia horrekin, baina langile mugimenduarentzat arriskutsu ikusten zuen. Bere ustez, sozialismoaren garaipena historiaren helburu saihestezina zela esateak langileak desmobiliza zitzakeen. Ezinbestekotasun horrek langileei antolatzeko beharra eta berdintasunaren alde lan egiteko beharra kentzen zieten.\n2- Iraultzaren mitoa ingenuoa zela uste zuen. Mito horren arabera, sozialismoa egun bateko matxinada soil baten bidez etorriko zen. Bernsteinen ustez, aldiz, sozialismora heltzeko eguneroko beharra egin behar da, erakundeetan lan eginez. Horretarako, alderdi sozialdemokratak gainerako alderdi liberal eta aurrerakoiekin lan egin behar du askatasun politikoak eta sufragio unibertsala lortzeko. Bernsteinen ustez, ez dago demokraziarik gabeko sozialismorik.\n3- Marxista ortodoxoen arabera, sozialismoa zientzia bat da, ezagutza aseptikoa, dialektikan eta materialismo historikoan oinarritua. Bernsteinen arabera, aldiz, sozialismoa aukera pertsonala eta morala da, baztertutako taldeen eskubideen alde lan egiteko nahia dutenek osatzen dutena. Bere ustez sozialismoa askatasun indibiduala lortzeko mugimendu kolektiboa da, etikan eta elkartasunean bat egiten duten hiritar arduratsuen batasunetik sortua.\nEragina.\nBernsteinen ideiak etengabe hedatu ziren Europa osoko alderdi sozialdemokratetan. Horren ondorioz, alderdi hauek bide iraultzaileak baztertu eta politika parlamentariora hurbildu izan dira, bereziki II. Mundu Gerraren ostean. Sozialismoa langile klasearen ideologia esklusibo izatetik gizarteko sektore zabalen aukera politiko izatera zabaldu zen, eta eragin handia izan du hainbat herrialdeetan. Bere eraginez sortu ziren, besteak beste, XX. mendean pisu handia izan zuten Ongizate estatuak."}
{"id": "51095", "revid": "3280", "url": "https://eu.wikipedia.org/wiki?curid=51095", "title": "Finlandiako Probintziak", "text": ""}
{"id": "51098", "revid": "119347", "url": "https://eu.wikipedia.org/wiki?curid=51098", "title": "Andaluziako futbol selekzioa", "text": "Andaluziako futbol selekzioa ( \"La Verdiblanca\" bezala ezaguna gaztelaniaz) Andaluziako (Espainia) futbol taldea da. Andaluziako Futbol Federazioak dauka talde honen ardura Andaluzian."}
{"id": "51099", "revid": "688", "url": "https://eu.wikipedia.org/wiki?curid=51099", "title": "Finlandiako eskualdeak", "text": "Finlandia 20 eskualdez (finlandieraz: \"maakunta\"), osaturik dago. Eskualdea bakoitzan, bere probintziak agintzen du zuzenki, eta hauen betebehar bakarra udalerriak zuzentzea da. Gainera udalerrien hazkundea eta hezkuntza ere nahastu ohi dira beraien beharretan. Eskualdeko gobernua probintziak aukeratzen du, Kainuu eskualdea izan ezik, hauteskundeen bidez aukeratzen dena, eta gutxi barru estatu osoko eskualdeetara pasako dena.\nEskualdeek, probintziak baino banaketa kultural, ekonomiko eta dialektiko hobea dute, eta gehienetan antzinako mugak errespetatzen dira."}
{"id": "51100", "revid": "371", "url": "https://eu.wikipedia.org/wiki?curid=51100", "title": "Finlandiako Eskualdeak", "text": ""}
{"id": "51102", "revid": "1545", "url": "https://eu.wikipedia.org/wiki?curid=51102", "title": "Fassa Bortolo (txirrindularitza taldea)", "text": "Fassa Bortolo (UCI kodea: FAS) 2000a Italian sortutako txirrindularitza talde profesionala. 2005ean desagertu zen."}
{"id": "51105", "revid": "336", "url": "https://eu.wikipedia.org/wiki?curid=51105", "title": "The Walt Disney Company", "text": "The Walt Disney Company (Disney bezala ezagutua) gaur egun munduan dagoen hedabide eta entretenimendu- korporaziorik handiena da. Korporazio bulegoak The Walt Disney Studios-en \u00a0kontzentratzen dira batez ere, Burbank-en, Kalifornia. Konpainia New York-eko boltsan dago 1991aren Maiatzetik eta Forbes-en arabera bere akzioak 2015eko Maiatzean 500 mila milioi dolarrekoak ziren.\n1923ko Urriaren 16an Walt eta Roy Disney anaiek konpainia sortu zuten Ub Iwerks animatzailearekin batera. Hasieran Disney Brothers Cartoon Studio deitu zen eta izena aldatu zuen (The Walt Disney Studio and then Walt Disney Productions 1968rarte, non gaur egun ezagutzen dugun The Walt Disney Company izendatu zen. Bost urte geroago, 1928an, Mickey Mouse-en lehen kortoa produzitu zuten pertsonai hau korporazioaren sinbolo\u00a0 bihurtuz. 1937an enpresaren lehen larbumetraia estreinatu zen: \"Snow White and the Seven Dwarfs\" , eta filamren arrakastak errekonozimendu mundiala ekarri zion konpainiari zinemaren historiako klasiko batean bihurtuz.\nGaur egun Hollywood-eko estudiorik handienen jabe izateaz gain, hainbat telebista kanalen operadorea da. Hala nola, ABC eta ESPN. Baita Dsiney marka propioa duten kanal familiarrak : Disney Channel, Disney XD, Disney Junior eta Disney Cinemagic; eta irrati kateak: Radio Disney eta MTV Radio. Mundutik zehar hainbat parke tematiko ditu ere bai: 2017ko Maiatzaren 4ean konpainiak 21st Century Fox multinazionala erosi zuen, 20th Century Fox 52.400 milioi dolarrengatik komunikabideen munduko konglomeraturik handiena bihurtuz.\nHistoria.\n1923-1950.\n1923 urtearen hasieran, Walt Disney animatzaileak Alice's Wonderland izeneko film laburra sortu zuen Kansas City-n, Missouri. Bertan, Virginia Davis aktoreak hartu zuen parte umea zenean, animaziozko pertsonaiekin betra agerraraziz. M.J. Winkler produktorea Disney-rekin jarri zen kontaktuan Alice -en serie baten distribuziorako Disney bazkide bezala izanik. Urte berean, Walt eta Roy Disney-k Disney Brothers Cartoon estudioa sortu zuten. Alice desagertu ondoren Oswald the Lucky Rabbit marrazki animatuen seriea sortu zuen Oswald untziaren pertsonaiarekin. Seriea Winkler Pictures-ek zabaldu zuen, hasierako produktora berdinak. Baina distribuzioa egin zuen konpainiak Oswald hartu zuen Disney.-k diru gutxi irabaztea eraginez.\n1928an, Oswald Lucky Rabbit-en galera berreskuratzeko, Disney-k Mortimer izeneko pertsonaia bat asmatu zuen Kaliforniarantz zihoan tren batean, marrazki sinple batzuk marraztuz. Pertsonai hau sagu bat zen, geroago Mickey Mouse izena hartu zuena. Ub Iwerkek Mickey Mouse-ren hasierako diseinua findu zuen eta1928ko azaroaren 18an kaleratu zen marrazki bizidun bezala Pat Powersen banaketa-konpainiaren bidez. Steamboat Willie -k ( kapituluaren izena) berehalako arrakasta izan zuen, ez soilik Mickey-ren izaeragatik, baizik eta soinu sinkronizatuarekin batera agertzen zen lehen marrazki biziduna izan zelako.\nAnimazioaren mugak gainditzeko asmoz ,Disney-k bere lehenengo film luzea ekoiztu zuen 1934an. Hiru urte ondoren Edurnezuri eta zazpi Ipotxak, estreinatu zuten 1937ko abenduan. Fimarekin irabazitako diruarekin Diney-k 210,000 m karratuko area bat erosi zuen estudio berriak eraikitzeko Burbank-en, Kalifornia. Estudioak filmak ekoizten jarraitu zuen: \"Pinocchio\" (1940), \"Fantasia\" (1940), \"Dumbo\" (1941), eta \"Bambi\" (1942). Baina bigarren mundu gerra hasi bezain laster, arazoak heldu ziren eta enpresak krisi bat bizi izan zuen.\n1950-2000.\n1950ean Errauskine (\"Cinderella\") filmarekin, konpainiak frogatu zuen animazio eta film luzeen merkatuan arrakasta zuela oraindik. Aldi berean, Alice in Wonderland (1951) eta Peter Pan (1953) kaleratu ziren.\n1950eko hamarkadan, Walt Disney Productions-ek eta Coca-Cola Company-k Disney-ren telebistako lehen venture-a sortu zuten, NBC telebista-sarean emititu zena: An Hour in Wonderland. 1954ko urrian, ABC sareak estudioen lehenen telesailen katea abiarazi zuen: Disneyland, historian zehar primetime-ean denbora gehien mantendu zen telesaila bihurtuz. 1953ko Apirilaren 6an Walt Disneyk Retlaw Enterprises fundatu zen Disney-k bere izenaren eskubideen gaineko kontrol esklusiboa izateko., eta urte bat geroago, enpresa pribatu izatetik publiko izatera pasatzu zen.\nDisneyland-en arrakasta aprobetxatuz, konpainiak parke tematiko bat irekitzeko ideia izan eta 1955ean Disneyland irekitzen da Anaheim-en , Kalifornian. Konpainiak lurrak erosi zituen Orlandon, Floridan eta Walt Disney World (Disney World edo The Florida Project izenez ezaguna) eraikitzen hasten da. 1971an ireki zen parkea.\n1959an \"Sleeping Beauty (Loti ederra)\" filma kaleratu zen.\n1964ean Mary Poppins filma estreinatu zen, benetako aktoreekin eginiko lehen Disney-ren luzemetraia, nahiz eta animaziozko piezak ere agertu filmean. Bi urte geroago, Walt Disney hil egin zen eta bere anaiak, Roy Disney, bere lekua hartu zuen.\n1981an kable bidezko kanal baten planak iragarri ziren eta bi urte geroago Disney Channel-en transmisioa hasi zen Estatu Batuetako kable sistemetan. 1983an, Tokion, lehen Disney parke tematikoa irekitzen zen AEBetatik kanpo, Tokyo Disneyland, Japonian. Urte batzuk geroago, 1987an, konpainiak eta Frantziako gobernuak hitzarmen bat sinatu zuten lehenengo Disney Resort-a sortzeko Europan, Euro Disney proiektua hasten da. 1992an Euro Disney parke tematikoa ireki zen Parisen, Frantzian, eta bi urte geroago izena aldatu zuen gaur egungo Disneyland Paris bihurtuz. 1988rako, konpainiak %20ean handitzen zituen diru-sarrerak urtero.\n1989an \"The Little Mermaid\" filma kaleratu zen eta 1991an \"Beauty and the Beast\", Oscar sarietan film onenaren kategorian nominazio bat lortu zuen lehen pelikula animatua bihurtuz. Urte berean, konpainia New York-eko baloreen boltsan sartu zen da.\n90. hamarkadan ere estreinatu ziren \"Aladdin\" (1992) eta \"The Lion King\" (1994). Azken honi esker Elton John artistak abesti onaren Oscar saria eskuratzen du \"Can you Feel The Love Tonight\" abestia konposatzeagatik.\n1995eko Azaroan, Michael Ovitz bihurtu zen konpainiaren presidente , Disney-k Pixar Animation Studios- ekin hitzarmen bat sinatuz \"Toy Story\" filma sortzeko, historian zehar irabazirik handienak izan dituen filmetako bat. 1998an beste 5 filme sortzeko kontratu bat egin uen Disney-k Pixarrekin ere bai. 1999an \"Tarzan\" estreinatu zen.\n2000tik aurrera.\n2000. urtean, Robert Iger-ek hartu zuen konpainiaren kontrola presidentearen eta COO-aren postuak okupatuz. Urte berean, Disney Channel telebista kanala estreinatu zen Espainian eta Latinoamerikan.\n2001 urtean Fox Family World Wide konpainia erosteko saiakerak egin zituen Disney-k, eta hurrengo urtean konpainia guztiz erostea lortu zen ABC Worldwide izen berria ezarriz. 2003an, Roy Disney-k mahai direktiboan zuen postua utzi zuen beste jabeekin izandako desadostasunengatik Horren ondoren, Comcast multinazionalak konpainia erosten saiatu zen , baina ez zen saldua izan.\n2006. urteak irabazi asko ekarri zizkion Disney-ri: urtarrilaren 25ean, Disney Pixar Animation Studios erosi zuten 7.4 milioi dolarren truke Steve Jobs enpresaren akzionista boteretsuena bilakatuz (2011an hil egin zen) Otsailaren 7an, Disney-k Mickey baino lehengo sorturiko bere lehen pertsonaiaren , Oswald The Lucky Rabbit, eskubideak berreskuratu zituen NBC Universal-ekin eginiko hitzarmen baten bidez. Disney Channel katean estreinatu zen, Disney Channel Movies-eko filmik onena bihurtuz eta baita Hannah Montana telesaila, Disney Channel serierik arrakastatsuena eta kateari irabazi gehien eman dizkiona orain arte.\n2009an, enpresak 4000 milioi dolarrengatik Marvel Entertainment erosiko zuela iragarri zuen, Marvel Universe-ko 5.000 karaktere-k Disney Enterprises Inc.-en propietate izatera pasatuz, haien artean: Los Vengadores., Hulk, Iron Man etab. Urte honetan aipatzekoa da ere Disney-k arraza afroamerikarra duen lehen printzesa sortu zuela: Tiana.\n2010ean, Disneyk 3.791 milioi euroko erregistroa lortu zuen takillan, eta 2010eko Disney-ren historian zehar irabazi gehien izan zituen urtea bihurtu zen \"Tangled\" bezalako pelikulei esker, non Rapunzel 3 dimentsiotan ikus zitekeen lehen printzesa bihurtu zen. Baina record-a 2013an hautsi zen \"Toy Story 3\" eta \"Alice in Wonderland\" filmekin, hauek izan baitziren urteko bi ikus-entzunezko pieza ikusienak zineetan.\n2013an \"Frozen\" filma Walt Disney Animation Studios-en filmik arrakastatsuena bihurtu zen , \"The Lion King\" gaindituz eta Broadway-en musikal bat izatea lortuz, Bob Iger enpresako presidentearen adierazpenen arabera.\nHurrengo urteetan bere animazio film klasikoen hainbat berregokitzapen kaletaru ziren hezur-haragizko aktoreekin: \"Maleficent\" 2014an, \"The Jungle Book\" 2016an edota \"Beauty and the Beast\" 2017an.\n2017an Disney-k Twenty-First Century Fox, Inc. eta 20th Century Fox erosi zituen 52.400 milioi dolarreko prezioan. Erosketa hau historiakokordio komertzial handienetariko bat bihurtu da bai ordaindutako diru kopuru altuagatik eta baita The Walt Disney Company-k erosketa bakarrean lorturiko guztiarekin. Izan ere Foxek biltzen ditu: \"Avatar, eta Alien f\"rankiziak , \"Star Wars, Titanic, Planet of the Apes, The Fantastic 4, X-Men\" eta \"Deadpool\" beste batzuen artean.\nEgitura.\nThe Walt Disney Company bost merkatu-segmentutan ari da; bi oinarrizko dibisio eta hiru eduki-talde:"}
{"id": "51108", "revid": "512", "url": "https://eu.wikipedia.org/wiki?curid=51108", "title": "Miramax", "text": "Miramax Films film-ekoizpen eta banatze konpainia da, The Walt Disney Companyren zatia zena. Horren aurretik, zinema independentea bultzatzaile nagusienetakoa izan zen.\nHistoria.\nHarvey eta Bob Weinstein anaiek 1979an sortuta, hasieratik bere xedea estudio handiek arbuiatzen zituzten film txikiak banatzea izan zen. Martin Lewis ekoizle britaniarrekin bat eginda, lehendabiziko arrakastak etorri ziren 1982an. Hamarkada horretako beste lorpen handiak \"The Crying Game\", \"Sex, lies, and videotape\", \"\u00a1\u00c1tame!\" edo \"Scandal\" filmak izan ziren.\nHorretaz gain, Miramaxek etekin handiak erdietsi zituzten filmak erosi edo ekoiztu zituen, eta konpainiak 1990eko hamarkadako zinema independientearen buruetako bat bilakatu zen. Bere filmek, gainera, Oscar izendapen ugari jaso zituzten, eta, hainbat kasutan, irabazi ere egin zuten.\nThe Walt Disney Companyk 1993an erosi zuen Miramax 70 milioi dolarren truke. Weinstein anaiek Miramaxen agintean jarraitu zuten 2005 arte. Garai horretan, Disney gainerako konpainien aldean era desberdinean eraman zuten Miramax, nahiz eta zer plazaratu zitekeen azken erabakia Disneyek izan (Fahrenheit 9/11 eta Dogma kasu).\nWeinsteinsek konpainia utzitakoan, Buena Vista Motion Pictures Groupek, Disneyen film taldeak, Miramaxen gaineko kontrola bereganatu zuen. Weinsteins anaiek beste film ekoizpen konpainia sortu zuten, The Weinstein Company.\n2010ean Disneyk Filmyard Holdings inbertsio taldeari zaldu zion Miramax. 2016 beIN Media Group taldeak erosi zuen Miramax, eta 2020an beIN-ek konpainiaren %49 ViacomCBS taldeari saldu zion."}
{"id": "51109", "revid": "105290", "url": "https://eu.wikipedia.org/wiki?curid=51109", "title": "Finlandiako udalerriak", "text": "Finlandiako udalerriak (finlandieraz: \"kunta\"), udalerriak estatuaren barnean duten kontrola errespresentatzen dute. Hauek, zergak kontrolatzen dituzte, zerbitzu publikoen bi herenak (hezkuntza, osasuna, ura, kaleak...) eta ez dira segurtasunaz arduratzen, estatuarekin daukaten erlazio bakarra, hauek emandako diru laguntzak eta parlamentuan adostutako legeak betetzea da. Herriak batzen dituzten kontseiluak daude, non herri bakoitzak bere ordezkariak aukeratzen dituen (biztanleriaren kopuruarekiko) eta bertan inguruko herriei dagozkien arazoak eztabaidatzen dituzte. Kontseilu hauek ez dute estatuarekin zerikusirik eta bakarrik hautesleak poztea dute erantzukizun.\n2007aren hasieran argitu zenez, Finlandiak 416 udalerri eta 113 hiri dauzka. 19 udalerrik suediera dute hizkuntza nagusia (16 \u00c5land uharteetan). Finlandiar hiri eta udalerriak desberdintzeko Hamina hiria dugu muga, 21.720 biztanlerekin. Udalerri bakoitzak, bere historia erakutsi edota bertako familia garrantzitsu baten armarria dauka zigilu bezala. Udalerriak gobernatzeko modua aldatuko dela iragarri du Finlandiako gobernuak, izan ere hainbat udalerri txiki diru-eza dela eta biztanleak galdu eta desagertzen ari dira.\nHelsinki Handia, Helsinki eta honen inguruan aurkitzen diren hainbat herri bateratuta deitzeko erabiltzen den izena da. Herri hauek, Helsinkiren kanpoko auzo bezala dei genitzazke, eta urte hauetan hauen biztanleria %100 inguru hazi da."}
{"id": "51110", "revid": "371", "url": "https://eu.wikipedia.org/wiki?curid=51110", "title": "Finlandiako Udalerriak", "text": ""}
{"id": "51114", "revid": "59723", "url": "https://eu.wikipedia.org/wiki?curid=51114", "title": "Maiztasun", "text": "Maiztasuna edo frekuentzia denbora jakin batean gertakari bat errepikatzen den aldien berri ematen digun magnitudea da. Oro har, \"f\" letra xehez adierazten dira maiztasunak. Periodoaren aurkako magnitudea dugu:\nNazioarteko Unitate Sisteman (SI), maiztasunaren unitatea hertz da, eta \"Hz\" ikurraz adierazten da. Hertzak denbora unitatetan ere adieraz litezke, hots, segundoetan:\nDefinizioak dioenez, frekuentziak errepikapenekin zerikusi handia du fenomeno oszilatzaileak eta uhinak aztertzeko ezinbestekoa da maiztasun kontzeptua ulertzea.\nUhinen maiztasuna.\nUhinak aztertzean, maiztasuna magnitude garrantzitsua da. Frekuentzia uhinen propietate bat da, anplitude eta uhin luzera bezala. Ondoren frekuentziaren eta uhinen beste zenbait propietateren arteko erlazioak erakusten dira:\nHor, formula_4 maiztasuna da; formula_5, uhinaren hedapen-abiadura; eta formula_6, uhin-luzera.\nBigarren formulan, formula_4 maiztasuna da, eta formula_9, abiadura angeluarra."}
{"id": "51117", "revid": "105290", "url": "https://eu.wikipedia.org/wiki?curid=51117", "title": "Finlandiako azpieskualdeak", "text": "2009. urtean, Finlandia 72 azpieskualdeetan (finlandieraz: \"seutukunta\") banandua izan zen. Azpieskualdeek ez daukate inolako funtziorik, bakarrik udalerrietako azalezko arazoak konpontzen saiatzen dira. Azpieskualdeetan ez dago inolako agintaririk, herrien arteko bilkurak baino ez dira."}
{"id": "51118", "revid": "1401", "url": "https://eu.wikipedia.org/wiki?curid=51118", "title": "Juan Ignazio Iztueta", "text": ""}
{"id": "51119", "revid": "1545", "url": "https://eu.wikipedia.org/wiki?curid=51119", "title": "Andaluc\u00eda (txirrindularitza taldea)", "text": "Andaluc\u00eda 2004an Andaluzian sortutako txirrindularitza talde profesionala izan zen. Euskaltel-Euskadi taldearen adibidea hartuta, andaluziar taldea handia eta konpetitiboa asmoarekin sortu zen. 2006 urte arte Andalucia-Paul Versan izenarekin lasterketetan parte hartzen zuen. 2013an desegin zuten."}
{"id": "51120", "revid": "56334", "url": "https://eu.wikipedia.org/wiki?curid=51120", "title": "The Who", "text": "The Who rock talde ingelesa da, 1964an eratua. Taldearen partaide nagusiak Roger Daltrey, Pete Townshend, John Entwistle eta Keith Moon izan ziren hasiera batean.\nHistoria.\n1960ko hamarkadaren erdialdean, Beatles eta Rolling Stones talde britainiarren itzalean rock gogorreko hainbat single argitaratu zituzten, \"My Generation\" izanik hauetan aipagarriena. Hiru disko argitaratu zituzten 1968 aurretik, geroz eta ospea handiagoa lortuz. Dena den, euren zuzenekoak ziren ikuslegoa erabat txunditurik uzten zutenak; ia saio guztien amaieran euren instrumentuak, eta batez ere Townshend-ek bere gitarra, suntsitzeari ekiten zioten.\n1969an \"Tommy\" disko bikoitza argitaratu zuten, askok lehen Rock Operatzat hartzen dutena. 74 minutu eta 24 abestitan Tommy mutiko itsu, gor eta mutuaren istorioa kontatzen da, opera moduko baten formatuan. Diskoak sekulako arrakasta izan zuen mundu mailan, eta The Who momentuko talde garrantzitsuenetarikoa izatera pasa zen.\nKontzertuak egiteari ere jarraitu zioten, zein baino zein handiagoa, eta askotan \"Tommy\" osoa jotzen zuten. Hauetako kontzertu bat, Leedsen grabatua eta \"Live at Leeds\" izenaz argitaratua, historiako rock kontzertu onenatzat hartzen dute aditu askok.\n1971an itzuli zen taldea grabaketa lanetara, eta ondorengo urteetan beste bi disko garrantzitsu argitaratu zituzten, \"Who's Next\" eta \"Quadrophenia\". Bigarren hau ere rock opera bat da, eta \"Tommy\"ren antzera gazte baten gorabeherak kontatzen ditu. 1979an hartan oinarritutako \"Quadrophenia\" filma burutu zen.\nBeste bi diskoren ondoren, 1978an, Keith Moon bateriajolea sobredosi batek jota hilik aurkitu zuten. Bere heriotzaren ondoren taldeak gora behera askorekin aurrera jarraitu zuen disko berriak argitaratuz, baina ez ziren 70. hamarkada hasierako diskoen mailako beretsukoak.\n2002an Entwistlen heriotza etorri zen, eta ordudandik Roger Daltrey eta Pete Townshend dira taldean ofizialki geratzen diren bakarrak. Mundu birak maiz egiten jarraitzen dute, taula gainean beste musikari batzuen laguntza jasotzen dutelarik.\n2007ko Maiatzaren 19an lehen aldiz Euskal Herrian jo zuen The Whok, Barakaldoko BECen, hain zuzen ere."}
{"id": "51122", "revid": "3431", "url": "https://eu.wikipedia.org/wiki?curid=51122", "title": "Finlandiako antzinako probintziak", "text": "Finlandiako probintzia historikoak (finlandieraz: \"maakunnat\" edo \"provinssit\"), Suediaren menpe egondako urteen ondorioz eratutakoak dira. Probintziak, 1634. urterako guztiz sortuak zituzten suediarrak, lurraldeen artean zegoen botere ekonomiko desberdinak banatu nahirik. Honela, mugen ondorioz, hainbat kultura desberdin eratu ziren Finlandian, urteen poderioz batzen joan direnak.\nProbintziak, 1809. urtean desegin ziren, errusiarren esku gelditu ondoren eta bertan 100 urte ondoren dukerri handi bat osatu ostean, Finlandia independentzia lortu zuen. Orduan, probintzien mugak iraunarazten saiatu ziren baina azkenik 1997. urtean oraindik gelditzen ziren mugen zatiak bereizi eta gaur egungo banaketa administratibo modernoa adostu zuten. Hala ere, oraindik muga historikoak izaten jarraitzen dute eta finlandiarren arteko desberdintasun kultural txikiak ezberdintzeko balio dute.\nAntzinako Probintziak.\nGaur egun ere, antzinako probintzien mugak erabiltzen dira finlandiera eta finlandiera-suedierazko dialektuak desberdintzeko.\nAntzinako Probintzien Armarriak.\nArmarriak ez ziren XVI. mende arte garatzen hasi eta ordudanik santuen zigiluak erabiltzen zituzten. Armarri bakoitzak probintziako fauna, flora edo bertako ohitura eta kulturen ezaugarriak ditu.\nArmarrien artean bi motakoak desberdintzen dira: dukerri koroa dutenak (Benazko Finlandia, H\u00e4me, Karelia eta Satakunta) eta konderri koroa dutenak (\u00c5land Uharteak, Ilandia, Laponia, Pohjanmaa eta Savonia). Koroak, probintziek Suediar Errsumaren barnean zuten garrantziagatik bereizten dira.\nGaur egun oraindik, antzinako armarriak erabili ohi dira, herri, eskualde eta baita Finlandiako probintzietan ere."}
{"id": "51123", "revid": "6327", "url": "https://eu.wikipedia.org/wiki?curid=51123", "title": "Finlandiako Barrundiak", "text": ""}
{"id": "51125", "revid": "1519", "url": "https://eu.wikipedia.org/wiki?curid=51125", "title": "San Andres (argipena)", "text": "San Andres hitzak esanahi ezberdinak izan ditzake:"}
{"id": "51134", "revid": "336", "url": "https://eu.wikipedia.org/wiki?curid=51134", "title": "Nancy Reagan", "text": "Nancy Davis Reagan, jaiotzez Anne Frances Robbins (Manhattan, New York, 1921eko uztailaren 6a - Bel Air, Los Angeles, ) Estatu Batuetako Ronald Reagan lehendakariaren alarguna izan zen, eta 1981tik 1989tara Estatu Batuetako lehen dama izan zen.\nBere gurasoak Kenneth Seymour Robbins, eta bere emaztea zen Edith Luckett aktorea izan ziren. 1928 urtean bere gurasoak banandu egin ziren eta Nancy izeba batekin hazi egin zen, bere ama lanen bila bidaltzen zuelako.\n1929 urtean, bere ama Loyal Davis neurokirurgialariarekin ezkondu zen eta Davis jaunak Nancy ume-ordetzat hartu zuen eta Chicagon hazi zuten. Nancyren amabitxia Alla Nazimova zen, zinema mutuko errusiar izarra, bere amaren laguna baizen eta.\nBere heziketa Girls Latin School en eta Smith Collage, Massachusettsen izan zen."}
{"id": "51139", "revid": "105290", "url": "https://eu.wikipedia.org/wiki?curid=51139", "title": "Langileen mugimendua Espainian", "text": "Langileen mugimendua Espainian Espainiako langileen manifestazioa eta parte hartze sozial eta politikoen multzoa da, beraien helburua euren baldintzak hobetzea eta gizartea aldatzea da, sindikatu eta alderdi politikoen bitartez.\nIndustrializazioaren ondorengo lehen langile belaunaldiek ezagutu zituzten lan eta bizi baldintza oso gogorrak izan ziren: 12 ordu eguneko, astean 6 egun lan egin, istripu edo gaixotasun babesik ez, miseriazko soldatak bizirauteko behar zenera mugatuak, higiene falta, etxebizitzen pilaketa barrakoietan, etab. Industrializazioa hasi eta hobetzeko aukerarik ikusten ez zutenez, baldintza horiek sortutako bizimodu hori hobetzeko burutu ziren saioak. Espainian industrializazioaren atzerapenak eta, industrializatutako eta atzeratutako lurraldeen arteko ezberdintasun handiek ezaugarri bereziz hornituko dute mugimendua eta erakunde anarkistek lortuko dute eragin handia.\nLehen langile erakundea.\nLehen manifestaldiak Espainiako sortaldean izan ziren XIX. mendearen lehen erdialdean. Mendebaldeko Europako lurralde guztietan proletario bihurtutako artisauak tailer autonomoetan lan egitetik, fabrikaren eta artisau tailerraren arteko ezinezko konpetentziagatik aurre egiteko proletario bihurtutako artisauak baldintza okerragoetan lan egitera behartuta zeuden. Orokorrean, lehenengo mugimenduak Europan izan ziren makinaria berriaren aurka, makineria lurrunez mugita zen eta askoz trebeagoa zen langileek pentsatu zuten langabezia handituko zela, naiz eta horrela ez izan, makinak eskulana beharrezkoa zelako.\nMakinen aurkako mugimendu hau Ingalaterran piztu zen XIX. mendearen hasieran Ned Lud izan zen sortzailea eta horregatik Ludismo hitzez ezagutzen da.\nEspainian ezaguna zen mugimendu hau. 1821. urtean Alcoyn mugimendu batzuk izan ziren baina ez ziren oso garrantzitsuak. Garrantzitsuena izan zen 1835ean Bartzelonan \"\u201cEl Vapor\u201d\" fabrika erre zuten eta bai produkzioa bai makinaria erre zen. Honi gehitu behar zaio Bartzelonako gobernadore militarraren hilketa.\nZenbait urte geroago elkarlaguntzarako elkarteen sorrera baimentzen zuen 1839ko Errege Aginduaren ondoren, lehen langile erakunde legalak sortu ziren, Bartzelonan ehuleena sortu zen (1840). Hauek enpresarien aurka eta bere eskubideen errebindikatzen zuten, elkarte honek denbora gutxitan afiliatu ugari lortu zituen.\nElkarte hauen bizitza ez zen batere erraza izan. Enpresariek eta moderatuak, progresistak izan arren, ez zuten ondo ikusten elkarteen eraketa, kontratazio askatasuna oztopatzen zutelako, soldata eta lanorduekin nahi zutena egitea oztopatzen zietelako. Horregatik eskatu zen erakundeen debekua. Espartero jeneralak klandestinitatearen eta legaltasunaren artean iraun zuen denboraldi batez.\nUrte hauetan idei berri bat agertu zen, Saint Simon eta Fourier frantziarrenak, \u201csozialista utopiko\u201d zuen izena. Hauek kapitalismoaren kontra zeuden,haien helburuak ziren: produkzio baliabideen jabetza publikoak izatea eta langile klaseak banatzea. Katalunian eta Bizkaian eragina izango zutenak. Joan zen mendean moderatuak boterean zeudenean hazkunde ekonomikoa eman zen (trenbidea...) eta ezengorkotasun politikoa egon zen, garai horretan moderatu eta progresistek langileen mobilizapenak erabili zituzten boterea lortzeko.\nSozialismotik bi talde sortu ziren: marxista eta komunista. Marxista Marxren aldekoak ziren eta sozialismo zientifikoa defendatzen zuten. Komunistak komunismoaren aldekoak ziren, ekoizteko bitartekoak estatuaren esku daudeneko sistema soziala da; hauen helburuak ziren: heredatzeko eskubideak kentzea, lurrak eta fabrikak publiko bihurtzea, bankuak nazionalizatzea eta herritar guztientzat lana egiteko legezko betebeharrak ezartzea.\n60 urteen amaierara arte Espainian ez ziren langile erakundeak osatu behin betirako. 1868.urtean, Giussepe Fanelliren eskutik helduko dira Bakuninen dotrina anarkisten lehen berriak. Aldi berean 1864.urtean Londresen sortutako eta Karl Marxek zuzenduriko Langileen Nazioarteko Erakundearen ideiak (\u201cLehen Internazionala\u201d). 1868ko irailean nagusituriko iraultzaren ondoren ezarri ziren bilera eta elkartze askatasunek asko erraztuko dute erakunde berrien bidea.\nLehen internazionala Espainian.\nFanellik Madrilen eta Bartzelonan sorturiko lehen talde \"\u201cinternazionalistak\u201d\" hazten joan ziren, eta langileek alderdi errepublikazaleetatik aldentzen hasi ziren. Aldizkari batzuk agertuko dira, \"Madril\"go \"\u201cLa solidaridad\u201d\" eta Bartzelonako \"\u201cLa Federacion\u201d\" bezalakoak, hauek arduratuko dira ideia berrien hedapenaz.\nLehen afiliatuen artean bi aldetan banatuta zeuden, anarkisten aldekoak eta Karl Marxen jarraitzaileak. Ideia anarkisten jarraitzaileak, politikan parte ez hartzearen alde zeuden, ez zuten jabetasu pribaturik onartzen, ez estaturik, ez autoritarismorik eta federakuntzan oinarritutako beste bat eraikiko zuen iraultzaren alde zeuden. Marxi jarraitzen zutenak, langile guztientzat eskubide politikoak lortu eta estatu liberala langile klasearen lan tea baldintzak arautu eta hobetzearen alde zeuden; politikan parte hartuz.\nTalde guztiak koordinatzeko langileen erakunde guztien kongresu bat ospatu zen Bartzelonan 1870eko ekainaren 19an. Bertan L.N.E. sortu zen (espainiar erregioko Langileen Federakuntza). Erakunde gehienak anarkistenak zirenez alde politikoan interbenitzeari uko egitearen jarrera nagusitu zen.\n1871an Parisko gobernu iraultzailearen porrotaren ondorioz, gobernuak L.N.E. legez kanporatu zuen; modu horretan Marx eta Bakuninen arteko gatazkei (sozialista - anarkista) klandestinitatearen gorabeherak gehitu behar zaie. Sozialisten eta anarkisten ezadostasun nagusiena politikan parte hartzearena zen. Anarkisten ustez, langile erakundeek politikan parte hartzen bazuten legitimitate faltsu batez erregimen burgesa baino ez zuten indartuko. Ekintza politikoak langileen helburu nagusia desbideratuko luke. Edozein estatu mota, baita langileena ere, deuseztatu beharreko diktadura zen. Marxen eta sozialisten ustez, iraultza ondoren estatua mantendu behar zen langile klasearen eskuetan.\nSozialistak laster hasiko dira ekintza politiko propio antolatzen, 1879an PSOE. sortu arte. Hauen helburua, boterea berreskuratzea eta langileen baldintzak arautzea eta hobetzea zen, haien eskubide politikoa onartzeko. Buruzagien artean: Pablo Iglesias, Jos\u00e8 Mesa eta Francisco zeuden. 1889an sortu zuten UGT. Era honetan bi erakunde zituzten, alderdia (PSOE) ekintza bereziki ekintza politikoa burutuko zuena eta sindikatua (UGT)lan baldintzen defentsaz arduratua.\nSozialisten hazkundea oso geldoa izan zen erakunde gehienak anarkistak zirelako.\nLangile erakundea XX mende hasieran.\nAnarkistak.\nEspainian, lehenengo sindikatu anarkista Federaci\u00f3n de Trabajadores de la Regi\u00f3n Espa\u00f1ola izan zen, 1881. urtean sorturikoa. Urte bat beranduago, 1882an, 5900 kide inguru zituen, baina kopuru hau jaitsiz joan zen anarkisten arteko gatazkak piztu zirelako, \"La Mano Negra\" delakoa. 1889. urteko, sindikatuak bere izena aldatu eta Pacto de Uni\u00f3n y Solidaridad deitu zitzaion. Hala ere, anarkismoaren aurkako legeak zirela eta era klandestinoan egin zuten lan. XX. mendearen lehenengo hamarkadan, Bartzelonan sindikatu anarkista sortzen hasi zen, eta Bartzelonako Aste Tragikoaren ondorioz, prozesua azkartu egin zen eta 1909ko azaroaren 1ean Confederaci\u00f3n Nacional de Trabajadores (CNT) sindikatua sortu zen, burgesiaren aurka egiteko helburuarekin. Afiliazioa sustatzeko, kotizazio minimoa ezarri zuten. Keinu hau langileen gustukoa izan zen eta bere ideiekin bat egiten zuten. Honi esker nahiko arrakastatsua izan zen CNT sindikatu anarkistaren lana.\nSozialista eta komunistak.\nPSOE-k burgesen aurkako enfrentamendua utzi zuen eta errepublikarrekin aritu zen, konjuntzio errepublikano-sozialistak. Modu honetan, hauteskundeetan lortu zuen Pablo Iglesias Parlamentura heltzea. Hala ere alderdi txikia zen, bere indar nagusia Madrilen, Bizkaian eta Asturiasen zuen. UGT-ek gero eta hedatuagoa zegoelarik lagun zion zaletasun gehiago lortzen, bere jarrera bakezale eta antikolonialistari esker, batez era 1868ko hondamendiaren ondoren.\nPablo Iglesias bide parlamentarioen bidea erreforma lortzeko aldekoa zen. 1919an Moskun iraultza sobietikoa garatu ondoren, Hirugarren Internazionala osatu zen, Bigarren Internazionala kontrajarria zena eta komunista errusiarrek zuzendutakoa. PSOE-ko gehiengoak bigarren Internazionalean jarraitzea erabaki zuten eta hirugarren Internazionalean sartzearen aldekoek, alderdia utzi eta \u201cAlderdi Komunista\u201d sortu zuten. Alderdi Komunistaren zuzendariak besteak beste Facundo Perezagua eta PSOE eta UGT sortzailea Antonia Garcia Quejido. Hauei anarkosindikalismo katalanetik zetozen militante batzuk elkartuko zaie Andreu Nin eta Joaquin Maurin.\nSindikatu katolikoak.\nSindikatu sozialisten eta anrkisten arrakasta ikusita, eliza katolikoak sindikatu bat sortzea erabaki zuen, Leon XIII.a Aita Santua zelarik. 1896. urtean sortu zuen Consejo Nacional de Corporaciones Cat\u00f3licas Obreras sindikatua, Madrilgo gotzainaren zuzendaritzapean. Sindikatu katolikoak arrakasta gehien landa guneetan izan zuen. Hau ikusita, urte batzuk beranduago Aguirre kardinalak Federaci\u00f3n Nacional Cat\u00f3lica Agraria sortu zuen, 1912. urtean.\nEuskal sindikatuak.\nAzkenik, Eusko Langileen Alkartasuna sindikatu sortu zen Euskal Herrian 1911. urtean. Sindikatua eusko abertzaletasun mugimenduaren ondorioz sortu zen, gainera, gizarte ezegonkortasun handia zegoen 1876ko foruen abolizioaren ondorioz. Honen aurrean euskal gizarteak protesta ugari egin zituen eta azkenean greba orokorra egin zuten euskal langileek 1890ean. Euskal meatzariek ez zuten inolako sindikaturik haiek defendatzeko, eta behar honen aurrean ELA sortu zen, oinarri katolikoak zituena eta euskal lurraldea eta kultura defendatzen zituena.\nLangile mugimendua eta lorpen sozialak.\nLangileen erakundek beraien errebindikazio garrantzitsuenak lortu zituzten: 8 orduko lan eguna, segurtasun sozialaren sorrerako lehen urratsak, konbenio sistema... eta 1920 sorturiko Lan Ministerioa izango da lorpen hauen gailurra. Joera hau aldatu zen 1921an berrezarkuntzarako azken gobernuak lan arazoak ordenu publikoko auzi moduan tratatzen zuten eta langileen edozein errebindikazio errepresioz zapaltzen zuten. Hau oso garrantzitsua izan zen 1923an Primo de Riveraren estatu kolpean."}
{"id": "51146", "revid": "6327", "url": "https://eu.wikipedia.org/wiki?curid=51146", "title": "Langileen mugimendua espanian", "text": ""}
{"id": "51150", "revid": "1150", "url": "https://eu.wikipedia.org/wiki?curid=51150", "title": "Erdi Aro Klasikoa", "text": "Erdi Aro Klasikoa, Erdi Aro Betea edo Tarteko Erdi Aroa Europako historian historialariek XI., XII. eta XIII. mendeei ematen dieten izena da. Goi eta Behe Erdi Aroaren artean kokatzen da, beraz.\nGutxi gorabehera, 1000. urtez geroztik, Mendebaldeko Europan ez zen barbaroen inbasioak gehiagorik nozitu, mongolen salbuespen laburra izan ezik. Bikingoak Irlandan, Britainia Handian, Frantzian eta beste toki askotan finkaturik zeuden, eta Eskandinavian erresuma kristauak garatu ziren. Hungariarren erasoei X. mendean eman zitzaien amaiera, eta 1000rako, Hungariako erresuma kristaua sortu zen. Horri esker, egonkortasun politiko eta ekonomikoa lortu zen.\nErdi Aroa Klasikoaren gako historikoa, dena den, populazio-ugaltzea izan zen: horrek, aurreko garaiaren aldean, aldaketa politiko eta sozial nabaria ekarri zuen. Hain zen handia gorakada hori, non, aditu batzuen arabera, 1250erako, Europa gain-populaturik zegoen, eta XIX. mendera arte ez ziren berriro populazio-maila horiek erdietsi. Behe Erdi Aroan, gosete, izurrite (batik bat, Izurrite Beltza) eta gerra zela medio, gorako joera hori eten zen.\nXI. mendean, Alpeen iparraldean, jendea lurralde berrietan finkatzen hasi zen. Izan ere, Erdi Europako baso eta oihan itzelak mozteari ekin zitzaion, nekazaritzarako lurrak lor zitezen. Aldi berean, populazioa Frankoen Inperiotik kanpo irten zen, Elbaz haratago. Horrela, lurralde alemaniarrak hirukoiztu ziren. Ekialde Hurbilera migratu zuten europar ugarik, Gurutzadei esker. Iberiar Penintsulan, mairuei lurrak kendu ahala, hegoaldera jotzen zuen iparraldeko populazioak. Italiako hegoaldean ere, normadiarrek konkistak burutu zituzten.\nGarai honetan, hainbat erresuma nabarmendu ziren, batez ere Frantzia eta Ingalaterra, baina Italiako hiri-estatuek ere paper garrantzitsua jokatu zuten. Eliza Katolikoak gerra-deia egin zuen, Lurralde Santuak turkiarren mendetik kentzeko. Aita Santua Germaniako Erromatar Inperio Sainduaren aurka ere borrokatu zen, bien artean nagusitasuna nork zuen. Arabiarrekiko hartu-emanei esker, Antzinateko kultura berriro estalgabetu zen, batik bat Antzinako Erromako legedia eta Aristotelesen lana, zeinek eragin handia izan zuen Tomas Akinokoa eta beste adituen gainean Eskolastika izeneko filosofia-eskola garatzean.\nEuropako susperraldia.\nOro har, historialarien artean garai honen inguruan ikusmolde baikorragoa dago, aurreko eta ondorengo aroen aldean batez ere. Izan ere, Erdi Aro Klasikoan (Goi Erdi Aroa ere hainbatetan deituta) Europak bizitzako arlo gehienetan gora egin zuen. Hasteko eskandinaviarrak eta hungariarrak kristautu eta baketu ziren. Zenbait erresumak, Frantziakoak, Ingalaterrakoak, Gaztelakoak edo Aragoikoak, botere handia eskuratu zuten, estatuaren funtzionamendu garatuari esker. Mongolen inbasioak izan ezik, garai honetan Europak ez zuen kanpoko inbasiorik jasan behar.\nAro horretan, Europako zibilizazioa hedatu zen; gehienetan, era bortitzean. Iberiar Penintsulan eta Ekialde Hurbilean musulmanen kontra jo zen; baina kontinenteko ipar-ekialderaino ere Europako ezaugarri kulturalak iritsi ziren. Hor, Iparraldeko Gurutzadak eta erresuma kristauen aurrerapenak zirela eta, jatorrizko paganoak, baltiarrak eta finlandiarrak batik bat, europartu ziren.\nPopulazioaren gorakada.\nAro honetako ezaugarri behinena, hala ere, populazioaren handitzea izan zen, eta, lehengo mendeetan ez bezala, hiriak suspertzea eta zabalzea Europan zehar. Antzinaroko hiriak Mediterraneoaren inguruan kokatuta bazeuden, oraingo honetan Erdialdeko eta Iparraldeko Europan ere loratu ziren, itsasoz edo ibaiez elkarren artean lotuta. Epe honen amaierako, Parisek 200.000 biztanle inguru izanen zituen. Iparraldeko Italian zein Flandrian, hein batean edo bestean bere burua gobernatzen zuten hiriak izugarri handitu ziren, kontinente osoko ekonomia suspertuz. Itsaso Baltiko inguruko hiriak Hansan batu ziren, eta Italiako hiri-estatuek, Veneziak, Genoak edo Pisak esaterako, Mediterraneo osoan zehar zabaldu zuten merkatua.\nJanaria gehiago ekoiztu zen, izan ere, nekazaritzako teknika berriak hedatu zirelako: golde astunagoa erabili zen, zaldiek idiak ordezkatu zituzten, eta hiru txandako sistemari esker labore mota gehiago hazi ziren bi txandakoan baino, batez ere lekaleak, eta haiekin nitrogenoa gehitzen zitzaion berriz lurrari.\nBestalde, epelaldi bat izan zen X. mendetik XIV. mendera bitarte gutxi gorabehera Europan, eta eguraldia gozoagoa eta epelagoa izan zen XIX. mendeko erdialdera arte iraun zuen ondoko Izotz Aro Txikian baino. Garia Eskandinaviako iparraldean hazi zen, eta mahatsa Ingalaterrako iparraldean.\nHorrek ez du esan nahi goseteak guztiz desagertu zirela, 1315ekoak 1,5 milioi lagun akabatu zituen esaterako, baina bakanagoak izan ziren.\nOfizioak.\nHirietan, artisau espezializatuak agertu ziren, hasieran lantegi txikietan. Artisauak, gero, korporazioetan bildu ziren, espezialitateen arabera, batzuetan espontaneoki (batez ere hasieran), beste batzuetan erregeek, jaunek edo udalek sustatuta: 1100etik aurrera Frantziako iparraldean, Alemanian eta Ingalaterran, eta 1250etik aurrera, Mendebaldeko Europa guztian.\nOfizio bakoitzak xeheki arautzen zituen lanaldiak, soldatak, prezioak eta hierarkiak, eta ohikoa zen kaleka edo eskualdeka kokatzea ofizio bereko lantegiak. Kontrol horri esker, gremioan bilduta ez zeudenen lehia saihesten zen, hura baitzen iraupenerako berme onena.\nArtisau batzuek zuzenean saltzen zuten lantegian ekoiztutakoa (elikaduraren inguruko ofizioak, ferratzaileak, upaginak, beiragileak, urregileak...), eta beste batzuk, berriz, produktuaren ekoizpen fase batean aritzen ziren (larrugintzan eta oihalgintzan, batez ere). Artilearen sektorea nabarmendu zen bere espezializazioagatik. Ehungailu horizontala XI. mendeko erdialdean agertuta eta hobekuntzak lortuta makilatze eta tindatze prozesuetan, oihal luzeagoak eta kalitatezkoagoak produzitzen hasi ziren. Guztira, hogeita hamar bat egiteko desberdin egin behar ziren biltzen zenetik azken produktua saltzen zen arte, eta horrekin, lana banatu eta espezializatu zen izugarri hiri handietan (Gante, Brujas...).\nMerkataritza.\nHiriak merkatarien eta negozioen egoitza bihurtu ziren, lehenik eta behin, oinarrizko produktuen premia zutelako (garia, haragia, ardoa, arraina...). Horrela, haien inguruan merkataritzaren sare bat hedatu zen, hasieran eskualdekoa, eta gero zabalagoa.\nFeriak izan ziren biderik egokienak merkatari txiki eta ertain ibiltariek beren preoduktuak saldu eta erosteko (merkatari finkoak, egoitza zentrala eta korrespontsalak zituztenak, geroago agertu ziren). Feriak (hiriko asteko azoka arruntak nahiz nazioarteko azoka handiak) egiteko pribilegioak ugaritu ziren. Xanpainakoak izan ziren inportanteenak XII. mendetik aurrera, kokatuta zeudelako garaiko eskualde urbanizatuen eta aberatsenen erdian (iparraldeko Italia, mendebaldeko Alemania, iparraldeko Frantzia eta Flandria), eta bertako kondeek bereziki babestu zituztelako (bereziki Henrike I.a Liberala). Urte osoa zirauen ziklo bat osatzen zuten (Lagny, Bar-sur-Aube, Provins, Troyes, Saint-Ayoul, Troyes).\nKreditua oso tresna garrantzitsua izan zen merkataritza emendatzeko. Mailegatzaileak sortu ziren, %30eko edo %40ko interes-tasarekin hasieran, nahiz eta apalagoak izan zitezkeen segurtasuna eta moneta-zirkulazioa handitu ahala. Hala ere, diru-trukatzaileak funtsezkoagoak izan ziren bankaren sorrerako, zeren erregearen, jaunaren edo udalaren baimenarekin ezarritako tauletan txanponak trukatzetik banku-jarduerak egiten hasi baitziren: ondasunak gordailutzea, kontuen arteko igorpenak, inbertsioak negozio eta maileguetan...\nMerkataritzako sozietateak Italian sortu ziren, bertan ezagunak zirelako Bizantzioko eta musulmanen ereduak. 976koa da Venezian ezagutzen den \"commenda\" zaharrena. XII. mendetik aurrera, Toscanako zenbait familia nabarmendu ziren artilearen merkataritzan, eta \"compagnia\" haiek korrespontsal finkoak zituzten Europa osoko hiri handienetan. Gero, fortunak egin ziren espeziak, zeta, kotoia eta koloratzaileak ekialdeko Mediterraneotik ekarriz eta lehengaiak, garia eta esklabuak eramanez.\nEuropako iparraldean, Xanpainako ferien gainbeherarekin, Flandriako hiriak (Gante, Arras, Brujas...) bihurtu ziren sal-erosketen erdigunea XIII. mendetik aurrera. Hara iristen ziren Europa osoko salgaiak, baita Mediterranotik ere, Gibraltarreko itsasertza ireki ondoren, eta XIV. mendetik aurrera, Baltikotik ere bai, Hansaren eskutik.\nPolitika.\nFrantziaren goraldia.\nFrantzian karolingiarren erregealdia bukatu zen. Reimsen bildutako baroiek Hughes Capet 987an errege izendatuta, kapetar leinua hasi zen. Dinastia berriko lehenengo erregeek aginpide gutxi zuten Paris ingurutik kanpo, erresuma zatituta baitzegoen feudo eta jaunerri ugaritan. Feudo horietako asko, esaterako Normandiako eta Akitaniako dukerriak, edo Flandriako, Xanpainako eta Tolosako konderriak handiagoak eta ahaltsuagoak ziren erregearen menpeko lurraldeak baino.\nErregetza aitengandik semeengana eskualdatu zen, Hughes Capet nobleek hautatu bazuten ere, eta dinastia sendotzen joan zen. Luis VI.ak (1108-1137), Suger abadearen aholkularitzari eta monasterioen babesari esker, lortu zuen bere menpeko lurraldea baketzea, ordura arte arruntak izan baitziren nobleen arteko borrokak eta istiluak.\nBaina haren biloba Filipe Augustorekin (1180-1223) lortu zuen Frantziako erregetzak nabarmenki handitzea bere menpeko lurraldeak (hirukoiztu egin zituen) eta bere aginpidea ezartzea erresuma osoan. Ororen buru, Ingalaterrako Plantagenet erregeei egin zien aurre, zeinek beren menpe baitzuten Frantziako mendebaldeko zati handi bat, besteak beste Henrike II.a Leonor Akitaniakoarekin esposatzeari esker. Filipe Augustok garaitu zituen Bouvinesko guduan (1214).\nLuis IX.a (1226-1270) kapetarren errege nabarmenentzat hartzen da, eta Elizak santu egin zuen (San Luis) 1297an. Harekin, Erdi Aroko Frantziak goia jo zuen ekonomikoki eta politikoki. Erregeen menpeko lurraldea areago handitu zuen, eta Ingalaterra garaitu zuen berriz Taillebourgeko guduan. Frantziako lege sistema eraberritu eta zentralizatu zuen, preboste eta baile karguen bidez. Katoliko porrokatua, Sainte-Chapelle eraikiarazi zuen erlikia ugari gordetzeko, eta Zazpigarren eta Zortzigarren Gurutzadetan hartu zuen parte. Azken hori Lurralde Santurako azken gurutzada izan zen.\nKapetarren azken errege nabarmena Filipe IV.a izan zen (1285-1314), zeina Nafarroako Joana I.arekin ezkonduta Nafarroako erregea eta Xanpainako kondea ere izan baitzen. Filipek erregearen boterea areago emendatu nahi izan zuen, eta pribilegio feudalak murriztu, baina bide horretan noblezia eta kleroa samindu zuen. Ingalaterraren eta Flandriaren aurka borrokatu zen (Urrezko ezproien guduan, 1302an, Flandriako herri-miliziek lehendabiziko aldiz zalditeria astuna garaitu zuten). Juduen eta Tenpluko Ordenaren aurka ere egin zuen, estatuaren barneko estatutzat jotzen zituen, eta lehendabizikoak kanporatu (1306) eta bigarrena guztiz suntsitu zituen, 1307an hasita.\nHaren hiru semeek tronua lortu zuten ondoz ondo, baina bakar batek semerik izan ez zutenez (Joan I.ak bost egun bizi zituen), horietako azkena hil zenean, 1328an, kapetar zuzenen leinua amaitu eta Valois dinastiak bereganatu zuen tronua, eta Nafarroako erresuma (baina ez Xanpainako konderria) Frantziako erregetzatik banandu zen.\nIngalaterra.\nEduardo Aitorlea erregea 1066an hil zenean, ez zegoen argi nor zen oinordea. Gilen I.ak Normandiako dukeak herrialdea inbaditu eta Harold erregegaia garaitu eta hil zuen Hastingseko guduan. Gilenek Harolden alde egindako jaunen lurrak konfiskatu zituen, bere jarraitzaileen artean banatzeko. Horrek matxinadak eta konfiskazio gehiago ekarri zituen. Erreboltei aurre egiteko, gaztelu ugari altxatu zituzten normandoek.\nHenrike I.aren heriotzarekin (1135), haren lehengusu Eztebek errege izendatu zuen bere burua, nahiz eta izendatutako oinordea Henrikeren alaba Matilda izan. Gerra zibila piztu zen (1138-1153), Wallingfordeko hitzarmenarekin bukatu zena: Eztebek jarraitu zuen tronuan baina haren ondorengoa Henrike II.a izango zen, Matildaren semea.\nHenrike II.a Akitaniako Leonorrekin ezkondu zen, eta hala, Ingalaterrako koroari lotu zizkion Frantziako lurralde horiek, gehi Anjou (haren aitari esker) eta Normandia (Gilen I.aren ondorengo gisa). Lurralde multzo horri Angevinar inperioa deitu zaio. Hurrengo mendeetan, Ingalaterra eta Frantziako erregeak borrokan aritu ziren lurralde horien gaineko aginpidea zela eta.\nHenrike II.a errege kementsua izan zen. Administrazioa lehengoratu zuen, eta Ingalaterrako eliza kontrolpean eduki nahi izan zuen (Thomas Becket hilarazi zuen horregatik 1170ean). Baina haren semeetako batzuk matxinatu zitzaizkion, eta, zenbait gerraren ostean, Rikardo I.a eta Joan I.a semeek hartu zuten koroa hurrenez hurren. Joanekin Normandia galdu eta inperioa desegin zen, eta baroien matxinadaren aurrean, Magna Carta eman behar izan zuen (1215), erregearen botereak murrizten zituen amore emate bat. Hurrengo urteetan, porrot egin zuten kontinentean galdutako lurraldeak berreskuratzeko saioek, eta baroiak bitan matxinatu ziren.\nEduardo I.ak (1272-1307) berrezarri zuren erregearen aginpidea, eta administrazioa eta legedia eraberritu zituen. Handik aurrera, Parlamentua erakunde iraunkorra izan zen. Eduardok Gales azpiratu eta menperatu zuen, eta gauza bera saitu zen Eskoziarekin. Ingalaterraren potentzia militarrak goia jo zuen berriz haren hiloba Eduardo III.arekin (1327-1377). Amaren partetik Frantziako Filipe IV.aren biloba ere izanik, erresuma horretako tronua aldarrikatu zuen, hasiera emanez Ehun Urteko Gerrari.\nNafarroa.\nAlmanzor 1002an eta haren azken semea 1009an hil ondoren, Kordobako kaliferria krisian sartu zen. Ahulezia horretaz baliatuta, Antso III.ak (1004-1035) hegoaldeko muga gotortu zuen Ebrotik Cincara, eta hortik behealdeei eraso zien, ekimen militarra irabazita. Hala, dinastiaren menpeko lurrak sendotu eta haren eragintza zabaldu zuen Leondik Ribagorzara, Gaztela eta Gaskoina ere barne hartuta ere. Harekin, beraz, menperatu zuten Iru\u00f1eko erregeek lurralde gehien.\nHaren lehenseme Gartzia IV.ak Iru\u00f1eko erresuma osoa jaso zuen, Goiko Errioxatik Aragoirainokoa, eta errege-aginte bakarra. Amaren partetik, Araba eta Gaztela Zaharra jaso zuen (konderriko iparraldea eta ekialdea). Fernando bigarren semeak Gaztelako konde titulua jaso zuen, baina aipatutako lurraldeak kenduta. Gontzalo hirugarren semeak Sobrarbe eta Ribagorza jaso zuen, eta Ramiro seme bastartak, berriz, zenbait ondare Aragoiko konderrian.\nGartzia IV.ak jarraitu zuen Zaragozako taifari erasotzen. Calahorra bereganatu (1045) eta parien sistema abian jarri zuen. Alabaina, anaien arteko harremanak gaiztotu ziren. Ramirok Gontzaloren lurraldeak bereganatu zituen, haren heriotzaren ondoren (1045) eta Fernando, Leongo erregea garaituta (Tamarongo gudua, 1037), Leongo errege bihurtu zen. 1054an, Fernandok Gartzia garaitu eta hil zuen Atapuercako guduan.\nAntso IV.ak Fernandoren esku utzi zuen Gaztela Zaharra (1062), baina beretako gorde zituen Araba, Bizkaia, Pancorbo eta Tiron Behea. Nolanahi ere, erregintaldi honetan noblezia handiarekiko harremanak gaiztotu ziren. Erregeak pariak kobratzen zituen Zaragozatik eta horrek galarazten zien nobleei musulmanen lurrak arpilatzea. Gauzak horrela, 1076ko ekainaren 4an erregea hil zuten zenbait noblek eta erregearen senide batzuek, Funesen, amildegi batetik behera botata. Gaztelako Alfontso VI.ak Errioxa, Araba eta Bizkaia okupatu zituen, eta Aragoiko Antso Ramiritzek, aldiz, Iru\u00f1ea eta monarkiaren erdigunea.\nGatazkak.\nKanpoko inbasioak amaitu arren, Europan barneko borrokek iraun egin zuten. Ingalaterran, normandiarren inbasioak (Hastingseko gudua, 1066) daniarren agintaldia amaiarazi zuen. Normandiako kontea Ingalaterrako errege bihurtzeak Frantziarekiko gatazkak areagotu zituen. Izan ere, Normandiako kontea izanik, \"de jure\", Frantziako erregearen menpe zegoen Ingalaterrakoa, baina praktikan, boteretsuagoa zen, ezkontza-politika zela-eta, Frantziako mendebaldeko zati handia bere meneko baitzen (Angevinar Inperioa deitu zaio zonalde horri). Nolanahi ere, zenbait errege ahaltsuri esker \u2014Filipe Augustori (1180-1223) esaterako\u2014, Ingalaterra garaitu (Bouvinesko gudua, 1214) eta herrialdea Europako indartsuena bilakatu zen, hala nola Saint Louis (1226-1270) edo Filipe Ederraren (1285-1314) agintaldiekin. Ingalaterran, Joan \"Lurgabea\" erregeak \"Magna Carta\" eman behar izan zion nobleziari eta hainbat eskubide bermatu.\nKarolingiar Inperioa amaituta, Frantziak bere bidera jo zuen Hughes Capet erregearen garaietatik. Ekialdeagoan, Germaniako Erromatar Inperio Santua osatu zen 962an, Oton I.aren eskutik. Kristautasunaren nagusiarengatik Aita Santuekiko gatazka hasi zen, inbestidurak nork izendatuko zituen gainean hain zuzen ere. Heinrich IV.a (1084-1106) eskumikatu zuten, eta bakea ez zen lortu Wormseko Hitzarmena adostu zen arte (1122). Hurrengo enperadoreek Italian ematen zuten denbora gehiena, eta tokian tokiko printze alemaniarrek boterea bereganatu zuten. Ekialdera hedatzen hasi ziren orduan, eslaviar paganoen eremuetara, hainbatetan Gurutzada deituta.\nMusulmanen kontrako borroka ere ohikoa izan zen, batez ere Iberiar Penintsulan, Sizilian eta Ekialde Hurbilean. Iberiar Penintsulan, Erdi Aro Klasikoaren epean konkista gehiena egin zen: 1300erako Granadako erresumak baino ez zirauen aske, Portugal eta Aragoi erresumek bere errekonkista amaituta. Sizilia ere musulmanen menpean egon zen harik eta XI. mendean, Roger I.a buru zuen armada normandiar batek konkistatu zuen 1091rako.\nGarai horretako beste ezaugarri behinenetakoa Gurutzadak izan ziren. Ezagunenak Lurralde Santuak askatzera Ekialde Hurbilera zihoazenak izan ziren, baina Iberiar Penintsulan, Itsaso Baltikoan edo heresien aurka ere gertatu ziren. Palestinari dagokionez, Urbano II.a Aita Santuak deituta hasi zen lehenengoa. Jerusalem 1099an hartu zuten, eta kristauen esku segitu zuen, 1187an Saladinok berriro hartu zuen arte. Europako errege nagusiek (Frantziakoak, Ingalaterrakoak eta enperadoreak) Hirugarren Gurutzada (1190) burutu bazuten ere, ezin izan zuten hiria berriz konkistatu. Laugarren Gurutzada jarri zen martxan 1202an, baina Konstantinopla arpilatzea baizik ez zen lortu. Geroztik beste gurutzada batzuk egin arren, ez zeukaten lehenengoen arrakasta lortu, eta, azkenean, kristauak Ekialde Hurbiletik bota zituzten musulmanek Acre hiria hartutakoan (1291).\nPentsamoldea.\nAurreko mendeetan Antzinateko filosofia eta kultura islamdar munduan gorde eta sakondu zen. Mendebaldeko mundu kristauan monasterioetara mugatuta geratu zen. Al-Andalus eta Sizilia musulmanetik bildutakoa eta sortutakoa (zenbaki-sistema berria, algebrako aurrerapausoak...) kristauetara heldu zen. Honela, Aristotelesen lana eta zientzia islamdarra hain erruz itzuli ziren latinera non XII. mendeko Pizkundeaz mintzatu den.\nGainera, XI. mendetik aurrera Europa osoan zehar ikasteko toki berria, unibertsitatea, zabaldu zen. Hor, filosofia berria, eskolastizismoa, garatu zen, Antselmo Canterburykoak lehendabiziz eraginda (1033-1109). Enpirismoan oinarrituta, eskolastikoek uste zuten Eliza Katolikoaren dotrina ikasketa, arrazoi eta logikaren bidez bultzatu behar zela, platondar eta augustinar pentsamoldetik aldenduz eta Aristotelesengana hurbilduz. Eskolastiko nabarmenduak Tomas Akinokoa, Alberto Handia, Bonaventura, Abelardo edo Petri Lombardo izan ziren. Beste aldetik, Duns Scoto, Gilen Ockhamgoa, edo Bernardo Clairvauxkoa beste pentsalari nabariak ere izan ziren.\nFilosofian ez ezik, artean (eskulturan, musikan eta arkitekturan batik bat) aurrerapauso handiak egin ziren. Garai horretan katedral franko eraiki ziren Europa osoan zehar, hasieran estilo erromanikoan eta geroago, gotikoan.\nKultura eta pentsamendua Elizari lotuta zeuden ezinbestez, eta ikusmolde berriek Elizaren barnean ere eragina izan zuten. Lehen monasterio-erreforma nagusia X. mendekoa izan zen: Cluny (909an sortua) monasterioaren bitartez jatorrizko diziplinetara itzultzen saiatu zen. Izan ere, bizitza zuzena izan ezean, monjeen zeregin garrantzitsuak \u2014Jaingoikoari bertutetsuentzako mundu hobea eskatzea, alegia\u2014, haien izatearen beraren arrazoiak, funtsa galtzen zuen. Zistertar erreforma (1098an sortuta) berriro saiatu zen jatorrizko diziplinara itzultzen klunitarrek bizkarra eman ziotelakoan.\nNolanahi ere, erreforma batzuek elizen mugak gainditzen zituzten. Waldotarrak eta \"humiliati\" gaitzetsi zituzten kalostrapeko bizitza ez onartzeagatik. Kataroek beren burua baizik ez zuten garbitzat jotzen. Eskeko ordenak, ordea, onartu zituzten Aita Santuek XIII. mendean, eta horrela, frantziskotarrak, domingotarrak, karmeldarrak eta agustindarrak sortu ziren, domingotarren kasuan, hein handi batean heresia horren aurka borrokatzeko."}
{"id": "51151", "revid": "489327", "url": "https://eu.wikipedia.org/wiki?curid=51151", "title": "Frekuentzi", "text": ""}
{"id": "51152", "revid": "353", "url": "https://eu.wikipedia.org/wiki?curid=51152", "title": "Frekuentzia", "text": ""}
{"id": "51153", "revid": "353", "url": "https://eu.wikipedia.org/wiki?curid=51153", "title": "Maiztasuna", "text": ""}
{"id": "51154", "revid": "147156", "url": "https://eu.wikipedia.org/wiki?curid=51154", "title": "Goi Erdi Aroa", "text": "Goi Erdi Aroa \u2014\"Erdi Aro Goiztiarra\" izenaz ere ezaguna\u2014 Europako historian historialariek gutxi gorabehera 500tik 1000 arteko garaiari ematen dieten izena da, oro har. Ohartu behar da aditu guztiak ez datozela bat, hasierako data jartzerakoan batik bat. Izan ere, nahiz eta hastapeneko mugarria eskuarki Erromatar Inperioaren erorketa den, hainbat historialariren arabera, Antzinaroa III. mendeko krisialdiarekin amaitu zen. Beste batzuen ustez, berriz, Erdi Aroa eta, hortaz, Goi Erdi Aroa, VII. edo VIII. mendeeak arte ez zen hasi.\nEdonola ere, Mendebaldeko Erromatar Inperioaren gainbeherarekin estatu indartsu eta zentralizatua desagertu zen Mendebaldeko Europan. Rhin eta Danubio mugez haratatik zetozen herriek estatu berriak osatu zituzten, iraupen desberdinak izan zituztenak. Izan ere, erresuma batzuek besteak gailentzean desagerrarazten zituzten. Hala gertatu zen, esaterako, frankoek burgundiarrak garaintzean edo bisigodoek suebiarrak azpiratzean. Indartu jarraitzen zuen Bizantziar Inperioak, Ekialdeko Erromatar Inperioak alegia, beste erresuma batzuk, vandaloena eta ostrogodoena, menderatu zituzten, aurreko Erromatar Inperioaren hedadura lortu nahian.\nHortik gutxira, garaiko erresumek beste arrisku bat izan zuten: migrazio bigarren olatu bat. Iparraldetik bikingoek erasotu zuten Atlantikoko kostaldea (Mediterraneora ere iritsi ziren); hungariarrak Erdi Europan kokatuta, zonalde hori arpilatu zuten; eslaviarrek Bizantziarren mendean zegoen Balkanetako penintsulako iparraldea okupatu zuten; hegoaldetik arabiarrek Iberiar penintsula inbaditu zuten.\nMendebaldeko erresumen artean, arrakastatsuena frankoena izan zen. Batik bat Pepin Laburra eta Karlos Handia seme eta ondorengoari esker, agintea beste askoren gainean ezarri zuten, eta, 800eko abenduaren 24an, enperadore izendatu zuen Aita Santuak Karlos, Erromatar Inperioaren nagusitasun galdua berreskuratu nahi zuten ikurra.\nMigrazioak.\nLehendabiziko fasea.\nGermaniarren migrazioak aspaldikoak ziren, godoak Itsaso Beltzara III. mendean ere iritsi baitziren. Hala ere, hunoen etorrerak (372-375) egoera aldatu zuen. Izan ere, hunoen gerrarako ahalmenaren aurrean, godoek ekialdera mugitu behar izan zuten, erromatarren lurraldera hain zuzen ere (376). Godoek Adrianopolisko batailan erromatar armada garaitu zuten 378an. Hortik aurrera, germaniarrak erromatarren buruhauste nagusia bilakatu ziren.\nHunoen presiopean ere, beste herri germaniarrak Inperioan sartu ziren. Vandaloak, suebiarrak eta alanarrak Rhin zeharkatu zuten 406ko neguan, Mainztik hurbil. Burgundiarrek eta alamanarrek laster jarraitu zieten.\nVandaloek, suebiarrek eta alanarrek, Galia zeharkatuta, Iberiar penintsulan sartu ziren 409an. Suebiarrak ipar-mendebaldean kokatu ziren, baina beste biak, 429an Afrikara igaro eta, Inperioko probintzia horiek azpiratu zituzten Genserikoren agindupean.\nBisigodoak 418an finkatu ziren Tolosaren inguruan itun (\"foedus\") baten bidez. Burgundiarrek Lyon hartuta (457), Rodano eta Saonaren arroetan hedatu ziren hurrengo hurteetan. Frankoek Klovis zuten buru nagusia (481-511). Honen zuzendaritzapean, kristau bihurtzeaz gain, Galiako iparraldean gotortzetik bisigodoak garaitzera (506) eta hegoaldera mugiaraztera iritsi ziren.\nAngloak, jutuak eta saxoiak Britainia Handira migratzen ziren, 442tik erromatar armadarik gabe. Hainbat britainiarrek kontinentera jo zuten, beste Bretainia bat sortuz. Teodoriko buru zuten ostrogodoek Italia okupatu zuten. Alamaniarrak, bavariarrak, turingiarrak eta saxoiak Rhin aldera finkatu ziren.\nBigarren fasea.\nNolanahi ere, hauek ez ziren Goi Erdi Aroan Mendebaldeko Europak jaso zituen inbasio bakarrak. Bikingoak Europa osoan zehar VIII. mendez geroztik. Norvegiarrak Ozeano Atlantikoan mugitu ziren batik bat. Britainia Handia eta Irlanda arpilatu zituzten nagusiki, baina Frantzia eta Iberiar penintsula ere (Gartzia I\u00f1igez Iru\u00f1eko buruzagia bahitu zuten). Islandiara (860) eta Groenlandiara era iritsi ziren. Daniarrek Mantxako Kanalean arpilatu zuten gehienbat. Ingalaterrako koroa lortu zuten Knut Handiarenkin, eta Frantzian, 911n, Normandian finkatu ziren. Suediarrak ekialdean mugitu ziren, Itsaso Baltikotik Beltzaraino. Salerosketarako kokaguneak finkatu ziren Errusiako estepetetan, eta Konstantinoplako merkataritzan parte-hartze handia izan zuten.\nBeste aldetik, Erdialdeko Asiatik ere hainbat herri iritsi zen Europaraino. Balkanetara, bulgariarrak etorri ziren. Zonalde horretan, aurreko mendeetan emeki-emeki zabaldu ziren eslaboak botere-hutsuneaz probestuta. Hungariarrak Erdialdeko Europara IX. mendearen amaieran iritsi ziren. Hortik, ingurunea arpilatu zuten harik eta Oton I.ak 955ean garaitu zituen.\nIslamaren hedapena (632-750).\nMuhammad profetaren heriotzaren ostean, islamaren buru edo kalifa Abu Bakr (632-634) bihurtu zen. Haren zuzendaritzapean Arabiar Penintsularen erdialdea musulmanen menpean geratu zen. Umar I.a bigarren kalifarekin (634-644), \"fededunen burua\" (am\u012br al-mu 'min\u012bn) titulua hartuta, Siria, Jordania, Palestina eta Irak bereganatu zituzten islamdarrek 630eko urteetan. Egipto Utman hirugarren kalifak konkistatu zuen 645ean Bizantziar Inperiotik. Ali ondorengoarekin batera, lehendabiziko lau kalifa hauek islam garbiaren urrezko aroan gobernatu zuten buruak dira musulmanen ikuspuntutik.\nAli Muhammaden suhiaren agintaldia Utmanen heriotzaren gaineko zalantzekin hasi zen. Hori zela eta, borroka eta Lehen Gerra Zibil Islamdarra piztu ziren, Muawiya Siriako gobernadoreak bultzatuta. Kufa hirian otoitzen ari zela Ali hil zutenean, Muawiya I.ak boterea bereganatu zuen Omeiatar leinua sortuz eta hiriburua Damaskon ezarriz. Aliren jarraitzaileak, azkenean, xii bilakatu ziren. Omeiarren erpina Abd al-Malik (685-705) kalifaren agintaldiarekin etorri zen. Izan ere, Erdialdeko Asia eta Iparraldeko Afrika azpiratzeaz gain, estatua arabiartu zuen, greziarren eta persiarren ordez, funtzionario arabiarrak jarri baitzituen.\nIberiar penintsularen konkista 711n hasi zen, Guadaleteko batailan bisigodoak garaitzean. Hurrengo zortzi urteetan penintsula osoa bereganatu zuten, gehienetan tokian tokiko nobleziarekin izandako bake itunen bidez. Euskal Herrira ere iritsi ziren, Iru\u00f1ean Gazteluko Plazako azken indusketek erakutsi duten moduan. Iparralderago ere joan ziren, harik eta Toursko guduan Karlos Martel frankoen buruzagiak garaitu zituen arte (732).\nKonstantinopla bera ere hartzen saiatu ziren (717). Porrot egindakoan, Omeiarren ospeak behera egin zuen. Azkenean, 750ean, Abasidar leinuak Omeiarrak boteretik kendu zituen, hiriburua Bagdadera mugituz. Ia-ia omeiarren klan osoa erail zuten, baina printze bat, Abd al-Rahman I.a, bizirik Iberiar penintsulara heldu ahal izan zen. Hor, Kordobako Emirerria sortu zuen (756), abasidarren inperiotik at. Musulmanen estatu batua bereizteko lehendabiziko pausua izan zen hori, IX. mendean zehar desegin baitzen.\nKarolingiarrak.\nMendebaldeko Erromatar Inperioaren desagerpenaren ondoren sortu ziren erresumen artea, frankoena boteretsuena izan zen. Hala ere, VI. eta, batez ere, VII. mendeetan barne borroka andana gertatu ziren erresuma horren eratorritako Neustria eta Austrasia izeneko erresumen artean. Azkenean, merovingiar errege horien boterea oso ahulduta suertatu zen, haien menpe teorikoko seneskalen mesederako. Seneskal horietako bat Karlos Martel izan zen, musulmanak Toursko batailan garaitu zituena (732). Honen semeak, Pepin Laburrak, boterea \"de jure\" hartu zuen azkenean 752an, zilegizko erregea, Txilderiko III.a, kanporatuta.\nNolanahi ere, karolingiarren errege nabarmenena Pepinen semea izan zen, Karlos Handia edo Karlomagno zeritzona. Boterea 768an hartuta, laster konkista-kanpainari ekin zion: Iparraldeko Italia (774), Iberiar penintsulako iparraldea \u2014Bartzelona 800ean konkistatu zuen, baina Orreagako guduan (778) galtzaile atera ziren frankoak\u2014, zein saxoien, bavariarren, avararren eta eslaviarren aurkakoak. Hori zela eta, Karlos Handiaren mendean lurralde itzela geratu zen, erromatar garaietatik ezagutzen ez zen bezalakoa. Honela, 800ko gabonean, Aita Santuak Karlos Handia enperadore izendatu zuen, hain handia ikusten zen bere boterea. Lurralde eskerga horretan justizia-sistema berria, eliza-erreforma (liturgia bakarra izan zezan) eta kultura-suspertzea bultzatu zituen Karlos Handiak. Izan ere Karolingiar Pizkundeaz hitz egiten da garai honetako kulturaz mintzatzerakoan.\nKarlos Handiak ondorengo bakarra izan zuen, Ludoviko Pio. Honen heriotzean, halere, bere semeek borrokatzeari ekin zioten boterea bereganatu nahian. Azkenean Inperioa bereizi behar izan zen hiru semeen artean Verdungo Itunari esker (843). Lotario I.ak, zaharrenak, enperadore titulua, Italia (zonalde honek enperadore-titulua eramateko legitimazioa ematen baitzuen), frankoen erresumaren muina, Aachenen ingurua (Rhinen ahoa) eta bi hauek lotzen zituen zonaldea, hau da, inperioaren erdialdea. Ludwig Germaniarrak Ekialdeko Frantzia jaso zuen eta Karlos Burusoilak Mendebaldekoa. Hurrengo urteetan, erresuma horiek areago banandu ziren, harik eta, 887an, enperadore-titulua desagertu zen arte, ez baitzegoen ohore hori eramatea merezi zuen inor. Urte horietan mehatxu ugari pairatu behar izan zituzten Mendebaldeko Europan, bikingoen zein Erdialdeko Asiatik etorritako herrien (hungariarrak esaterako) eskuetatik. Arrisku horiek X. mendean desagertuta edo gaindituta, 955ean enperadore titulua berreskuratu zen, baina horko horretan soilik Ekialdeko Frantziari, Germaniako Erromatar Inperio Sainduari hain zuzen ere, zegokion.\nBizantziar Inperioa.\nErromatarren ondorengotzak ekialdean jarraitu zuen, Konstantinopla hiriburu zuen Bizantziar Inperioan hain zuzen ere. Ekialdeko merkataritza-bideak kontrolpean, inperio aberatsa zen. Gainera, armada boteretsuagoa eta diplomazia garatuagoa edukita, barbaroen migrazioei eutsi ahal izan zien.\nMendebaldean galdutakoa ere berreskuratzen saiatu ziren Justiniano I.aren agintaldian (527-565). Izan ere, Italian, Iparraldeko Afrikan eta Iberiar penintsulako hegoaldean ere bere agindua zabaltzea lortu zuten. Horretaz gain, Justinianok erromatar legea kode batean idatzi zuen, (zeinek Europako hainbat tokitan XIX. mendera arte ere iraun zuen), eta garaiko eraikinik teknikoki garatuena eta handiena, Hagia Sofia, altxatu zuen.\nJustinianoren ondorengo batzuek, Mauriziok eta Herakliok avararren, bulgariarren eta eslaviarren inbasioei eutsi behar izan zieten. Konstantinoplak, garaiko Europako hiririk handienak, persiarren eta avararren setioa pairatu behar izan zuen 626an. Persiarren arriskua gainditu zuen Herakliok, haien hiriburua hartuta eta haien monarka erailda. Nolanahi ere, Heraklio oraindik ere bizirik zegoen arabiarren izugarrizko hedapena ikusteko. Ehun urte baino epe laburragoan, Siria, Palestina, Egipto eta Iparraldeko Afrika bereganatu zituzten erraztasun txundigarriaz. Izan ere, erlijioaren aldetik zegoen batasun ezak (heresia andana sortu ziren, monofisismoa eta nestorianismoa nabarmenak izanik) erraztu zuen musulman bihurtzeko prozesua.\nInperioa oso ahulduta suertatu zen, nahiz eta Heraklioren ondorengoek Konstantinopla salbon utzi zuten bi arabiar setioetatik (674-677 eta 717). VIII. eta IX. mendeetan inperioa Ikonoklasiaren Auziak suntsitu zuen, gorteko alderdien ezberdinen arteko borrokek areagotuta. Bulgariarrak eta eslaviarrak gatazka horietaz probestu ziren Iliria, Trazia eta Grezia bera inbaditzeko.\nMehatxu hauei aurre egiteko, administrazio-sistema berria abian jarri zen. Tokian tokiko administrazio zibila zein militarra jeneral baten esku utzi ziren. Dena den, mazedoniar leinuaren eskutik (867) baino ez ziren arazo horiek gainditu, beste urrezko aro bati hasiera emanez. Nizeforo Fokas gisako jeneral arrakastatsuei esker mugak hedatu ziren, eta Leon VI.a eta Konstantino VII.a gisako enperadoreekin kultura loratu zen berriro Konstantinoplan.\nEnperadore hauek, berriz, ez zeukaten Mendebaldean gertatzen zenaren gainean interes handirik, nahiz eta Karlos Handiaren koroazio inperialaren aurrean (800) protestak zabaldu zituzten. Nolanahi ere, frankoen hedapenen ondorioz, eslaviarrek hegoaldera jo zuten. Izan ere, VII. mendean, Danubioaren hegoaldera eta Dnieperren ekialdera mugitu ziren."}
{"id": "51155", "revid": "1150", "url": "https://eu.wikipedia.org/wiki?curid=51155", "title": "Goi Erdi Aro", "text": ""}
{"id": "51161", "revid": "1484", "url": "https://eu.wikipedia.org/wiki?curid=51161", "title": "Filosofo presokratikoak", "text": "Filosofiaren historian, filosofo presokratikoak Antzinako Greziako pentsalari multzo bat dira, greziar filosofiaren aitzindaritzat jotzen direnak. Kronologikoki K.a. VI. mendeko Tales Miletokoarekin hasi eta Sokratesen (K.a. 470 - K.a. 399) pentsamenduaren eraginpean izan ez ziren Diogenes Apoloniakoa eta Demokrito pentsalarienganaino zabaltzen dira, K.a. IV. mendean. \"Presokratiko\" izenondoak Sokratesen aurretikoa izateari baino gehiago, euren lana Sokratesen eraginpean garatu ez izanari egiten dio erreferentzia. Filosofo hauen ekarpen garrantzitsuena unibertsoaren eta munduaren ikuspegi mitologikoa alde batera utzi eta horiei buruz emandako azalpen arrazionala izan zen, mitotik \"logos\" delakora aldatuz. Hori dela eta, mendebaldeko tradizioan lehenengo filosofo eta zientzialaritzat jo izan dira filosofo presokratikoak. Bereziki unibertsoaren eta naturaren printzipioak aztertu zituzten eta horregatik greziar filosofiaren aldi honi garai kosmologiko ere deitu izan zaio, baina erlijioaz, etikaz eta matematikaz ere aritu ziren.\nPresokratikoetan pentsalari heterogenoak biltzen dira, ordea, eta horregatik askotan eskola ezberdinetan sailkatzen dira: Miletoko eskolakoak ziren Tales, Anaximandro eta Anaximenes; eskola eleatikoan biltzen dira Parmenides, Zenon Eleakoa eta Meliso; Efesoko eskola; atomistak pluralistak eta pitagorikoak deritzen eskolak ere badaude eta sofistak izeneko filosofo taldean, azkenik, Protagoras, Gorgias eta Hipias biltzen ziren, besteak beste. Filosofiaren historian aitzindariak badira ere, pentsalari horiei buruz egun ezagutzen dena, ordea, oso gutxi da: idatzi zutenaren zati bakan batzuk besterik ez dira geratzen, Aristoteles eta Teofrastok eurei buruz idatzitakoarekin batera. \"Presokratikoak\" terminoa Hermann Diels hizkuntzalariari esker zabaldu zen, 1903 urtean \"Die Fragmente der Vorsokratiker\" (\"Presokratikoen zatiak\") lana argitaratu zuenean. Egun, gainera, lan hori presokratikoengandik gorde diren idazkietarako funtsezko iturri bateratua da.\nIngurumaria.\nMaiz eztabaidatu da Europako lehenengo filosofotzat jotzen diren presokratikoen pentsaera berria halabeharrez sortu edota garaiko eta tokiko faktoreak izan ote ziren munduaren ikuspuntu berrirako bidea zabaldu zutenak. Egun, filosofiaren bat-bateko sorrera edo \"greziar mirariaren hipotesia\" baztertu eta filosofia joera berria arrazoi jakinengatik gertatu zela onartzen da.\nLehenengo filosofo presokratikoek Mileto hiria zuten jatorri. Mileto hiria Asia Minorreko Jonia eskualdean dago, egungo Turkiaren mendebaldean. Inguru horretan ekialdeko kulturaren eragina nabarmena izan behar zen eta bertako pentsalariak munduko beste ikuspuntuen berri aise izan zezaketen; ildo horretatik, bereziki aipatzen da Babilonia eta Egiptoko matematika eta astronomiaren eragina. Bestalde, Mileto \"polis\" motako hiria zen, garai hartan instituzio politiko egonkorrak eta ekonomia oparo bat zuena; horrek ere, gogoetarako giro lasaia sortu zuen, gerora pentsaera berriari ere eragingo ziona.\nGreziar mitologia edo garaiko greziar erlijioaren dogmatismo eza, apaizik gabe, pentsalarien gogoa aske utzi zuela ere aipatu da. Horretan eragina izan zuen baita greziarren kulturaren emaitza bikaina den Homeroren \"Iliada\" poema epikoak ere, Miletotik gertu zegoen Troia hirian kokatua; hain zuzen, bertan jainkoak gizakien parean agertzen dira eta bertuteak munduan eta bizitzan lortzen dira. Hesiodoren idazlanek ere, kosmogonia bat azaldu, jainkoen sailkapena egin eta gizakiari buruzko gogoeta egitean, \"protofilosofia\" bat adierazten dute. K.a. VII. mendean garatu zen olerkigintza lirikoak ere, Arkilokorekin kasu, garai hartan banakoaren nortasun askea garatzen ari zela islatzen du.\nNaturaren filosofia eta Miletoko eskola.\nLehen filosofo presokratikoen helburua \"physis\" edo natura behatuz horren oinarrizko substantzia zen \"arkhe\" edo printzipioa bilatzea zen. Hain zuzen, euren lanek \"Peri Physeos\" (\"Naturaren gainean\") izenburua zeukaten ia beti. Filosofiaz arduratu ziren lehen filosofo horiek, K.a. VI. mendean eta Mileto hirian, Miletoko eskola izenekoa osatzen dute. Ordena kronologikoan hauek izan ziren:\nK.a. 494 urtean, pertsiarrek Mileto birrindu zuten. Ondorioz, joniar askok ihes egin eta egungo Italiaren hegoaldeko kostaldera joan ziren. Bertan garatuko zen Pitagorasen filosofia.\nPitagorikoak.\nPitagoras Samos uhartean jaio zen, joniar kostaldetik gertu. Egungo Calabria eskualdean dagoen Krotona hirira joan eta bertan komunitate filosofiko bat sortu zuen, jite esoterikoa ere bazuena eta erlijio orfikoan oinarrituta. Pitagorikoetan, ordea, bi motako taldeak bereizi ziren: \"akusmatikoak\" edo adituta Pitagorasen irakaspenak jarraitzen zituztenak eta \"matematikoak\" edo filosofia pitagorikora gogoetaz heltzen zirenak. Pitagoriko nabarmenak izan ziren Arkitas eta Filolao, matematikoen taldean. Pitagorasek berak ezer idatzi ez bazuen ere, greziar kultura osoan ospea eskuratu zuen laster.\nPitagorikoek arima eta metempsikosi edo berraragiztatzean sinetsi eta euren filosofiari jarraiki modu aszetikoan bizi ziren. Politikan ere parte hartzen zuten eta hoberenen gobernua edo aristokrazia hobesten zuten. Jakintza purifikatzailea zen eurentzat. Ezagunak dira matematikari eta bereziki geometriari egin zizkioten ekarpenengatik: mundua zenbaki eta horien arteko erlazioen bitartez adieraz daitekeela baieztatu zuten. Horrela, Miletoko eskolako filosofoen aldean materialak ez ziren errealitateetan (zenbakietan, alegia) ikusi zuten guztiaren jatorria. Medikuntzan ere ekarpen garrantzitsuak egin zituzten.\nXenofanes, Heraklito eta Parmenides: kosmosa eta izanaren batasuna.\nMiletoko eskolako filosofoen ondoren eta \"arkhe\" kontzeptua gaindituz, kosmosari buruzko ezagutza eta egiari berari nahiz \"logos\" edo arrazoiari buruzko hausnarketa egin zuten filosofoak ere izan ziren presokratikoetan:\nPluralistak: Anaxagoras eta Enpedokles.\nParmenides eta eskola eleatikoan kosmosaren batasuna nabarmentzen zen, naturan agertzen den aniztasuna faltsua dela adieraziz. Parmenidesen tesiak frogatu nahian, Zenon Eleakoak aporia edo paradoxa anitz asmatu zituen, mugimenduaren ezintasuna azalduz esaterako. Filosofo pluralistek, berriz, batasunaren aniztasuna esplikatzeko \"arkhe\" printzipioaren aniztasuna baieztatu zuten, betiere kosmosa erregulatzen duen kausa edo indar ordenatzaile batez:\nAtomistak: Leuzipo eta Demokrito.\nParmenides eta beste eleatikoek aldarrikatzen zuten kosmosaren batasuna atxikitzen zuten pluralistek, aniztasuna elementu zenbaiten nahasketaz azalduz. Atomistak, berriz, harago joan eta errealitatea atomo edo infinitu pusketa zatiezinez ( \"a\", ez; \"tomo\", zati: zatiezina) osaturik dagoela adierazi zuten, egungo kimikak frogatzen duen bezalaxe. Atomista presokratikoak Leuzipo eta Demokrito izan ziren, baina azken honen idazkiak gorde dira batez ere. Demokritok hutsaren kontzeptua sortu zuen; horri esker, atomoak mugitzen ahal dira, berez eta inongo kausarik gabe, fisika modernoaren inertzia kontzeptuaren antzera. Aurreko filosofoek ez bezala, fenomeno psikologikoak ere (ikusmena, entzumena, ...) modu arrazionalista batez azaldu zituen, atomoen bitartez. Horrela, arrazionalismoa erabat bereganatu zuen filosofoa izan zen, jainkoen eragina erabat baztertuz. Etikari dagokionean, gizakia autonomoa dela aldeztu eta ona atsegina ematen duena dela baieztatu zuen, epikureoen etika aurreratuz. Horrela, presokratikoen garaia itxi zuen filosofo hau lehenengo filosofo osoa dela esan daiteke, arrazionalismoa arlo guztietan, fisika nahiz moralean, bultzatu baitzituen.\nPresokratikoen iturriak.\nFilosofo presokratikoen testuak beste egile zenbaiten aipuei esker gorde dira, Platonengandik VI. mendeko Sinpliziorenganaino bereziki. Aurkakoa irudi balezake ere, iturri fidagarriena Sinplizio neoplatonikoarena da, berak jasotako aipuak luzeagoak eta garbiagoak direlako; Platonek aipuak, laburragoak izateaz gainera aldatu ere egin zituela uste delarik, batzuetan tonu ironiko batez."}
{"id": "51162", "revid": "1340", "url": "https://eu.wikipedia.org/wiki?curid=51162", "title": "Sokratesen aitzineko filosofoak", "text": ""}
{"id": "51163", "revid": "105290", "url": "https://eu.wikipedia.org/wiki?curid=51163", "title": "Garai antropologikoa", "text": "Demokraziaren jaiotzarekin eta hiritarrek polis-az hitz egiteko eta erabakitzeko aukerarerekin, filosofia egiteko modu berri bat jaio zen. Natura eta errealitatearen azterketa giza adimenaren eta gizakien arteko erlazioen azterketek ordezkatu zuten, garai antropologikoari hasiera emanez.\nLiga Panhelenikoaren garaien kokatu behar dira erretorika maisu ziren sofistak eta Sokratesen arteko tirabirak, garai honetan jaio baitzen polis grekoen arteko batasuna eta \"grekotasun\" izpiritua. Periklesen demokraziak aristokraziak erretorikarekiko zuen interesa piztu zuen, hauen irakasle sofistak izan zirelarik. Hauek morala eta legearen erlatibismo kulturala defendatzen zuten, honen aurka Sokrates altxatu zelarik, Egia eta Justizia balore unibertsal bezala aldarrikatuz.\nSofistak.\nSofisten agerpena pertsiarren aurkako garaipenaren garai berean gertatu zen. Persiaren kontrako gerlan irabazi ahal izateko grekoek elkartu behar izan zuten, \"Liga Panelenikoa\" sortuz. Era horretan, hiri grekoak burujabeak izan arren, batasunaren kontzeptura iritsi ziren, grekotasunaren kontzeptura hain zuzen.\nBolada hartan Atenaseko demokrazia eta Periklesen gobernua azaldu ziren, honek pertsuasioaren artea (erretorika) bultzatuz. Sofistak ziren arte honen maisu eta klase gorenei irakasten zieten, beren zerbitzuengatik asko kobratuz. Euren trebetasuna frogatzeko erakusketak eta eztabaidak egiten zituzten maiz, haietan batek gauza bat eta besteak aurkakoa frogatzen saiatzen zirelarik. Normalean beste kulturekin eta atzerritarrekin harremanak izan zituzten. Horrek lege absoluturik ez zegoela pentsatzera eraman zituen, lege guztiak erlatiboak izango lirateke beren ustetan. Sofistak ez ziren naturaz arduratzen, gizakien eta hirien arazoak axola zitzaizkien gehienbat, ongia, justizia, edertasuna, egia, eta bestelako balore tradizionalak kritikatuz.\nProtagoras izan zen sofistarik garrantzitsuena, bere ideia nagusiak honakoak ziren:\nBeste sofista garrantzitsua Gorgias izan zene, baina bere liburu baten hiru zatien tituluak besterik ez dira kontserbatzen. Ezin da jakin titulu horiek bere ideiak egiatan azaltzen dituzten edo erretorika besterik ez diran. Honakoak dira:\nBigarren mailako sofistek (\"Hipias, Antifon, Kalikles\" eta beste batzuek) legearen erlatibismo kulturala bere azken ondorioetaraino eraman zuten. Legea pribatuan ez zela bete behar proposotzen zuten. Legeak ia beti gizakiaren izaeraren aurkakoak zirela mantentzen zuten. \"Physis\" eta \"Nomos\" kontrajarriak zirela zioten, physisak plazera eta erabilgarritasuna eskatzen baititu.\nSofisten garrantzia ezagutza, legeak eta ohiturei bruzko lehenbiziko hausnarketa egitean datza, erlatibismo kulturala gaur egunean modan dagoela esan bagenezake ere.\nSokrates.\nBizitza.\nEuropar kulturaren pertsonai nagusietako bat izan da Sokrates (k.a 470-399) idatzirik utzi ez eta berari buruz dagoen informazio gehiengoa Platon bere ikasle eta mireslearen idatzien bitartez iritsi den arren. Atenasen jaioa, eskultore eta emagin baten seme zen eta ziurrenik Peloponesoko gerra (k.a 431-403) eta Hogeita hamar Tiranoen diktaduraren (k.a 404) arteko denbora tartean hezi zen Atenaseko plazetako sofisten irakaskuntzapean.\nK.a 403. urtean demokrazia lehengoratu zen arren, k.a 399. urtean Atenaseko hiru hiritarrek honakoa leporatu zioten Sokratesi:\nHau dela eta heriotza zigorrera kondenatua izan zen, \"Apologia\", \"Criton\" eta \"Fedon\" izeneko elkarrizketetan bere bizitzako azken uneak deskribatu zituelarik Platonek. Aipatzekoa da Jenofonte eta Aristofanes filosofoen idatzietan deskribatzen den Sokrates Platonek deskribaturikoarekin alderatuz gero oso desberdinak direla, ziurrenik azken honek bere idazkietarako Sokrates idealizatu eta bere ideien alde jarri nahi izan zuelako\nMetodo sokratikoa.\nSokratesen metodoa, hau da, elkarrizketa, bi ataletan banatzen zen:\nPlatonek, Sokrates bere elkarrizketa gehienen protagonista bihurtu zuen. Denboraren poderioz, Platon bere maisuarekiko leialtasuna galtzen joan zen. Hal eta guztiz, bien pentsaerak bereiztea zaila gertatzen da. Aristoteleren bidez badakigu filosofiari egin zizkion ekarpenik garrantzitsuenak definizioaren bilatzea eta moral inteletualista direla:\nPlatonekiko ekarpenak.\nSokratesen metodo induktiboa; bereziki, honen emaitzak; eta gai etiko eta politikoekiko interesa bereak egin zituen. Sokratesek egiak edo balore unibertsala (guztientzako baliagarriak direnak) bazirela frogatu bazuen ere, ez zuen berorien funtsaren arazoa argitu, hori Platonek egin zuen, ideie egiazko existentzia emanez.\nEskola sokratikoak.\nHonako eskolak azpimarratu behar dira Sokratesen jarraitzaile bezalaxe:"}
{"id": "51165", "revid": "48990", "url": "https://eu.wikipedia.org/wiki?curid=51165", "title": "ETB Sat", "text": "ETB Sat Euskal Irrati Telebistak eskaintzen zuen nazioarteko telebista katea zen, ETB 1 eta ETB 2ko edukiak nahasten sortzen zena. Honenbestez, euskara eta gaztelaniazko edukiak eskaintzen zituen kate berean. Kate hau Europan ikus zitekeen.\n2021eko urtarrilaren 1ean ETB Basquek ordezkatu zuen."}
{"id": "51166", "revid": "1545", "url": "https://eu.wikipedia.org/wiki?curid=51166", "title": "Barloworld (txirrindularitza taldea)", "text": "Barloworld 2003an Erresuma Batuan sortutako txirrindularitza talde profesionala. Taldearen Robert Hunter hegoafrikarra txirrindularia historiara pasatu zen 2007ko Frantziako Tourrean lehen afrikarra etapa bat irabazi zuelako.\nKanpo estekak.\n txirrindularitza taldea"}
{"id": "51167", "revid": "371", "url": "https://eu.wikipedia.org/wiki?curid=51167", "title": "Pedro Arreitunandia Quintero", "text": ""}
{"id": "51168", "revid": "58701", "url": "https://eu.wikipedia.org/wiki?curid=51168", "title": "Jokin Zaitegi", "text": "Jokin Zaitegi Plazaola (Arrasate, Gipuzkoa, 1906ko uztailaren 26a - Donostia, Gipuzkoa, 1979ko abuztuaren 17a) euskal idazle, itzultzaile, irakasle eta apaiza izan zen. Hainbat modutan sinatu zituen bere lanak: \u00abUdalaizpe\u00bb, \u00abArtzai\u00bb eta \u00abZaitegi\u00b4tar Iokin\u00bb.\nBizitza.\nHamalau urterekin, Durangoko jesuiten etxean sartu zen. Geroago, Comillas, Loiola eta O\u00f1an egin zituen ikasketak. Loiolan zela, ikaskide izan zituen Estepan Urkiaga \"Lauaxeta\", Plazido Mujika eta Andima Ibi\u00f1agabeitia. Hauek, beste apaizgai euskaltzale zenbaitekin batera, \"Euskal Elerti Bazkuna\", euskal akademiatxoa, sortu zuten. Haien asmoa jesuita gazte euskaldunak euskaraz prestatzea zen, ordenatutakoan euskaraz lan egin zezaten. Lagundiko zenbait agintarik gaizki hartu zuten taldearen asmoa, eta saiatu ziren taldekideak sakabanatzen. Hori zela eta, 1929an lagundiak Venezuelako M\u00e9ridara bidali zuen Jokin, irakasle.\nVenezuelan hiru urte igaro ostean, 1932an Marneffera (Belgika) joan zen Teologia ikastera. Bertan gogo berriz ekin zion euskaraz idazteari, eta 1934an Zarauzko Euskal Poesiaren V. Eguneko lehen saria irabazi zuen, \"Tori nire edontzia\" poemarekin. 1935eko uztailaren 31n lehen meza eman zuen Marneffen, eta urtebete geroago Morialm\u00e9ra aldatu zen, Lagundiaren zehazkizunetan trebatzera. Bi urte geroago, Espainiako Gerra Zibila hasia zela eta, Hego Amerikara bidali zuten, Panamara lehenik, eta San Salvadorrera gero. Hiri honetan irakaskuntzari lotu zitzaion, euskaraz idazteari utzi gabe; lan horien emaitza izan zen \"Bidalien Eginak\" itzulpena.\n1944an, haren nagusiek euskal kulturaren inguruan zuten jarrera itxia zela eta, Jesusen Lagundia utzi, eta Guatemalara joan zen. Guatemalako Hirian San Carlos Unibertsitatean eta Amerikako Institutuan irakatsi zuen. 1950ean Euzko-Gogoa aldizkaria sortu zuen. Bertan oso itzulpen garrantzitsuak argitaratu ziren (Shakespeare, Zizeron, Virgilio, Kafka...) eta euskarazko agerkari garrantzitsuenetako bilakatu zen. Lankide nagusiak Orixe eta Andima Ibi\u00f1agabeitia izan zituen.\n1951n, Landibar lizeoa sortu zuen Guatemalan, eta baita Santa Monika egoitza ere, geroago Euskal Etxea izan zena. 1953an, Euskaltzaindiak euskaltzain urgazle izendatu zuen. 1955ean Euskal Herrira itzuli zen, eta Biarritzen jarri zen bizitzen. Bertan \"Euskal Idazleen Etxea\" sortzen ahalegindu zen. 1956an I. Euskal Mundu Batzarrean parte hartu zuen, Parisen. 1956tik aurrera Biarritzen argitaratu zuen Euzko-Gogoa. Guatemalatik ekarritako hirurogei mila dolar euskal kulturaren aldeko enpresa horretan inbestitu zituen arren, 1960an, ekonomia zein banaketa arazoek jota, aldizkariaren ibilbidea amaitu zen.\n1962an Guatemalara itzuli zen, eta han bizi izan zen 1972 arte. Urte horretan, Euskal Herrira itzuli zen, Arrasatera hain zuzen ere. 1976an, Arrasatek seme kutun izendatu zuen; eta Euskaltzaindiak, ohorezko euskaltzain. Azken urteetan O\u00f1atiko zahar etxean bizi izan zen, San Martin egoitzan. 1979an hil zen Donostian.\nLanak.\nEragile eta euskararen bultzatzaile izateaz gain, bi eratako lanengatik ezagutzen da Zaitegi: literaturan egindako lanengatik eta itzulpenengatik.\nOlerkiak.\nBi olerki bilduma argitaratu zituen\nItzulpenak.\nLanik handiena itzulpengintzan egin zuen, batez ere klasikoak euskaratzen."}
{"id": "51171", "revid": "105290", "url": "https://eu.wikipedia.org/wiki?curid=51171", "title": "Cobh", "text": "Cobh (irlanderaz \"an C\u00f3bh\"), Irlandako bigarren hiririk populatuena den Corken itsas portua da. Munster probintzian eta Corkeko konderrian dago. 12.347 biztanle ditu (2011), hauetatik erdia pasatxo herrian bertan bizi dira eta beste erdia landa eremuan.\nEtimologia.\nIrlandako herrien jatorrizko izenak irlandarrak eta ondoren anglizatuak badira ere, Cobh-en kasua alderantziz gertatzen da, izan ere jatorrizko izena \"The Cove of Cork\" edo \"Cove\" (\"kala\") baita. 1750ekoa da izen hau baina 1849an Viktoria erreginaren bisita zela eta, \"Queenstown\" izena jarri zioten. 1922an Irlandak independentzia lortzean hasierako izen ingelesa gaelizatu eta gaur egungo \"Cobh\" izena hartu zuen.\nGeografia.\nCobh hiru uharteren artean kokaturik dago, herria bera Great Island uhartearen hegoaldean badago ere. Etxe viktoriar koloretsuek osatzen dute, eskailera gisan goraka doazenak, eta puntu gorenean San Colman katedrala dago. Beste uharte biak Haulbowline Island eta Spike Island dira.\nHistoria.\nKondairak dioenez, Irlandako uhartearen lehenengo kolonizatzaileetakoa izan zen Neimheidh Corkeko kaira iritsi zen k.a. 1000 urtearen inguruan. Izurrite batek hil zituen Neimheadh eta haren jarraitzaileak, baina Cobh kokaturik dagoen uharte handiari \"Oilean Ard Neimheadh\" izena eman zitzaion mendeetan zehar.\nAipaturiko uharteko herriaren izena Ballyvoloon zen, baina 1750rako Cove herria bezala ezagutzen zen, izan ere kala hori garrantzitsua baitzen Cork hiriarentzako. 1787ko agiri batean 30 negozio zeudela aipatzen da. XIX. mendean garapen handia izan zuen herriak, batez ere ongi babesturiko kai naturalari esker. Base militarra bihurtu zen eta rol garrantzitsua izan zuen, Napoleondar Gerretan britainiar itsasontzien babeslekua izan baitzen.\nBere kaiari loturik badaude aipatu beharreko bi kontu. Lehenengoa Irlandako Gosete Handiaren eraginez Amerikara alde egin zuten emigranteen itsasoratze portu nagusietako bat izan zela, bi milioi eta erdi pertsona atera omen ziren Cobhetik, eta bigarrena, Titanic ontziak New Yorkerako bidean Europan azkeneko aldiz izandako portua Cobh izan zela, garai hartan Queenstown izenaz oraindik.\nHain garrantzitsua zen britainiarrentzat Cobheko kaia, Irlandak independentzia 1922an lortu bazuen ere Cobhek britainiarra izaten jarraitu zuen 1938 arte."}
{"id": "51173", "revid": "336", "url": "https://eu.wikipedia.org/wiki?curid=51173", "title": "RMS Titanic", "text": "RMS Titanic britaniar bidaiari itsasontzi handia izan zen, 46.000 tonakoa, Amerikarako lehen bidaian izozmendi baten jo eta urperatu zena Ternuako hegoaldean, 1912ko apirilaren 14-15eko gauean. Ezbeharrean 1.500 lagun baino gehiago hil ziren.\nEzaugarriak.\nXX. mendeko ozeanoarteko bidaietan gailentzeko egindako hiru transatlantikoetako bat zen. \"Olympic\" egin zuten lehenago eta \"Britanic\" geroago. White Star Line enpresa zen jabea. Belfasteko \"Harland and Wolff\" ontzioletan eraiki zuten, orduko teknologia berrienak erabiliz. Ordu arteko ontzirik luxuzkoena eta handiena zen: 52.310 tona, 269 metro luze eta 28 metro zabal. Garaiko prentsak \u00abhondoraezina\u00bb zela zioen.\nHondoratzea.\nTitanic Southamptongo portutik abiatu zen, 1912ko apirilaren 10ean, AEBetarako bidean. Apirilaren 14ko 23:40 aldera, izozmendi bat jo zuen Ipar Atlantikoko ur izoztuetan, eta bi ordu eta 45 minutu geroago hondoratu. 2.223 lagun zihoazen, baina ontzian zeuden salbamendu txalupetan 1.178 lagunentzako tokia besterik ez zegoen. Gainera, txalupa asko ez ziren bete. Adibidez, ureratu zen lehenbiziko salbamendu txalupan, 65 pertsonarentzako lekua zegoen, baina 28 lagun bakarrik sartu ziren. Inguruan zen RMS Carpathia trasantlantikoak laguntza deia jaso eta, egunsentian bertaraturik, 705 lagun erreskatatzea lortu zuen.\nGau hartan, 1.522 lagun hil ziren, nahiz eta 306 gorpu besterik ez ziren berreskuratu. Emakumeek eta haurrek salbamendu txalupetan sartzeko lehentasuna zuten arren, hildakoen artean hainbat haur eta emakume aurkitu ziren, guztiak bigarren eta hirugarren klasetakoak. Modu berean, hainbat gizon atera ziren bizirik; gehienak, lehen klasekoak. 2009ko maiatzaren 3an hil zen bidaiaria, Millvina Dean. Bederatzi aste besterik ez zuen Titanic hondoratu zenean.\nZinema.\nFilm ugari egin dira Titanicen hondoratzeaz, adibidez:"}
{"id": "51174", "revid": "56334", "url": "https://eu.wikipedia.org/wiki?curid=51174", "title": "Igande Odoltsua", "text": "Igande Odoltsua hurrengo gauzak izan daitezke:\nBaita ere"}
{"id": "51175", "revid": "489640", "url": "https://eu.wikipedia.org/wiki?curid=51175", "title": "Ipar haizearen erronka", "text": " &lt;ns&gt;0&lt;/ns&gt;\n &lt;revision&gt;\n &lt;timestamp&gt;2007-08-10T08:26:49Z&lt;/timestamp&gt;\n &lt;contributor&gt;\n &lt;ip&gt;81.33.66.159&lt;/ip&gt;\n &lt;/contributor&gt;\n &lt;comment&gt;Orrialde berria: Ipar haizearen erronka hurrengo gauzak izan daitezke: * Ipar haizearen erronka filma. * [[Ipar haizearen erronka (telesaila)|Ipar haizearen ...&lt;/comment&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;\nIpar haizearen erronka hurrengo gauzak izan daitezke:"}
{"id": "51177", "revid": "105290", "url": "https://eu.wikipedia.org/wiki?curid=51177", "title": "Ipar haizearen erronka (filma)", "text": "Ipar haizearen erronka marrazki bizidunetako euskal film bat da, izen bereko telesailean oinarritua. 1991an aurkeztua izan zen Donostiako Zinemaldian euskaraz (\"Ipar haizearen erronka\") zein gaztelaniaz (\"La leyenda del viento norte\").\nJuan Bautista Berasategik 1991n \"Balearenak\" izeneko film hasi zuen baina ez zuen bukatu eta EPISA ekoiztetxeak Carlos Varela eta Maite Ruiz de Austri zuzendariei bukatzea eskatu zien. Berasategik salaketa jarri eta zuzendari moduan agertzea lortu zuen.\nArgumentua.\nBi ume euskaldun baleontzi batean Kanadako kostarantz abiatzen dira m\u00edkmaq indioen eta euskaldunen arteko adiskidetasuna berritzeko."}
{"id": "51178", "revid": "59723", "url": "https://eu.wikipedia.org/wiki?curid=51178", "title": "Mebyon Kernow", "text": "Mebyon Kernow (\"Kornuallesko Semeak\") Erresuma Batuko alderdi politikoa da. Haren helburu nagusia Kornualles eskualdearentzat ahalik eta autogobernu maila handiena lortzea da.\n1951ko urtarrilaren 6an sortu zen Redruthen egindako biltzar batean. Helburu hauek ezarri ziren:\nErresuma Batuko estatu gabeko nazioetako alderdi nazionalista eta independentistekin harreman zuzenak dituzte, bereziki Galesko Plaid Cymrurekin, eta, neurri txikiagoan, baita Eskoziako Alderdi Nazionalarekin ere. Europan, Europako Aliantza Askea deituriko koalizioan parte hartzen dute."}
{"id": "51179", "revid": "96586", "url": "https://eu.wikipedia.org/wiki?curid=51179", "title": "Pio VIII.a", "text": "Pio VIII.a (latinez \"Pius PP. VIII\"), jaiotzako izenez Conte Francesco Saverio Maria Felice Castiglioni Ghisleri (Cingoli, Elizaren Estatuak, gaur egungo Italia, 1761eko azaroaren 20a - Erroma, 1830eko azaroaren 30a) Eliza Katolikoko Aita Santu izan zen 1829ko martxoaren 30etik bere heriotza egunera arte.\nBizitza.\nOttavio Castiglioni eta Sanzia Ghisleri kondeen semea izan zen. Osimoko jesuiten ikastetxean teologia ikasi zuen eta Boloniako unibertsitatean zuzenbide zibil eta kanonikoan doktoratu zen.\n1875ean izendatu zuten apaiz, eta bikario orokorra izan zen Anagni, Fano eta Ascoli Picenon. Pio VII.ak Montaltoko gotzain izendatu zuen 1800ean. Napoleonen inbasioaren aurrean, Aita Santuari bere estatuak defendatzen jarraitzeko aholkatu zion; hori zela eta, Napoleonengandik ihesi ibili behar izan zuen Italiako hainbat herritan zehar. Napoleon garaitu zutenean Montaltora itzuli zen berriz. 1816an kardinal izendatu zuten, eta Erroman garrantzia handiko postuak bete zituen.\nAita Santu.\nLeon XII.aa hil ostean Aita Santu aukeratu zuten. Korronte liberal eta arrazionalistak gaitzetsi zituen, misioak indartu zituen eta zuhur jokatu zuen Britainia Handian, Belgikan eta Polonian indarra hartzen ari ziren askatasun zibil eta politikoen aldeko mugimendu katolikoen aurrean.\nAliantza Santuaren defendatzaile zen arren, Federiko Gilen III.a Prusiakoarekin gatazkak izan zituen ezkontza mistoen gainean. 1830eko Frantziako iraultzak antiklerikalismoa indartu zuen. Pio VIII.ak, egoera baretu nahian, Orleanseko Luis Feliperen monarkia liberala onartu zuen. Barne politikari dagokionez, Elizaren estatuetan bizi ziren klase apalenen bizi maila hobetzen ahalegindu zen.\n1830eko azaroaren 30ean hil zen Erroman, eta bere gorpua Vatikanoko basilikan hilobiratu zuten 1846an."}
{"id": "51183", "revid": "69297", "url": "https://eu.wikipedia.org/wiki?curid=51183", "title": "Cyril Dessel", "text": "Cyril Dessel, (Rive-de-Gier, Loira, Frantzia, 1974ko azaroaren 29a), 2000n txirrindularitza profesionaletan debutatu zuen Ag2r Pr\u00e9voyance taldearekin.\nPalmaresa.\n2000\n2002\n2003\n2004\n2006\n2008"}
{"id": "51184", "revid": "1725278", "url": "https://eu.wikipedia.org/wiki?curid=51184", "title": "I\u00f1aki Garitaonaindia", "text": ""}
{"id": "51185", "revid": "2241", "url": "https://eu.wikipedia.org/wiki?curid=51185", "title": "Gari (argipena)", "text": "Gari izenak hainbat adiera ditu:"}
{"id": "51187", "revid": "6327", "url": "https://eu.wikipedia.org/wiki?curid=51187", "title": "Antoine d'Abbadie", "text": ""}
{"id": "51189", "revid": "143632", "url": "https://eu.wikipedia.org/wiki?curid=51189", "title": "Antzuolako Alardea", "text": "Antzuolako Alardea Antzuolako (Gipuzkoa) jaietan egiten den alardea da, uztaileko hirugarren astebukaerako larunbat arratsaldean. Garai batean, baina, Mairuaren Alardea izenaz ere ezagutzen zen. \nAlardea Anzuolako kultur eragileen elkarlanaren eta elkar ulertzearen emaitza da. Alardea kultur ondarerik garrantzitsuena denez, bai herriko udalak bai elkarteak berak hartu dute alardea antolatzeko eta herriko bizilagunen artean bultzatzeko ardura, baina baita Anzuolatik kanpo zabaltzekoa ere. \nBuruzagia, Mairua, fusilariak, desfilea, kanoiak, dantza, Iparragirreren bertsoak, musika, herriko bandera, tiroak \u2026 dena agertzen da uztailero, Antzuolan.\nAntzuolako Alardeak balio historiko eta folkloriko handia duenez, izugarri aberasten du Euskal Herriko Kultura Ondarea. \nAlardea.\nAlarde hitza arabiarra dugu jatorriz, eta erdal definiziora joz, armak ikuskatzea adierazi nahi du; izan ere, herritarrek osatzen zituzten indar edo tropak, eta berauen armamentuarekin ikustaldia izendatzeko erabiltzen zen. Alardeek Euskal Herrian duten esanahiaz hobeto jabetzeko lurraldeko antolamendu militarretik abiatu behar da. Euskal Herriak izan duen askatasunik esanguratsuenetako bat antolamendu militarrarena izan da. Antolakuntza militar horren oinarrian udal miliziak zeuden, eta, foru aginduari jarraituz, 18 urtetik 60ra bitarteko gizonezko guztiek armen zerbitzua bete behar zuten udal eraketaren aginduz. Beraz, milizia hauen barruan konpainiak osatzen ziren herriko jendearekin, buruzagi herriko alkatea zelarik. Ondorioz, armak aztertzeko, guda-gizonak zeintzuk ziren jakiteko eta trebatzeko, urtero, alardea egin behar zen herriko plazan. Baina, Euskal Herriak foru askatasuna galdu zuenean, 1876an hain zuzen, gure antolamendu militarra Espainiakoarekin parekatu zen, alardea egiteko arrazoia desagertuz. Hala ere, borroka historiko bat ospatzearen ezaugarri bertsua duten hainbat herritan, ospakizun horrekin batera alardea egiten jarraitu zuten, hala nola, Hondarribian, Irunen, Tolosan, Elorrion eta Antzuolan. Hala, gaur ezagutzen dugun alardea 1880tik aurrera ospatzen hasiko da, garain garaiko aldaketetara egokituz. Beraz, hasiera hartako muina mantentzen bada ere (\"antzuolarren konpainia Baldejunkeran\"), koreografia nahiz transmititu nahi diren mezuak aldatu dira belaunaldiz belaunaldi .\nBaldejunkera.\nAntzuolan ere, armen alardearekin batera, Nafarroako Salinas de Oro eta Muez udalerrien artean kokatuko litzatekeen Baldejunkera haraneko borrokaldia \u2014Abd al-Rahman III.aren aurkakoa\u2014 gogorarazten da. Kronistek diotenez, gudu hura 920ko uztailaren 26an jazo zen, eta herri-ohiturak dionez Antzuolako konpainia batek parte hartu zuen. \nAlardearen ezaugarrietatik, hauek dira azpimarragarrienak: musika, dantzak, armarria, bandera, kapitainaren diskurtsoa eta abesten diren bertsoak .\nMusika.\nBat baino doinu gehiago entzuteko gai izango gara ospakizunean zehar:\nOspakizunean, txistularien bitartez entzuten den musikaren partitura ez da berria. Izenak ere bat baino gehiago ditu. Nolanahi ere, Espainiako musika militarraren antologiaren barruan ezagunetakoa da. 1761eko \"\u201cMarcha de Fusileros para p\u00edtanos y Tambores de Espinosa. M\u00fasica de Ordenanza de Carlos III\u201d\" bezala ezagutzen da martxa hori. Hala ere, gure artean beste bi izen hauekin ere ezagutzen da: \"\u201cMarcha de los Infantes\u201d\" edo \"\u201cMarcha de Fusileros\u201d\". \nAlfredo Gonzalez Chirlaque musikoak Mairu erregea azaltzen zen unerako mairuar martxa bat konposatu zuen. Desfilean, Mairu erregearen segizioari laguntzeko, Levanteko mairu eta kristauen desfileko mairuaren martxa tipiko bat aukeratu zen, Xabier el Coixo izenekoa hain zuzen ere. Mairuaren martxaren ezaugarririk nagusienak dira perkusioan tinbalak dituela eta erritmoa \u201cobstinato\u201d delakoa dela.\nMelodia, berriz, dultzainek jartzen dute. Gure folklorean erabat integratuta dagoen instrumentua da eta Alardean ere sartuta dagoena. Dultzaina Txirimia, gaita\u2026\u00a0 familiako instrumentua da. Jatorria ekialdean duen instrumentua izanik, arabiar musikarekin oso erraz identifikatzen da. Ezinbestean Nafarroarekin lotzen gaituen instrumentua ere bada.\nAntzuolako buruzagia Herriko Plazan bere tropekin formatuta sartzean hasten da benetako alardea, armak ikustatzeko unean.\nUne horri berebiziko garrantzia eta formaltasuna emateko zentzu handiko musika pieza bat aukeratu zen: Segurako Alborada. Herriko txistulariek urteetan zehar askotan jo izan duten biribilketa izaki, antzuolarrentzat nostalgia sortzen duen pieza da.\nJose Ignazio Ansorena konposatzaileak duela urte batzuk Antzuolako txistu taldeari zortziko bat eskaini zion. Alardean zehar Iparragirreren bertsoen artean zortziko hau jotzen da, melodiatzat honek ere zortzikoa du.\nMusika pieza hauek erabiltzen dira herriko nesken dantza taldeak alarderako egin den dantza propioa dantzatzeko.\nDuela urte batzuk Bergarako Udal Bandako zuzendariak bandarako konposizio bat egin zuen, alardearen martxako melodiak eta Iparragirreren bertsoak batuz. Harrezkero, Bergarako bandak urtero Antzuolako jaietan eskaintzen duen kontzertuan jotzen da. Oso pieza ezagun bihurtu da eta ikus-entzuleek konposizioko zatirik erritmikoenak txaloak joz laguntzen dute.\nMusika ezagun horri, hitzak gehitu zaizkio eta hala, alardearen azken edizioetan, abesbatzak eta alardea ikustera joandakoek kantatu egiten dituzte.\nAlardearen bukaera eta agurra osatzen du kantu honek:\n\"(1) Antzuolako auzoak\"\n\"Basalde, Lizarraga\"\n\"Irimoi biak eta\"\n\"Galartza, Uzarraga\"\n\"(2) Herrigune xarmanta\"\n\"mendi, baserriak\"\n\"ditugu inguru maite\"\n\"ta ikusgarriak\"\n\"(3) Ongi etorriak izan\"\n\"beti gure herrira\"\n\"kantuz ospa dezagun\"\n\"guda bukaera\"\n\"(4) Irten gaitezen denok\"\n\"Herriko plazara\"\n\"eskeintzen dizuegu\"\n\"geure besarkada\"\n\"(5) Irten gaitezen denok\"\n\"Herriko plazara\"\n\"kanta dezagun harro:\"\n\"Antzuolarrak gara!\"\nTrokeo dantzak.\nAntzuolako herriak, beste ohitura batzuen artean, dantza batzuk ere gorde ditu. Horiek ere gure herriko ondare bihurtu dira eta, aldi berean, ezberdintasun dezente dituzte beren antzeko Gipuzkoako dantzekin alderatuz gero .\nAipatutako dantzak hauek dira: Makila txikiak, Uztai edo Arku-dantza, Makila handiak eta Zinta-dantza. Lau dantzak bakar-bakarrik alardean dantzatzen dira. Beraz, antzuolako herriko bi ondarek egiten dute bat alardean: batetik, alardea; bestetik, trokeo dantzak.\nAntzuolarren dantza zaletasuna aspalditik dator. 1845etik aurrera agertzen dira \"Trokeo-dantzak\u201d izenarekin ezagutzen ditugunak; hau da, Makila txikiak eta Makila handiak. 1878an, berriz, Trokeo-dantzak eta Zintak. Eta, azkenik, 1886an, aurrez aipatu ditugun hiru dantzak eta Uztai edo Arku-dantza. Beraz, gaur egun egiten diren lau dantzak.\nDantza horietan beste antzeko dantzetatik gehien bereizten dena Makila txiki dantza da. Bertan dantzatzen den \u201cpausoa edo boastitzea\u201c ez dugu beste inongo \u201cMakila Txiki\u201dan ikusten. Makila Txikien doinua bera ere nahiko ezberdina da, nahiz eta zati batzuk antzekoak izan.\nUztai edo Arku-dantzan doinua berdina da, ostera, dantzatzeko modua oso ezberdina. Uztaiekin elkar jotzerakoan inoiz ez dute aurrez aurre jotzen. Era berean, oinak mugitzeko orduan, mugimendua guztiz ezberdina da. Makila Haundi dantza, ostera, Antzuolan oso sinplea da, aldaketa gutxikoa, azken konpasetan saltoka egiten bada ere. Eta azkenik, Zinta-dantza. Zintak lotu eta askatzea Gipuzkoakoaren ia berdina da. Hala ere, doinu aldetik baditu ezberdintasun batzuk. Izan ere, Zortzikoaren doinua ez dugu beste inon entzun, eta orain dela 80 bat urtetik hona zintak askatzerakoan Iriarena doinua erabiltzen da. Gainera, gaur egun beste inon ikusten ez dena eta Antzuolan beti ezagutu izan denez, orain ere egiten duguna zera da: zintak askatzearekin batera makilaren puntan dagoen kaiolatik bi uso zuri askatzen dira.\nTrokeoko eta zintako dantza mistoez gain, Antzuolako Oinarin dantza taldeko kideek hasieran soilik emakumeek plazaratzen zuten dantza sortu zuten, Jose Inazio Ansorenak 1993an sortutako Antzuola zortzikoarekin batera, Iparragirreren bertsoak abesten ziren bitartean.\n2016an, berriz, Oinarinek erabaki zuen emakume eta gizonezkoen dantzen bereizketa hautsi eta denek nahastuta dantza egitea. Ordutik aurrera, dantza guztiak mistoak dira, eta, beraz, eszenaratze inklusibo baten aurrean gaude, alarde folkloriko-kulturalen kultura eta ondarea aberasten laguntzen duena .\nArmarria.\n1745ekoa da Antzuolako armarria eta Gipuzkoakotik hartu zituen goiko bi laurdenak: Ezkerraldean, errege koroatua, eta eskuman, Belateko hamabi kanoiak. Erregearen irudia, ordea, Gipuzkoakoaren desberdina da, tronoan egoteaz gain, lepotik urrezko kateaz kateatuta baitago.\nBeheko aldean, ezker aldean, eremu berdearen gainean urrezko kaliza eta gainean zilarrezko ostia dago, eta albo bakoitzean, urrez nabarmendutako pinu berde bat.\nEskuma aldean, berriz, Mariaren izena koroatuta, dena urrezkoa eta albo bakoitzean zuhaitz txiki bat zilarrezko pitxerretan, eta armarriaren behe aldean, hiru ilargi erdi.\nAntzuolako herritarrek Baldejunkerako batailan ustez parte hartu zuteneko kondairaren hasiera izan zen herriko armarriaren ziurtagiria, udal artxibo historikoan dagoena, eta, beraz, inolako oinarri historikorik ez duena.\nRosa Ayerberen ikerketen ondorioz, 2009ko uztailean, udalak gaiari buruzko kontsulta egin zion Eusko Ikaskuntzari. Kontsulten ondoren, 2011ko otsailean Antzuolako armarritik hamabi kanoiak kentzea erabaki zen, eta 2018ko uztailean hiribilduaren armarri ofizial berria onartzea, baina udaletxearen fatxadan dagoena errespetatuz. Izan ere, Rosa Ayerbe historian doktore eta Heraldikan adituak, Antzuolako armarriaz egindako ikerketan hauxe dio: \"\"con todo lo observado creemos poder afirmar que, siendo el rey del escudo guipuzcoano el rey castellano Enrique IV, el rey encadenado que aparece en el escudo de Guip\u00fazcoa de aquella \u00e9poca y que pasar\u00e1 despu\u00e9s al escudo de Antzuola, es el rey aragon\u00e9s, preso por los guipuzcoanos en una acci\u00f3n b\u00e9lica que supuso la liberaci\u00f3n del rey navarro\u2026 (porque era la creencia que circulaba en la Corte y se plasm\u00f3 en los escudos que se dibujaban en ella). Ni rey navarro ni Alfonso VIII, ni emperador romano ni rey moro. Todo ello es invenci\u00f3n y fantas\u00eda\u2026\".\"\nBandera.\nAlardean erabiltzen den bandera Antzuolako bandera ere bada 1997ko abenduaren 12tik. Dituen irudiak herriko armarriaren zati batzuena dira. Aldi berean armarriaren irudiak 1745eko Arma Zertifikazioarenak dira. Gaur egungo bandera 1863an egindako beste bandera batetik ateratako kopia da .\nDiskurtsoa.\nHerrian zehar armen ikustaldia egin ondoren, alardearen bigarren zatian, besteak beste, kapitainaren diskurtsoa dago. Valdejunquerako borrokaldia eta han antzuolar konpainia batek parte hartu zuela azpimarratzen da diskurtsoan zehar. Jatorrizko testuak aldaketa batzuk izan ditu gaur egungo egoerara hobeto egokitzeko asmoarekin baina zatirik handiena 1745eko arma-zertifikaziotik ateratakoa da.\nUrteekin eboluzionatu duen jaia da alardearena. 1980ko hamarkadan lehenago gazteleraz egiten ziren hitzaldiak euskaratu egin ziren. 2009tik, mairuaren eta bere segizioaren irudia duindu egin zen, eta, diskurtsoa leuntzeko, testuko hainbat hitz eta aipamen moldatu egin ziren, bi generoetara egokitu edota hizkuntza eta kultura aniztasuna islatzeko.. Hala, azken ukitua 2011n egin zitzaion eta Antzuolako hizkerara moldatu zen.\nBertsoak.\nJose Maria Iparragirre urretxuar famatuak antzuolarrentzat 1878 inguruan idatzitako bertsoak ere kantatzen dira Plazan egiten den ekitaldian zehar. Oso kontuan hartzekoa da urte hori; izan ere, ordurako karlistada bukatuta zegoen eta nafarroak harremanak galdu zituen beste probintzia euskaldunekin, eta azken horiek Foruak galdu 1876an. Horregatik, azken bertsoa da esanguratsuetetakoa, hortxe aldarrikatzen baita Nafarroarekin lotura ez galtzea: \"Laurak bat\".\nForuak galtzearen (1876 urtea) ondorioetako bat 1877. urtean jazo zen. Urte horretan, soldaduzkarako adinean zeuden mutilei deitzea Penintsulan egiten zen bezala egiten zen euskal probintzietan ere; beraz, hemengo antolamendu militarra \u2013eta horrekin batera alardearen zergatia\u2013 derogatu egin zen. Gertaera horiek eraginda, Iparragirrek ondorengo bertsoak idatzi zizkien antzuolarrei, euskal ohiturei jarraipena emateko helburuarekin, hain zuzen .\n\"Hondarribia Berdintasunaren Hiria\" Saria (2023).\nHondarribiako Alardearen Jaizkibel Konpainiak \"Hondarribia Berdintasunaren Hiria\" izeneko saria Antzuolako alardeari ematea erabaki du, berdintasunaren alde eta arrazakeriaren aurka egindako lana eskertzeko. Nieves Alza, Garbi\u00f1e Biurrun, Maialen Iriarte, Fermin Muguruza eta Arantza Urretabizkaia mahaikideek osatutako erabakia izan da."}
{"id": "51190", "revid": "69297", "url": "https://eu.wikipedia.org/wiki?curid=51190", "title": "Erik Zabel", "text": "Erik Zabel (Berlin, Alemania, 1970eko uztailaren 7a) alemaniar txirrindulari ohia da. 1992an debutatu zuen. 200 garaipen baino gehiago lortu ditu. 90 hamarkadako hoberetariko sprinterra izan zen. Sei alditan Tour de Franceko erregultasuneko saria eta hiru alditan Vuelta a Espa\u00f1akoa irabazi zuen. UCI sailkapenean lehena izan zen 2001ean eta 2002an, bigarrena 2000n eta 2003an, eta hirugarrena 2004an. Mendiko etapetan ondo babesten zen eta hori zela eta klasikoa lasterketa asko irabazten zituen."}
{"id": "51192", "revid": "1545", "url": "https://eu.wikipedia.org/wiki?curid=51192", "title": "Transformers (filma)", "text": "Transformers 2007. urtean eginiko filma da, Transformers telesailean oinarritutakoa. Michael Bayk zuzendua eta Steven Spielbergek ekoitzia izan zen, Shia Labeouf (\"Sam Witwicky\"), Megan Fox (\"Mikaela Banes\"), Tyrese Gibson (\"Technical Sergeant Epps\"), Josh Duhamel (\"Captain William Lennox\"), John Turturro (\"Simmons\"), John Voighten antzezpenak eta Hugo Weaving (\"Megatron\") eta Peter Cullenen (\"Optimus Prime\") ahotsak dituela.\n\"Transformers sailaren\" lehenbiziko filma da.\nSoinu-banda.\nSoinu-bandak Linkin Park taldearen What I've Done single-a eta Smashing Pumpkins bezalako taldeen lanak dakartza.\nHarrera.\n\"Transformers\" lehenengo filma harrera ona izan zuen audientzian, eta mistotik onara kritika espezializatuan. Baina audientzia eta kritika gauza batean koinziditzen dute: bere sekuelak baino hobeagoa dela ('; '; \";\" eta \"Transformers - Azken zalduna\").\nAudientzia harrera ona eman zuen filmari. IMDb-n, audientzia 7,1/10 eman zion filmari, 544.838 botoen bidez. FilmAffinity-n, 5,7/10 eman zion audientziak, 51.638 botoen bidez. Metacritic \"user score\" atalan, filmak 6,9/10 dauka.\nKritika espezializatuan harrera mistoa zuen. Rotten Tomatoes web orrian filma 5.8/10 dauka, kritikarien %57-ri gustatu zitzaion, 222 kritikak kontuan hartuta. Metacritic \"Metascore\" atalan, filmak 61/100 dauka, 35 kritiken bidez."}
{"id": "51193", "revid": "336", "url": "https://eu.wikipedia.org/wiki?curid=51193", "title": "Janel Parrish", "text": "Janel Meilani Parrish (Oahu, Hawaii, Estatu Batuak, 1988ko urriaren 30) aktore, abeslari, Broadway antzokiko antzezle, musikagile eta piano-jole estatubatuarra da."}
{"id": "51194", "revid": "1659", "url": "https://eu.wikipedia.org/wiki?curid=51194", "title": "Solferinoko gudua", "text": "Solferinoko gudua 1859ko ekainaren 24an, Italiaren bateratze prozesuaren barnean, Solferino herrian gertatutako bataila izan zen. Frantziar eta sardiniar armadak austriar armadaren aurka borrokatu ziren eta lehenengoak -frantsesak eta sardiniarrak- nagusitu ziren.\nBederatzi orduko borrokaren ondoren, austriarrak amore eman beharrean izan ziren, galera izugarriak jasan baitzituzten: 3.000 soldadu austriar baino gehiago hil ziren, 10.807 zauritu, eta beste 8.638 desagertu.\nBando garailean ere emaitza larria izan zen: 2.492 hildako egon ziren, 12.512 zauritu eta 2.922 desagertu.\nGudu hartan Jean Baptiste Elizanburu olerkari eta eleberrigile euskaldunak hartu zuen parte. Frantziar armadako kapitain izan zen eta batailako zenbait pasadizo bere olerkietan islatu zituen, hala nola leherketa batean zaurituta itsuturik itzuli zen euskaldunaren kasua (\"Solferinoko itsua\").\nGudu hartako sarraskia eta eragindako oinazeak ikusi eta gero, Henri Dunantek Gurutze Gorria sortzea erabaki zuen.\nAurrekariak.\nTuringo isileko itunaren ondorioz, Napoleon III.aren armada austriarrek inbaditutako Piamonteri laguntzera joan zen. Irabazle garbirik gabeko gudu batzuen ondoren, austriarrei atzera eginaraztea lortu zuten, baina berriro bildu ziren hauek eta frantsesei erasotzen saiatu.\nGudua.\nAustriako armada, enperadorearen agintepean, Mincio erreka ibaitik igaro zen eta Solferinoko hiritik gertu zeuden gain batzuk hartu zituen.\nFrantsesen erasoa etsaien ezkerreko ertzean hasi zen, Medole okupatuz. Erdian austriarrek gogor eutsi zioten posizioari, eta ezkerraldean ere Benedek jenerala indartsu mantendu zen Piamonteko armadaren erasoen aurrean.\nFrantsesak beldur ziren austriarren errefortzuak hegoaldetik euren ezkerreko hegal ahula inguratu eta erasoko ote zieten, eta erdigunea erasotzea erabaki zuten, Solferino, alegia. Artilleriak herria bonbardatu zuen eta, ondoren, infanteriak eraso egin zion. Borroka gogorraren ostean, Solferino hartu eta Austriako lerroetan sartu ziren.\nBenedekek austriarren eskuineko hegalari eutsi zion, baina ezkerrekoan lanak izan zituen. Egoera nahastu zen, eta frantsesek atzerantz bultzatu zituzten austriarrak.\nErdigunean, berriz, Solferinoren kontrola galduta, austriarrek Cavriana ebakuatzea lortu zuten ekaitz gogor batek jo baino lehen."}
{"id": "51196", "revid": "119347", "url": "https://eu.wikipedia.org/wiki?curid=51196", "title": "Ratatolha", "text": "Ratatolha (jatorrizko izena okzitanieraz) edo ratatouille (frantsesez) Nizako hiriko eta, oro har, Proventzako platera da. Hainbat barazki oliba-olioan frijitzean lortzen den landare-platera da. Errezeta sukaldariaren arabera aldatu daitekeen arren, tomatea, piperrak, tipula, kuiatxoa eta berenjena izaten dira normalean izaten dituen osagaiak.\nEra ezberdinetan aurkeztu daiteke:"}
{"id": "51197", "revid": "90204", "url": "https://eu.wikipedia.org/wiki?curid=51197", "title": "Ratatouille (argipena)", "text": "Ratatouille izenak esanahi ezberdinak izan ditzake:"}
{"id": "51198", "revid": "105290", "url": "https://eu.wikipedia.org/wiki?curid=51198", "title": "The Uplift Mofo Party Plan", "text": "The Uplift Mofo Party Plan Red Hot Chili Peppers taldearen hirugarren musika diskoa da, 1987an argitaratutakoa.\nKantu zerrenda.\nKantu guztiak Flea, Jack Irons, Anthony Kiedis eta Hillel Slovakenak dira, besterik adierazten ez bada."}
{"id": "51199", "revid": "119347", "url": "https://eu.wikipedia.org/wiki?curid=51199", "title": "Alderdi Andaluzista", "text": "Partido Andalucista Andaluziako alderdi nazionalista izan zen.\n1971n sortutako Alianza Socialista de Andaluc\u00eda alderdiaren lekukoa hartu zuen 1976an, Partido Socialista de Andaluc\u00eda (PSA) izenarekin. 1979an egindako II. Kongresuan PSA-Poder Andaluz izena hartu zuen. Azkenik, 1984an izen berria jarri zion bere buruari (Partido Andalucista). 2015ean desegin zen.\nIdeologia.\nPartido Andalucistak bere burua honela definitzen zuen: nazionalista, federalista, aurrerakoia eta ezkertiarra. Andaluziako autonomia moteltzeko joeren aurka altxatzen zen, bere ustez joera horrek gizarte andaluziarraren kohesioa apurtzen baitu. Andaluziaren nazio izaera onartzerakoan, Espainiako gainerako herriek (\"nazionalitate historiko\" ez zirenek) ez bezalako bilakaera izan zuen, erreferendum bidez onartu baitzen bere nazionalitate izaera.\nAndaluziaren garapen iraunkor eta egokia lortu nahi zuen, beharrezko hazkundea bultzatuz, baina ingurumena arriskuan jarri gabe. Garapen horrek lagunduko luke egun Andaluziak Espainiaren barruan duen irudia aldatzen (esku langileen lurralde gisa ikusi ohi dute askok, beste lurralde batzuk garapen industriala eta zerbitzu jarduera garrantzitsuak dituzten bitartean). Espainia estatu federal bihurtu nahi zuen, herri guztien garapen iraunkorra bideratuko lukeen eredua, hain zuzen.\nEuropako Aliantza Librea deituriko koalizioko partaidea izan zen Europako Parlamentuan."}
{"id": "51200", "revid": "105290", "url": "https://eu.wikipedia.org/wiki?curid=51200", "title": "Mother's Milk", "text": "Mother's Milk Red Hot Chili Peppers taldearen laugarren musika diskoa da, 1989an argitaratutakoa.\nKantu zerrenda.\nKantu guztiak Flea, John Frusciante, Anthony Kiedis eta Chad Smithenak, besterik adierazten ez bada.\n2003ko edizioko kantu gehigarriak.\nPretty Little Ditty kantua ere luzeagoa da 2003ko edizioan, 3:08ko iraupena du eta perkusio eta bateria gehitu ziren."}
{"id": "51204", "revid": "336", "url": "https://eu.wikipedia.org/wiki?curid=51204", "title": "Nathalia Ramos", "text": "Nathalia Ramos (Madril, Espainia, 1992ko uztailaren 3 - ), Espainian jaiotako aktore estatubatuarra da.\nBiografia.\nNathalia, aita espainiarra eta ama australiarra du, eta Madrilen jaio eta bizi izan zen. Bi urte zituenean, Melbournera (Australia) joan zen bizitzera. Bi urte geroago, Miami Beachen kokatu zen, gaur egun bizi den lekuan, alegia.\n2005ean, bere lehenengo papera eman zioten Arrested Development telesailean. 2007an, Bratz filmeko aktore nagusietako bat da."}
{"id": "51205", "revid": "336", "url": "https://eu.wikipedia.org/wiki?curid=51205", "title": "Skyler Shaye", "text": "Skyler Shaye (Los Angeles, AEB, 1986ko urriaren 14a - ), aktore estatubatuarra da."}
{"id": "51206", "revid": "336", "url": "https://eu.wikipedia.org/wiki?curid=51206", "title": "Logan Browning", "text": "Logan Browning (Atlanta, AEB, 1989ko ekainaren 9a - ) aktore estatubatuarra da."}
{"id": "51207", "revid": "105290", "url": "https://eu.wikipedia.org/wiki?curid=51207", "title": "Blood Sugar Sex Magik", "text": "Blood Sugar Sex Magik Red Hot Chili Peppers taldearen bosgarren musika diskoa da, 1991n argitaratutakoa."}
{"id": "51208", "revid": "105290", "url": "https://eu.wikipedia.org/wiki?curid=51208", "title": "One Hot Minute", "text": "One Hot Minute Red Hot Chili Peppers taldearen seigarren musika diskoa da, 1995ean argitaratutakoa.\nKantu zerrenda.\nKantu guztiak Anthony Kiedis, Michael \"Flea\" Balzary, Dave Navarro eta Chad Smithenak dira."}
{"id": "51209", "revid": "105290", "url": "https://eu.wikipedia.org/wiki?curid=51209", "title": "Stadium Arcadium", "text": "Stadium Arcadium Red Hot Chili Peppers taldearen bederatzigarren musika diskoa da, 2006an argitaratutakoa."}
{"id": "51210", "revid": "1310", "url": "https://eu.wikipedia.org/wiki?curid=51210", "title": "Gaztelu (egitura)", "text": ""}
{"id": "51212", "revid": "512", "url": "https://eu.wikipedia.org/wiki?curid=51212", "title": "Urtubia gaztelua", "text": "Urtubia gaztelua Urru\u00f1ako udalerrian kokaturiko gaztelua da, Lapurdin. Urtubia leinuaren egoitza izan da, eta oraindik horien eskuetan jarraitzen du; beraz, pribatua da artean ere. Gaztelu hori Bidasoa ibaitik 10 kilometrora dago.\nSorrera.\n1341eko maiatzaren 4ean, Ingalaterrako Erregeak, Espainiako bidean zela, ur-hesi eta harresidun gotorleku bat eraikitzeko baimena eman zion Martin Urtubiako jaunari, \"ez baitzen hiru legoatara besterik ez leku hartatik [mugara], eta etsaiaren erasoetatik muga babestearren\".\nUrtubiako jaunek, erregearen ordezkariak eskatuz gero, gaztelua hari utzi behar zioten, bake zein guda garaian. \"Martinus Dominus de Urthuby\" delakoaren aitak Nafarroan eskuraturiko baliabideen bitartez eraiki zuen, baina ez zuen seguruenez amaiturik ikusi, 1343ko abuztuan Milafrangan ito baitzuten. Auger Tartaskoa, hau da, Martinen anaia izan zen Urtubiako hurrengo jauna, dena utzi baitzion, emazterik ez zuenez.\nGaur egun.\nEgun, gaztelua bisita daiteke. Halaber, 2000tik aurrera, hotel bat ere badu barnean."}
{"id": "51217", "revid": "6950", "url": "https://eu.wikipedia.org/wiki?curid=51217", "title": "Mauleko gaztelua", "text": "Mauleko gaztelua Zuberoako hiriburuko muino batean kokaturiko gaztelua da (195 metroko garaieran) eta Zuberoako bizkonderria sortu zenetik bertako agintarien egoitza nagusia izan zen. Gaur egun, mar\u00adkodun harresi ba\u00adtzuk gera\u00adtzen dira erronda\u2011bideekin, zilindro formako hiru dorre ditu, zer\u00adtxobait sun\u00adtsituak, kasamata bat eta sarreran zubi al\u00adtxagarri bat dago.\nHistoria.\nAn\u00adtzinako testuen arabera, hasieran dorre bat egon zen leku horretan, eta ziurrenik, pixkanaka eraikiko zuten gaztelua. Gaztelu honi buruz\u00adko lehen aipamena 1257. urtekoa da, Ingalaterrako erregearen indarrak herrira indarrez sartu zirenekoa. 1261ean, Ingalaterrako erregeak, Zuberoako bizkonde zenak, indarrak erakutsi nahian kapitain-gazteluzain bat izendatu zuen Maulen. 1272 eta 1287 artean, Edward I.a Ingalaterrakoak, bere kokapen estrategikoa zela eta, gotorlekua sendotzeko agindu zuen. 1319an eta 1374an gazteluzainek sendotze lanak segitu zituzten.\nIngalaterraren eskuetatik kentzeko hainbat saiakera izan zen, batzuetan emankor (1295ean eta 1307an), gehienetan hutsal. 1449an, Gaston IV.a Foixkoak Frantziako erregearen alde gaztelua setiatu eta konkistatu zuen, Guiena konkistatzeko kanpaina abiatuz. 1512an hil zenean, gotorlekua ez ezik bere lurralde guztiak, Zuberoa tartean, Frantziako koroaren menpe geratu ziren. 1523an, Orange-ko printzeak eta Lukuzeko jaunttoak berriro laburzki setiatu zuten. XVI. mendeko bigarren partean, gaztelua erre zuten Frantziako Erlijio Gerretan.\n1642an, Louis XIII.a Frantziakoak gaztelua lurreratu eta 1648an berreraiki zuten. Bakea iristean, sol\u00addadu eta kanoi zaharrak baino ez ziren geratu gazteluan; haien lana bisitari ospe\u00adtsuak har\u00adtzea zen, besteak beste, Richelieu. Richelieu 1759. urteko abuztuan izan zen gazteluan eta 24 kanoikada lau \u00adtxandatan bota zituzte haren omenez.\nFrantziako Iraultzan kartzela bihurtu zen. 1831an, Gerra Ministroak ez berreraikitzea erabaki zuen. 1870ean Maule gazteluaren jabe bihurtu zen.\nAbesti bat eta hilarri bat: Berterre\u00adtxetarren herio\u00adtza.\nBerterre\u00adtxeren abestiak gaztelu honetan gertatu agramondarren eta beaumondarren arteko borrokaren pasarteari buruz dihardu; borrokak 1434tik 1449ra bitartean iraun zuen. Berterre\u00adtxe larraindar abera\u00adtsa zen, agramondarren al\u00addekoa. Luis Beaumontek, Leringo kondeak eta l\u00fck\u00fczetarren senideak, Larrainera bidali zuen haren bila. Mauleko errepidean hil zuten, Ez\u00adpel\u00addoin, jakina ez den arrazoi bategatik: ihes egiten saia\u00adtzeagatik edo mendekuagatik agian.\nBost mende eta erdi igaro arren, gaur egun lehen bezain ezaguna da abestia. Abestiko bi errepika dira hauek:\n&lt;poem&gt;\nJaun kuntiak berehala\nTraidore batek bezala\nBerterretx haigu borthala, utzuliren\n[ hiz berhala\nEz\u00adpel\u00addoiko alhaba\nMargarita dei\u00adtzen da\nBerterre\u00adtxen odoletik ahur\u00adkaz bil\u00adtzen\n[ari da.\n&lt;/poem&gt;\nDisko formako an\u00adtzinako hilarri batek oroitarazten digu herio\u00adtza, Etxebarreko Ez\u00adpel\u00addoi etxearen aurrean."}
{"id": "51220", "revid": "512", "url": "https://eu.wikipedia.org/wiki?curid=51220", "title": "Foug\u00e8res", "text": "Foug\u00e8res (galoz \"Foujerr\", ) Bretainiako ipar-ekialdean dagoen hiria da, Ille-eta-Vilaineko departamenduan eta Bro Roazhon lurralde historikoan. 2012ko erroldaren arabera 20.040 biztanle ditu, eta metropoliak (\"Pays de Foug\u00e8res\") 83.000 inguru. Hiria bertan dagoen Foug\u00e8resko gazteluagatik da ezaguna.\nHistoria.\nAurkitu diren monumento megalitikoek erakusten dute Neolito garaian populatu zela eremua.\nFoug\u00e8resko gaztelua X mendean aipatzen da lehen aldiz. Nan\u00e7on ibaiaren gainean harkaitz batean estrategikoki kokaturiko egurrezko gotorleku txiki bat baino ez zen. Foug\u00e8res erromatarren bi errepide luzeren arteko bidegurutzean zegoen eta inguruan bi auzo eratu ziren, Saint-L\u00e9onard goikaldean eta Saint-Sulpice behekaldean. Erdi Arotik artisautza nagusitu zen hirian, larrugintza eta ehungintza bereziki.\nBretainiako mugan egonik 1166an Henrike II.a Ingalaterrakoak erasotu eta gotorlekua suntsitu zuen. Raul II.a Bretainiakoak orduan gaztelu handi bat eraiki zuen. 1307an Filipe I.a Nafarroakoak Foug\u00e8res erosi zuen baina interesik ez zuela eta bertan behera utzi zuen. Babesik gabe, hurrengo urteetan sarritan erasotua eta harpilatua izan zen eta foug\u00e8restarrek bretainiako dukeei babesa eskatu zieten.\nXVI mendean Bretainiak eta Frantziak bat egiterakoan hiriak mugaren babesle funtzioa galdu egin zuen, bai eta garrantzia ere. XIX mendean industriak artisautza ordezkatu zuen, eta beiragintza eta zapatagintza lantegiak ireki ziren. 1906-07 artean zapata lantegietako langileek greba gogorra egin zuten eta patroiek \"lockout\" (\"itxiera patronala\") batekin erantzun zuten. Une gogor horietan solidaritate handia izan zen langileekiko. Rennes eta Parisko familiek haurrak hartu zituzten eta mugimendu komunistak indar handia hartu zuen. Jean Jaur\u00e8s bera ere etorri zen Fuoug\u00e8resera laguntza eta babesa ematera.\nBigarren Mundu Gerran britainiar eta estatubatuarrek hiria bonbakatu zuten, 1944ko ekainaren 8an. 300 pertsona hil ziren eta industria gehiena suntsituta gelditu zen. Hurrengo hamarkadetan industria errekuperatu da, baina gaztelua erreferentzia hartuta turismoa izan da jarduera ekonomiko nagusia.\nOndarea.\n24 monumentu historiko ditu, honako hauek sira aipagarrienak:\nEkonomia.\nNekazari azoka. Oinetako industria, ehungintza, metalgintza, zerrategiak, beira langintza, brodatuak, doitasun mekanika.\nKirola.\nFrantziako Tourra birritan izan da bertan, 2013an etapa baten hasiera izan zen eta 2015ean etapa baten amaiera."}
{"id": "51221", "revid": "219", "url": "https://eu.wikipedia.org/wiki?curid=51221", "title": "Foujerr", "text": ""}
{"id": "51222", "revid": "512", "url": "https://eu.wikipedia.org/wiki?curid=51222", "title": "Lannion", "text": "Lannion () Bretainiako iparraldean dagoen hiria da, Cotes d'Armor/Aodo\u00f9 an Arvoreko departamenduan kokatutakoa. 18.368 biztanle zituen 1999an eta Bro Dreger lurralde historikoko hiri handiena da, ez ordea hiriburua.\nEtimologia.\nHasiera batean \"Lann Huon\" (\"Huon-en lurra\") izena izan zuen, Lord Huon baitzen eremu honen jabea.\nGeografia.\nL\u00e9guer ibaiaren ertzean dago hiria, zeharkatzeko puntu errazena den tokian. Kostaldetik gertu dago eta itsasaldien eragina pairatzen du. Itsasoaren indarra aprobetxatzeko egitura bat eraiki zuten 1992an.\nHistoria.\nDaniarrek 836 urtean Lexobie herria suntsitu zutenean handik gertu hiri berria altxatu zuten. L\u00e9guer ibaian gora eraso egitea erraza zenez gaztelua eraiki behar izan zuen Lannionek.\nLannioneko zubia pasabide garrantzitsua bihurtu zen eta honen ondorioz XIV eta XVII mendeen artean Bretainian izandako gerratan hainbat borroka izan ziren bertan. XX mendean kaiak hartu zuen indarra eta honen harira garapen handia izan zuen hiriak.\nOndasun nabarmenak.\nAlde zahar ederra dauka, Erdi Aroko eraikin eta enparantza ugari kontserbatu baititu."}
{"id": "51223", "revid": "9013557", "url": "https://eu.wikipedia.org/wiki?curid=51223", "title": "Morlaix", "text": "Morlaix () Bretainiako mendebaldean dagoen hiria da, Finistere/Penn-ar-Bedeko departamenduan kokaturik. Morlaixeko estuarioak Bro Leon eta Bro Dreger lurralde historikoak banatzen ditu. 15.574 biztanle zituen 2008an.\nEtimologia.\nIzenaren esanahiar ez da zehazki ezagutzen. Aipamen zaharrenak \"Mons-relaxus\" (1128), \" Montem Relaxum\" (1154) edota \"Monte Relaxo\" (1184) dira.\nHistoria.\nK.a. 3000-4000 urteko harri-pilak aurkitu dira Morlaix inguruan.\nHerria bera galiarren oppidum batean sortu zen. X mendean Leongo jaunak gaztelu bat eraiki zuen bertan eta 1179an Bretainiako dukeek eskuratu zuten. 1561ean herri eskubideak jaso zituen eta udaletxea eraiki zuten.\nXVII mendean lihoaren industria abiatu zen eta hiriaren garapen handia etorri zen. 1689an tabako lantegia ere ireki zen, Frantziako zaharrenetako bat.\n1864an Morlaixeko biaduktoa eraiki zen trenbiea pasatzeko. Bigarren Mundu Gerran aliatuek hainbat aldiz bonbakatu zuten biadukto hau suntsitu nahian.\nOndasun nabarmenak.\nHarriz eta egurrezko etxeak pilatzen dira alde zaharrean. Askok eskultura ederrak dituzte beraien aurrealdetan. Aipagarriena \"\"la Maison dite de la duchesse Anne\" da, \"Ana dukesarena dela dioten etxea\"."}
{"id": "51226", "revid": "512", "url": "https://eu.wikipedia.org/wiki?curid=51226", "title": "Andurain gaztelua", "text": "Andurain-Mayte gaztelua edo jauregia Maule-Lextarren kokaturiko XVII. mendeko monumentu historikoa da. Oloroeko apezpiku eta Kontraerreformaren gidaria izan zen Arnaud Maiteren aginduz eraiki zuten pizkunde estiloko Zuberoako jauregi esanguratsu hau. Nabarmentzekoak zuberotar moldeko arbelezko teilatua eta bertako Erdi Aroko xurrutarriak eta aurrealdean zizelkaturiko aho irekiduneko aurpegiak; jauregia setiatuz gero kanoiak jartzeko pentsatuak.\nErdigunea er\u00adtzetako hiru dorre karratuek babesten dute; laugarren dorrea ez zen eraiki. Zutabe\u00adtxoak dituen sarrerako portiko ederra, gainean frontoia duten ajimez\u2011leihoak, \u00adtxapitula\u2011formako hirugarren solairua, gargolak, oholez\u00adko teilatua; barruan, sekulako eskailera eta bi \u00adtximinia handi ditu.\nJauregiak 1661ean Matalas apaizak gidaturiko matxinadaren erasoa jasan zuen, bere dorretako batek su hartu zuelarik, istiluak amaitzean berreraikia izan zelarik. Gaur egun Maytie familiarena da jauregia, ekainaren 1etik irailaren 20era bisitak baimentzen direlarik, 11etik 12tara eta arratsaldeko 3retatik 6etara, ostegun, igande eta jaiegunetan izan ezik, non arratsaldez bakarrik irekitzen duten.\nMaitiatarrak. Historia eta testuinguru erlijiosoa.\nProtestantismoa Zuberoan sar\u00adtzen saia\u00adtzen ari ziren. 1549. urtean, Roussel, Oloroeko apez\u00adpiku izana, dok\u00adtrina berria predika\u00adtzera etorri zenean, Petri Maitiak, Mauleko mer\u00adkatari batek, pulpitua sun\u00adtsitu zuen aiz\u00adkorakadaz, eta apez\u00adpikua hil egin zen erorikoaren ondorioz.\n1590ean, haren seme Ar\u00adnaud zen Urdi\u00f1arbeko priorea. 1598. urtean, Maulen gordeta zeuden kalonjeek Oloroeko apez\u00adpiku hautatu zuten; protestanteak, ordea, hura hil\u00adtzen saiatu ziren: zauritu egin zuten, 17 kolpe eman ziz\u00adkioten ez\u00adpataz. 25 urte iraun zuen bere elizbarrutia katolikoen eta protestanteen arteko lehiak mar\u00adkatu zuen; katolikoak, botere politikoa lagun zutela, Erreformak hartu zituen elizak eta ondasunak berreskura\u00adtzen saiatu ziren.\nOndasunei dagokienez, Maitiak nahikoa arrakasta izan zuela pen\u00adtsa dezakegu, Maulen eraiki zuten jauregiaren ospeari errepara\u00adtzen badiogu. Ar\u00adnaud II.a (1623\u20111646) iloba izan zuen oinordeko. Osaba Parisera 17 al\u00addiz joan arren, kontuan izanik garai hartarako sekulakoa zela hainbeste bidaia egitea, Ar\u00adnaud II.a ez zen sekula bere elizbarrutitik irten.\nGerrak hondatu zituen elizak konpon\u00adtzen lan egin zuen: Zuberoako erretaula asko garai hartakoak dira; Zalgize (Saugis, dokumentuetan) izeneko bat ospe\u00adtsu egin zen lan horretan ziharduela. Ar\u00adnaud II.ak erlijio\u2011ordenak ezarri zituen elizbarrutian: fran\u00adtziskotarrak, kapu\u00adtxinoak, premontretarrak, karmel\u00addarrak, ur\u00adtsulatarrak, klaratarrak.\nMatalasen ma\u00adtxinada.\nAr\u00adnud Frangois (1660\u20111681), Ar\u00adnaud II.aren iloba bat, Luis XIV.ak hautatu zuen Oloroeko apez\u00adpiku\u2011aul\u00adkirako. Parisen izan zen sagaratua, eta Euskal Herrira iri\u00adtsi zen Matalasen ma\u00adtxinadaren hasieran. Matalasek karguari uko egin ziezaion saiatu zen, eta az\u00adkenean eskumikatu egin zuen. Matalas kondenatu ondoren, Ar\u00adnaudek boterea gal\u00addu zuen. Maulen ezarri zuen kapu\u00adtxinoen komentua."}
{"id": "51228", "revid": "56334", "url": "https://eu.wikipedia.org/wiki?curid=51228", "title": "Bernard Goienetxe", "text": "Bernard Goienetxe (edo Goihenetxe), Matalas ezizenaz ezaguna (Mitikile, Zuberoa, ? \u2013 Maule, Zuberoa, 1661eko azaroaren 8a) Erromatar Eliza Katolikoko apaiza izan zen, Zuberoako herritar xeheek nobleen aurka egindako altxamendu baten buru. Bere jaioterriko erretore zela antolatu zuen matxinada; nekazarien eta Frantziako Armadaren arteko borroken ondoren, matxinadak ez zuen aurrera egin. Horren ondorioak izan ziren zuberotarren foru eta eskubideak murriztea eta bertako nobleziaren boterea sendotzea. Lextarreko plazan burua moztu eta gero, burua herriko sarreran zintzilikatu zuten, herriaren eskarmenturako.\nBizitza.\nBordelen egin zituen apaiz ikasketak. Bere jaioterri Mitikileko erretorea zelarik ekin zion nobleen aurkako borrokari, 1661eko ekainean. Errege borboitarrak neurri gero eta zentralistagoak ari ziren ezartzen: Zuberoako foruari zegozkion eskubideak murrizteaz gainera (Herriak zuzenean aukeraturiko ordezkariek aginterik ez izatea, gehiegizko zergak...), herri-lurrak nobleen artean banatzeko joera zabaldu zen, benetako agindu baten modura, \"lur-sailik ez jaunik gabe\" printzipio feudalaren ildotik. Zuberoako Gorteetan, hirugarren estatuko ordezkariek egoera hori zuzentzeko egindako saioek huts eginik, Matalas apaiz kartsu eta hizlari trebeak hartu zuen laborariak neurri haien aurka gidatzeko ardura. Irabarneko \"Silviet\" edo hirugarren estatuko biltzarrean herriak zuzenean hautaturiko ordezkari gehienak aldeko zituen hasieratik. Elizako hierarkia, bestalde, aurkako izan zuen beti Matalasek.\n1661eko ekainean hasi zen Matalasen matxinada. Nobleak eta Mauleko burgesia zituen etsai Matalasek, eta haien aurkako erasoa jo zuten bildutako lauzpabost mila lagunek. Soh\u00fctako etxe batzuk erre eta Mauleko hiria eta gaztelua setiatu zituzten matxinatuek. Zuberoako nobleek Bordeleko parlamentuko militarren laguntza eskatu zuten eta, bitartean, herri antolamenduko moldeak bermatzen saiatu zen Matalas, laborariek kontrolatzen zituzten herrietan.\nUrriaren 12an gudukatu ziren Soh\u00fctan Matalasen laborariak, armarik gabe ia, eta Bordeletik bidalitako 100 zaldizko eta 400 oinezko gudari ongi armatuak, Calvo izeneko mertzenarioa buru zelarik, Zuberoako nobleek lagunduta. Nobleek erabat menderatu zituzten laborariak. Ihes egitea lortu zuen Matalasek, baina Jenta\u00f1eko dorretxean, Urdi\u00f1arbeko herritik hurbil, hartu zituzten preso Matalas eta bere laguntzaile hurkoak eta Mauleko gaztelura eraman.\nEpaitu ondoren, urte bereko azaroaren 8an hil zituzten Matalas eta Roquehort Ibar Ezkerreko \"deg\u00e1\" edo ordezkaria. Heriotza zigorra eman zuten harrapatu ez zituzten beste zortzi lagunentzat, eta biziarteko galeretara kondenatu beste hiru, Matalasen iloba bat tarteko. Burua moztuta hil zuten Matalas Lextarreko plazan, eta bolada batez ezarri zuten haren burua Mauleko sarreran, jende guztiaren erakusgarri. Bernard Goienetxek gidaturiko matxinadaren ondoren, nobleen agintea areagotu zen Zuberoan eta neurri handian ahuldu ziren Zuberoako antzinako herri-eskubideak.\nMatalaz herri-memorian, literaturan, eta kantugintzan.\nMatalasen irudiak bizirik iraun du gaur egun arte. Piarres Lartzabalek \"Matalas\" antzeslana sortu zuen 1968an, Etxahun-Iruri koblakariak pastoral bat eskaini zion 1955ean, \"Matalaz\", Eskiula herrian antzeztua. Gaur egungo ideologia abertzalearen iruditerian Zuberoako eta Euskal Herriko izatearen eta herriaren interesen defentsan jardun zuen heroi handi gisa ageri da.\n\"Matalaz (edo Dolu gabe\") Zuberoako abesti herrikoia da. Hitzak Jean-Louis Davantena dira eta musika herrikoia. Urte askotan ez zen ezaguna nor zen hitzen egilea, baina 2023an Davantek adierazi zuen berak idatzi zituela 1970an eta zuzenketa pare bat proposatu zituen.\nBenito lertxundik zabaldu zuen pertsonaia eta abestia Euskal Herri osoan 1981eko \"Altabizkar / Itzaltzuko bardoari\" albumean eta 1993an Hunkidura kuttunak I album ospetsuetan.\nEtxahun Iruriren Matalazen hiltzea izenburuko beste abesti bat plazaratu zuen Pier Paul Berzaitz zuberotarrak Lili baten kantorea albumean (Elkar 2005), eta 13 urte geroago Zortzi bikoteak ere (Anorack Records. 2018).\n2021eko irailean Iru\u00f1eko Alde Zaharreko Jarauta kalean dagoen Matalaz kontrabotere espazioa aurkeztu zen. Auzoko gazteriaren erreferentzia espazioa bilakatuz eta aisi zein jarduera kultural eta politikoak aurrera eramanez."}
{"id": "51229", "revid": "201", "url": "https://eu.wikipedia.org/wiki?curid=51229", "title": "Bernard Goihenetxe", "text": ""}
{"id": "51230", "revid": "56334", "url": "https://eu.wikipedia.org/wiki?curid=51230", "title": "Andr\u00e9s Ortiz-Os\u00e9s", "text": "Andr\u00e9s Ortiz-Os\u00e9s (Tardienta, Huesca, 1943 - Zaragoza, 2021eko ekainaren 18a) filosofo espainiarra izan zen, Deustuko Unibertsitateko katedraduna eta \"El matriarcalismo vasco\" obragatik ezaguna."}
{"id": "51231", "revid": "512", "url": "https://eu.wikipedia.org/wiki?curid=51231", "title": "Ziutateaz", "text": "Ziutateaz Bernardo Atxagak 1976ean argitaraturiko eleberri abangoardista da. Kronologikoki Obabaren aldian kokatu beharko litzatekeen arren, ez dago Obabako munduan kokaturik, bertan agertuko diren elementu ugari aipatuak agertzen badira ere.\nPoesia eta antzerkia tartekatuz idatzi zuen Atxagak, hau dela eta, generoen arteko muga oso lausoa delarik: narrazioaren eta lirikaren arteko mugak gurutzatu egiten dira autorearen etorriaren arabera. Euskal literaturan berriak gertatzen diren abangoardien eta surrealismoaren inspirazioko munduak jorratzen ditu Atxagak, eta horrexek ezartzen dio liburuari duen koherentzia.\nObraren protagonistak dira \"Scardenalli\" izaki odolzale eta ankerra, \"Theo\", Van Gogh pintore ospetsuaren anaia, \"Etxahun\", \"Bilintx\"... Neron, Borrero profesionala, Franco jeneralaren oihartzuna dena... Autoreak obran giro oso bitxia lortzen du, tetrikoa, beldurgarria. Protagonistek eromenaren arrastoa dute, edota izaki baztertuak dira. Protagonista guztiak."}
{"id": "51232", "revid": "1519", "url": "https://eu.wikipedia.org/wiki?curid=51232", "title": "Van Gogh", "text": ""}
{"id": "51233", "revid": "512", "url": "https://eu.wikipedia.org/wiki?curid=51233", "title": "Pontivy", "text": "Pontivy (bretainieraz \"Pondi\" eta galoz \"Pondivi\") Bretainiako hegoaldean dagoen udalerria da, Mor-Bihaneko departamenduan kokatutakoa, Bro Gwened lurralde historikoan. 2013ko erroldaren arabera 13.915 biztanle ditu.\nGeografia.\nBlavet ibaiak Nantes eta Brest arteko ubidearekin bat egiten duen puntuan kokaturik dago, Bretainiaren erdialdean. Nekazaritzari loturiko herria da.\nHistoria.\nIvy izeneko monje batek VII mendean zubia eraiki zuen Blavet ibaia gurutzatzeko eta hortik \"Pontivy\" izena. XV mendean Joan II.a Rohangoak Pontivyko gaztelua eraiki zuen. XVI mendean espainiarrek gaztelua eskuratu bazuten ere Henrike IV.a Frantziakoak berehala bueltatzeko eskatu zion Espainiako erregeari.\nFrantziako Iraultzaren ondoren herriak \"Napoleonville\" izena hartu zuen Napoleon Bonaparteren omenez. Ondoren \"Bourbonville\" izan zen Luis XVIII.a Frantziakoaren omenez eta berriz \"Napoleonville\" Napoleon III.arengatik. XX mendean hasierako izena berreskuratu zuen, \"Pontivy\".\nHezkuntza.\n2008an lehen hezkuntzako haurren %11'34ak hezkuntza elebidunean matrikulaturik zegoen.\nOndasun nabarmenak.\nAipagarriak dira Pontivyko gaztelua, Notre-Dame de-la-Joie eliza gotikoa (XVI. m.), Saint-Ivy kapera (XIII. m.), Rohan gaztelua (XV. m.) eta Martray plaza inguratzen duten etxe zaharrak."}
{"id": "51234", "revid": "219", "url": "https://eu.wikipedia.org/wiki?curid=51234", "title": "Pondi", "text": ""}
{"id": "51235", "revid": "219", "url": "https://eu.wikipedia.org/wiki?curid=51235", "title": "Lannuon", "text": ""}
{"id": "51236", "revid": "119347", "url": "https://eu.wikipedia.org/wiki?curid=51236", "title": "Dinan", "text": "Dinan Bretainiako ipar-ekialdean dagoen udalerria da, C\u00f4tes-d'Armor departamenduan kokatutakoa, Bro Sant Malou lurralde historikoan. 2011ko erroldaren arabera 10.851 biztanle ditu.\nGeografia.\nRance ibaiaren ertzeko muino batean zabaltzen da Dinan. Kostaldetik kilometro batzuk barrura badago ere Dinaneraino nabigagarria da Rance.\nHistoria.\nAurrehistoriatik populatua izan zen arren castro baten inguruan sortu zen Dinan XI mendean. 1283an Bretainiako dukeak erosi zuen eta gaur egungo harresia eraiki zuen honek. 1384an Joan IV.a Bretainiako dukeak Dinango gaztelua eraiki zuen. XV mendean harresia berriztu zen eta artilleria piezak ere ezarri ziren baina 1488an Frantziako erregearen aurrean errenditu beharra izan zuen. Bretainiako gainerako hiriekin batera 1532an Frantziako Erresuman sartu zen.\nXVI mendean garapen ekonomikoa izan zuen, bai artisau jarduerarengatik eta baita Rance ibaiaren ertzean eraikitako portuarengatik ere. Honi esker Saint-Maloko itsasontzientzako oihalak eta belak egiten zituzten ehundegi ugari sortu ziren.\nXIX mendean Ranceko portuak garrantzia galdu zuen baina 1879an trenbidearen iristeak jarduera ekonomikoa berpiztu zuen.\nOndasun nabarmenak.\nErdi Aroko alde zaharrak Bretainia iparraldeko turismogune garrantzitsuenetakoa bihurtu du. Kale nagusia Jerzual kalea da, hiria eta portua lotzen dituena. Eraikin aipagarrienak honako hauek dira:"}
{"id": "51237", "revid": "98922", "url": "https://eu.wikipedia.org/wiki?curid=51237", "title": "Marjane Satrapi", "text": "Marjane Satrapi, (, Rasht, Iran, 1969ko azaroaren 22a - ) frantsesezko komikigile irandarra da. Haren lanik ezagunenak \"Persepolis\" izenburuko sortakoak dira, Iran autobiografia gisan deskribatzen dutenak. 2007an izen bereko filmerako gidoia idatzi zuen. Umeentzako hainbat liburu ere ilustratu ditu.\nBiografia.\nSatrapi Teheranen hazi zen eta bertako Lyc\u00e9e Fran\u00e7aisean eskolaratua izan zen. Haren gurasoak iraultza islamistaren aurretik Irango mugimendu sozialista eta komunistetan ibiliak ziren. Satrapi umetan askatasun zibilen zapaltzeen hazkuntzaren eta politika islamistek eguneroko bizitzan zituzten ondorioen lekuko izan zen, Ruhollah Khomeini Shah-ren erorialdia eta Iran eta Iraken arteko gatazkaren lehenengo urteak barne.\n1983an, 14 urterekin, Vienara bizitzera joan zen, gurasoek bidalita, erregimen islamikotik ihesi. \"Persepolis\" haren nobela grafikoaren arabera, han bizi izan zituen bere institutuko urteak, unibertsitate garaia Iranen eman baitzeun. 21 urterekin, Reza izeneko gizon batekin ezkondu eta hiru urte geroago banandu zen. Azken urteotan Parisen bizi da.\nSatrapik Teherango Azad unibertsitateko arte ederren masterra egin zuen, Estrasburgora aldatu aurretik. Gaur egun, Parisen bizi da, ilustrazio eta haurrentzako liburuetako lanak egiten.\nDavid B. komikigile frantziarra ezagutu ostean eta honen bultzadaz hasi zen komikigintzan: Satrapiren marrazkigintzak badu autore horren eragina ere. Horrela sortu zen \"Persepolis\", eta nobela grafiko autobiografiko honi esker Satrapik nazioarteko ospea lortu zuen eta kritikariek ere oso ondo hartu zuten. Komikiaren lehen atalak Satrapiren Irango haurtzaroa deskribatzen du eta bigarren atala Europan iragandako nerabezaroari buruzkoa da. \"Persepolis\"ek \"Angoul\u00eame Coup de Coeur\" saria irabazi zuen 2001ean. Haren beste bi lan ere, \"\"Broderies\" (Bordatuak)\" eleberri grafikoa eta \"\"Poulet aux prunes\" (Oilaskoa aranpasekin)\" liburua, nominatuak izan ziren: azken horrek, gainera, 2004ko urteko saria irabazi zuen. The New York Times egunkariko editorialerako ere kolaborazioak egin ditu.\n\"Persepolis\" izen bereko film animatu baterako gidoia idatzi zuen, 2007ko maiatzean Canneseko Zinemaldian estreinatu zena. Epaimahaiaren saria Carlos Reygadasen \"\"Luz Silenciosa\" (Argi isila)\"rekin banatu zuen. Satrapik eta Vincent Paronnaudek elkarrekin zuzendu eta idatzitako filmak frantsesez Chiara Mastroianni-ren , Catherine Deneuve-ren , Danielle Darrieux-en eta Simon Abkarian-en ahotsak ditu, besteak beste. Ingelesezko bertsioak, aldiz, Gena Rowlands, Sean Penn eta Iggy Popenak. 2007an Film animatu onenaren Oscar Sarirako izendatua izan zen. [8][9]\nAzken urteotan komikigintzatik aldendu da, bereziki zineman aritzeko. Vincent Paronnaudekin elkarlanean sortutako lehen bi filmak bere komiki lanen egokitzapenak dira: 2007an, Persepolis animazio filma, 2007ko Canneseko jaialdian eta 2008ko Zesarretan saritua, eta 2011an Poulet aux prunes, kasu honetan aktoreekin filmatua. Komikiekin harremanik ez duten Satrapiren beste filmak The Voices (2014ko) Radioactive (2019) eta 2024 urtean estreinatzea aurreikusten den Paris Paradis dira.\n2023 urtean Elkar eta Reservoir Books argitaletxeen arteko lankidetzari esker Persepolis euskaraz argitaratu zen. Irene Arrarats arduratu zen itzulpenaz."}
{"id": "51242", "revid": "59723", "url": "https://eu.wikipedia.org/wiki?curid=51242", "title": "Clermont-Ferrand", "text": "Clermont-Ferrand () Frantziako erdialdean eta Okzitanian dagoen hiria da, Auvernia-Rodano-Alpeak eskualdeko eta Puy-de-D\u00f4me departamenduko hiriburua. Unibertsitatea du.\nHistoria.\n\"Nemossos\" deitu zuten antzina, baina gerora \"Augustonemetum\" erromatar izena hartu zuen. Hainbatetan suntsitu eta berriro eraiki ondoren, Auverniako hiriburu bihurtu zen; \"Clarus Mont\" izena hartu zuen garai hartan. Filipe Augusto erregeak ezarri zuen Frantziako koroaren mendean (1218). Bertan aldarrikatu zuen Urbano II.a aita santuak I. Gurutzada. 1633an Clermont eta Montferrand hiriak batu ziren, eta horrela sortu zen Clermont-Ferrand.\nEkonomia.\nIndustria hiria da. Ekonomia jarduera nagusia kautxu langintza da (Michelin eta Bergougnan enpresak). Merkataritzagune garrantzitsua da."}
{"id": "51244", "revid": "512", "url": "https://eu.wikipedia.org/wiki?curid=51244", "title": "Dijon", "text": "Dijon (frantsesez ahoskatua) Frantziako erdialdean dagoen hiria da, Borgoina-Franche-Comt\u00e9ko eskualdearen eta C\u00f4te-d'Or departamenduaren hiriburua. 2005ean 150.800 biztanle zituen.\nOso ezaguna da \"Dijongo ziapea\", sukaldaritzan oso aintzat hartua.\nHistoria.\nErromatarrek sortua \"(Divio)\", Dijon herri txikia izan zen XI. mendean Burgundiako Dukerriko hiriburu bihurtu zen arte. Dukeen egoitza hiria ere izan zenez gero, bertan ezarri zuten Frantziako erregeen mende zegoen Burgundiako parlamentua. 1513. urtean suitzarrek setiatu zuten hiria. XVIII. mendea oparoa izan zen (unibertsitatea, 1722; apezpiku egoitza, 1731).\nDemografia.\nBiztanleria.\n2007an udalerrian erroldatutako biztanleak 151.543 ziren. Familiak 74.491 ziren, horien artean 38.099 pertsona bakarrekoak ziren (15.370 bakarrik bizi ziren gizonak eta 22.729 bakarrik bizi ziren emakumeak), 17.597 seme-alabarik gabeko familiak ziren, 13.201 seme-alabak dituzten bikoteak ziren eta 5.594 seme-alabak dituzten guraso-bakarreko familiak ziren.\nBiztanleriak, denborak, ondorengo grafikoan ageri den bilakaera izan du:\nEtxebizitza.\n2007an 86.160 etxebizitza zeuden, 77.353 familiaren etxebizitza nagusia ziren, 1.924 bigarren erresidentzia ziren eta 6.883 hutsik zeuden. 14.054 etxeak ziren eta 71.266 apartamentuak ziren. 77.353 etxebizitza nagusietatik 32.950 bere jabearen bizilekua ziren, 41.678 alokairuan okupaturik zeuden eta 2.725 doan lagata zeuden; 11.323 etxek gela bat zuten, 15.984 etxek bi zituzten, 19.812 etxek hiru zituzten, 16.551 etxek lau zituzten eta 13.684 etxek bost zituzten. 40.004 etxebizitzek parking plaza bat zuten azpialdean. 41.758 etxetan auto bat zegoen eta 14.792 bi edo gehiago zeuden\nBiztanleria-piramidea.\n2009an sexu eta adinaren araberako biztanleria-piramidea hau zen:\nEkonomia.\n2007an lan egiteko adina zuten pertsonak 107.777 ziren, horien artean 73.814 aktiboak ziren eta 33.963 inaktiboak ziren. 73.814 pertsona aktiboetatik 66.298 lanean zeuden (33.565 gizon eta 32.733 emakume) eta 7.516 langabezian zeuden (3.659 gizon eta 3.857 emakume). 33.963 pertsona inaktiboetatik 6.574 erretiraturik zeuden, 21.013 ikasten zeuden eta 6.376 \"bestelako inaktibo\" gisa sailkaturik zeuden.\nDiru sarrerak.\n2009an Dijon udalerrian 67.694 unitate fiskal zeuden, 131.492,5 pertsonek osaturik. Pertsona bakoitzeko diru-sarrera fiskalaren mediana 19.493\u20ac zen.\nEkonomia jarduerak.\n2007an zeuden 8.251 komertzioetatik, 76 erauzte enpresak ziren, 130 janari enpresak ziren, 1 coque eta refinazio enpresa zen, 25 material elektrikoaren fabrikazioko enpresak ziren, 5 garraiorako elementuen fabrikazioko enpresak ziren, 197 bestelako produktu industrialen fabrikazioko enpresak ziren, 560 eraikuntza enpresak ziren, 1.801 ibilgailuen saltze eta konpontze enpresak ziren, 226 garraio enpresak ziren, 649 ostalaritza eta jatetxe enpresak ziren, 209 informazio eta komunikazio enpresak ziren, 571 finantziazio enpresak ziren, 478 higiezinen enpresak ziren, 1.385 zerbitzu enpresak ziren, 1.301 administrazio publikoko enpresak ziren eta 637 \u00abbeste zerbitzu jarduera batzuk\u00bb multzoan sailkatutako enpresak ziren.\n2009an zeuden norbanakoentzako 1.822 zerbitzu publikoetatik, 1 poliziaren kaserna zen, 12 Ogasun Publikoaren administrazio bulegoak, 8 lan bilaketa bulegoak, 1 jendarmeria, 11 posta bulegoak, 128 banku bulegoak, 9 funerariak, 88 ibilgailuen konpontzeko eta nekazaritza tresnetako lantokiak, 10 ibilgailuen ikuskaritza teknikoko lekuak, 18 ibilgailuen alokairu bulegoak, 38 autoeskolak, 41 igeltseroak, 126 margolariak, 65 zurginak, 94 iturginak, 71 argiketariak, 28 eraikuntza enpresak, 241 ile apaindegiak, 15 albaitariak, 60 aldi baterako lan enpresak, 471 jatetxeak, 190 higiezinen agentziak, 26 tintoreriak eta 70 apaindegiak.\n2009an zeuden 816 establezimendu komertzialetatik, 3 hipermerkatuak, 12 supermerkatuak, 1 brikolaje denda handia zen, 9 120 m2 baino gehiagoko dendak, 38 120 m2 baino gutxiagoko dendak, 101 okindegiak, 56 harategiak, 2 kongelatu-dendak, 2 arraindegiak, 58 liburu dendak, 251 arropa dendak, 44 etxerako tresna dendak, 41 zapata-dendak, 28 elektrotresna dendak, 29 altzari dendak, 34 kirol-dendak, 4 lur eta paretak apaintzeko dendak, 14 drogeria, 18 lurrin-dendak, 30 bitxi-dendak eta 41 lore-dendak ziren.\n2000. urtean Dijon udalerrian 18 nekazaritza-ustiategi zeuden, 189 hektarea erabiltzen.\nHezkuntza eta osasun ekipamenduak.\n2009an 5 tratamendu laburretarako ospitale, 4 iraupen erdiko (jarraipen eta errehabilitazio) tratamenduetarako ospitale, 2 tratamendu luzeetarako ospitale, 13 psikiatriko, minbiziaren aurkako zentru 1 bat, 2 urgentzia zentro, 2 amatasun-klinika, 11 osasun-zentro, 61 botika eta 4 anbulantzia zegoen.\n2009an 43 haur-eskola eta 53 lehen-hezkuntzako eskola zegoen. Dijon udalerrian 17 Bigarren Hezkuntzako ikastetxe, 12 hezkuntza orokorreko lizeo eta 2 lizeo teknologiko.Bigarren Hezkuntzako ikastetxeetan 8.484 ikasle zeuden, Hezkuntza orokorreko lizeoetan ez zegoen 14.493 eta lizeo teknologikoetan 60.\nDijon udalerrian 16 goi-mailako hezkuntza ez-unibertsitarioko zentroak zeuden, horietatik1 formakuntza teknikoko zentroa, 6 osasun-formakuntzakoak, 2 komertziokoak eta 7 bestelako formakuntza zentroak.27 Unibertsitate zentroak zeuden, horietatik 10 Unibertsitate mailako formakuntza eta ikerketa unitateak ziren, 7 unibertsitate-insitutoak, 2 ingenieritza eskolak, 1 goi mailako heziketa zentru pribatu bat eta 7 bestelako goi-mailako ikasketa zentroak ziren (horietatik bat Burgundy School of Business).\nOndasun nabarmenak.\nHiriak oso monumentu gune zabala eta garrantzitsua dauka, Pariskoaren ondoren handienetarikoa. Aipatzekoak dira, besteak beste:\nGertuen dauden udalerriak.\nDiagrama honek gertuen dauden herriak erakusten ditu.\n "}
{"id": "51245", "revid": "512", "url": "https://eu.wikipedia.org/wiki?curid=51245", "title": "Besan\u00e7on", "text": "Besan\u00e7on Frantziako ipar-ekialdean dagoen hiria da, Borgoina-Franche-Comt\u00e9 eskualdearen eta Doubseko departamenduaren hiriburua.\n2006an 117.080 biztanle zituen.\nGeografia.\nDoubs ibaiaren ertzean dago.\nEkonomia.\nEhunak, metalurgia eta janari industria dira nagusi Besan\u00e7onen.\nHistoria.\nBesan\u00e7on (Vesantio) Galiako hiri nagusietakoa izan zen (Zesar, K.a. 58). Burgundiarrek konkistatu zuten (456) eta Burgundiako hainbat erresumaren barne egon zen 1032. urtea arte. Apezpikuak gobernaturiko inperio hiria izan zen.\n1649tik 1668ra Espainiako koroapean egon zen (Franche-Comt\u00e9 edo Franko Konderriko hiriburua). 1668. urtean Luis XIV.ak konkistaturik, 1678an frantziaratu zuten betiko.\nXVIII. mendean, erbesteraturiko erlojugile suitzar asko egokitu zen Besan\u00e7onen, eta ondoko urteetan bultzada handia izan zuen bertako erloju industriak.\n1871an matxinada sortu zen, izenarekin ezaguna Komuna.\nPertsonaia ezagunak.\nLumiere anaiak bertan jaio ziren, Auguste (1862-1954) eta Louis (1864-1948) alegia, munduko lehenengo zinemagileak."}
{"id": "51246", "revid": "512", "url": "https://eu.wikipedia.org/wiki?curid=51246", "title": "Metz", "text": "Metz (frantsesez eta alemanez ahoskatua) Frantziako ipar-ekialdeko hiria da, Ekialde Handiako eskualdearen eta Moselako departamenduaren hiriburua. 2004an 124.300 biztanle zituen. Ibai portu bat osatzen du Mosela ibaiaren eskuinean.\nMetzeko ekonomia jarduera nagusiak mekanika eta elektronika dira. Nabarmentzekoak dira San Esteban katedral gotikoa, XIV-XVI. mendeetakoa, eta Erdi Aroko harresiak. Alemaniako Inperioaren barruan geratu zen 1871n, eta Versaillesko hitzarmenaren bitartez berreskuratu zuen Frantziak."}
{"id": "51247", "revid": "119347", "url": "https://eu.wikipedia.org/wiki?curid=51247", "title": "Caen", "text": "Caen ( ahoskatua; normandieraz: \"Kaem\") Frantziako ipar-mendebaldean dagoen hiria da, Normandiako eskualdearen eta Calvadosko departamenduaren hiriburua.\n1999an 114.007 biztanle zituen.\nAbadia.\nAbbaye aux Hommes izeneko abadia azpimarragarria da, XI. mendean egindako Saint-\u00c9tienne eliza dotorea barne hartzen duela, erromaniko estilokoa.\nHerri eta hiri senidetuak.\nCaenek honako hiri senidetuak ditu:"}
{"id": "51248", "revid": "10891", "url": "https://eu.wikipedia.org/wiki?curid=51248", "title": "Amiens", "text": "Amiens Frantziako ipar-mendebaldean dagoen hiria da, Frantzia Garaiako eskualdearen eta Sommeko departamenduaren hiriburua.\n2005ean 136.000 biztanle zituen."}
{"id": "51249", "revid": "512", "url": "https://eu.wikipedia.org/wiki?curid=51249", "title": "Poitiers", "text": "Poitiers (frantsesez ahoskatua) Frantziako mendebaldeko hiria da, Akitania Berriaeko eskualdearen eta Vienneko departamenduaren hiriburua.\nGeografia.\nPoitiers \"Seuil du Poitou\" izeneko jalkitze-ordokian dago, alde batetik Armorikako eta Erdialdeko Mendiguneak bereizten dituena eta bestetik Akitaniako eta Parisko arroak lotzen dituena. Boivre eta Clain ibaien arteko muinon batean dago. Hirigunea 130 metroko altuera duen muinoaren tontor eta aldapetan dago.\nHistoria.\n\"Limonum\" izena izan zuen hiriak K. o. III. mendera arte. Elizbarruti garrantzitsu bateko buru izan zen, eta Galiako erlijiogune nagusietakoa bihurtu zen.\n732. urtean Karlos Martelen armadak Abd al Rahman ibn Abd Allah al-Gafiqi musulmanaren osteak menderatu zituen gudua, izen bereko hiritik 20\u00a0km-ra gertatua. Akitania alderik alde garaile igaro ondoren, Toursera abiatu zen Abd al Rahman, baina Karlos Martelekin egin zuen topo. Haren armada erraz nagusitu zitzaion Abd al Rahami, eta han hil zen Abd al Raham. Europako sarrera galarazi zien garaipen horrek musulmanei.\nNormandiarrek behin baino gehiagotan hustu zuten IX. mendean. 1173-1178 bitartean, hiri-gutuna jaso zuen Henrike II.a Plantageneten eskutik, eta 1360an Ingalaterraren mende geratu zen. Bertrand du Guesclinek berreskuratu zuen Frantziarentzat 1372an, eta, Ehun Urteko Gerra amaitutakoan, Karlos erregegaiaren egoitza izan zen eta bertan egokitu zuen legebiltzarra (1423-1436).\n1654. urtetik Frantziako iraultzara arte, Poitouko hiriburua izan zen.\nEkonomia.\nIndustria (altzairugintza, metalurgia, larrugintza, zurgintza, tresneria mekanikoak) da bertako ekonomia-jarduera nagusia. Poitiers-Biard aireportua eskualdeko aireportua da.\nEraikinak.\nMonumentu ugari gorde ditu hiri zaharrak. Aipagarriak dira, besteak beste, Notre-Dame-la-Grande eliza erromanikoa (XII. m.), San Petri katedrala gotikoa (XII-XVI. m.), San Joan bataiotegia (IV. m., Frantzian dagoen kristau-eraikinik zaharrena ziur asko), XIX. mendeko udaletxea, XII. mendeko dukearen jauregia eta hainbat museo.\nHiritik hurbil \"Futuroscope\" parke tematikoa dago.\nKirolak.\n1900. urtean sortutako Stade Poitevin herriko kirol-kluba da. Boleibol talde bat (Pro A ligan), saskibaloi talde bat, futbol talde amateurra eta errugbi talde profesionala ditu.\nPB86 edo Poitiers Basket 86 proA mailan dabil.\nHezkuntza.\nPoitiersko Unibertsitatea 1431n sortu zuten, egungo Frantziako bigarren zaharrena izanik. Ikasle ospetsuak (Fran\u00e7ois Rabelais; Ren\u00e9 Descartes; Francis Bacon) izan ditu eta egun 27.000 inguru ditu. Zientziak, geografia, historia edo hizkuntzak irakasten ditu. Gainera hiriak bi ingeniaritza eta bi enpresa goi-eskolak ditu."}
{"id": "51250", "revid": "58701", "url": "https://eu.wikipedia.org/wiki?curid=51250", "title": "Ch\u00e2lons-en-Champagne", "text": "Ch\u00e2lons-en-Champagne, lehen Ch\u00e2lons-sur-Marne deitua, Frantziako iparraldean dagoen hiria da, Ekialde Handiako eskualdearen eta Marneko departamenduaren hiriburua.\n2005ean 45.400 biztanle zituen.\nChalonseko Zelaietako Gudua.\nBertan gertatu zen, 451. urteko ekainean, Chalonseko Zelaietako Gudua Flavio Aezio jeneral erromatarra eta Atila hunotar agintariaren gudarosteen arteko gudua. Atila, garaitua izan zen gudu horretan, baina ez hila. Ez dago oso garbi Aeziok zergatik erabaki zuen hori, baina, itxura batean, azalpenik sinesgarriena, Bisigodoek, behin Atila gainetik kenduz gero, Galia osoa konkistatu nahi izango zutela izan daiteke."}
{"id": "51251", "revid": "512", "url": "https://eu.wikipedia.org/wiki?curid=51251", "title": "Hugo Pratt", "text": "Hugo Pratt (Ugo Eugenio Prat, Rimini, Emilia-Romagna, Italia, 1927ko ekainaren 15a \u2013 Grandvaux, Suitza, 1995eko abuztuaren 20a) idazlea eta komikigilea izan zen. Corto Maltese pertsonaia sortu zuen, Italiako eta nazioarteko komiki pertsonaiarik ospetsuenetako bat.\nBizitza.\nPratt Riminin jaio bazen ere bere haurtzaro osoa Venezian eman zuen, familia osoa han errotua baitzuen. Harreman estu hori oso nabarmena izango da bere bi komikitan: \"L'angelo della finestra d'oriente\" eta \"Favola di Venezia (Sirat Al-Bunduqiyyah).\" Debuta bertan egin zuen 1943an. Hori baino lehen, sei urtez bizi izan zen bere familiarekin Ekialdeko Afrikan.\nBigarren Mundu Gerra piztu zenean, Pratten familia Ekialdeko Afrika Italiarrean zegoen, bere aita \u2014ingeles jatorriko militarra\u2014 Afrikako Italiar Polizian ari zelako orduan. 1941. urtean Ekialdeko Afrika Italiarraren erorketa gertatu zenean, Pratt familia kontzentrazio-esparru batean sartu zuten, non bere aita 1942an hil zen. Urte bat geroago, Pratt Italiara itzuli ahal izan zen, Gurutze Gorriko presoen aldeko interbentzioari esker; eta Citt\u00e0 di Castello unibertsitate militarrean sartu zen.\n1945. urtean angloamerikarrekin bat egin zuen eta aliatuen armadako interprete gisa erabili zuten.\nGerra bukatu eta gero, \"Albo Uragano\" aldizkaria sortu zuen, Mario Faustinelli e Alberto Ongarorekin batera, 1947an \"Asso di Picche-Comics\" bihurtuko zena.\n\"Asso di Picche\" pertsonaiak gero eta arrakasta gehiago lortzen zuen bitartean, aldizkariak Dino Battaglia, Rinaldo D'Ami, Giorgio Bellavitis bezalako talentu gazteak erakarri zituen. Batez ere Argentinan izan zuen arrakasta horren obdorioz, \"Abril\" argitaletxearen gonbidapen bati esker Pratt \"Veneziako talde\"-ko beste lagun batzuekin batera Buenos Airesera joan zen eta 13 urtez geratu zen bertan.\nEditorial Frontera-ra aldatu zen gero: ordukoak dira bere karreran oso garrantzitsuak izango ziren hainbat sail: \"Junglemen\", \"Sgt. Kirk\", \"Ernie Pike\" eta \"Ticonderoga.\"\nEnrique Lipszycen Escuela Panamericana de Arte ikastetxean marrazketa eskolak ematen aritu zen Brasilen, irakaskuntza eta hainbat lekutarako txangoak tartekatzen zituela: Amazonia, Mato Grosso, eta beste leku exotikoak. Garai hartan sortu zuen bere lehen komiki osoa, \"Anna nella giungla\". Haurtzaroan eragin zioten abentura klasiko haiekiko omenaldi bat zen, bere hurrengo bi lan osoetan ere agertuko den giro bera zuena: \"Capitan Cormorant\" eta \"Wheeling\". Azken hori Zane Grey eta Kenneth Roberts-en lanetan inspiratutako benetako eleberri bat da, non gertaera historikoak eta fantasia sistematikoki nahastuko dituen, gero Corto Malteserekin finduko duen egiteko modu bat.\n1962an Italiara itzuli zen. Hemen \"Il Corriere dei Piccoli\" agerkarian lanean hasi zen, eta besteak beste umeentzako hainbat literatur klasikoren komiki-egokitzapenak egin zituen.\n1967a urtea garrantzitsua suertatu zen bere karreran. Florenzo Ivaldirekin batera \"Sgt. Kirk\" aldizkaria sortu zuen, komikigilearen istorio argentinarrak, Ameriketako klasikoak eta hainbat lan argitaragabe argitaratzeko asmoz. Lehen alean argitaratu zen \"Una ballata del mare salato\", Corto Malteseren lehen abentura, Pratten pertsonaiarik famatu eta garrantzitsuena.\n1970an itzuli zen berriz \"Corto\", oraingoan \"Pif Gadget\" aldizkariaren orrialdeetan, non hogeita bat istorio laburretan zehar bera izango den erabateko protagonista.\n70eko hamarkadaren erdian, Lele Vianello bere lankidea ere tartean zela, marrazkilari talde bat sortuko zen Veneziako Malamocco auzoan.\nOrduan hasi zen \"Corte Sconta detta Arcana\" marrazten eta aurrerantzean Cortoren istorioak luzera desberdinetako eleberri grafikoen forma izango dute beti. Laster bihurtuko dira haietako batzuk komikigintzako klasiko. Horrela Pratt munduko komikigile garrantzitsuenetako bat eta \"literatura marraztuaren\" (Pratt berak harrotasunez emandako definizioaren arabera) erreferente izatera iritsiko zen.\nCorto Malteseren sailaz haratago, Prattek beste abentura sail bat sortu zuen, \"Gli scorpioni del deserto\", Bigarren Mundu Gerran Afrikan girotuta eta bera hil ondoren beste egile batzuk amaituko zutena.\nPratten aitona eta aita masoiak izan ziren eta bera ere \"Gran Loggia d'Italia degli Alam\"-eko kide izan zen publikoki adierazten ez bazuen ere. Masoneria propio aipatua izango da \"Favola di Venezia\" eta \"Wheeling\" liburuetan."}
{"id": "51254", "revid": "512", "url": "https://eu.wikipedia.org/wiki?curid=51254", "title": "Harvey Pekar", "text": "Harvey Lawrence Pekar (Cleveland, Ohio, 1939ko urriaren 8a - Cleveland Heights, Ohio, 2010eko uztailaren 12a) komikigile estatubatuarra izan zen.\nEstilo \"underground\"ekoa, \"American Splendor\" izenburuko liburuak bere lanik ezagunenak dira, istorio autobiografikoak eta bere herrialdearen gizarteari egindako kritika latza direnak. Robert Crumbekin batera egin zituen lan hauek, honek ilustrazioak eginez. 2003an izen bereko filma estreinatu zuten."}
{"id": "51256", "revid": "119347", "url": "https://eu.wikipedia.org/wiki?curid=51256", "title": "Cleveland", "text": "Cleveland Ameriketako Estatu Batuetako ipar-ekialdean dagoen hiria da, Ohioko estatuaren bigarren populatuena Columbus ondoren.\n2008. urtean 433.748 biztanle zituen.\nHiri senidetuak.\nCleveland ondorengo hiriekin senidetuta dago:"}
{"id": "51257", "revid": "512", "url": "https://eu.wikipedia.org/wiki?curid=51257", "title": "Patxitrapero", "text": "Patxi Iraeta Zubeldia edo Patxitrapero (Zumarraga, Gipuzkoa, 1967-) euskal blogaria da. Sei blog ezberdinen kudeaketa egin du, eta ekoizpena handia da."}
{"id": "51258", "revid": "96586", "url": "https://eu.wikipedia.org/wiki?curid=51258", "title": "Jos\u00e9 Mar\u00eda Jim\u00e9nez", "text": "Jose Maria Jimenez Sastre, (El Barraco, \u00c1vila, 1971ko otsailaren 6a - Madril, 2003ko abenduaren 6a), 1992tik 2001era izandako txirrindulari profesionala. 28 garaipen lortu zituen. El Chaba ezizenarekin ezaguna zen.\nEskalaitzale ona zen eta hori dela eta bere garaipenak mendian lortu zituen, baina erloju kontrako probetan makala zen. Oso indibidualista zen eta horrek arazoak ekarri zitzaizkion. 1998ko Espainiako Itzulian Abraham Olanoren, bere taldeko liderra, arteko aurkaketak izan zituen.\n2002an erretiratu zen beheraldi haundiak izan ondoren. 2003ko abenduaren 6an hil zen bihotzekoa eduki ondoren."}
{"id": "51261", "revid": "105290", "url": "https://eu.wikipedia.org/wiki?curid=51261", "title": "Blink-182", "text": "Blink-182, Poway, Kalifornia,1992-ko\u00a0abuztuaren 2an sorturiko pop-punk musika taldea izan zen. Hasiera batean Blink bakarrik deituko ziren, baina azkenean, hiru zenbaki horiek hartu zituzten Cheshire Cat atera ondoren Irlandako tekno banda bat izena zutelako. Tom DeLongue, Mark Hoppus eta Scott Raynor, baina 1998an, Scott joan eta Travis Barker sartu zen taldean eta berarekin mainstream-era ailegatzea lortu zuten Enema Of The State munduko arrakastarekin. Esaten dutenez, Green Day eta The Offspring taldeekin batera, 90 hamarkadan egon zen pop-punk iraultza sortu zuten Kalifornian.\n2005-2003. urtean Blink 182 izeneko albuna atera zuten ez zekitelako ze izen ipini albumari. 2005. urtean bere banaketa ofiziala egin zen, Tom eta Marken artean ez zirelako ados jartzen musika berbera egiteko. Ondorioz, Tomek Angels &amp; Airwaves taldea sortu zuen eta Markek, Travisekin batera, +44. Taldea 27 milioi kopia saldu ditu mundu osoan 13 milioi Estatu Batuetan bakarrik.\n2009-ko Otsailaren 5ean iragarri zen beraiek presentatuko zutela \"Grammy\" sariak. Otsailaren 8-an Grammy-ko rock talde onenaren saria aurkezten bere itzulera iragarri zuten eta 2011. urtean disko berria atera zuten \"Neighbourhoods\" izeneko albuma eta 2012. urtean \"Dogs Eating Dogs\" atera zuten."}
{"id": "51264", "revid": "119347", "url": "https://eu.wikipedia.org/wiki?curid=51264", "title": "Lars von Trier", "text": "Lars von Trier, jaiotzez \"Lars Trier\" (Kopenhage, 1956ko apirilaren 30a-) zinema zuzendari eta gidoilari daniarra da. Thomas Vinterbergekin batera, Dogma 95 manifestuaren arauak ezarri zituen. \nIratxe Fresneda EHUko irakasleak Trier-ren filmografia aztertuta ondorioztatu du Lars von Trierrek emakumezko pertsonaiak erabiltzen dituela zinema akademikoaren moldeen kontra matxinatzeko.\nBiografia.\nLars von Trier 1956ko apirilaren 30ean jaio zen Kopenhagen (Danimarka).\nVon Trier zinezaleen artean hezi zen. 11 urte zituela lehen kamera lortu zuen, Super 8 bat; honekin, lagunak filmatzen zituen eta Kopenhageko zine eskolan sartu zen 1980ko hamarkadan. 1981 eta 1982an, bere ikasle garaiko filmek hainbat sari jaso zuten Municheko Zinemaldian.\nDogma 95en sortzaileetako bat da, ahalik eta efektu berezi gutxien erabiliz, istorio sinesgarriagoak sortu nahi dituen mugimendu zinematografikoa.\n1983an zine eskolan graduatu ondorengo lehen filma \"Forbrydelsens Element\" (\"Krimenaren elementua\") izan zen, 1984an. Cannesko Zinemaldian deigarri gertatu zen eta saria jaso zuen arrakasta teknikoagatik.\nVon Trierrek \u201cvon\u201d itsatsi zion izenari Gert Fredholm irakasleak zur eta lur utzi zituenean bera eta beste hainbat ikasle, muntaien gelan, gauez, ixteko ordua zela gogorarazi zienean; ikasleek errieta eginez erantzun zioten bere onetik atera arte. Isekei honela erantzun zien:\nKopenhageko burgesen seme-alabei egiten zien erreferentzia esaldi horrekin eta, ondoren, euren abizenen aurretik \u201cvon\u201d jartzeko zirikatu zituen, horrela mundu guztiak ezagutuko baitzituen. Larsen ikaskideek ez zioten kasurik egin, baina Erich von Stroheim eta Josef von Stemberg zuzendari ezagunekin zerbait komunean edukitzeak erakarri egiten zuen Trier, eta izena aldatzea erabaki zuen.\nLars von Trierrek bere \"Europa\" Trilogiarekin jarraitu zuen 1987an, \"Epidemic\" filmarekin. Film hau zine zuzendari bati buruzkoa da \u2013berak antzeztua-, zeinaren helburua film baten barruan film bat egiteko dirua biltzea den. Azken hau, Alemanian sarraskia egin duen birus bati buruzkoa da.\n1988an daniar telebistarako \"Medea\" egin ondoren, 1991n von Trier gorenera iritsi zen trilogiako \"Europa\"rekin, Alemanian Bigarren Mundu Gerraren gerraostean kokatzen den komedia beltza da. \"Europa\"k ikuslegoaren arreta erakarri zuen bere gainezartze, atzealdeko proiekzio eta txuri beltzean eta koloretan eginiko eszenen arteko aldaketa dramatikoengatik. Ameriketako Estatu Batuetako bertsiorako \"Zentropa\" izena jarri zitzaion. \"Europak\" onarpen zinematografikoa eman zion von Trierri. Cannesko Zinemaldian hirugarren postua lortzearekin lilura galduta, saria onartu zuen Roman Polanski epai-mahaiko presidente \"ipotxari\" esker onak emanaz.\n\"Dimension\" izeneko filmazio proiektu baten bidez, bere filmerako ikuspena esperimentatzen jarraitu zuen Lars von Trierrek. \"Dimension\" filmak 30 urtez 3 minutuko segmentu desberdinak edukiko ditu. Film honen emaitzak oraindik ikusteke daude.\nBere aita biologikoak amaren heriotzaren berri eman zionean eta aitari von Trier ez zizaiola axola jakin zuenean, iraganari aurka eginda, katolizismora aldatzeaz gain \"Europa\" trilogiako perfekzionismoarekin amaitu zuen. Bere prestutasuna zela eta, Carl Theodor Dreyerren lan ikonoklasta miresten zuen, bere kastitate artistikoa autoezarrita. Horrela bihurtu zen Dogma 95-eko egilekide, Dane Thomas Vinterberg-en ondoan. Berarekin talde bat sortu zuen, non efektu berezirik gabeko eta erabilera tekniko minimoko film industriako istorio sinesgarrietara itzultzea aholkatzen zuen.\nArrazoi hau dela eta, bere filmak kamera sorbaldan jarrita grabatzen dira eta oso gutxitan erabiltzen dute kamera finkoa. Film mota hauetako ezaugarri nagusienetako bat da argiztapen naturala erabiltzen dela eta edizio mota eszena eta toma batzuetan ustekabekoa da, pertsonaien elkarrizketan tartekatuta eta denborarekin bat ez datorrela. Horrek itxura dokumentala edo informala ematen die filmei, errealismo handiago bat sortzeko (batez ere momentu kritikoetan), kritikak aspektu hau laburtze metodo bezala har badezake ere.\n1989ko ekainean, Lars von Trierrek elkarrizketa batean bere burua honela definitu zuen:\nNahiz eta audientzia zabalagoa bilatzen zuen ingelesezko hizketa zuten filmekin, bere arrakastarengatik, zine eskandinaviarraren suspertzea lortu zuen.\n\"Europa\" (\"Zentropa\") bezalako filmekin arrakasta handia lortu zuen arren, 1996an \"Breaking the Waves\" (\"Olatuak Apurtzen\") filmak, Europako zine zuzendari garrantzitsuenetako batean bilakatu zuen.\nAzken ekoizpen honek, \"Dancer in the Dark\" eta \"Idioterne\" edo \"Dogma #2\" artean \"Urrezko bihotzen trilogia\" deritzona osatzen dute. \"Dancer in the Dark\" filman, Bj\u00f6rk abeslari islandiarra da protagonista eta Catherine Deneuve eta Peter Stormare aktore suediarra ditu lankide. \nBigarren trilogia bat prestatu zuen Larsek AEBren inguruan. Lehenengoa 2003an egin zuen, \"Dogville\" eta Nicole Kidman australiarra izan zuen protagonista. Bigarrena, \"Manderlay\", 2005ean estreinatu zuen eta, hirugarrena, berriz, estreinatzeke, \"Washington\" izango da.\nLars von Trier margolari ere bada eta bere lanetako bat Hillerod gazteluaren azken pisuan dago ikusgai, Danimarkan. Bere filmak bezalaxe, unibertso monokromatiko eta angustiaz beterikoa islatzen du.\nDaniar telebistarako eginiko lanak.\nDaniar telebistarako telesailak ere zuzendu ditu Lars von Trierrek: \"The Kingdom (Riget)\" eta \"The Kingdom II\", 16 milimetrotan filmatuak, sorgindutako ospitale baten inguruan. 1998an Ernst-Hugo Jaregard-en heriotzak von Trierrek \"The Kingdom\"-en hirugarren bertsioa egitea galarazi zuen. Baliteke Stephen King idazleak von Trierren telesailean oinarrituta sortu zuen \"Stephen King's Kingdom Hospital\", ABC kate iparamerikarraren bidez pantailetara iristea.\nErrekonozimendua.\n\"Breaking the Waves\" filmagatik, von Trierrek Epaimahaiaren Sari Berezia jaso zuen Cannesko zinemaldian. Film hau emakume baten sakrifizio eta martirio sexualari buruzkoa da, eta Robby M\u00fcller zinematografoaren esku-hartzearekin eta Emily Watson aktorearen agerpenarekin nabarmendu zen. Emilyk paper bizi eta izaera sinplekoa interpretatu zuen eta Aktore onenaren Oscarrerako proposatu zuten. Filma Pers Kirkeby margolariak eginiko kapitulu koloreztatuetan zegoen segmentatua.\nVinterbergen \"Celebraci\u00f3n\" filmarekin lortutako arrakastaren ondoren, 1998an, von Trierrek bere Dogmako lan propioa aurkeztu zuen \"The Idiots\" filmarekin, bideo digitalean filmatutako filma. Atentzioa erakarri zuen orgia baten eszena baterako biluzik agertzen ziren sekuentzia bat moztera ukatu eta genitalak barra beltzekin soilik estaltzea mugatu zelako. 1999an von Trier mindua sentitu zen ekoizleek koloreak artifizialki nabarmendu zituztenean bideoa ateratzeko, hori Dogma 95-en aurkakoa baitzen.\n1999an, Danimarkako telebistarako \"Morten Korch\" izeneko nobela baten ekoizle exekutibo izan ondoren, drama musikal bat gauzatzen hasi zen; 2000. urtean \"Dancer in the Dark\" egin zuen eta Cannesen Urrezko Palma saria jaso zuen Pelikula Onena izateagatik eta Bj\u00f6rk kantari islandiarrari Aktore Onenaren saria eman zioten. Islandiarrak, \"Selma\" izeneko ikusmena galtzen doan etorkin txekiarraren papera zuen.\n\"Dancer in the Dark\"-ekin von Trierrek berriro ere publikoa zur eta lur uztea lortu zuen 100 kamera digital finkoren erabilerarekin, Bj\u00f6rken abestiaren, \"I'vee Seen It All\", eszenak grabatzeko erabiliak, hauek mugimenduan dagoen tren batean gertatzen dira. Bestalde, abestia Abesti Onenaren Oscarrerako proposatua izan zen 2001ean.\n\"Dancer in the Dark\"-ekin, von Trierrek Ameriketako Estatu Batuekin hasi zuen bere finkapena, eta bere proiektu berria hasi zuen: gizarte estatubatuarrari buruzko trilogia bat. Lehenengo filma \"Dogville\" izan zen (2003), hangar itxi baten barruan filmatu zen, gutxiengo dekoratuarekin eta hormak eta atrezzozko elementuak adierazteko lurrean arrastoak zituzten. Bertan, Nicole Kidman aktore australiarrak \"Grace\" izeneko bere iragan misteriotsutik ihesi dabilen emakumearen papera antzezten du.\n\"Manderlay\"-n, trilogiaren bigarren zatia, von Trierrek Grace esklaboek ustiatutako plantazio batera eramaten du eta berriro ere egoismoak, botereak eta interes pertsonalek bultzatutako gizarte indibidualistarengatik sufritzen duten eta umiliatuak diren pertsonaia talde baten bizitzak nabarmentzen ditu. Bigarren zati honetan, \"Gracen\" papera interpretatzen duen aktorea Bryce Dallas Howard da.\n2009ko Cannesko Zinemaldian \"Antichrist\" aurkeztu zuen. Willem Dafoe aktorea protagonista den film honek polemika sortu zuen eta kritika gogorrak jaso zituen sexu eta automozketen eszenen ondorioz.\n\"Ameriketako Estatu Batuak: aukeren lurra\" trilogiaren azken filma \"Washington\" izango da.\n2010etik aurrerako filmei dagokienez, \"Melancol\u00eda\" munduaren amaierari buruzko drama psikologiko bat da, non protagonista Kirsten Dunst den. Filma 2011ko Cannesko zinemaldian estreinatu zen eta nahiko harrera ona izan zuen ideologia naziaren inguruan zuzendari daniarrak azaldu zuen ikuspuntuak sortutako polemika gorabehera.\nVon Trierrek \"Melancolia\"-ren ondoren \"Nymphomaniac\"-en ekoizpenarekin hasiko zela adierazi zuen, emakume baten iratzartze sexualari buruzko filma (Charlotte Gainsbourg-ek interpretatua, \"Melancolia\"-n ere azaldu zena).\nVon Trierren berezitasun bat da fobia diola hegan egiteari, eta arrazoi hau dela eta, ez da inoiz joan errepidetik joan ezin daitekeen leku batera. Honek arazoak ekarri dizkio hainbat lan egiteko, Ameriketako Estatu Batuetan oinarritzen diren filmak egiteko adibidez, horretarako beti jo izan du Danimarka eta bere inguruko herrietara.\nPolemikak.\n2011ko maiatzaren 19an, Cannesko zinemaldiak \"persona non grata\" izendatu zuen zinemagilea eta zinemalditik kanporatu zuten. Polemika von Trierrek honako hau baieztatu ondoren hasi zen:\nAdierazpenak 2011ko maiatzaren 19 goizean egin zituen. Arratsalde horretan bertan barkamena eskatzen komunikatu publiko bat egin zuen:\nGeroago, prentsari adierazi zion dena \"txantxa pisutsu\" bat izan zela eta, prentsaurrekoan, Cannesen zegoen kazetari frantses batek (zinemagilearen iritziz ingeles txarra zuen) eginiko galdera bat agian gaizki interpretatu zuela:"}
{"id": "51265", "revid": "105290", "url": "https://eu.wikipedia.org/wiki?curid=51265", "title": "Daniar", "text": "Daniarrak () antzinako germaniar herri baten kideak izan ziren, hasieran hegoaldeko Suedian eta inguruko daniar uhartetan eta gero Jutlandian bizi zirenak. Jordanesen esanetan, heruloak menderatu eta bere lurraldetan geratu ziren. Bikingoen Aroan jada Jutlandian zeuden. \"Widsith\" eta \"Beowulf\" poematan aipatuak izan ziren."}
{"id": "51274", "revid": "1423", "url": "https://eu.wikipedia.org/wiki?curid=51274", "title": "Iraultza Kulturala", "text": ""}
{"id": "51275", "revid": "1545", "url": "https://eu.wikipedia.org/wiki?curid=51275", "title": "Irango Iraultza", "text": "Irango Iraultza (, ahoskatua) edo Iraultza islamiarra 1979an Irango estatu era eraldatu zuen iraultza izan zen. Estatu hura monarkia izatetik (Pahlavi dinastiako Muhammad Reza Xah Pahlavi errege zela) islamiar errepublika izatera igaro zen. Iraultzaren liderra Ruhola Khomeini aiatola izan zen, eta erakunde ezkertiarren eta islamisten babesa izateaz gain, Irango ikasle mugimenduena ere izan zuen.\nOndoren, \"Kultura Iraultza\" izenekoa izan zen 1980-1987 bitartean: Mendebaldetik zetorren eragin ez-islamikoa Irandik ezabatu nahi izan zen garaia.\nIraultzaren sustraiak.\n1953ko Estatu kolpea.\n1953an, Xah Mohammad Reza Pahlavik boterea eskuratu zuen, 1953ko Irango Estatu Kolpearen ondorioz: demokratikoki hautatutako gobernua boteretik kendu, lehen ministro Mohammad Mossadegh atxilotu eta monarkia absolutua ezarri zuen, CIAren laguntzarekin. Datorren 26 urteetan ere, AEBen berebiziko laguntza izan zuen. Izan ere, bi herrialdeek kontra egin nahi izan zioten Sobietar Batasunaren (SESB) hedapen eta eraginari, SESB Iranen iparraldeko bizilaguna baitzen.\nIraultza zuria.\nAitaren lepotik burua, Xahren aginte eredua autokratikoa izan zen, eta modernizazioaren eta mendebaldearen baloreak ezartzeagatik egin zen ezagun. 1963tik hasi eta 1979 bitartera arte, Iraultza zuria deritzon prozesua jarri zuen martxan: erreforma ugari bultzatu zituen (nekazaritza erreforma, kasu) Irango langile klaseari aberastasuna banatu eta herrialdeko egitura feudalak deseraiki asmoz. Neurri horien ondorioz, hazkunde ekonomiko handia eta urbanizazio azkarra lortu zuen herrialdeak. Hala ere, modernizazioak ohitura eta tradizioekin egin zuen talka, herritar askok kanpotik zetorren ezarpen gisa ikusi baitzuen .\nRuholah Khomeini: oposizioaren liderra.\nIraultza Zuriari eta Xahren neurriei zuzen-zuzenean aurre egin zion gizona Ruholah Khomeini izan zen. Irango kleroa Iraultza Zuriaren alderdi askorekin pozik ez zegoen arren (hala nola, emakumeen bozka eskubidea edota nekazaritza erreformarekin), oro har ez zen modu aktiboan protestan aritu. Khomeini, berriz, aktiboki mintzatu zen korrupzioaren, erreforma berrien eta Xahren aurka. Adibidez, Khomeinik 1963ko ekainean Feyziyeh ikastetxean egindako hitzaldian, ikasleen protesten aurka Xahk erabilitako basakeriaren aurka agertu zen; Xah publikoki lehenengo aldiz kritikatzen zuen pertsona izan zen Khomeini. Horregatik, Khomeinik erbestera partitu behar izan zuen: Najafen (Irak) igaro zuen denbora gehiena, eta 1978tik aurrera Parisen egon zen, Gobernu frantsesak babestuta. Hala ere, Iranetik kanpo egoteak ez zituen Khomeiniren aldeko protestak baretu, ezta honek Iran barnean zuen eragina ahuldu ere.\nIraultzaren ideologia mamituz.\nKhomeinik aldarrikatu zuen matxinada eta martirioa islam xiitaren parte zirela, injustiziaren eta tiraniaren aurka erabiltzen baziren, eta askapenerako euren bide propioa aldarrikatu zuen: musulmanek bai kapitalismo liberalaren, bai komunismoaren eragina baztertu behar zutela zioen. Bere eslogan ezagun batek halaxe zioen: \"Ez Ekialdea, ezta Mendebaldea ere - Islamiar Errepublika!\"\nIraultzaren atariko urteetan, Xahren erregealdi laikoaren oinarriak ahultzen hasi ziren, eta mendebaldearen eraginari kontra eginez 1979ko iraultzaren ideologia mamitzen joan zen. Hala, Jalal Al-e-Ahmad idazle eta pentsalariak, Franz Fanonen eta Marxen lanetan oinarrituz, Gharbzadegiren ideia plazaratu zuen: bere iritziz, mendebaldeko kultura ezabatu beharreko izurrite edo intoxikazio bat zen. Bestalde, Ali Shariatik Hirugarren Munduko kolonialismo zapaltzailearen aurrean, Islamaren eginkizun askatzailea aldarrikatu zuen. Azkenik, Morteza Motahhari elizgizon xiitak fede xiitaren kontakizunak hedatu zituen, eta aldekoak entzule eta irakurle ugari lortu zituen.\nOposizioa.\nOposizioaren adar nagusi bat liberal konstituzionalistak ziren: Irango Islamiar Askatasun Mugimendu demokratiko eta erreformista batetik (Mehdi Bazargan zen euren buru), eta Fronte Nazionala bestetik (laikoagoa). Hiriko klase ertainen babesa zuen, eta Xahk 1906ko Irango Konstituzioari men egitea zuten helburu, eta ez Xah teokraziak ordezkatzea.\nKomunistek ere gogor egin zioten aurre monarkia absolutuari. Nahiz eta errepresioaren jopuntuan egon, Tudeh Aldertiak eta Fedaian gerrilak funtsezkoak izan ziren erregimen aldaketan. 1979ko otsaileko azken iraultzan funtsezkoak izan ziren. Aurrekoez gain, oposizioan nabarmendu zen beste gerrila ezkertiar bat Herri Mujahedinak izan ziren; horiek ezkerreko islamistak ziren.\nKhomeinik oposizio guztia batzeko egin zuen lan (\"marxista ateoak\" izan ezik), eta horretarako Xahren gobernuaren arazo sozioekonomikoetan ardaztu zuen diskurtsoa (ustelkeria, klase arteko arrakala), talde ezberdinen arteko liskarrak ekidinez.\nIraultza (1978 - 1979).\nOstiral Beltza (1978).\nKrisiari aurre egin nahian, Xahren gobernuak prentsa-askatasuna areagotu zuen, eta kartzeletan zeuden goi-mailako elizgizon gehienak askatu zituen. Lehen ministroak zenbait kasino eta taberna ixteko agindu zuen erlijiosoei keinu eginez, eta Eid al-Fitr garaian hirian manifestazio bat egitea ere baimendu zuen. Nahiz eta egun horretan bertan ez zen istilurik gertatu, hurrengo egunetan are manifestazio handiagoak egin ziren, Khomeiniren itzulera eskatu eta Errepublika Islamikoa aldarrikatuz.\nIrailak 8ko gauerdian, gobernua babestu asmoz, Xahk gerra-legea ezarri zuen: manifestazioak debekatuta zeuden eta gauerdian etxeratze-agindua ezarri zuen. Hala ere, 5.000 manifestari atera ziren kalera, eta gobernuaren soldaduei aurre egin zieten Jaleh plazan. Abisu-tiroen ondoren jendetza ez zen barreiatu, eta tropek zuzenean tiro egin zuten jendartera, eta 64 manifestari hil zituzten. Egun osoan zehar luzatu ziren liskarretan oposizioko hildakoen kopurua 89ra iritsi zen.\nSarraskiak Irango biztanleria hunkitu zuen, eta Xah eta oposizioaren arteko adiskidetze saiakera oro kaltetu zuen. Khomeinik berehala adierazi zuen \"sionistek 4.000 manifestari errugabe masakratu dituzte\", eta gobernuarekin beste edozein negoziazio baztertzeko aitzakia eman zion.\nXah berak ere gogor gogor kritikatu zituen gertaerak, eta gerra-legeak ofizialki indarrean jarraitzen bazuen ere, gobernuak erabaki zuen manifestazio edo greba gehiago ez etetea eta protesta buruekin negoziatzen jarraitzea. Ondorioz, protesta-elkarraldiak askotan soldaduen esku-hartze seriorik gabe egiten ziren.\nXah erbestera doa.\nOstiral beltzaren ondoren, greba orokorren garaia iritsi zen. Langileen soldata jaitsierak eta Xahren delituak izan ziren greba horien eragile nagusiak. Kasik merkatu, unibertsitate, eskola, petrolio-instalazio, banku, ministerio, egunkari, ospitale publiko eta fabrika nagusi guztiak itxi ziren. Manifestariek adierazi zuten Khomeini Iranera itzultzea nahi zutela.\nHirietako soldadu eta ofizial gehienek jendearekin bat egin zuen. Khomeiniren jarraitzaileek ideia islamikoak zabaldu zituzten egunkari eta adierazpenetan. Xahren babesleek, Amerikako Estatu Batuek eta Frantziak, puntu horretatik aurrera ez zuten babestu. Euskarri horien faltak erregimena ahuldu zuen.\nXah, beraz, erdibideko soluzio baten bila hasi zen: lehen ministro berri bat nahi zuen, zibila eta oposizioko kidea zena. Abenduaren 28an, akordioa lortu zuen Fronte Nazionaleko lider batekin, Shahpur Bakhtiarrekin. Plana ondorengoa zen: Bakhtiar lehen ministro izendatuko zuen (horrek arau zibilera itzultzea zekarren), eta Xah eta bere familiak herrialdea utziko zuten. Xahren errege-eginkizunak Erregetza Kontseilu batek beteko zituen, eta hura joan eta hiru hilabetera erreferendum bat egingo zen Iranen monarkia izaten jarraitu ala errepublika bihurtuko erabakitzeko.\nBakhtiar, izatez, Xahren oposizioko kidea zen, baina hala eta guztiz ere gobernuan sartzea onartu zuen. Bakhtiar Khomeiniren asmoez jakitun zen, bai baitzekien demokrazia baino teokrazia ezartzeko asmoz zebilela. Berria jakin bezain pronto, Fronte Nazionaleko liderrak, Karim Sanjabik, berehala kanporatu zuen Bakhtiar alderditik, eta Khomeinik deklaratu zuen Bakhtiarren gobernua onartzea \"jainko faltsuekiko obedientzia\"ren baliokidea zela\nXahk erbesterako irteera atzeratu zuen, Bakhtiarren gobernua egonkortuta ikusteko esperantzaz. Horregatik, Irango jendearentzat Bakhtiar Xahren lehen ministro moduan ikusi zuten, eta sinesgarritasuna ahulduz. Azkenean, 1979ko urtarrilaren 16ko goizean, Bakhtiar ofizialki lehen ministro izendatu zuten. Egun berean, Xahk eta bere familiak, negar batean, Iran utzi zuten eta Egiptora joan ziren erbestera, inoiz ez itzultzeko.\nKhomeiniren itzulera eta iraultzaren gareipena.\nBueltan da aiatola.\nXahren irteeraren berri eman zenean, milioika lagun kalera atera ziren, berria ospatzeko. Manifestazio hauetan, jendetzak monarkiaren arrasto oro eraitsi zituen.\nBakhtiarrek SAVAK zerbitzu sekretuak desegin zituen, eta kartzelan geratzen ziren preso politiko guztiak askatu zituen. Horrez gain, armadari manifestazio jendetsuak baimentzeko eskatu zion, hauteskunde libreak agindu zituen eta iraultzaileak \"batasun nazionaleko\" gobernu batera gonbidatu zituen.\nBakhtiarrek Khomeini Iranera itzultzera gonbidatu zuen, Qom hiri santuan Vatikano antzeko hiri-estatu bat sortzeko asmoarekin, \"laster Khomeini aiatolari harrera egiteko ohorea izango dugula\" adieraziz. 1979ko otsailaren 1ean Khomeini Teheranera itzuli zen Air France Boeing 747 hegaldi batean. Hainbesteko harrera egin zioten herritarrek, ezen helikopteroa hartu behar izan zuen aireportutik ateratzeko, ezinezkoa baitzen autoa jendetzaren artetik aurrera eramatea.\nBakhtiarren gobernuaren amaiera eta Monarkiaren kolapsoa.\nIritsi zen egunetik bertatik, Khomeinik argi utzi zuen Bakhtiarren gobernua errefusatzen zuela. Otsailaren 5ean, Teheran hegoaldeko Refah eskolan zuen egoitzan, behin-behineko gobernu iraultzailea izendatu zuen: lehen ministro izendatu zuen Mehdi Bazargan oposizioko buruzagia (Askapen Mugimendu erlijioso-nazionalistakoa, Fronte Nazionalarekin afiliatua) eta iraniarrak hari men egiteko agindu zien. Bakhtiarrek, ordea, gobernu hori ukatu eta buruzagi legitimo bakarra bera zela berretsi zuen.\nBi gobernuen arteko tentsioak gora egin zuen segituan. Khomeinik manifestariei dei egin zien herrialde osoko kaleak okupatzeko eta estatubatuar funtzionarioei gutun bat bidali zien Bakhtiarri ez laguntzeko eskatuz. Bakhtiarren gobernua gero eta isolatuago zegoen, gobernuko kide gehienek Khomeiniren alde egin baitzuten. Militar ugarik desertatu zuten, eta buruzagitza zer egin jakin gabe zegoen. Egoera horretan, matxino armatuek arma-fabrika bati eraso egin zioten, eta ia 50.000 metrailadore lapurtu zituzten, borrokan batu ziren zibilen artean banatuz. Matxinoak polizia etxeak eta base militarrak erasotzen hasi ziren Teheran osoan. Hiriko lege martzialaren komandanteak, Mehdi Rahimi jeneralak, erabaki zuen biolentzia ez erabiltzea matxinada zapaltzeko, hildako zibilak sortzeko beldurrez.\nOtsailaren 11ko 14:00etan gertatu zen behin-behineko gobernu ez-islamistaren erorketa: Kontseilu Militar Gorenak \"egungo gatazka politikoetan neutrala\" zela aldarrikatu zuen, \"desordena eta odol-isuri gehiago ekiditeko\".Militar guztiei beren baseetara itzultzeko agindua eman zieten, herrialde osoaren kontrola Khomeiniren esku utziz. Iraultzaileek gobernuaren eraikinak, telebista eta irratiak eta Pahlavi dinastiaren jauregiak hartu zituzten, Irango monarkia behin-betiko ezabatuz. Bakhtiar jauregitik tiroka bota zuten, eta Iranetik mozorrotuta ihes egitea lortu zuen. 1991n Errepublika Islamikoko agente batek hil zuen Parisen."}
{"id": "51276", "revid": "23317", "url": "https://eu.wikipedia.org/wiki?curid=51276", "title": "Galatasaray", "text": "Galatasaray SK (izen osoa \"Galatasaray Spor Kul\u00fcb\u00fc\") Turkiako futbol taldea da, Istanbul hirian egoitza eta zelaia T\u00fcrk Telekom Arena berria dituena. Turkiako futbol liga eta kopa gehien irabazi dituen taldea da. 2000 urtean Europa mailako tituluak lortu zituen, Europa League eta Superkopa. Futbolaz gain beste hainbat kirol ere baditu baina ezaguna futbolarengatik da.\nHistoria.\nGalatasaray Institutuko ikasleek sortu zuten 1905an futbol taldea. Izena bera \"Galata Saray\u0131 Ender\u00fbn-u H\u00fcm\u00e2y\u00fbn\" da, Galata Jauregi Inperialeko Eskola, 1481ean sortua zena. Istanbuleko ligan sartu zen talde turkiar bakarra zela, besteak talde ingeles eta greziarrak ziren, Abdul Hamid II.a sultanak turkiarrek futbolean jokatzea debekatu baitzuen. 1952 artean hiriko liga eta txapelketa ugari irabazi zituen baina Turkia osokoa zen \"Milli K\u00fcme\" liga bakarra, 1939koa.\nTurkiako Liga profesionala 1959an hasi zen. Ordutik 22 aldiz irabazi du liga eta beste 18 aldiz Turkiako Kopa. 2014-15 denboraldian biak irabazi zituen. 2016an Kopa eta Superkopa eskuratu zituen eta 2018an Liga. 2019an berriz ere txapelketa guztietan nagusitu zen. Lau urtetako lehortearen ondoren 2023an Liga berria irabazi zuen.\nEuskal taldeen aurkako partidak.\nHauek dira Europako txapelketa ofizialetan Galatasarayk euskal taldeen aurka jokatu dituen partidak:"}
{"id": "51277", "revid": "59723", "url": "https://eu.wikipedia.org/wiki?curid=51277", "title": "Hizkuntza ofizial", "text": "Hizkuntza ofizial deritzo herrialde, estatu nahiz beste lurralde batean lege balioa duen hizkuntzari. Legegintzan eta administrazioan erabiltzen dena izaten da, oro har.\nEsate baterako, Espainiako hizkuntza ofiziala gaztelania da eta Frantziakoa, frantsesa. Lurralde jakin batzuetan, espainiar legeak beste hizkuntza batzuei ere onartzen die, gaztelaniari bezala, ofizialtasunaren estatusa. Horrela, euskara hizkuntza koofiziala da Euskal Autonomia Erkidego osoan eta Nafarroako Foru Erkidegoko iparraldean. Frantses Errepublikako hizkuntzetatik, ofizialtasunaren estatusa duen bakarra frantsesa da. Beraz, euskara ez da koofiziala ez Lapurdin, ez Nafarroa Beherean ezta Zuberoan ere, Nafarroa Garaiko hegoaldean koofiziala ez den bezala."}
{"id": "51278", "revid": "88969", "url": "https://eu.wikipedia.org/wiki?curid=51278", "title": "Coco Chanel", "text": "Gabrielle Bonheur Chanel, ezagunagoa Coco Chanel izenarekin (Saumur, Frantzia, 1883ko abuztuaren 19a - Paris, Frantzia,1971ko urtarrilaren 10a) moda diseinatzile aurrelaria izan zen. Coco Chanel Moda Etxea sortu zuen. Iraultzailea, nortasun berezia eta haurtzaro zaila izan zuen emakume honek goitik behera aldatuko zuen modaren mundua.\nBiografia.\nGabrielle Bonhour \"Coco Chanel\" Frantziako Saumurreko umezurztegian jaio zen 1883ko abuztuaren 19an.\nAita saltzaile ibiltaria zen eta ama etxeko lanetan aritzen zen. Pobrezian bizi ziren eta Coco (Gabrielle) eta bere lau anai-arrebek haurtzaro gogorra eta behartsua izan zuten.\n12 urte zituenean, tuberkulosiak hil zion ama eta aitak ez zuen ezer jakin nahi izan; umeak bi izebek Auvergeko Konderrian zuten umezurztegira bidali zituen. Hantxe dago Gabrielleren jaiotzaren erregistroa, bertan 1893an jaio zela jartzen duelarik.\nAitaren trakeskeriak, amaren heriotzak eta bakardadeak betirako markatu zuen Cocoren bizitza:\"Haurtzaroan, beti nenbilen maitasun bila. Egunero pentsatzen zuen nire heriotzan, neure buruaz beste nola egingo ote nuen..., baina, egia esan, hilik nengoen, jada. Harrokeriak salbatu ninduen.\"Izebekin ikasi zuen josten eta haria eta orratza erabiltzen trebezi handia zuela ikusi zuen. 17 urte zituenean, Aubazine umezurztegiko mojek jostun lana aurkitu zioten.\nNortasun handiko emakumea, edertasuna eta sentsualitate diskretua erakusten zuen; txikia zen eta ile motza eraman ohi zuen; 1905ean, kabareteko abeslari izatea erabaki zuen eta horretan aritu zen 3 urtez; jende asko ezagutu zuen, zenbaitekin amodiozko harremanak hasi zituelarik. Harreman hauetan uste zuen Cocok lortuko zuela bere betiko ametsa gauzatzea: jostun arrakastatsua izatea nahi zuen.\nAmorante eta jostun.\nZenbaiten ustez, Coco ezizena bere izebek jarri zioten txikitan, maitekiro. Baina bada izen artistikoa zela esaten duena ere, abeslari zen garaian sortua.\nParisera joan zen bere lehenengotako amorante dirudun batekin eta 1909an, \"Boulevard Malesherbes\" delakoan jarri zen bizitzen apartamentu txiki batean. Berehala irekiko zuen han bere lehen kapela denda, \"Chanel Modak\".\nBere ohe lagunen laguntza ekonomikoei esker, urte batzuk beranduago, dirudunak gustuko zituzten hirietan instalatzea lortu zuen: Deauville, Normandia (1913) eta Miarritze (1916). 1920an, Parisera itzuli zen eta Rue Cambonen bere lehenengo \"Chanel Etxea\" ireki zuen.\nBere askatasun indarraz gidatuta ez zuen arazorik izan gizarteko gizon dirudunekin, zineko izarrekin, ofizial naziekin eta tsarren senideekin harremanetan egoteko. Eta inoiz ez zuen aipatzen bere iragana, bere jatorriaz gezur borobila luzatzen zuelarik.\nGabriellen espiritu libertarioak ez zion europar gizarteko gizon aberatsekin edo zine izarrekin harremanak izatea galarazi. Bere iragana ondo baino hobeto izkuta ohi zuen, gezurrak barra-barra esanez.\nEtienne Balsan izan zen kapela denda irekitzen lagundu ziona, baina lortuko zuen arrakasta haren lagunarekin izan zuen harremanak ahalbidetu zuen, Arthur \"Boy\" Capel polo jokalari ingelesa, alegia. Erabat maitemindu zen eta berarekin egin zuen ihes. Gabriellek uste zuen ezkonduko zirela, baina hori ez zen sekula gertatu eta Capel beste goi mailako emakume batekin ezkondu zen, Coco maitale zuen bitartean. Ez zen denbora asko pasa Capel istripuz hil zen arte. Gabrielle bertaratu zen eta negar bukaezinak izan ziren une hartan. Inoiz ez zuen beste gizon bat hainbeste denboran ondoan mantendu.\nBalsan eta Capelen laguntzaz, modako dama handia bihurtu zen; aristokratek atzetik zebilzkion eta haietako bat izan zen Westminsterreko dukea. Honek ezkontza proposatu zion eta berak uko egin zion. Ez zituen baztertu, ordea, bere ohe jokoak:\nModa ikonoa.\nArtista eta idazle garaikide askorekin tratatu zuen, Pablo Picasso, Igor Stravinski, George Bernard Shaw, Sergei Diagilev koreografo errusiarra edo Jean Cocteau, tartean. Denek ikusi zuten berarengan feminismoaren lehenengotako aitzindaria, eskema guztiak hausteko prest zegoen emakumea. Stravinski erabat maitemindu zitzaion, baina lagun izaterekin konformatu behar izan zuen. Berak presentatu zion Errusiako Dimitri kondea, eta harekin bai izango zuen pasioz beteriko erromantzea.\nJaiotzetik zen behatzaile eta emakumeek jarraitzen zuten moda zorrotza kritikatzen zuen, animalia eta lorez jositako kapela handiak, kortseak edo diseinu farfailtsu haiek gorroto zituen erabat.\nXX. mendeko diseinatzaile itzela izateko, bere imajinazio guztia jarri behar izan zuen jokoan. Cocok garaiko modo betegarri hura baztertu zuen eta jantzi xumeak elaboratu zituen, erosoak, linea zuzenekoak, baina beti distintzio puntu batez lagunduak. Berehala bereganatu zuen moda hura Pariseko eliteak. Ekoizpena, enbalatzea eta banaketa bikain kudeatuz, XX. mendeko emakume enpresaburuen artean aitzindaria izan zen.\nGainerako jostunek gorputzak estaltzen zituzten bitartean, Cocok orkatilak eta lepoak bistan utzi zituen. Itxura androginoa eta galtzak erabiltzea sustatu zuen emakumeen artean. Feminismoaz baino gehiago feminitateaz hitz egiten zuen arren, emakumeei askatzen lagundu zien.\nBehin, operan zela, emakume ororen soineko arrosez eta urdin argiez nazkatuta, zera bota zuen:\nHandik gutxira, bere soineko beltz ezaguna kalean zen eta Vogue aldizkariak emakume modernoaren uniformea zela aldarrikatu zuen.\nPerfumen merkatuan inbertitu zuen eta bere Chanel N\u00ba5 izeneko lurrunak izugarrizko arrakasta izan zuen.\nEkonomia atzeraldi garaian murgilduta zegoen, baina 1931n Hollywoodeko Samuel Goldwinek milioi bat dolarreko kontratua egin zion. Cocok zeluloideko musa handiak nahi zuen janztea, Katherine Hepburn, Grace Kelly, Elizabeth Taylor edo Gloria Swanson.\nHogeiko urte ero haietan, Cocok markatu zuen moda, baina Lehen Mundu Gerran erizain izandako esperientziak ez zuen bere ospearen erorketa eragotzi. II. Mundu Gerran, erromantzea izan zuen SS-ko ofizial zen Walter Schellenbergekin eta, haren ondorioz eta berak erabateko ukazioa egin bazuen ere, nazismoakin kolaboratzeaz salatu zuten.\nCoco Chanel emakume hiperaktiboa zen; karakter latzekoa eta gaiztoa bere langileekin, perfekzionista zen azken muturreraino. Ikuspegi eztabaidatua zuen modaz eta gizonezkoez. Gehiegizko ekintza soziala ez zen bere estiloa eta nahiago zituen harreman diskreto eta sendoak.\nCocteauk \"artista\" kontsideratu zuen, Cocok bere burua \"artisau\" ikusi arren. Katherine Hepburnek, Marilyn Monroek eta Hollywoodeko gainerako izar nagusiek mitoa elikatu zuten. Nahi adina ondasun eta botere lortu zuen, baina, arrakasta profesionalaren atzean, bizitza pribatu iluna gorde zuen itzalean. Ez omen zuen sekula iraganeko oinazeari eta bakardadeari ihes egiterik lortu.\nOspea.\n1916ko otsailean, bere lehen bilduma udazkenean aurkeztu zuenean, bere kirol jantzi eta jakak Vogue aldizkarian agertu ziren lehen aldiz. Handik gutxira, Estatu Batuetako denda handietan hasi ziren saltzen modeloak. 1918an, Parisko auzo dotore eta luxuzkoenetako batean kokatu zuen bere modako etxea, 300 langile baino gehiagorekin, Cambon kaleko 31. zenbakian. Hurrengo urtean ofizialki couturi\u00e8re gisa erregistratu zen eta 1921ean modako boutique bat inauguratu zuen, arropa, kapelak, osagarriak eta gero bitxiak eta lurrinak eskaintzen zituena.\nUrte horretan, Chanelek bere enpresaren \u00abCC\u00bb logotipoa moldatu zuen, eta gaur egun arte mantendu da. Diseinuak izan zituen eraginei buruzko hiru teoria daude. Ir\u00e8ne Bratz lagunaren Ch\u00e2teau de Cr\u00e9mat gazteluko sarreraren ikurra, ziur aski, logoaren inspirazioa izan da. Beste bertsio batzuek erakusten dutenez, haurtzaroa igaro zuen umezurztegiko Aubazine elizako leihateek edota, Frantziako Enrike II.aren eta Katalina Medicirenmonogramak eragina izan zuten Chanel markaren intsignia sortzeko unean.\nModaren munduan sendotzeak Paul Poireten karreraren gainbehera ekarri zuen, urte haietan Chanelek proposatu zuen praktikotasunari, arrazionalizazioari eta estilo-sinplifikazioari uko egin baitzion. Jostura diskretuko akaberak zituen diseinatzailearen eredu erraz eta dotoreei esker, Poiretenak desleinatuak eta gaizki eginak ziruditen konparazioan. Gertaera horren ondorioz, Jean Cocteauk Poireten diseinu zaharkituak satirizatu zituen bere karikatura animatuaren bidez: \u00abPoiret irten, Chanel sartu\u00bb. Azkenik, bere moda-etxea 1920ko hamarkadaren amaieran hautsi zen.\n1920ko udaberrian, maiatzean gutxi gorabehera, Stravinsky konpositorea ezagutu zuen Sergu\u00e9i Diguilev Ballet errusiarretako enpresaburuari esker. Udan jakin zuen Stravinskyren familia bizitzeko leku baten bila zebilela, eta bolada batez etxean hartu zituen \u00abBel Respiro\u00bb izenekoan, Garchesen Parisko aldirian, egoitza egokiago batean behin betiko ezarri arte.Chanelek, berriz, galera ekonomikoetatik babestu zuen Stravinskyren ekoizpen berria, \"Udaberriaren sagaratzea\" (1920), Diguilevera bidalitako orainaldi anonimo baten bidez, 300.000 frf-tan. Diguilevek 1924an deitu zuen \"Le Train Bleu\" balet-ikuskizunaren jantziak diseinatzeko, Eliseoen Zelaietako Antzokian.\n1921ean, Ernest Beaux perfumistarekin lankidetzan aritu zen bere lehen perfumea, Chanel N\u00ba 5, sortzen, eta berehala arrakasta izan zuen. Jasmin-lurrinean oinarritua, lurrina izan zen diseinatzaile baten izena daraman lehena, eta Chanelek berak sortutako beirazko botila batean ontziratu zen.\nBerehala, Soci\u00e9t\u00e9 des Parfums Chanel beste lurrin batzuk saltzen hasi zen, hala nola: \"22. Chanel, 31. Rue Cambon, Gardenia eta 28. La pausa.\" 1922an, Longchampen lasterketetan, Lafayette Haussmann galerieen sortzaileak, Th\u00e9ophile Bader-ek, Pierre Wertheimer enpresaria aurkeztu zion. Baderrek Chanel N. 5 fragantzia bere saileko dendan aurkeztu nahi zuen.1924an, diseinatzaileak Parfums Chanel erakunde korporatiboa sortu zuen, Wertheimer, Pierre eta Paul anaiekin, 1917tik Bourgeois lurrin eta kosmetikoen etxe bikaineko zuzendariekin, hitzarmena egin ondoren. Wertheimerrek finantzazio osoa ematea erabaki zuten, perfumea ekoitzi, merkaturatu eta banatzeko. Haiek irabazien % 70 jasoko lukete eta Baderrek % 20ko kuota; Chanelek, berriz, gainerako % 10a. Konponketarekin haserre, edozein eragiketa komertzialetatik alde egin zuen eta hogei urte baino gehiagoz borrokatu zen konpainiaren erabateko kontrola lortzeko. Ondoren, Pierre \u00abmaula egin zidan gaizkilea\u00bb zela esan zuen.Artilezko puntuzko ehun-fabrika, Tricots Chanel (gero Tissus Chanel izena hartu zuen), 1928an ezarri zen Asni\u00e8res-en, Iliazd poeta eta marrazkilari errusiarraren zuzendaritzapean.\nChanelek harreman estua izan zuen Pierre Reverdy poetarekin eta Paul Iribe ilustratzaile eta diseinatzailearekin. 1926an Reverdyrekin harremana bukatu ondoren, berrogei urte iraun zuen adiskidetasun batekin jarraitu zuten. Diseinatzailea funtsezko osagaia izan zen poetaren poesia-produkzioan, bere konfiantza indartu, bere sorkuntza-gaitasuna bultzatu eta bere eskuizkribuak argitaratzailearen bidez ezkutuan erostean bere finantza-ezegonkortasuna arindu baitzuen.Iriberekin bitxigintzako lehen bilduma publikoa ezarri zuen, \u00abBijoux de Diamants\u00bb, 1932an \"International Guild of Diamond Merchants-\"ek eskatuta. Lotura sakona izan zuten 1935ean bat-batean hil zen arte, eta politika erreakzionario berak izan zituzten. Chanelek Le T\u00e9moin hileroko aldizkari antirrepublikano eta ultranazionalista finantzatu zuen, atzerritarrenganako beldurra piztu eta antisemitismoa sustatu zuena. 1936an, argitalpena amaitu eta urtebetera, diseinatzailea kontrako aldera abiatu zen Pierre Lestringezen (Futur) ezkerreko aldizkari erradikala finantzatzean.\nLagun luze eta iraunkorrenetako bat Misia Sert izan zen, Parisko eliteko pertsona ezaguna eta Josep Mar\u00eda Sert margolari katalanaren emaztea.Chanelek erakarri egin zuen bere \u00abjenioa, asmamen hilgarria, sarkasmoa eta suntsikortasun maniakoa, denak barneratu eta hunkitu zituena\u00bb ezagutzean.Bi emakumeek, komentuetan hazitakoek, interes partekatuetan, konfidentzietan eta droga-kontsumoan oinarritutako adiskidetasuna izan zuten.1935erako, diseinatzailea droga-kontsumitzaile bihurtu zen, hiru morfina-dosi injektatzen baitzituen egunero bizitzaren amaierara arte. Chandler Burr kazetari estatubatuarraren arabera, Luca Turin biofisikariak historia apokrifo bat kontatu zuen, eta bertan esan zuen diseinatzaileak \u00abCoco\u00bb izena hartu zuela, Parisko kokaina-jairik onenak egiten zituelako.\nColette idazlea Chanelen gizarte-zirkulu beretakoa zen, eta Prisons et Paradis-en (1932) agertu zen bere tailerreko lanean jostunaren deskribapen apetatsua eman zuen: \u00abGiza aurpegi bakoitzak animalia baten antza badu, orduan Mademoiselle Chanel zezen beltz txiki bat da. Ile beltz kizkurreko metxoi hori, txahalen ezaugarria, bere kopetan erortzen da eta betazaletaraino iristen da, eta buruko edozein mugimendurekin dantzatzen du\u00bb.\nPizkundea.\nNegozioa 1939an itxi behar izan zuen, baina 1954an eta 71 urte zituenean, bere moda etxea ireki zuen, baina ez zegoen bakarrik, jada, beste izen handiko diseinatzaile batzuk ezarrita baitzeuden honezkero.\nHantxe mantendu zen, dinamismo ikaragarria erakutsiz eta mundua barreiatzen zuten tendentzia ezberdinetara moldatuz. Pariseko emakume asko Diorren kortseetan itota zebiltzala, Chanelek arnas hartzen lagundu zien. Gerriak zabaldu zituen, eta gonak laburtu; modak mugimendu askatasuna esan nahi zuen harentzat.\nSinpletasuna eta dotorezia ezarri zuen berriro eta perfumeen munduan arrakastaz sartu zen, Chanel N\u00ba5 perfumearekin bereziki.\nHeriotza.\nBizitza osoa bizi izan zen artrosia eta morfinaren pean.\nHeriotza ere ez zen nolanahikoa izan. 1971ko urtarrilaren 10ean, 87 urte zituenean, Vend\u00f4me Plazara ematen zuen Ritz hoteleko apartamentuan, buelta bat ematetik zetorren eta telebista ikustera eseri zen, afaria prestatzen zioten bitartean.\nTelebista itzalarazi zuen eta ohean etzan zen. Berehala deitu zion berriro zerbitzariari eta honek hauxe entzun zion:\nAzken hitzak izan ziren. Bere aginduak jarraituz, Chanel Suitzan ehortzi zuten. Lausanan dago bere gorpua, 5 lehoiek zainduta.\nModa etxeak lanean jarraitzen du Karl Lagerfelden eskutik.\nCoco Chanelen itzala oso luzea da gaurko diseinatzaileen artean. Paradoxa hortxe dago: jatorri txiroko Gabrielle Bonheurrek, bere diseinu iraultzaileak emakume guztiek erabili ahal izatea nahi zuen, edozeinek ordaindu ahal izatea, alegia. Baina, egun, Chanel marka duen \"pr\u00eat a porter\" soineko batek 6.000 eurotik gora balio du, eta, goi mailako joskintzako pieza bat nahi izanez gero, 18.000 eurotik behera ez dugu gauza handirik topatuko.\nLegatua.\n1915ean, Harper's Bazaar moda-aldizkariak bere diseinuei buruz hitz egin zuen: \u00abGutxienez txanel bat ez duen emakumea modatik kanpo dago ezinbestean... Denboraldi honetan, Chanel izena erosle guztien ezpainetan dago\u00bb. XX. mendearen hasierako moda opulentu eta zurrunari gailendu zitzaion, eta haren eraginpean, modatik kanpo geratu ziren aigretteak, ile luzea, gonak hobegarriak, kortseak eta beste estilo sinpleago eta berritzaileago bat ezarri zen Lehen Mundu Gerran. Emakumezkoen jostun-jantziaren sortzailea, diseinatzaile frantsesak dotorezia xumea garatu zuen bere ibilbidean, eta zuri-beltzeko jantziak, kate-gerrikoak, lepoko eta eskumuturrekodun alkandorak eta fantasiazko bitxiak sartu zituen.1920ko urteetan, \u00abemakume berri\u00bb independente, soziagarri, dibertigarri eta indibidualistatzat hartu zen. Publiko gazteari eskaini zion arreta, eta \"flapper\" estiloko ikono bihurtu zen berehala.\nPaul Poiret eta Mariano Fortuny bezalako diseinatzaileek erreferentzia etnikoak sartu zituzten goi-mailako joskintzako sorkuntzetan, 1900eko eta 1910eko hamarkadetan. Chanelek joera horrekin jarraitu zuen 1920an, diseinu eslaviarrekin. Garai hartako jantzien puntilla eta bordatuak Kitmir-ek egin zizkion, erbesteratutako aristokrata errusiarrak, Mar\u00eda P\u00e1vlovna dukesa handiak, Demetrio Rom\u00e1noven arrebak, sortutako bordatuen etxeak.Kitmir-ek ekialdeko joskintzaren eta arrazoi folkloriko estilizatuen arteko bat-egitea nabarmendu zen bere lehen bildumetan.1922an, bere gaueko soinekoa lepoan edo buruan foulard bat zeraman lagun Foulard-az gain, bere bildumek eskote karratuak eta gerriko luzedun beroki luzeak aurkeztu zituzten errusiar mujik-ak gogoratuz (nekazariak). Modelo guztiak kristal distiratsuekin eta azabatxe-inkrustazioekin bordatzen ziren.\nNortasuna.\nCoco Chanel anbizio handiko emakumea izan zen, hiperaktiboa, adimentsua, enpresa-intuizioduna, jeinu txarrekoa, zorrotza eta perfekzionista lanbidean. Askok ameslaritzat hartu zuten, eta lider peto-petotzat; beste batzuek, berriz, uste zuten kalkulatzaile eta oportunista izateko joera zuela, eta, horregatik, goi-mailako gizartearekin harremanetan jarri zen, bere negoziorako abantailak lortzeko; bestalde, ezegonkortasun politikoko garaietan jarrera irmorik ez hartzeagatik kritika egin zitzaion, eta aldaketa instituzionalen barruan mugitzen jakin zuen bere negozioa desager ez zedin. Vaughanek honela definitu zuen: \u00aboportunista hutsa.. ez zuen ezertan sinesten, modan izan ezik.Berak arropa politetan sinesten zuen, bere negozioan, eta ez zioten axola ez Hitlerrek ez nazismoaren politikek\u00bb. \nBestalde, Justine Picardiek adierazi zuen \u00aboso kontraesankorra zela. Alde batetik, iruzkin antisemitak egin zituen. Hala ere, bezero onenetako bat judua zen, Rothschildstarrak bezala, eta negozioan zuen bazkidea judua zen, eta hala izaten jarraitu zuen gerraren ondoren\u00bb. Gaur egun, egiaztatu da jarrera hori ohikoa zela garai hartako enpresa-klasean, baita Bigarren Mundu Gerran aberastu ziren enpresaburu estatubatuarretan ere. Hala ere, ezagutzen dira Chanelen etsai anitzak eta garai hartako enpresaburuen (gizonak) artean pizten zuen antipatia (nahiz eta aldi berean beren mugimenduak zaindu eta kopiatzen zituzten), bai eta sektore kontserbadoreenak ere, emakumeek beren diruarekin kontsumituko zuten moda baten alde baitzegoen, eta corse tradizionalaren emakumeen gorputza askatu baitzuen; gainera, mundu mailako erreferentzia historiko bihurtu zen belaunaldi berrientzat. Coco agertu arte, pentsaezina zen emakume bat munduko erreferentea izatea emakumezkoen moda-diseinuan, zeren eta, paradoxikoki, gizonezkotzat jotzen zen jarduera hori, eta gaur egun ere joera hori nabari daiteke modaren munduan. \nChanelengan gehien nabarmendu ziren liderraren ezaugarriak hauek izan ziren:\nAldaketetarako prest egotea. Bere bizitza egoera arazotsuetatik etengabe joan eta etorri zen. Bizitza hasieratik gauzak ez zitzaizkion errazak izan, eta gerra arteko garaian borrokatzen ikasi behar izan zuen, egoera ekonomiko penagarrietan, hala nola 29ko crackean. Aldaketan murgildu zen, hari aurre egin beharrean. Agian aldaketa izango da etorkizuneko konstante bakarra, eta liderrak erronkatzat hartu behar du etengabe aurrera eta ikasten lan egitea.\nKomunikatzaile bikaina izan zen, eta bere beharrak adierazteko gai izan zen Chanel enpresa sortzeko.\nBeti positiboki pentsatu zuen, bizitzak ematen zizkion aukera guztiak aprobetxatzeko eta bizitzan izan zituen erronkei aurre egiteko gai zela. Inoiz ez zion gogotsu izateari utzi, eta honako esaldi honek erakusten du hori: \u201cBarnetegitik atera zenean, bi gauza hitz eman ziren: inoiz ez zela gizon baten mende egongo eta aberats bihurtuko zela\u201d. Egoera zailetan beti izan zuen jarrera ona, eta bere helburuak lortzen saiatu zen.\nHerri-kulturan.\nZinean eta telebistan.\nDiseinatzaileari buruzko lehen filma \"Chanel bakartia\" izan zen (1981), George Kaczenderrek zuzendua eta Marie-France Pisier, Timothy Dalton eta Rutger Hauer protagonista zituela.\n\"Coco Chanel\" AEBetako telebistarako filma 2008ko irailaren 13an atera zuen Lifetime Televisi\u00f3n-ek. Shirley MacLaine du protagonista filmak, eta Chanelen rola betetzen du 70 urterekin. Christian Duguayk zuzendu zuen filma, eta Barbora Bobulova (Chanel gaztea), Olivier Sitruk (Boy Capel) eta Malcolm McDowell izan zituen protagonista.Filmak nabarmen islatu zituen komentuko lehen urteak, Balsan eta Capelekin izandako maitasun-harremanak, karrera profesionaleko lehen urteak eta 1954an modara itzuli zen eztabaida. Ez zuen aintzat hartu, ordea, Bigarren Mundu operazio militar nazietan parte hartu izana.\nAudrey Tautouk, Chanel SAren irudiak 2008az geroztik, Coco gaztea interpretatu zuen \"Coco avant Chanel\" (Coco, Chanel aurretik) izeneko film batean. 2009ko apirilaren 22an kaleratu zen.\n\"Coco Chanel &amp; Igor Stravinsky\" filma, Jan Kounenek zuzendua eta Anna Mouglalis eta Mads Mikkelsen protagonista dituena, Chanelen eta Igor Stravinsky konpositorearen arteko ustezko maitasunari buruzkoa da. Filma 2002ko Chris Greenhalghen \"Coco &amp; Igor\" eleberrian oinarrituta dago, eta 2009ko Cannesko Zinemaldia ixteko aukeratu zuten.\n2013. urtean, Karl Lagerfeld zuzendariak Geraldine Chaplin deitu zuen diseinatzailea hogeita hamar minutuko film labur batean interpretatzeko. Film horren izenburua \"Itzulera\" 1950an Chanel modaren mundura itzuli zeneko garaian oinarrituta zegoen. Rupert Everett, Anna Mouglalis, Amanda Harbaroja eta Kati Nescher aktoreek ere hartu zuten parte film labur horretan, eta Dallas Fair Park-en aurkeztu zuten, \u00abM\u00e9tiers d'Art\u00bb bildumaren desfilea zela eta.\nLiteraturan.\nChris Greenhalgh-ek idatzitako \"Coco &amp; Igor e\"leberria. Chanel eta Igor Stravinskyren arteko maitasun-istorioa kontatzen du, baita abentura erromantikotik irten ziren sorkuntzak ere. Eleberria 2003an argitaratu zen lehen aldiz.\n2007an, haurrentzako liburu bat argitaratu zen, \"Diferente como Coco\" izenekoa. Chanelen haurtzaro xumea eta modaren industrian bat-bateko aldaketak nola lortu zituen kontatzen ditu.\nKaren Karbok idatzia eta 2009an argitaratua, Chanelen hasiera apalak eta lorpen mitikoak kontatzen dituena.\n\"El Evangelio seg\u00fan Coco Chanel: lecciones de vida de la mujer m\u00e1s elegante del mundo\" Karen Karbok idatzitako eleberria 2009an argitaratua, Chanelen hasiera apalak eta lorpen mitikoak kontatzen dituena.\nAntzerkian.\nBroadwayko Coco musikala, Andr\u00e9 Previnen musikarekin, Alan Jay Lernerren gidoiarekin eta letrekin, 1969ko abenduaren 18an estreinatu zen eta 1970eko urriaren 3an bukatu zuen denboraldia. Katharine Hepburnek interpretatu zuen lehen zortzi hilabeteetan, eta Danielle Darrieuxek gainontzekoak. Broadwayko ikuskizunik garestiena izan zen, 900 000 usd-ko aurrekontuarekin."}
{"id": "51280", "revid": "336", "url": "https://eu.wikipedia.org/wiki?curid=51280", "title": "Doraemon", "text": ", edo Doraemon, katu kosmikoa, Japoniako manga sail bat da, Fujiko F. Fujiok asmatua. Gero, askotan gertatzen denez, anime telesaila oso ezagun bilakatu zen.\nSailaren protagonista Doraemon izeneko katu robotiko kosmikoa da, Nobita Nobi umea laguntzera etorkizunetik (XXII. mendetik) iritsia. Doraemonek poltsiko magiko bat du, eta hortik XXI. mendeko makina bat tresna ateratzen du, Nobitari laguntzeko.\nEuskal Herrian, telesaila euskaraz ETB 1 kanalak eman zuen lehendabizi, eta oso ospetsua da; orain ETB 3n ematen dute.\nManga 1969an hasi zen argitaratzen, Fujiko Fujio egile izena erabiliz. Izen horren atzean bi sortzaile ziren: Hiroshi Fujimoto (Iroshi Fujimoto, \u85e4\u672c \u5f18) eta Motoo Abiko (Abiko Motoo, \u5b89\u5b6b\u5b50 \u7d20\u96c4). Motoo Abikok alde egin zuenean Fujiko F Fujio izenaz izenpetu zituen mangak Fujimotok.\nAnimearen lehen atalak 1973an agertu ziren. 1979an anime sail berri bat hasi zen, eta 2005ean hirugarren bati ekin zitzaion. Bai manga eta bai animea ere ekoizten ari dira gaur egun.\nDoraemoni buruzko hamaika produktu egin dira. Manga eta animeaz gain, filmeak, bideo-jokoak, jostailuak eta musikal bat ere ekoitzi dira.\nPertsonaiak.\nProtagonistak Doraemon eta Nobita dira. Nobitaren arazoak eta Doraemonek haiek konpontzeko proposatzen dituen soluzioak dira atalen argumentu nagusia. Bi protagonista hauek eta bere lagunek osatzen dute pertsonaia nagusien taldea:\nHauez gain, hala ere, badira askotan agertzen diren beste pertsonaia batzuk: eskolako irakaslea, zuzendaria, Nobitaren eta haren lagunen familia-kideak...\nAnimearen ahotsak eta bikoizketa.\nIrusoin da animea euskarara bikoizten duena. Bikoizle eta aktoreak honakoak dira:"}
{"id": "51281", "revid": "1140", "url": "https://eu.wikipedia.org/wiki?curid=51281", "title": "Harreman arriskutsuak", "text": "Harreman arriskutsuak (frantsesez: \"Les Liaisons dangereuses\", ahoskatua) Pierre Choderlos de Laclosek 1782 urtean argitaratutako eleberria da. Gutunez osatutako liburua da. XVIII. mendean, bi noble frantsesen arteko lizunkeriak kontatzen ditu. Sekretuak, gezurrak, xantaia, sexua eta laguntasun oso arriskutsu batzuk. Literatura frantsesaren maisulan bat da.\nArgumentua.\nMerteuilko markesak eta Valmont bizkondeak, aurretik maitaleak, bizi diren sozietate pribilegiatuarekin jolasten dute. Gutun bidez, beren konkistak eta amodioak kontatzen dituzte. Berak aurkariak izateaz gainera, lagunak ere badira, baina desberdinak dira. Valmont bizkondea gizonezkoa da, eta horregatik, lizuna izan daiteke ondoriorik gabe. Merteuilko markesari idazten dizkion gutunak beraren abenturen kontaketa baino ez dira. Markesak, ordea, ez du gizonaren askatasuna. Bizkondeari aurka egiteko bere abentura lizunetan, markesak zuhurkeriaren arma erabili behar du. Gizarte-estatusa (markesa da), ezkon-posizioa (alarguna da) eta sexua (emakumea da, gizonezkoen mundu batean) direla eta, beste teknika batzuk erabili behar ditu. Garaiko moralari jarraitu behar dio, behintzat irudi hori eman behar du.\nObraren sorbidea eta arrakasta.\nLaclos 1779an hasi zen \"Harreman arriskutsuak\" idazten, Aix uhartean egon zen bitartean, eta 1781ean bukatu zuen, agintari militarrek eman zioten sei hilabeteko oporraldia bitartean, liburu horrek emango ziolakoan gerrak ukatzen zion aintza. Tillyko kondeak bere \"Oroitzapen Liburu\"an ematen du Laclosen asmoen eta iritzien herri, Laclosek herak esan zizkion hitzen bidez: \u00ab...inork entzungo ez zituen hil-eresi batzuk ondu eta irakurleen eta neronen onerako sekula inprimatuko ez diren neurtitzak idatzi ondoren, eta ez aitzinamendu handirik ez omen handirik ekarriko zidan lanbide bat ikasi ondoren, ohiko bidetik aterako zen liburu bat idaztea erabaki nuen, zarata handia egingo zuen liburu bat, ni hil ondoren haren oihartzunak lurraren gainean iraun zezan\u00bb.\n\"Harreman arriskutsuak\", beraz, militar etsi eta gogaitu baten obra anbizio handikoa da, 1782an argitaratua, Durand argitaratzailearen etxean, lau liburukitan. Lehenengo argitaraldia 2.000 alekoa izan zen, eta berehala agortu zen. Handik gutxira, Durand jaunak heste argitaraldi bat egin zuen.\n1782ko urte hartan bertan, jatorrizko argitaraldiaz eta bigarren argitaraldi zuzenduaz bestalde, liburuak heste zazpi argitaraldi izan zituen. 1784tik 1796ra, Laclos bizi zelarik alegia, beste hamabi argitaraldi egin ziren, haina Laclosek arestian aipatutako lehenengo biak baizik ez zituen onartu, eta beste guztiak gaitzetsi. Berehala nobela horrek sekulako arrakasta izan zuen, eta eskandalu handia sortu; haren oihartzunak zeharo gainditu zuen Laclosen itxaropena.\nEta agintariek haren aurka hartu zituzten neurriek areagotu baizik ez zuten egin liburuaren ospea.\nObraren ezaugarriak.\n\"Harreman arriskutsuak\" nobela psikologikoen obra aitzindaria da, gutun bidezko nobelen eta literatura libertinoaren ekarria bildu zituen, eta, intriga eta azpijokoa ardatz harturik, XVIII. mendeko emakumeen egoera salatu zuen, eta gizon-emakumeen arteko aginpidezko harremanetan sakondu.\nGaizkiaren eta azpijokoaren gaia -XVIII. mendeko nobelagintzan maiz agertzen dena- da Laclosek landu zuen alderdietako bat, bere pertsonaia nagusien kidetasun misteriotsuak elkarrekin egindako txikizioak dira nobela horren oinarria; ez dira, ordea, txikizio fisikoak, psikologikoak baizik, baina hargatik maiz eragiten dute biktimen etsipena, lur-jotzea eta heriotza. XVIII. mendeak, Argien eta Arrazoiaren mendeak, oso kontuan hartua zuen orobat eromenaren arazoa, eta interes horren lekukotasuna ageri da nobela honetan ere.\n\"Harreman arriskutsuak\" nobelan erlijioaren itzala nonahi nabari da: erlijio katolikoko sakramentu batzuen, eta batez ere erlijiozko mintzairaren aipamena eta eragina. Ez bakarrik erlijioari atxikiak ageri diren pertsonaietan, baita libertinoengan ere, eta askoz harrigarriagoa eta eragingarriagoa da libertinoek erlijiozko mintzairaz egiten duten erabilera, deboziozko mintzairaren imitazioa, heren asmoen arabera trebe erabiltzeko. Nobelaren izenburuak berak ere deboziozko mintzairaren aipua dakar. Politikaren erretorika oraindik nagusitu ez zen garai hartan, galderak, errepikapenak eta sermoien erretorikak berezko dituen gisa horretako baliabideak Laclosek ezin hobeki erabili zituen. Kontuan hartzekoak dira, halaber, aitortzaren eta oliadurako sakramentuaren aipamen garbiak. Aitortzak eragina du gertakarien bilakaeran, eta pertsonaia batzuek berariaz erabiltzen dute beren probetxurako. Nobela horren oinarria den gutun bidezko harremana bera ere etengabeko aitortza baten gisara uler liteke. Erlijioari dagokionez, nobela honek kritika zorrotza egiten dio orobat erlijioa ardatz zuten garai hartako ohiturei eta batez ere emakumeen heziketari. Ironiaz eta erlijiozko mintzaira bere gisara erabiliz eta irauliz, Laclosek gogor kritikatu zuen erlijioaren itzala gailendua zitzaion eta, Frantziako Iraultzaren bezperan, gainbeheran zegoen gizarte hura, nahiz batzuetan erreparatua zion eta men egin zion mintzaira horren edertasunari.\nIdazketa hera da nobela honetako pertsonaiak definitu eta gorpuzten dituena. Gutun bidezko nobela bat denez, pertsonaiek idatzi egiten dute, eta norberaren idazkeraren eta besteen idazkeraren arteko tirabirak, estiloak alegia, definitzen du pertsonaia bakoitza, idazketaren bidez kontatzen diren gertakariek, gogoetek eta asmoek bezainbat. Idazketarik ezak, egileak batzuetan ohartarazten duenez halako eta halako gutuna errepipenaren beldurrez edo interesgarria ez delakoan ez argitaratu izanak, nahiz gutun hori existitzen den eta pertsonaiek aintzat hartua duten, irakurlearen jakin-mina akuilatzen du, eta zehatz adierazita ez dauden gertaerak eta irtenbideak iradokitzen dizkio. Alde horretatik, aipagarria da, irakurlea konplize eginik, Laclosen nobelak duen gaurkotasuna eta modernotasuna.\nAzpimarratzekoa da nobela horretan gutuna bera gertakizun bat dela eta hondamena dakarrela behin baino gehiagotan. Gutuna berez da arriskutsua, norbaiti adierazi nahi zaion baina beste norbaiti ezkutatu nahi zaion zerbaiten froga. Gutuna hilgarria da, gainera. Nobela horretan gutun diktatu asko dago, eta horrek baliabideak ematen dizkio idazleari; gutuna irakur lezake gutuna bidalia izan ez zaion beste norbaitek ere, eta gutunaren sinatzailea ez da beti izaten gutuna idatzi duen pertsona bera.\nPertsonaia-arketipoak sortu bainoago, Laclosek idazketa-arketipoak sortu zituen, eta, jakina, idaztankera horien arteko nahasketa egin zuen. Estiloen arteko kontrasteak edo errepikapenak efektu bereziak sortzen ditu, eta horretarako Laclosek bikain erabili zuen gutunen hurrenkera edo ordenamendua.\nAzkenik, nobela honetako guztiz pertsonaia arauz kanpoko bat dago aipatu beharra: Merteuileko markesa; nobela osoan zehar hura da beti gertakizunen eragile eta sortzaile, eta jokabide hori ez dator inondik ere bat XVIII. mendeko gizarteak emakumeari utzia zion rolarekin (puntu horri dagokionez ,argigarria da Merteuileko markesak LXXXI. gutunean bere bizitzaz, bere pentsaeraz eta bere arauez egiten duen kontaketa).\nMoldaketak.\nLiteraturako.\nBerridatzia:"}
{"id": "51282", "revid": "69297", "url": "https://eu.wikipedia.org/wiki?curid=51282", "title": "Javier Otxoa", "text": "Javier Otxoa Palacios (Barakaldo, 1974ko abuztuaren 30a \u2013 Alhaurin de la Torre, 2018ko abuztuaren 24a) bizkaitar txirrindularia izan zen.\n13 urterekin hasi zen eta garaipenak laster etorri ziren. Afizionatu mailan, Cafes Baque taldean ibili zen eta Balmasedan 3. postua lortu zuen, 1993an. Lau urte geroago, 1997ean, txirrindulari profesionala bilakatu zen. 2000ko uztailaren 10ean, Frantziako Tourreko Hautacam mendatearen igoeran bukatzen zen etapa irabazi zuen Lance Armstrongen aurretik.\n2001eko otsailaren 15ean M\u00e1lagan, entrenatzen ari zirenean, istripu larri bat izan zuen bere anaia bikia Ricardorekin. Ricardo hil egin zen eta Javierrek burmuin paralisia izan zuen.\nJavier hasieratik hasi zen eta errehabilitazio luzea egin ondoren bizikleta hartu zuen berriro eta paralinpiko kirolari handi bihurtu zen. 2004ko Olinpiadan urrezko eta zilarrezko dominak lortu zituen.\n2007an Saunier Duval-Prodir taldeak fitxatu zuen.\nPalmares.\n1995\n1996\n2000"}
{"id": "51283", "revid": "12788", "url": "https://eu.wikipedia.org/wiki?curid=51283", "title": "Frantziako errugbi txapelketa", "text": "Frantziako errugbi txapelketa () errugbi taldeen arteko lehiaketa nagusia da. Nahiz eta urteetan zehar konpetizioak aldaketak ezagutu, ohikoa da beti finala baten bitartez erabakitzea nor den Frantziako txapelduna. Ingalaterrako Premiership, Pro 14 eta Super Rugby ligekin batera munduko lau liga indartsuenak osatzen dituzte.\nEgitura.\n14 taldek hartzen dute parte eta fase erregularrean 26 partida jokatzen ditu bakoitzak. Sei talde onenek txapelketa lortzeko kanporaketak jokatzen dituzte eta final batean erabakitzen da txapelduna. Sei talde hauek gainera Heineken Koparako (Europako errugbi kopa) sailkatzen dira eta azken biak Rugby Pro D2 mailara jeisten dira.\nSaria.\nFinalaren talde irabazleak \"Brennus-en ezkutua\" (\"Bouclier de Brennus\") garaikurra jasotzen du."}
{"id": "51285", "revid": "56334", "url": "https://eu.wikipedia.org/wiki?curid=51285", "title": "2009", "text": "2009. urtea (MMIX), 2008aren ondoren eta 2010aren aurretik dagoena, hain zuzen. Gregoriotar egutegian ostegunez hasitako urte arrunta da.\nHurrengo ospakizunen urtea da 2009a:"}
{"id": "51287", "revid": "65203", "url": "https://eu.wikipedia.org/wiki?curid=51287", "title": "2010", "text": "2010a (MMX) ostiralez hasitako urte arrunta izan zen.\nHurrengo ospakizunen urtea da 2010a:"}
{"id": "51290", "revid": "56334", "url": "https://eu.wikipedia.org/wiki?curid=51290", "title": "Paris (argipena)", "text": "Paris hitzak esanahi ezberdinak izan ditzake:"}
{"id": "51291", "revid": "371", "url": "https://eu.wikipedia.org/wiki?curid=51291", "title": "Guetary", "text": ""}
{"id": "51292", "revid": "9419381", "url": "https://eu.wikipedia.org/wiki?curid=51292", "title": "Mondragon Korporazioa", "text": "Mondragon Korporazioa (lehen Mondrag\u00f3n Corporaci\u00f3n Cooperativa edo MCC) Arrasaten sortutako Euskal Herriko kooperatiba eta enpresa talde bat da, gaur egun mundu osoan hedatua dagoena.\nEuskadiko negozio bolumeneko lehen enpresa-konglomeratua da, eta Gizarte ekonomiako bigarren enpresa taldea da estatuan. \n2022. urtearen amaieran, Korporazioa 81 kooperatiba, 8 fundazio, mutualitate bat, 12 I+G zentro, 4 hezkuntza zentro eta 104 filialak osatzen zuten munduan, lau arlotan banatuta: finantzak, industria, banaketa eta ezagutza. \nKorporazioa nazioarteratuta zegoen bost kontinenteetan presentziaz izanik, eta 2022ko ekitaldian 10.607 milioi euroko fakturazioa izan zuen, guztira 70.000 laguneko plantillarekin.\n= Historia =\nHasiera.\nJose Maria Arizmendiarrieta apaiz gaztea 1941ean iritsi zen 7.000 biztanleko Arrasatera, herriko parrokiako adjutore laguntzaile izateko. Eta bi urte geroago, lanbide eskola bat sortu zuen teknikariak eta eskulan kualifikatua prestatzeko inguruko enpresa industrial ugarientzat eta, batez ere, kooperatibentzat.\n1955ean, Arizmendiarrietak ingeniaritza Zaragozako Unibertsitatean era librean ikasteaz gain Union Cerrajera enpresan lanaldi osoan aritzen ziren bost gazte aukeratu zituen (Luis Usatorre, Jesus Larra\u00f1aga, Alfonso Gorro\u00f1ogoitia, Jose Maria Ormaetxea eta Javier Ortubay), eta 1956an \u201cTalleres ULGOR\u201d lehen enpresa kooperatiboa sortu zuten elkarrekin (izena abizenen inizialekin eginda dago). Denborarekin, ULGOR izena Fagor Etxetresnak-era aldatu zen, egungo Mondragon Korporazioaren enbrioi industriala bilakatuz.\nHazkundea eta nazioartekotzea.\nOndorengo urteetan kooperatiba berriak sortu ziren, merkatuaren autarkia eta Espainiako ekonomiaren esnatzea aprobetxatuz. Besteak beste, Laboral Kutxa finantza erakundea eta Lagun Aro gizarte-aurreikuspeneko erakundea (1959). 1966an eskualde bereko lehen enpresa taldea sortu zen, Ularco, 1986tik aurrera Fagor izenekoa, korporazioaren asoziazionismo kooperatibo industrialaren ernamuina bilakatuz. Eta 1969an, herri mailako bederatzi kontsumo-kooperatiba txiki elkartu ziren Eroski sortuz, denborarekin banaketa-talde garrantzitsueneko bat izatera iritsiko zena.\n1970etik 1990era bitarteko garaian, negozio-bolumenaren hazkundeak jarraitu zuen, eta baita Laboral Kutxaren bidez sustatutako kooperatiba berrien sorrerak, eskualdeko taldeen eraketak, eta 1974an Ikerlan ikerketa-zentroaren sorkuntza.\n1984an Mondragon Talde Kooperatibo (GCM) bezala berrantolatu zen, Espainia Europar Batasunean sartzeko aukera kontutan hartuz, eta egungo Korporazioaren aurrekaria da. Halaber, Otalora kooperatibetako eta enpresetako zuzendaritzen prestakuntza-zentroa sortu zen. 1990eko ekitaldia 23.130 enplegurekin amaitu zen.\n1991n berrantolaketa berri batek Mondragon Korporazio Kooperatiboa (MCC) sortu zuen, gaur egun Mondragon Korporazioa izena duena\u2014, zuzendaritza estrategikoa zein sektoreen araberako antolaketa azpimarratuz. 1997an Mondragon Unibertsitatea sortu zen, eta ondoren beste hamar zentro teknologiko sektorial eta Garaia Parke Teknologikoa.\nHurrengo urteetan kanpo hedapenak jarraitu zuen, zenbait herrialdetan ekoizpen plantak eraikiz, 2011n onartutako 2013-2016 ekitaldietarako gidalerroak garatuz. Apustu berriak ekarri zituen horrek, eta nazioarteko lehia irekian aritzea. 2013ko urrian MCCk ez zuen atxiki gehiago bere ernamuina: Fagor etxetresna elektrikoen kooperatiba, diru galeren zurrunbilo batean erori ondoren. MCCri 15,9 milioi euroko zorra geratu zitzaion Gipuzkoako Ogasunarekin. \nHurrengo urteetan AMPOk eta Irizarrek ere taldea utzi zuten, beren kasa hasiz. 2022ko abenduan, kooperatiba korporazioak beste mugarri bati aurre egin behar izan zion: batzarrean hala erabakita, Ulmak eta Oronak Mondragon Korporazioa utzi zuten. Enpleguaren % 13 eta diru sarreren % 15 zekarzkioten bi talde horiek Korporazioari.\nJarduera arloak.\nKorporazioko enpresen jarduera lau arlotan garatzen da: finantzak, industria, banaketa eta ezagutza, lau arloen zeharkako egitura hau Korporazioan enpresa-talde bezala izanik berezitasun ezagunena. Izan ere, munduan lau arloetan kooperatiben adibide esanguratsuak daude, baina Mondragonen dagoen elkar-lankidetzako loturarik gabekoak.\nFinantzak.\nBatez ere Laboral Kutxaren banku-negozioak eta aseguru-negozioak, eta Lagun Aro EPSV-Borondatezko Gizarte Aurreikuspeneko Erakundeak osatzen dute.\nIndustria.\nKorporazioan integratutako enpresen zati handi baten jarduera biltzen du. Industriaguneak 143 produkzio planta ditu, eta 2022an 27.316 pertsonari ematen zioten lana.\nHonakoak dira 11 industria-dibisioak:\nKooperatiba industrialak sinergiak lortzen saiatzen dira parte hartzen duten hiru interlankidetza mailetatik: beren eskualde-taldetik bertatik, Korporazioaren dibisio bateko partaide diren aldetik, eta akziodun mota desberdineko enpresak dauden eskualdeetako kluster sektorialetatik. .\nBanaketa.\nBanaketa-dibisioak 38.523 pertsonako plantillarekin amaitu zuen 2020. urtea zen, Eroski izanik kooperatibarik handiena. Bere enpresa jarduera Espainia osoan zehar hedatzen du, eta nazioarteko aliantza bat mantentzen du Frantziako eta Alemaniako taldeekin. Eroskiren kudeaketan bazkide langileek eta bazkide kontsumitzaileek parte hartzen dute, eta biek dute aukera kooperatibaren erabaki-organoetan egoteko. Denden sarea 1.651 establezimendutara zabaltzen da: 1.279 supermerkatu, 61 hipermerkatu, 50 gasolindegi, 16 optika, 159 bidaia-agentzia eta 59 kirol-material denda.\nBanaketaren arloko beste lau enpresek Erkop nekazaritzako elikagaien taldea osatzen dute.\nBerrikuntza, sustapena eta ezagutza.\nEnpresen lehiakortasunari eta eraldaketari lotutako zerbitzuak dira. 2020an, guztira, 2.384 ikertzaile eta patenteen 545 familia zeuden indarrean, hiru eremutan banatuta:\nMondragoneko printzipioak.\n2013ko martxoan, mundu osoko 260 enpresen artean, Mondragon Korporazioak Financial Times eta Arcelor Mital-ek antolatutako \u201cBolness Negozioetan\u201d saria jaso zuen, \"Aldaketaren eragileak\u201dkategorian, beren printzipio kooperatiboengatik.\n1. Atxikimendu askea: MONDRAGONek aldarrikatzen du zabalik dagoela gure printzipioak onartzen dituzten pertsona guztientzat.\n2. Antolamendu demokratikoa: bazkide bat-boto bat, kooperatibako gobernu organoak hautatzeko eta gai garrantzitsuenak erabakitzeko.\n3. Lanaren subiranotasuna: Emaitzak bazkide bakoitzak emaitza horietara egindako lanaren arabera banatzen dira.\n4. Kapitalaren izaera instrumentala eta menpekoa: Kapitalaren faktorea beharrezko baliabidea da, baina ez du boto eskubidea sortzen, eta emaitzetako partaidetza lanaren menpe eta horretara mugatuta dago.\n5. Kudeaketan parte hartzea: Pertsonen inplikazio arduratsua enpresa kudeaketaren esparruan.\n6. Ordainsarien elkartasuna: Kooperatibaren benetako baliabideen arabera, eta solidarioa barne mailan, kanpoan eta MONDRAGON mailan.\n7. Lankidetza: Kooperatiben arteko elkartasunerako eta enpresaren efizientziarako mekanismo gisa.\n8. Eraldaketa soziala: Konpromisoa gure ingurunearen garapen solidario eta jasangarriarekin.\n9. Izaera unibertsala: Ekonomia Sozialaren esparruan demokrazia ekonomikoa bultzatzen dutenekiko elkartasunean, nazioarteko kooperatibismoaren helburuak barneratuz.\n10. Hezkuntza: Pertsona eta kultura kooperatiboa sustatzea, bazkideen eta, oro har, gazteen Heziketa kooperatibo eta profesionalerako giza baliabideak eta baliabide ekonomikoak esleituz.\nAntolamendu sistema.\nBere antolaketa-sistemaren bidez, Korporazioak ACI - Nazioarteko Kooperatiba Aliantzaren zazpi printzipioei jarraitzen die: hezkuntza, lanaren subiranotasuna, atxikimendu askea, antolaketa demokratikoa, kapitalaren izaera instrumentala eta mendekoa, ordainsarien elkartasuna eta kudeaketan parte hartzea.\nBanakako kooperatiba mailan.\nAntolakuntza-sistemaren oinarrizko maila banakako kooperatiba da. Honela dago osatuta:\nKorporazioaren mailan.\nOinarrizko banakako kooperatibaren ereduari jarraitzen zaio, baina terminologia egokituz. Horrela, kooperatibako bazkideen batzar orokorra Korporazioaren kongresu kooperatiboa izango da, kontseilu errektorea batzorde iraunkorra, eta zuzendari kudeatzailea kontseilu orokorreko presidentea.\nKooperatiben arteko elementu komunak.\nKorporazioko kooperatibak elkarrekin lotuta daude, kooperatiba biltzarretan onartutako estatutuetan eta funtzionamendu arauetan jasotako enpresa filosofia eta kultura komun baten bidez. Korporazioaen gobernu organoen (batzorde iraunkorra eta kontseilu orokorra) jarduera arautzen dute, eta baita oinarrizko kooperatibenak eta kide diren talde eta dibisioenak, bai antolamenduaren eta erakundeen ikuspegitik, bai ondarearen eta ordainsarien ikuspegitik.\nEstatutu eta arau horiek kooperatiben oinarrizko hamar printzipioetatik abiatuta garatzen dira: atxikipen askea, antolaketa demokratikoa, lanaren subiranotasuna, kapitalaren izaera instrumentala eta mendekoa, kudeaketan parte hartzea, ordainsari elkartasuna, lankidetza, gizarte eraldaketa, izaera unibertsala eta hezkuntza.\nPrintzipio horiei lau balio korporatiboren definizioa gehitu behar zaie: lankidetza, partehartzea, gizarte erantzukizuna eta berrikuntza.\nInterkooperazioa.\nPertsonen arloan.\n- Birkokapenak: Korporazioaren interkooperazio figurarik bereizgarriena da. Oinarrizko kooperatibak bazkide guztientzat nahikoa lanik ez duenean, beste kooperatiba batzuekiko lankidetzara jotzen da. Birkokatzea ondoz ondoko bi mailatan egiten da: kooperatibak sartzen diren eskualde-taldeen edo dibisioen esparruan, eta bigarrenik, Lagun Aroko kooperatiba guztien eremuan. Birkokapen figura hori kooperatibak ixten diren kasuetan ere erabiltzen da, borondatezko bajekin eta aurre-erretiroekin konbinatuta. - Lagun Arok langabeziarako, aurre erretiroetarako, kalte ordainetarako eta birmoldaketa profesionaletarako ematen dituen prestazio ekonomikoak, bazkideek eta haien kooperatiba enpresek zenbait baldintza betetzen dituztenean.\nFinantzen arloan.\n- Eskualde dibisioei edo taldeei dagokienez, emaitzak birmoldatzearena da garrantzitsuena. Kooperatiba bakoitzaren irabaziak edo galerak funts komun batera bideratzen dira, gero bazkideen kopuruaren arabera banatzeko, % 25 eta % 100 arteko birmoldaketa aukerarekin. Halaber lankidetzan aritzen da merkataritza abaletan, diruzaintzaren eta maileguen kudeaketan ,eta inbertsioen arriskuetan.\n- Korporazio mailan, interkooperaziorako hainbat tresna daude: Funts Nagusia, hezkuntzarako eta sustapenerako Funtsa, Elkartasunerako Funtsa, eta enpleguari laguntzeko Funtsa, kudeatzaileak Mondragon Inbertsioak eta Mondragon Fundazioa erakundeak direla.\nLankidetza kanpoko erakundeekin.\nKorporazioak bere izenean, edo dibisioen eta oinarrizko kooperatiben bidez, merkataritza ganberen organoetan parte hartzen du, Euskadiko eta Espainiako elkarte sektorialetan, kluster sektorialetan eta indarrean dauden elkarte profesional gehienetan. Era berean, Euskadiko Kooperatiben Federazioaren eta Espainiako CEPES Federazioaren gobernu organoetan parte hartzen du, eta baita sektoreko beste federazio batzuetan zein hainbat gizarte ekonomiako organoetan.\nBestalde, elkarte tekniko-enpresarial berrien sorreran parte hartu du, hala nola AENOR (Espainiako Normalizazio Elkartea) edo Euskalit (Enpresa Bikaintasunerako Euskal Fundazioa). Bi kasuetan, lehen presidenteak Korporazioko kideak izan ziren. Halaber, Europako Kooperatiba Taldeen Elkartea (EKG) eratzea ere bultzatu zen, bertan parte hartzen dutela Valentziako Kooperatiba Taldeak, Italiako Consorzio Gino Martirelli eta Consorzio fra Cooperative di Produzione e Lavoro kooperatiba-taldeek, eta Frantziako Cr\u00e9dit Cooperatif eta Cr\u00e9dit Mutuelek.\nKorporazioa eta haren kooperatibak aktiboak dira baita administrazio publikoek antolatutako foro sektorial eta generikoetan, eta kirol taldeen esponsorizazio jardueretan zein kultura jardueretan parte hartzen dute, hala nola Bilboko Guggenheim Museoan. Era berean, itunak eta hitzarmenak dituzte hainbat unibertsitate eta teknologia zentrorekin, estatukoak zein atzerrikoak.\nSistema ekonomikoa.\nArizmendiarrietak asmatutako eta 1950-1960ko hamarkadetan garatutako sistema ekonomikoa, gerora gizartera egokituz eguneratua, justizia sozialaren eta ordainsarien orekaren kontzeptuetan ditu zutabeak. Oinarrizko ideia, arrakasta korporatiboaren neurria enpresak funtziona dezan lortzea da, eta hurrengo belaunaldiari transmititu ahal izatea.\nBazkide izateko ekarpena.\nPertsona bat bazkide bilakatzeko, bi eratako ekarpen ekonomikoak egin behar ditu, eta horien zenbatekoak urtero batzar orokorrak onartzen ditu:\nA- Sarrera kuota: ekarpen ekonomiko osoaren % 25 da. Ez da kapital sozialean sartzen; aitzitik, enpresaren balantzearen derrigorrezko erreserba funtsaren parte izango da, pertsonalki itzuzli ezin izango dena.\nB- Derrigorrezko ekarpena: nominalki egiaztatzen da, eta kooperatibaren kapital sozial osoaren parte da. Kapital indibidual horren zenbatekoa urtero handituko da etekinen banaketaren itzulkinak hasten direnean. Galerak izanez gero, kapitala indibiduala murriztu egingo da. Kapitallak interes bat jasotzen du urtero. Bazkideak kooperatiba uzten duenean edo erretiroa hartzen duenean, kapital hori berreskuratu egingo du.\nBazkide izateko hautagaiak 24 hilabetetan egin dezake ekarpen ekonomiko hori, eta nominatik zati proportzionala deskontatuko zaio.\nBehin bazkide denean, kooperatiba askotan borondatezko ekarpen nominalak egin ditzake, enpresaren balantzea indartzeko eta bazkideari merkatuaren antzeko interesak emateko.\nSoldaten eskala.\nKorporazioari buruz beti aipatu izan den berezitasunen bat baldin badago, ordainsari eskala izan da, hasieran 1etik 3ra bitartekoa izan zena. Hau da, zuzendari nagusiak 3ko indize totala irabazten zuen, enpresako soldatarik baxuena 1eko indizea zen bitartean.\n1etik 3rako tarte horrek hamabost bat urte iraun zuen, eta ondoren 1etik 4,5era handitu zen. Gaur egun, alderik handiena 1-12,5ekoa da, eta txikiena 1-4,5ekoa oinarrizko kooperatiba batzuetan. Indize totala hiru osagairen batuketa da: lanpostuaren egiturazko indizea, jardunaren indize funtzionala, eta antzinatasun plusa.\nKooperatiben lan indizeetan ez da inoiz bereizi generoa, jatorria edo bestelako faktore pertsonalik. Bestalde, indize baxuenen ordainsariak inguruko soldatapeko langileenekin asimilagarriak dira; zuzendaritza mailetan berriz, sektore eta lurralde desberdintasun gehiago daude.\nEmaitzen berrinbertitzea.\nEkitaldi ekonomikoa ikuskatu eta itxi ondoren, eta Ogasunari dagozkion zergak ordaindu eta gero, irabazi garbiak honela banatzen dira:\n- Gutxienez % 20 derrigorrezko erreserba funtsean gordeko da,\n- % 10 hezkuntza eta sustapen funtsera (FEPC) bideratuko da. Nolanahi ere, derrigorrezko erreserba funtsa kapital sozialaren % 50era iristen ez den bitartean, zenbateko hori % 5era murriztu ahal izango da.\n- Gainerakoa banakako itzulkin kooperatiboak egiteko edo borondatezko erreserbak eratzeko erabiliko da. Itzulkin kooperatiboa ekitaldiko soldataren proportzioan egiaztatuko zaie bazkideei, eta ez kapital sozialean duten partaidetzaren arabera.\nBanaketa horren ondorioz, kooperatibek inbertsio berriak egiteko baliabide propio handiak izan ohi dituzte, zergen ondorengo irabazien % 90 baitute; izan ere, enpresatik ateratzen den diru bakarra FEPCa da, gizartera bideratzen dena, enpresaren inguruko beharrizanetara.\nKrisi egoeretako doikuntzak.\nGalerak ematen direnean, honako hurrenkeran egozten dira: borondatezko erreserba funtsak, eskuragarri dauden eguneratze funtsak, derrigorrezko erreserba funtsak, eta azkenik, banakako itzulkin kooperatiboak. Azken kasu horretan, bazkide bakoitzari oinarri konputagarriaren arabera egotziko zaizkio, kapital sozialean duen ekarpena murriztuz.\nEra berean, soldata guztiak jaisten dira, pixkanaka % 100etik % 70era arte, eta bazkideei aparteko ordainsariak eta kapitalaren interesak ez zaizkie ordainduko.\nEnplegua.\nMundu osoko akademikoek, politikariek, enpresaburuek eta sindikalistek hainbat urtez bisitatu dituzte Mondragoneko kooperatibak, eta anfitrioien irudipena da batez ere enplegua sortzeko eta mantentzeko ereduaz interesatzen direla.\nKorporazioan ez da etekin ekonomikorik bilatzen soilik bazkideen ondarea handitzeko, baizik eta enplegua helburu bat da, kooperatiben Zereginean berariaz jasotzen dena: \"Esperientzia kooperatiboak... bere eginkizun propiotzat hartzen du ondasunak, zerbitzuak eta banaketak ekoiztea eta saltzea... enplegu kooperatiboa sortzeko\".\nEnpresa berrien sorrera.\nSortzaileen jatorrizko ekarpenetako bat, 1959an Laboral Kutxa sortu eta sendotu ondoren, bi negozio arlotan banatzea izan zen: Banku Dibisioa eta Enpresa Dibisioa, euskarri finantzarioa nahikoa ez zelakoan. Horrela, Enpresa Dibisioa sustatu zuten, kooperatibei beste laguntza mota bat bermatzeko: abokatuak, esportazioan adituak, zailtasunak dituzten enpresetan adituak, kudeaketa aholkularitza ereduetan adituak, eta baita enpresa berriak sortzen adituak: Sustapen Saila.\nSailak zuzenean lagundu zuen kooperatiba berriak sortzen, eta formakuntza eta teknologia zentroei ere lagundu zien hori egiten, eta baita lehendik zeuden kooperatiben barne ekintzailetzako proiektuei ere. 1992an Korporazioa eratu ondoren, honek bere gain hartu zituen funtzio horiek, eta Laboral Kutxa finantza eremura bakarrik bideratu zen.\nKooperatiben sarrera Korporazioan.\nNagusiki familia motako enpresak dira, aktibitatearen jarraipena zaila ikusiz langileekin negoziatzen denean enpleguei eusteko. Zailtasunak dituzten merkataritza enpresen kasuak ere badaude, langileek kudeaketa beren gain hartzea erabakitzen dutenean kooperatiba sortuz. Azkenik, noizbehinka gertatu izan dira Administrazioak eskatuta sartu diren enpresen kasuak, jarduera eta enplegua babesteko.\n1991n Korporazioa sortu zenean, bazeuden kooperatiba txiki batzuk eta Goizper bezalako handiago bat bertan sartu ez zirenak, baina kooperatiba izaten jarraitu zuten eta estaldura entitateetan parte hartzen zuten, hala nola, Euskadiko Kutxa, Lagun Aro, Prestakuntza Zentroak. eta I+G zentroak.\nKooperatiben irteerak Korporaziotik.\nUrteotan izan dira kooperatiben kasuak, non bazkideek asanblada batean Korporazioa uztea erabaki duten, autonomia mailan izandako hainbat desadostasunengatik edo kudeaketa parte-hartzaile ezberdin baten ondorioz, Irizar eta Ampo eskualdeko Taldeak 2008. urtean egin zuten bezala. Eta Orona Taldeak eta Ulma Taldeak 2022an. Baina kooperatiba izaten jarraitu zuten eta estaldura entitateetan parte hartzen zuten, hala nola Euskadiko Kutxa, Lagun Aro, Prestakuntza Zentroetan eta I+G Zentroetan.\nEnpresen itxierak.\nHistorikoki, hainbat enpresa ezberdin itxi izan dira Laboral Kutxaren Sustapen Saila sortu zenetik.\nKooperatiba txikiak.\nEnpresa txiki zein ertainak eta start-up berri asko itxi dira bost urte bete baino lehen, errentagarritasuna lortzeko zituzten ekoizpen zailtasun teknikoengatik, zegoen merkatua handiagoa zela uste izanagatik, edo lehia handiaren aurrean merkatu kuota nahikoa lortzeko gai ez izateagatik. Kasuren batean, katalogoaren eguneratze eskasa edo merkatuko liderren erritmo berritzaileari jarraitzeko zailtasunak izan dira oinarrizko arrazoiak.\nFagor Etxetresnak.\nFagor Taldeko partaidea izanik, oso itxiera berezia izan zen, Korporazioko lehen kooperatiba zelako, eta handienetako bat. Itxierako 2013. urtean, 13 ekoizpen planta zituen bost herrialdetan banatuta, batez beste 5.642 langile enplegatuz. Aurreko urtean berriz 6.998 zituen, eta murrizketa langileak negozioari egokitzeko neurrien ondorioa izan zen. 2013. urtearen amaieran, eta ia hirurogei urteko historiaren ondoren, Fagor Etxetresnak hartzekodunen kontzentrazioan sartu zen, bere 1.000 milioi euroko zorrei aurre egiteko ezintasunagatik.\nArrazoiak askotarikoak ziren, eta zehatz mehatz aztertzen dira bibliografian jasotako azterlanetan. Laburbilduz:\n- Multinazionalen lehia merkatu nazionalean gupidagabea izan zen.\n- Enplegatuen kudeaketa egokian pilatutako arazoak egon ziren, meritokraziaren kaltetan.\n- Atzerriko filial produktibo batzuetan egindako inbertsioak, batez ere Brandt frantsesean, ez ziren egokiak izan.\nKooperatiben arteko elkartasunaren bidez, 2013 eta 2014 artean, Euskal Autonomia Erkidegoko bost lantegietako kaltetutako 1900 bazkideetatik %90a, derrigorrezko eta borondatezko ekarpenak galdu ondoren, beste kooperatiba batzuetan birkokatu ziren, eta hurrengo urtean gainerakoak.\nLagun Arok kudeatzen dituen kooperatiben arteko elkartasun mekanismoak eraginkorrak izan ziren, gainontzeko kooperatiben inplikazioari esker, eta 2023an Fagor Taldeko gainerako zortzi kooperatibek enplegua sortzen eta nazioarteko ko-lider izaten jarraitzen dute automobilgintzan, etxetresna elektrikoetan, osagaietank, makina-erremintam, ostalaritzako eta sukaldeko ekipoetan, eta eguzki-energian.\nEztabaidak eta kritikak.\nEkonomia sozialarekin kritikoenak zirenek Fagor Etxetresnen erorketan kooperatiben ereduaren krisi globala ikusi zuten. Krisi ekonomiko larri bati aurre egiteko kooperatiben gerri falta kritikatu zuten, eta beste edozein enpresa bezain ahulak zirela erabaki okerren aurrean.\nEkonomia sozialaren sistema defendatzen dutenek ere adierazi dute nazioarteko filial produktiboak ez direla kooperatibak, eta beraz, bertako langileek ez dituztela estatuko bazkide enplegatuen abantaila berberak. Bestalde, Mondragonen eredua funtsean ez dela ingurumenarekin enpresa kapitalistena baino jasangarriagoa."}
{"id": "51295", "revid": "8311", "url": "https://eu.wikipedia.org/wiki?curid=51295", "title": "Frantziako hizkuntzak", "text": "Frantziako hizkuntzak ugari dira, gero eta ugariago etorkinei esker. Hala ere, Estatuak frantsesa mantentzen du mintzaira ofizial bakartzat, eskualdeetako hizkuntzak egoera oso gutxituan utziz eta arriskupean.\nAzken urteetan iritsitakoak.\nEtorkinek azken urteetan eramandako hainbat hizkuntza ere mintzatzen dira Frantzian:"}
{"id": "51304", "revid": "6327", "url": "https://eu.wikipedia.org/wiki?curid=51304", "title": "Europako Aliantza Libre", "text": ""}
{"id": "51306", "revid": "69297", "url": "https://eu.wikipedia.org/wiki?curid=51306", "title": "Leonardo Piepoli", "text": "Leonardo Piepoli (La Chaux-de-Fonds, Suitza, 1971ko irailaren 29a) italiar txirrindulari ohia da. 1985ean debutatu zuen Refin taldearekin.\nPalmaresa.\n1995\n1996\n1997\n1998\n1999\n2000\n2002\n2003\n2004\n2005\n2006\n2007"}
{"id": "51328", "revid": "1491", "url": "https://eu.wikipedia.org/wiki?curid=51328", "title": "Arabako Arte Ederretako Museoa", "text": "Arabako Arte Ederretako Museoa Gasteizen dagoen arte ederretako museoa da. Senda ibilbidean dago, Frai Frantzisko pasealekuko 8. zenbakian. 5.400 metro koadroko orube batean dago, 1912an eraikitako Augustin jauregian.\nGarai ezberdinetako margoak eta eskulturak biltzen ditu, esanguratsuenak Espainiako eta Euskal Herriko margo kostunbristak eta inpresionistak direlarik.\nBertan aurki daitezkeen euskal herritar margolaririk esanguratsuenak, besteak beste, honakoak dira: Fernando Amarika, Aurelio Arteta, Francisco Iturrino, Elias Salaberria, Juan Etxebarria, Dario Regoyos, Valentin eta Ramon Zubiaurre anaiak, Ignacio Zuloaga, Gustavo de Maeztu eta Pablo Uranga. 1986ko zaharberritzeak jauregiari jatorrizko itxura bueltatu zion.\n2000. urtean eraberritze lanak egin ziren eraikinaren irisgarritasuna hobetzeko.\nSarrera doakoa da.\nHistoria.\nAugustin-Zulueta jauregia.\n1912an Elvira Zulueta eta Ricardo Augustinek osatutako bikoteak\u00a0 Fray Frantzisko pasealekuan beraien etxebizitzaren eraikitzen hasi ziren, gaur egun Augustin/Zulueta jauregia moduan ezagutzen duguna. Elvira, Julian Zuluetaren alaba, gasteizko familia aberats batekoa zen eta 1905ean Ricardo Agustin abokatu madrildarrarekin ezkondu ondoren Senda ibilbidea izenarekin ezaguna den gasteizko zabalguneko alderdi noblean\u00a0 jauregitxo bat eraikitzea erabakitzen dute.\nEraikuntzaren zuzendaritzaren ardura Julian Apraiz eta Javier de Luque arkitektoei eman zitzaien, garaian hirian zeuden profesionalik errekonozituenak, izan ere, 1906an Katedral Berria eraikitzeko\u00a0 lanen lehiaketa irabazi zuten.\nElementu apaingarri barroko, erromaniko eta baita neoeuskaldunak dituen eraikuntza bat da honakoa. Oinplanoa karratua duen sarrera handi baten\ninguruan dago antolatua eta sotoa, behe solairua eta bi solairuetan banatuta dago. Fatxadak Fontechako hareharriaz eginak daude eta barrualdean aipagarriak dira ebanisteriaz eginiko lanak, Gasteizen oso errotua dagoen tradizioa izanik bestalde. Gaur egun horren ondo kontserbatzen diren\u00a0 kapera eta baita sarrera ere Ibargoitia Etxean eginak izan ziren eta jatorrizko beirateak ere Maumejean Etxeak egin zituen. \u00a0\nEraikuntza lanak oso konplexuak izan ziren, 1916ean amaitu zirelarik, nahiz eta oraindik zehaztasun batzuk falta bikotea urte bereko udan jarri zen bertan bizitzen. Hala ere, 1917ko irailean Elvira bat/batean hilko da eta Ricardo Agustin hiria uzten joango da pixkanaka, jauregia hutsik gelditzen hasiko delarik denboraldi luzez. Bikoteak ondorengoak izan ez zituenez, eta Elvira Zuluetaren borondatearen arabera, ondasunak elizaren eskuetara igaro behar ziren. 1924an elizbarrutiarekin akordio ekonomiko batera iristen da eta Agustin \u00a0diruaren zati batekin eta jauregiaren jabetzarekin geldituko da eta elizbarrutia elizbarrutiaren apaiztegiaren eraikuntzarekin geldituko da.Eskertza gisara Augustinek 20. hamarkadaren erdialdean Davilako Kondearen pontifize titulua emango diote. Kondeak probintziari lotua jarraituko du bere heriotzara arte 1965ean eta bere emaztearekin batera ehortzia dago elizbarrutiaren apaiztegian.\nMuseoa eta bildumak.\nSakabanatua zegoen Arabako ondare guztia batuko zuen museo bat sortzeko ideia zaharra zen. Dagoeneko, 1792an Euskalerriaren Adiskideen Elkartea Gasteizko Agirre eliz-apaiztegi zaharrean liburutegi bat, txanpondegi bat eta hilarri erromatarren bilduma bat gordetzen zituen; 1844an Gobernadore zibilak Foru Aldundiaren egoitzako areto batean \u201ckoadroen galeria\u201d bat ezarri zuen. XIX. mende amaieran , Federico Baraibarrek gehienbat hondakin arkeologikoez osaturiko \u201cMuseo hasiberria\u201d deitu zuena elkartu zuen Bigarren Irakaskuntzako Institutuan, gaur egungo Eusko Legebiltzarra. Modu berean, Gasteizko Elizbarrutiko apezpikuak apaiztegian arriskuan zeudela iruditu zitzaion hainbat pieza bildu zituen; bestetik Arte eta lanbideen Eskolak artista arabarren lanez osaturiko areto batzuk zituen.\nUrteetan zehar, hiriko kazetari hainbat artikuluetan museo bat sortzearen beharraz mintzatu ziren, eta hori 1940an sortuko den Foru Aldundiko Kontseilu Kulturalean islatuko da. Honen helburu nagusietako bat Probintziako Museo, Liburutegi eta Artxiboen sorrera eta funtzionamendua izango da.Lehen pausua 1941ean eman zen Augustin-Zulueta jauregiaren erosketarekin, honek probintziako arte ederren eta arkeologia bildumak, Liburutegia, eta Artxiboa hartuko dituelarik Araba Etxea izenpean. Museo gisara arte erlijiosoarentzat Gasteizko elizbarrutiko, Prado museoako eta Espainiako arkeologia museo nazionaleko deposituak jaso zituen. Bertako margoentzat Arte eta lanbidearen Eskolakoak eta partikular batzuen deposituak ere jaso zituen. Guzti honen bidez museoa forma hartzen joango da eta honekin batera bere bilduma desberdinak handituz joango dira zabalpen eta egoitza berrien bilaketaren beharra ekarriko dutelarik, arkeologia eta armen museoaren kasuan gertatu zen moduan.\nArabako Arte Ederren Museoaren historiako gertakari garrantzitsu bat Fernando de Am\u00e1ricaren lanak erakutsi ahal izateko D.Vidal eta D.Fernando de Am\u00e1ricaren fundazioarekin eginiko hitzarmena izango da. Hitzarmen horren ondorioz 1965ean Jesus Guineak, probintziako arkitektua, eginiko pabilioi bat atxikiko da atzealdean, orduztik eta gaur egun arte areto iraunkor bat izanik artista honen artelanentzako.\n1975a data garrntzitsua da, izan ere, arte garaikidearen bilduma modu sistematikoan hasiko da, datorren hamarkadetan osatzen joango delarik estatu espainiarreko multzo osatuen eta zentzuzkoenetarikoa osatuz. Garai berean, museo honetako beste artelanen multzoa, euskal artearena, parean dagoen jauregira lekualdatuko da, Ajuria Eneara, baina donbora laburrez, 1978tik 1980ra arte egongo delarik bertan. Azken urte horretan Lehendakariaren egoitza ofiziala bihurtzea erabaki zen eta funtsak berriro probintzia museora itzuli ziren. Ibilbide honetan zehar, garrantzizkoa izango den beste data bat 1986. urtea izango da. Urte honetan Arabako Foru Aldundiak Felix Alfaro Fournier Gasteizko karta enpresaren karta bilduma garrantzitsu bat eskuratuko du. Bilduma hau probintzia museoan egongo da 1994ean Benda\u00f1a jauregira lekualdatuko duten arte, hau Arabako Fournier Karten Museoa bilakatuko delarik Bibat museo multzoen barnean gaur egun arte.\nHortaz, 1999ra arte XIII. mendetik gaur egun arteko funtsak bildu dira, numismatikari eskeinitako atal bat eta aire libreko eskultura garaikideen museo bat barne.\nMilurtekoa amaitzear zegoela, arte klasikoen funtsa, jatorriz Gasteizko elizbarrutiarena, museotik atera zen eta Arabako Elizbarrutiko Arte Sakratuaren Museoa osatu zuten. Ondoren, 2002an eta proiektu arkitektoniko ezberdinen ondoren, arte garaikidearen funtsak Artiumera, Arte Garaikidearen Euskal zentro-museoa, pasa ziren.\nGaur egun Arabako Arte Ederren museoa ondorengo atalez osaturiko hiru eremu ezberdinetan banatzen da: Jatorrizko eraikina, Augustin-Zulueta jauregia; 60. hamarkadako zabalpen eremua; eta museoko sarrera kokatzen den eraikin erantsia. Azken esku-hartze hau 1999 eta 2001 bitartean egingo da. Bertan multzo guztia eraberrituko da, oztopo arkitektonikoak ezabatuz eta behar museistiko berrietara egokitu da, sarrera, ibilbide eta bisitariei ematen zaien zerbitzuari begira.\nEgungo bilduma.\nIbilbidea 1850-1950 urteen arteko euskal arteari eskainitako behe solairuko aretoan hasten da, non Juan \u00c1ngel S\u00e1ez, Antonio M.\u00aa de Lekuona, Eduardo Zamacois edo Jos\u00e9 Echenagusia bezalako artista aurreratuetatik hasiz margoaren garapena ikus daiteken. Erakusketak Adolfo Guiard, Dar\u00edo de Regoyos edo Juan de Echevarr\u00eda bezalako egileen hizkuntza berritzaileagoetatik jarraitzen du eta Gerra Zibilak eztanda egin aurreko garaiko artista nabarmenena iritsi arte, hala nola, Pablo Uranga, Anselmo Guinea, Julian Tellaeche edo Genaro Urrutia.\nSolairu honetan aldi baterako erakusketak ere antolatzen dira, bai bertako funtsekoak, baita kanpokoak ere.\nLehen solairuan beste artista euskaldunen lanak ikus ditzakegu, oraingoan Igacio Zuloaga, Aurelio Arteta, El\u00edas Salaverria, Francisco Iturrino edo Ram\u00f3n eta Valentin Zubiaurre anaien formatu handiko margoak. Hauek beren garaiko nekazal eta industrial gizartearen testigantza uzten digute, non hizkuntza artistiko tradizionalak berrienekin batera nahasten dituzten.\nIgnacio D\u00edaz Olanok areto bat dauka arabar margoan izan zuen garrantziagatik, zeinak mota guztietako gaiak jorratu zituen ohitura-margoak nabarmenduz. Horien artean aipatzekoak dira \u201cKalbarioko erromeriako itzulera\u201d, \u201cangelusaren gurtza landan\u201d eta \u201cJatetxea\u201d, bere lanik nabarmenetarikoa.\nBigarren solairuan nabarmena da, berriro ere, arte arabarra Fernando de Amarikaren obren bitartez. Solairu honetako hiru aretotan Fernando de Am\u00e1rcaren Fudazioak modu iraunkorrean utzitako lanak daude. Ibilbide kronologikoaren bidez bere ibilbidean zehar izan zituen oera estilistiko ezberdinak bereizi daitezke (errealismoa, inpresionismoa, espresionismoa) eta euskal lurraldeetako eta inguruetako paiasaiak irudikatzeko joera ere ikus daiteke bertan.\nXVIII eta XIX. mendeko arte espainiarraren bildumari eskainita dago Augustin-Zulueta jauregiaren eremua. Bertan erretratu, paisaia eta ohitura eszenen bidez margo klasiko eta akademiko batetik , erromantizismo edo errealismorako bidean dagoen trantsizioa ikus daiteke. Bertan nabarmenak dira Vicente L\u00f3pez, Federico eta Raimundo de Madrazoren erretratuak, Carlos de Haes, Aureliano Beruete eta Josep Maria Serten \"Segalarien siesta\" paisai eszenak.\nFunts hauek museoaren erakusketa iraunkorraren oinarria osatzen dute; beren garrantziagatik erakusten diren lan hauek instituzio honi berezko izaera eta nortasuna ematen diote. Aldi baterako erakusketak ere egiten dira, bai bertako funtsekin, baita kanpokoekin ere."}
{"id": "51362", "revid": "371", "url": "https://eu.wikipedia.org/wiki?curid=51362", "title": "Puerto Riko", "text": ""}
{"id": "51590", "revid": "56334", "url": "https://eu.wikipedia.org/wiki?curid=51590", "title": "Katixa Agirre", "text": "Katixa Agirre Migu\u00e9lez (Gasteiz, Araba, 1981eko urriaren 27a) euskal idazlea da. Literaturaren, kazetaritzaren eta blogen arloetan dihardu. Haur literaturan ere hainbat lan kaleratu ditu.\nIbilbidea.\nIkus-entzunezko komunikazioan doktorea da, eta EHUn irakasle. Atzerriko hainbat unibertsitatetan ibili da ikerlari, baina egun Bilbon bizi da. 2007an argitaratu zuen bere lehen liburua, \"Sua falta zaigu\", ipuinek edo istorio laburrek osatutakoa. Zutabegilea izan da Diario de Noticias de Alava, Deia, Aizu! eta Argia argitalpenetan kolaboratzen du. 2003an Ernestina de Champourc\u00edn poesia saria irabazi zuen, eta 2005ean Emakumeak Kontari ipuin-lehiaketa. 2007an Igartza Saria jaso zuen, hasiera hartan \"Etxetik irten gabe\" izenburua izatekoa zen ipuin-liburua idazteko; emaitza 2009ko otsailean argitaratu zuen, baina \"Habitat\" izenburuarekin. Horrez gain, umeentzako hainbat liburu ere idatzi ditu, \"Paularen seigarren atzamarra\", \"Ez naiz sirena bat, eta zer?\" eta \"Patzikuren problemak\". 2010ean, \"Amaia Lapitz\" saila hasi zuen, gazteentzako nobela sorta bat, Amaia Lapitz abenturazalearen istorioak kontatzen dituena. 2015ean bere lehenengo eleberria argitaratu zuen, \"Atertu Arte Itxaron\" (Elkar). 2018an etorri zen bigarrena, \"Amek ez dute\".\nAktibista.\n2020an COVID-19k eragindako egoeraren aurrean \"Komunitatea zaindu tratu txarrak alboratuz\" idazkia sinatu zuen dei eginez gizarte osoari, bere instituzio eta erakunde sozial eta sindikalei komunitatearen zaintza babes zezaten, krisiaren aurrean elkartasuna indartu eta herritarrak, bereziki larriago pairatzen ari direnak, tratu txarrak jasatetik babes zitzatela eskatuz.\nIdazlanak.\nItzulpenak.\n\"Los turistas desganados\". (Pre-Textos, 2017). \"Atertu arte itxaron\" eleberriaren berak egindako itzulpena.\nIkerketa.\nZinema eta literatura ikertu ditu bereziki.\nBlogak.\n\"Onanismo onirikoa\", \"Etiope bat Martitzen\" eta \"Gauez eta Azpikeriaz\" blogekin hasi ondoren, gaur egun \"Habitat berria\" bitakoran idazten du Agirrek."}
{"id": "51591", "revid": "58701", "url": "https://eu.wikipedia.org/wiki?curid=51591", "title": "Txuma Murugarren", "text": "Txuma Murugarren (Errenteria, Gipuzkoa, 1964ko ekainaren 8a) euskarazko abeslari, zutabegile eta blogari gipuzkoarra da, hainbat urtetatik Bizkaian bizi dena.\nMusikaren arloan, 1990ean \"Sasoi Ilunak\" taldearen ibilibidea hasi zen, bera bertako abeslaria izanda. Hamar urte geroago bakarkako lanari ekin zion, beste abeslari eta musikariekin kolaborazioak ere eginez.\nBiografia.\nHitzak eta doinuak bat egitetik sorturiko osotasunaren emaitza gisa hartzen bada kantua, Txuma Murugarren kantu egile petoa da, bata eta bestea loturik baitaude ezinbestean haren sorkuntzan. Galeraz, denboraren iraganaz, heriotzaz, arroztasunaz, galdutako xalotasunaz eta bestez idatzi ohi du Murugarrenek, eta gehienetan goibel, malenkoniatsu eta gazi-gozoak suertatzen diren doinuekin janzten ditu hitzak, ahots lakarrez abestuta. Hala ere, tarteka beste idazle batzuen poemetara ere jo izan du; Karmelo F. Ga\u00f1an, Angel Erro eta Xabi Bordaren poemetara, adibidez.\nGipuzkoarra izan arren, Bizkaian eman ditu Murugarrenek bizitzako urte gehienak. Ortuellan sortu zuen, hain zuzen, Sasoi Ilunak, beste lagun batzuekin batera. Ez zen izan Murugarrenen lehen taldea, baina bai, ordea, oihartzun handiena lortu zuena. Batez ere, 90eko hamarkadaren amaiera aldera izan zuen taldeak oihartzuna. Bere diskorik entzutetsuena kaleratu ostean Harakina (Oihuka, 1998), taldea gelditu egin zen berriz, eta Murugarrenek bakarkako bideari ekiteko baliatu zuen unea, Oihuka diskoetxearen bultzadaz. Nahiko modu azkarrean eta Lau Behi taldeko musikariekin grabaturiko disko batekin aurkeztu zen bakarlari gisa, Nire leihoak diskoarekin (2000). Lan akustikoa eta biluzia zen, oinarrizkoa, apaingarririk gabekoa, Murugarrenek hurrengo urteetan eskaini behar zuenaren lehen zirriborroa. Sasoi Ilunak taldearen azkenengo lanak izandako harrera onak lagundu zuen Nire leihoak ere arretaz hartua izan zedin.\nHaatik, hura abiapuntua izan zen. Murugarren ez zen bertan goxo geratzeko prest, eta, hurrengo diskoa lantzeko, Rafa Rueda gitarristarengana (PI.L.T.) jo zuen, aldaketaren bila. Harekin eta Jose Lastra soinu teknikariarekin landu zuen Hegazkinen arima (Gaztelupeko Hotsak, 2001) diskoaren soinu elektriko, trinko eta korapilatsua, ekoizpen lan handiaren emaitza. Hurrengo lanetan galdu ez den ukitu iluna estreinakoz eta indartsu ageri da disko horretan. Musikari taldea ere guztiz berritu zuen; Txarli Solanok (PI.L.T.) eta Arturo Garciak osatu zuten oinarri erritmikoa.\nRueda eta Murugarrenen arteko elkarlanak segida izan zuen Gauak, neskak eta maletak hirugarren diskoan (Gaztelupeko Hotsak, 2003). Aurrekoaren aldean soinua arindu egin zuen Murugarrenek lan honetan, baina berriz ere bere mundu intimoa islatu zuen abestietan, hori interesatzen baitzaio gehien sortzaile gisa. Gitarretan oinarrituriko pop disko honetan hurrengo urteetarako musikari taldearen bizkarrezurra finkatu zuen Murugarrenek: Rafa Aceves (pianoa; Mamba Beat), Ekaitz Hernandez (baxua; Split 77) eta Natxo Beltran (bateria; Atom Rhumba).\nDiskotik diskora gauza berriak saiatzeko kezkak bultzatuta, laugarren diskoa, Nire anaiaren kotxeko argiak (Gaztelupeko Hotsak, 2004), Templar &amp; Birdy musika elektronikoko sortzaileekin landu zuen. m\u00fam, Lali Puna eta beste talde batzuen eraginez, indietronica delakoaren esparruan sartu zen Murugarren, egitura klasikoko pop kantuak elektronika minimalistarekin osatuz. Berriz ere lan ausarta egin zuen Sasoi Ilunak taldeko abeslari ohiak.\nLau disko errenkadan kaleratu ondoren, hurrena patxada handiagoz hartzea deliberatu zuen, eta beste proiektu batzuetan murgildu zen. Horrela, Rafa Rueda eta Petti lagun hartuta, Hauxe grabatu zuen (Gaztelupeko Hotsak, 2006), hiru kantari eta musikariek partekaturiko diskoa. Halaber, Julen Gabiria idazlearekin batera, Mathilde maitatzeko moduak ikuskizuna taularatu zuen: Murugarrenen kantuetatik abiatuta, Mathilde izeneko pertsonaiaren inguruko istorio bat asmatu zuen Gabiriak, musika eta literatura uztartzeko.\nMarjinalia (Gaztelupeko Hotsak, 2007) da Murugarrenek orain arte kaleratu duen azken diskoa. Gutako bakoitzaren baitan bazterturik bizi diren pertsonaiek osaturiko lurraldea da Murugarrenen marjinalia. Soinu garden eta organiko batean oinarriturik, askotariko eraginak bildu zituen Murugarren lan horretan: pop klasikoa, folk iluna, Europako ekialdeko musika, kabareta...\nKomunikabideetan ere aritutakoa da Murugarrenen. Kantu bat abiapuntutzat hartuta, astero zutabe bat idazten zuen Berria egunkarian; horietako batzuk Larrialdietako irteera liburuan bildu zituen (Paper Hotsak, 2006). Halaber, Bilbo Hiria irratian Musikabla saioa aurkezten du.\n2014ko abenduaren 23an jakin zenez, Txuma Murugarrenek musikari australiarraren Nick Caveren \"Nocturama\" diskoa joko zuen Bilboko Campos antzokian, abenduaren 26an, berriz, Izar &amp; Star zikloan.\nBloga.\n\"Berria\" egunkariaren komunitatean blog pertsonala dauka Murugarrenek, \"Gauzen hegoaldea\" izenekoa."}
{"id": "51595", "revid": "371", "url": "https://eu.wikipedia.org/wiki?curid=51595", "title": "Antarktika", "text": ""}
{"id": "51600", "revid": "6327", "url": "https://eu.wikipedia.org/wiki?curid=51600", "title": "Frantziar Guiana", "text": ""}
{"id": "51602", "revid": "371", "url": "https://eu.wikipedia.org/wiki?curid=51602", "title": "Guiana", "text": ""}
{"id": "51603", "revid": "371", "url": "https://eu.wikipedia.org/wiki?curid=51603", "title": "Esekibar Guiana", "text": ""}
{"id": "51604", "revid": "512", "url": "https://eu.wikipedia.org/wiki?curid=51604", "title": "Moralina", "text": "Moralina Espainiako herri bat da, Zamorako probintzian eta Gaztela eta Leon-go autonomi erkidegoan kokatua. 21,02\u00a0km\u00b2-ko azalera du eta 2004ean 346 biztanle. 16.46 bizt/km\u00b2-ko dentsitatea du.\nKokapena.\nMoralina Zamora probintziako hegomendebaldean kokatua dago, Sayago izeneko eskualdean. Eskualdeko hiriburutik, Bermillotik, 13\u00a0km-ra dago eta Zamora-tik 41-era. Iparraldean Villadepera, hegoaldean Luelmo, ekialdean Gamones, Torregamones eta Villardiegua de la Ribera eta mendebaldean Moral de Sayago ditu mugak.\nKlima.\nEskualdeko klima epel-mediterranear motakoa da, udak oso beroak eta neguak hotzak izanez. Euria nahiko urria da urtean zehar, soilik 500\u2013600\u00a0mm/urte jasotzen dira.\nDemografia.\nMoralina, azken mendean zehar biztanleria galtzen joan da. Bai mende hasierako emigrazioen ondorioz, eta baita ere Espainiako Gerra Zibilarengatik. Honek ekarri duena, azken batean, biztanleria txikitze ikaragarria izan da.\nMoralinako biztanleriaren eboluzioa 1991tik 2004ra:"}
{"id": "52097", "revid": "69297", "url": "https://eu.wikipedia.org/wiki?curid=52097", "title": "Gustaaf Deloor", "text": "Gustaaf Deloor, (De Klinge, Belgika, 1913ko ekainaren 24a - Malinas, 2002ko urtarrilaren 28a) flandriar txirrindularia izan zen.\n1935ean eta 1936an Espainiako Vuelta eta zazpi etapa irabazi zituen, horiek biak izanda lasterketa honen historiako lehenengo bi edizioak. Frantziako Tourreko etapa bat ere lortu zuen.\nPalmaresa.\n1932\n1934\n1935\n1936\n1937\n1939"}
{"id": "52098", "revid": "1545", "url": "https://eu.wikipedia.org/wiki?curid=52098", "title": "Rada", "text": ""}
{"id": "52099", "revid": "119347", "url": "https://eu.wikipedia.org/wiki?curid=52099", "title": "Txomin Barullo", "text": "Txomin Barullo Bilboko konpartsarik beteranoetarikoa da, hauen federakundearen kidea dena eta izen bereko tabernan sortutakoa, Barrenkalen.\nGroucho Marxen irudia azaltzen dute euren logotipoan."}
{"id": "52100", "revid": "119347", "url": "https://eu.wikipedia.org/wiki?curid=52100", "title": "Sinkuartel", "text": "Sinkuartel Bilboko konpartsa da, hauen federakundearen kidea dena eta militarismoaren aurka eta intsumisioaren alde sortutakoa."}
{"id": "52102", "revid": "42829", "url": "https://eu.wikipedia.org/wiki?curid=52102", "title": "Mamiki", "text": "Mamiki Bilboko konpartsarik beteranoetarikoa zen, hauen federakundearen kidea zena eta feminismoaren alde sortutakoa. \nMamiki Emakumeon Konpartsa feministen txosna zen. Jai eredu partehartzaile, inklusiboa, anitza eta berdinzale baten aldekoa. Bere helburua, jaietan, kalea, gaua eta plazak zoriontasun klase berrien sinonimoak izango zirelarik eta sekula ere ez arrisku arrazoia arau patriarkala betetzen ez zutenentzako.\nEmakumeen kultura eta sormenari bidea zabalduko zien beraien egitaraua eta musikaren bidez. Antolakuntza eta muntaiaren lanak autogestioan eta emakumeen artean eginez oinarritzen zen. Horrela, babesleku askea eta autonomoa eraikitzea zuten helburu eta ahalduntze kolektibo feministarako iturburua.\nDesagerpena.\nAurrera jarraitzeko \"egiturazko arazoak\" aipatu zituzten erabakia hartzeko arrazoien artean, errelebo falta kasu. Talde prozesu baten ondotik eta 43 urteren ostean, erabaki zuten 2022an txosnarik ez muntatzea. \nDuela urte batzuetatik arrastaka zekartzaten egiturazko arazoak aipatu zituzten erabakia hartzeko arrazoien artean, \"jarduera guztia dinamizatzeko eta artatzeko errelebo konprometituaren\" falta, besteak beste. \"Talde eragilean gutxi gaude, ez dugu denera iristeko indarrik eta ez dago erantzunik guk gure mamiki-unibertsoa deitzen diogunaren aldetik\", zioten. Azaldu zutenez, etengabeko ahalegina egin zuten emakumeak Mamikiko konpartsakide izatera animatzeko, baina nahi zuketen arrakastarik gabe. \"Konpartsa dinamika proaktiboagoa eraikitzen saiatu gara, eta zikloa duintasunez ixteko azken ahaleginean, 43 urteko bizitzaren ondoren Mamikik merezi duen bezala, azken unera arte hainbat ate jo ditugu nahi genuen emaitza lortu gabe\", irakur zitekeen argitara emandako idatzian.\nHala bada, \"horretarako hauspo nahikorik\" ez zegoela iritzirik, 2023ko Aste Nagusian txosnarik ez muntatzea erabaki zuten. Azpimarratu zuten erabakia talde prozesu baten emaitza zela, eta bazuela azken bileran bildu ziren konpartsakideen bermea. \"Bertan, azken bost urteetako prozesua zehatz-mehatz azaldu genuen, eta argi geratu zen ziklo baten amaieraren aurrean gaudela, konpartsaren proiektuari agur esateko atarian\"."}
{"id": "52103", "revid": "119347", "url": "https://eu.wikipedia.org/wiki?curid=52103", "title": "Hontzak", "text": "Hontzak Bilboko konpartsarik beteranoetarikoa da, hauen federakundearen kidea dena eta anarkismoaren alde sortutakoa.\n1978ko ekainaren 28an, 24 elkarte politiko, sindikal eta herritarrek sortu zuten lehenengo Jai batzorde Herrikoia. Haien artean zegoen CNT sindikatua, eta hark sortu zuen geroxeago Hontzak konpartsa. Denbora guzti honetan aritu ostean, 1978ko Aste Nagusia sortu eta irauten duten bederatzi konpartsetako bat. Konpartsak aldaketak izan ditu, autonomoa da sindikatutik, eta bere baitan ikuspegi ezberdinak dituzten pertsonak biltzen ditu.\nAratusteetako Kopla Lehiaketan bigarren saria gehien lortu duen konpartsa da. Lau ikurrin irabazi ditu estropadetan, besteak beste \"Egin\"-en azken ikurrina (1998an) eta \"Gara\"-ren lehenengoa (1999).\nKanpo estekak.\nhttps://web.archive.org/web/20080517070903/http://www.bilbokokonpartsak.com/euskaraz/konpartsak/hontzak-e.htm Bilboko Konpartsen Federakundearen webgunean]"}
{"id": "52104", "revid": "15251", "url": "https://eu.wikipedia.org/wiki?curid=52104", "title": "Mekaguen", "text": ""}
{"id": "52105", "revid": "69297", "url": "https://eu.wikipedia.org/wiki?curid=52105", "title": "Juli\u00e1n Berrendero", "text": "Juli\u00e1n Berrendero Gil (San Agust\u00edn del Guadalix, Madril, Espainia, 1912ko apirilaren 8a - 1995eko abuztuaren 1a) 1935etik 1949ra arte txirrindulari profesionala izan zen. \"Begi urdineko Beltza\" ezizenarekin ezaguna zen. 1995eko irailaren 1ean aneurisma bat zela-eta hil zen.\nPalmaresa.\n1935\n1936\n1937\n1941\n1942\n1943\n1944\n1945\n1946\n1947\n1948\n1949"}
{"id": "52106", "revid": "1484", "url": "https://eu.wikipedia.org/wiki?curid=52106", "title": "Madagaskarko historia", "text": "Madagaskarko historia IV. mendean, edo, agian, lehentxeago hasi zen. Edonola ere, argi dago Kristo jaio baino lehenagoko gizakien arrastorik ez dagoela. Heldu ziren lehendabiziko herriak Indonesiatik etorriak ziren. Hori dela eta, egungo madagaskarrek ezaugarri fisiko eta hizkuntza zein ohitura asiarrak dituzte.\nBeste herri batzuk migratu ziren hurrengo mendeetan, tartean pertsiarrak, eta, 1000 urtearen inguruan, arabiarrak. Horregatik, gaur egun irlako iparraldean islama da erlijio nagusia. Europarrekiko harremana XVI. mendean hasi zen, Diogo Dias kapitainak Indiarako bidetik alde egin zuela irla ikusi zuenean.\nFrantziar Ekialdeko Indiako Konpainiaren buru zen Fran\u00e7ois Caron 1665ean abiatu zen Madagaskarrera. Konpainiak ezin izan zuen koloniarik ezarri Madagaskarren bertan, baina bai aldameneko Reunion eta Maurizio uharteetan. Alabaina, XVII. mendearen amaierako, Madagaskarreko ekialdeko kostaldean salerosketa-guneak ezarri zituzten frantziarrek.\nEkialdeko Afrika, Ekialde Hurbila eta Indiako merkataritzari esker, Madagaskarko jauntxo batzuek bere menpeko lurraldea zabaldu zuten irlan. Baina Andrianampoinimerinaren erregealdira arte (1786\u20131810), uhartea ez zen batu.\nFrantziak Madagaskar 1883an inbaditu zuen, frantziar herritarrei bahitutako ondasunak itzultzeko aitzakian. Gerraren amaieran, Madagaskarrek Antsiranana (Diego Suarez) Frantziari utzi zion. Frantziak Madagaskarren gaineko protektoratua 1885ean onartu zuen Britainia Handiak, Zanzibarren kontrolaren truke. Bitartean, Europan, diplomaziak Afrika banandu zuen herrialde nagusien artean. Honela, Frantziaren alde muzin egin zion Britainia Handiak Madagaskarri, Zanzibarko sultanerri osoa lortzeko.\nHori zela eta, 1895ean, Frantziak armada eraman zuen Madagaskarrera, eta Antananarivo, hiriburua, ustekabean hartu zuen. Erabateko kontrola hurrengo urterako ezarri zen. 103 urteko monarkia amaitu zen Aljeriako herbestean.\nBigarren Mundu Gerran, madagaskarrek Frantziaren alde Frantzian, Marokon eta Sirian egin zuten borroka. Frantziako erorketaren ondoren, Alemaniak Europako judu guztiak Madagaskarrera eramateko plana (Madagaskar Plana) garatu zuen, baina ez zen inoiz abian jarri. Britaniar tropek uhartea okupatu zuten, japoniarrek bereganatu baino lehen.\nFrantziako izen ona, hala ere, jaitsi zen gerra zela medio. 1947an nazionalistak matxinatu ziren, baina 8.000 lagun hil ostean, altxamendua itzali zen. 1956an, legedia aldatu zen Madagaskar independentziaren alde indarkeriarik gabe mugi zedin. Frantziako Erkideagoaren barnan, Madagaskarko Errepublika aldarrikatu zen 1958ko urriaren 14an. Independentzia osoa, 1960ko ekainaren 26an lortu zen."}
{"id": "52117", "revid": "69297", "url": "https://eu.wikipedia.org/wiki?curid=52117", "title": "Jes\u00fas Loro\u00f1o", "text": "Jes\u00fas Loro\u00f1o Arteaga (Larrabetzu, 1925eko urtarrilaren 10a - Larrabetzu, 1998ko abuztuaren 12a), euskal txirrindulari profesionala izan zen 1944tik 1962 arte. 65 garaipen lortu zituen. Eskalatzaile ona zen eta 1953ko Frantziako Tourreko mendiko saria irabazi zuen.\nBere lehen bizikleta gari zaku batekin erosi zuen. Ospetsua bilakatu zen bere lehen agerraldian Frantziako Tourrean. Pau-Cauterets etapa irabazi zuen eta mendiko sailkapena. Handik aurrera garaipen ugari lortu zituen, Espainiako Vuelta bat, bi Eibarko Bizikleta eta Kataluniako Volta bat, besteak beste. Semea Josu kazetaria da."}
{"id": "52118", "revid": "512", "url": "https://eu.wikipedia.org/wiki?curid=52118", "title": "Baiona Handia", "text": "Baiona Handia (\"Grand Bayonne\" frantsesez) Lapurdiko hiriburuaren auzoa da, Errobi ibaiaren ezkerraldean eta hiriko erdialdean kokatua. Gune komertziala da. 2010eko erroldaren arabera 3.853 biztanle zituen.\nHistoria.\nToki berean antzinako erromatar hiria zegoen, auzo hau hiriko jatorrizko gunea edota eremu zaharrena baita.\nGeografia.\nEkialdean, Errobi ibaiak eta lau zubik Baiona Ttipia auzotik banatzen dute: Mayou zubia, Marengo zubia, Pannecau zubia eta Jenioaren zubia. Aldiz, iparraldean, Atturri ibaiak Espiritu Saindua auzotik banatzen dute.\nGainontzekoan, mendebalde eta hegoaldean Baionako harresiak inguratzen du."}
{"id": "52120", "revid": "512", "url": "https://eu.wikipedia.org/wiki?curid=52120", "title": "Baiona Ttipia", "text": "Baiona Ttipia (\"Petit Bayonne\" frantsesez) Lapurdiko hiriburuaren auzoa da, Errobi ibaiaren eskuinaldean eta hiriko erdigunean kokaturik. 2010eko erroldaren arabera 2.508 biztanle zituen.\nGeografia.\nMendebaldean Errobi ibaiak eta lau zubik Baiona Handia auzotik banatzen dute: Mayou zubia, Marengo zubia, Pannecau zubia eta Jenioaren zubia. Aldiz, iparraldean Atturri ibaiak eta Espiritu Sainduaren zubiak Espiritu Saindua auzotik banatzen dute.\nGainontzekoan, ekialde nahiz hegoaldetik Baionako harresiak inguratzen du.\nHistoria.\nAntzinean \"Burgu Berria\" esaten zitzaion (\"Bourg Neuf\"). Bertan bizi izan dira Francoren garaian Hego Euskal Herritik ihes egindako hainbat errefuxiatu.\nAuzoan Baionako Institutu Unibertsitario Teknologikoaren campusa dago, Errobiko kasernan."}
{"id": "52121", "revid": "119347", "url": "https://eu.wikipedia.org/wiki?curid=52121", "title": "Santizpirita", "text": "Santizpirita (\"San Izpiritu\" edo \"Ezpiritu Saindua\" batzuetan eta \"Saint-Esprit\" frantsesez) egun Baionako auzoa da, Aturri ibaiaren eskuinaldean kokaturik. Egun auzoa bada ere, nortasun handiko gunea izan da eta historian zehar batzuetan berezko udalerria izan du. 2010eko erroldaren arabera 5.342 biztanle zituen.\nIzenaz.\nOkzitanieraz, hots, lekuizenaren jatorriko hizkuntzan, \"Sent Esperit\" edo \"Sent Esperit deu Cap deu Pont\" (Zubiburuko Espiritu Saindua) da. Euskaraz ezbaian da zein toponimo erabili behar den, sarritan \"Santizpiritu\", \"Santu Izpiritu\" eta beste hainbat aldaera ere erabiltzen baitira.\nJentilizioarekin berdin gertatzen da: euskaraz ebatzi gabe dago. Aldiz okzitaniera normalizatuan \"sent esp(e)rit\u00f2i\" (grafia frantsestuan, \"espritoy\") da eta frantsesez \"spiritain/spiritaine\".\nHistoria.\nXII. mendean sortu zuten Espiritu Santuaren ordenako monjeek, eta hortik hartu zuen izena auzuneak. Bertan, Done Jakue bidearen erromesek hartzen zuten ostatu.\nXVI. mendean bertan geratu ziren bizitzera Portugal eta Espainiatik egotzitako juduak. Gaur egun ere etorkinak bizi diren auzoa da.\nHistorikoki bere esparruak loturak izan ditu bai Aturriz bestaldeko Baionarekin bai goiko ordokiko Doneztebe (okzitanieraz \"Sent Esteve\", frantsesez \"Saint-\u00c9tienne\") herri zahar eta udalerri ohiarekin.\nBereiztea erdietsi eta \"Saint-Esprit-l\u00e8s-Bayonne\" udalerria sortu zen. Frantziako Iraultzarekin bi urtez (1793-1795) \"Jean-Jacques-Rousseau\" izena ipini zioten. Baionatik ere autonomoa zen eta Landak departamentura pasarazi zuten. 1857ko ekainaren 1ean Baionarekin bat egin zuen eta horrekin batera departamentua aldatu zen. Nortasunaren seinale, bere izena duen zubia zeharkatzen dutenean gaur egun ere bertako askoren usadioa \"Baionara noa\" esatea da.\nDemografia.\nIturria: Cassini proiektua."}
{"id": "52133", "revid": "336", "url": "https://eu.wikipedia.org/wiki?curid=52133", "title": "Kalbinismo", "text": "Kalbinismoa Joan Kalbin frantziarraren eraginez XVI. mendean sortutako doktrina kristaua da. Jainkoaren agintaritza aipatzen du beste ezeren gainetik, eta bere ereduari jarraituz, gizarte teokratikoa eraikitzea eskatzen du. Fede, tradizio edo teologia erreformatua ere deitu ohi zaio.\nTradizio erreformatuaren aitzindariak Martin Luther, Martin Bucer, Heinrich Bullinger, Peter Martyr Vermigli, Huldrych Zwingli, Thomas Cranmer eta John Jewel dira besteak beste, nahiz eta XVII. mendean Kalbinok izandako pisua dela eta, bere izenez ezagutzen den gehienbat.\nGaur egun, Eliza Erreformatuen Mundu Batasunak (WARC) 75 milioi jarraitzaile ditu.\nZabalkundea.\nGeneva izan zen korronte berriaren erdigunea, eta hortik zabaldu zen Europako beste leku batzuetara, batez ere Eskoziara (John Knox), Herbehereetara (William Ames, T J Frelinghuysen eta Wilhelmus a Brakel) eta Alemaniako ipar-mendebaldera (Olevianus eta Zacharias Ursinus).\nFrantzian ere eragin handia izan zuen, baita Hungaria, Transilvania, Lituania eta Polonian ere. Eskandinavian ere zabaldu zen, baina azkenean Luteranismoa gailendu zitzaion.\nEuropatik at, Ingalaterra Berria, Hegoafrika, Indonesia, Korea, Sierra Leona eta Nigerian ere hedatu da.\nEuskal Herrian, Joanes Leizarraga (1506-1601) euskal artzain kalbinista izan zen Itun Berria euskaratu zuen lehena (1571), Nafarroako erregina Joana III.a Albretekoaren enkarguz.\nOinarriak.\nKalbinoren dotrina, \"Institutio religionis christianae\" obran aditzera eman zuena, puntu hauetan oinarritzen da:\nKalbinismoaren oinarrietako bat predestinazioa da: horren arabera, Jainkoak hasieratik aukeratu ditu munduaren amaieran salbatuko direnak. Beste guztiak galdu egingo dira. Gizakia, jatorrizko bekatuaren eraginez, guztiz galdurik dago, eta ez da gai bere kabuz Jainkoari baietz esan eta hari jarraitzeko: hori Jainkoaren grazia hutsak egin dezake soilik.\nKalbinismoak eragin handia izan zuen ekonomiaren garapenean, lana goresten baitzuen, eta etikotzat hartzen interesekiko mailegua. Max Weberrek \"Etika protestantea eta kapitalismoaren izpiritua\" obran Europan kapitalismoaren sorrera ahalbideratu zuen dotrinatzat hartzen du."}
{"id": "52134", "revid": "284", "url": "https://eu.wikipedia.org/wiki?curid=52134", "title": "Kalbindar", "text": ""}
{"id": "52135", "revid": "6327", "url": "https://eu.wikipedia.org/wiki?curid=52135", "title": "Kalbino", "text": ""}
{"id": "52140", "revid": "119347", "url": "https://eu.wikipedia.org/wiki?curid=52140", "title": "Altxa Porrue", "text": "Altxa Porrue Bilboko konpartsa da, hauen federakundearen kidea dena. Altxa Porruek euskal kulturaren inguruan dabiltzan hainbat kide biltzen du bere baitara. Izan ere, konpartsaren helburua euskal kultura eta jai herrikoiak suspertzea da."}
{"id": "52141", "revid": "219", "url": "https://eu.wikipedia.org/wiki?curid=52141", "title": "Barrenkale Barrena", "text": ""}
{"id": "52142", "revid": "119347", "url": "https://eu.wikipedia.org/wiki?curid=52142", "title": "Askape\u00f1a", "text": "Askape\u00f1a Bilboko konpartsa internazionalista da, eta Bilboko Konpartsen Federakundeko kidea da. Askapena elkarte internazionalistarekin harremana izan du historikoki, baina azken honen mahai nazionalak harremanak moztea erabaki zuen 2018ko udan."}
{"id": "52143", "revid": "119347", "url": "https://eu.wikipedia.org/wiki?curid=52143", "title": "Bizizaleak", "text": " \nBizizaleak Bilboko konpartsarik zaharrenetakoa da, Ekologistak Martxan (Euskal Herria) elkarte ekologistarena; beraz, ekologismoaren aldeko hainbat jarduera egiten du. Bilboko Konpartsen Koordinakundeko kide da."}
{"id": "52144", "revid": "119347", "url": "https://eu.wikipedia.org/wiki?curid=52144", "title": "Eguzkizaleak", "text": "Eguzkizaleak Bilboko konpartsa da, hauen federakundearen kidea dena eta ekologismoaren ingurukoa."}
{"id": "52145", "revid": "59723", "url": "https://eu.wikipedia.org/wiki?curid=52145", "title": "Hau Pittu Hau!", "text": "Hau Pittu Hau! Bilboko konpartsa euskalduna da, haien federakundearen kidea dena eta Euskal Herrian Euskaraz elkartearen ingurukoa. 1987an sortu zen eta Bilboko lehen konpartsa euskalduna izan zen (hau da, bere funtzionamendu osoa euskaraz duen lehena).\nHistoria.\nKonpartsa 1987ko uztailaren 6an sortu zen, euskarak Bilboko jaietan pairatzen zuen bazterketa dela-eta. Harez geroztik, makina bat pasadizo bizi izan dituzte, horien artean, aipagarriena 2002ko abuztukoa da, 15. urteurrena ospatzeko, Marijaia Euskal Herriko zazpi hiriburuetara eraman zutenean.\nAbestia.\n\"Hau Pittu Hau!Hau Pittu Hau!Gure konpartsak bizirik dirauHau Pittu Hau!Hau Pittu Hau!Eta zurekin ehun eta hogeitalau\"\nAldizkaria.\n\"Hau...Hau!\" aldizkaria kaleratzen dute. Lehen alea, 15. urteurrena ospatzeko kaleratu zuten: hor, konpartsaren ibilbidea eta urteko hainbat ekintza deskribatzen dira."}
{"id": "52146", "revid": "119347", "url": "https://eu.wikipedia.org/wiki?curid=52146", "title": "Hor dago Abante!", "text": "Hor dago Abante! (antzina Hor Dago! izenarekin ezagutua) Bilboko konpartsa euskalduna da, hauen federakundearen kidea dena eta \"Euskaldunon Egunkaria\" kazetaren ingurukoa jatorrian eta gaur egun \"Berria\"renekoa.\nAntzina \"Hor Dago!\" deitzen zen. 2003an, Euskaldunon Egunkariaren itxiera eta gero, konpartsaren abokatuek gomendioa emanda izena aldatzea erabaki zuten. Izan ere konpartsa honen eta \"Euskaldunon Egunkaria\"ren arteko harremana oso estua zen eta besteak beste konpartsaren irabazi guztiak aipatutako egunkarira bideratzen ziren. Gauzak horrela, \"Hor Dago!\"ko kideak beldur izan ziren epaile espainiarrek, antzeko arrazoiak argudiatuz ez ote zuten ere beraien konpartsa itxiko eta ilegalizatuko. Izatez 2003tik aurrera lehenengo urteetan \"Abante!\" izena bakarrik erabili zuten lehen idatzitakoaren bildur baitziren.\n2016ko urtean barne hausnarketa baten ondorioz txoznarik ez zuten ipini Bilboko Aste Nagusian."}
{"id": "52147", "revid": "1150", "url": "https://eu.wikipedia.org/wiki?curid=52147", "title": "Erromako Errepublika", "text": ""}
{"id": "52171", "revid": "119347", "url": "https://eu.wikipedia.org/wiki?curid=52171", "title": "Kaixo (Bilboko konpartsa)", "text": "Kaixo Bilboko Zurbaranbarri auzoko konpartsa da. Bilboko konpartsa federakundeko kide da."}
{"id": "52172", "revid": "119347", "url": "https://eu.wikipedia.org/wiki?curid=52172", "title": "Kobeta Mendi (konpartsa)", "text": "Kobeta Mendi Bilboko konpartsa zen, hauen federakundearen kidea zena eta Altamira auzo bilbotarrekoa."}
{"id": "52173", "revid": "688", "url": "https://eu.wikipedia.org/wiki?curid=52173", "title": "Cabo Verdeko historia", "text": "Cabo Verdeko historian hiru faktorek eragin dute: portugaldarrak iritsi aurretik ez zegoen inolako gizakirik; gizakien eraginez ekosistema gero eta hauskorrago bilakatu da denboraren poderioz; Ameriketatik Afrikako gainerako herrialdeak baino hurbilago dago. Hori guztia dela eta, desberdin samarra da horko historia gainontzeko Afrikaren aldean.\nEsan bezala, Cabo Verden ez zegoen gizakirik portugaldarrak 1460an heldu zirenean. Portugalgo Inperioan barnan kokatu zituzten uharteak, eta Afrikako kostaldetik urrun samar egoteagatik, Cabo Verde urez hornitzeko geldigune inportante bilakatu zen Portugalgo marinelentzat. Gainera, azukre-kanabera landatu zen eta, geroago, esklabotza-merkataritzan paper garrantzitsua jokatu zuten uharteek.\nPortugalgo Inperioko beste tokien aldean tratu hobexeagoa jaso arren, metropoliko diktadura erori zenean Cabo Verdek independentzia lortu zuen (1975), batik bat Cabo Verde eta Guinea-Bisauren Independentziarako Alderdi Afrikarraren (PAIGC) ahaleginei esker. Independentziaren ostean, alderdi hori Cabo Verde eta Ginea-Bissau herrialde berean batzea saiatu zen, baina Ginea-Bissaun, 1980an, estatu-kolpe batek asmo horiek bertan behera utzi zituen.\nCabo Verden, lehendabiziko hauteskunde demokratikoak 1991n egin ziren. \"Movimento para a Democracia\" alderdiak irabazi zituen. Bost urte geroago berriro irabazi arren, 2001ean eta 2006an PAICV (aurreko PAIGC) alderdiak irabazi zituen."}
{"id": "52174", "revid": "90204", "url": "https://eu.wikipedia.org/wiki?curid=52174", "title": "Hipias Elidekoa", "text": "Hipias Elidekoa K.a. V. mendeko sofista bat izan zen. Platonek beraren berri ematen du \"Hipias Handia\" eta \"Hipias Txikia\" bere idazkietan eta \"Protagoras\" lanean ere agerpen laburra du. Geometrian egindako ekarpenengatik eta bere oroimen handiagatik ere da ezaguna."}
{"id": "52175", "revid": "494954", "url": "https://eu.wikipedia.org/wiki?curid=52175", "title": "Izurrite Beltza", "text": ""}
{"id": "52176", "revid": "1150", "url": "https://eu.wikipedia.org/wiki?curid=52176", "title": "Homo Erectus", "text": ""}
{"id": "52177", "revid": "15795", "url": "https://eu.wikipedia.org/wiki?curid=52177", "title": "Neanderthal Gizakia", "text": ""}
{"id": "52178", "revid": "94547", "url": "https://eu.wikipedia.org/wiki?curid=52178", "title": "Europako historia", "text": "Europako historia kontinente horretan gertatutakoa kontatzen duten kondaira da. Hutsuneak hutsune, Historiaurretik Aro Garaikidera arte ongi ikertutako historia da.\nHistoriaurrea.\nEuropan aurkitutako lehenengo hominidoa Georgian aurkitutako \"Homo erectus georgicus\" izan zen, orain dela 1,8 milioi urte inguru bertan bizi zena. Espainiako Atapuercan beste giza aztarna batzuk ere aurkitu dira, orain dela milioi urte ingurukoak. Aurkitzaileek \"Homo antecessor\" izena eman diete fosil hauei. Neandertaleko gizakia Europan orain dela 230.000 urte inguru agertu zen, eta laster hedatu zen kontinente osoan zehar. Erregistro fosiletik orain dela 30.000 urte inguru desagertu ziren, Iberiar penintsulako hegoaldean. Neanderthalek milaka urte eman zituzten Cro-Magnongo gizakiarekin, Europan orain dela 43.000 eta 40.000 urte artean agertu zena, tartean Isturitzen, Nafarroa Beherea.\nEuropako Neolitoa, nekazaritza eta abeltzaintza ekarri, herri-sedentarioen kopurua handitu eta eltzegintza ekarri zuen iraultza, orain dela 9.000 urte inguru hasi zen Grezian eta Balkanetan, ziurrenik Ekialde Hurbileko Anatoliatik eragina. Balkanetatik hedatu zen Danubioan eta Rhinean zehar (Banda lineal zeramikaren kultura) eta Mediterraneoko kostan zehar (Kardial kultura). K.a. 4500 eta 3000 urteen artean Neolitoa mendebalderantz eta iparralderantz hedatu zen, kobrezko gailuak egiteko teknologia berria zabalduz. Mendebaldeko Europako Neolitoan ez ziren nekazaritza herri handiak garatu, baina bai itxiturak, tumuluak eta megalitoak. Eltze kordadunen kultura Neolitoaren amaieran eta Kalkolitikoaren hasieran hedatu zen. Garai honetan tenplu megalitiko erraldoiak egin ziren, adibidez Maltako tenplu megalitikoak edo Stonehenge garai honetan eraiki ziren Europako mendebalde eta hegoaldean.\nBrontze Aroa K.a. 3200.aren inguruan hasi zen Grezian, Kretako Minoar zibilizazioarekin, Europako lehen zibilizazio aurreratua. Minoarren ostean Mizenastar zibilizazioa etorri zen, K.a. 1200 inguruan desagertu zena, Europako Burdin Aroa piztuz. Burdin Aroko kolonizazio nagusiak greziarrek eta feniziarrek egin zituzten, Mediterraneoko hiriak sortuz. Italian eta Grezian K.a. VIII. mendearen inguruan sortu ziren hiriek Antzinaro Klasikoari bidea ireki zioten, askotan Antzinaroko Olinpiar Jokoen hasierarekin irekitzen dena, K.a. 776. urtean.\nAntzinaroa.\nAntzinako Grezia Mendebaldeko zibilizazioaren sortzailea izan zen. Mendebaldeko demokraziak eta arrazionalismoa askotan egozten zaizkio Antzinako Greziari. Greziako hiri-estatua, polisa, Grezia klasikoko unitate politiko funtsezkoa zen. K.a. 508. urtean Klistenes Atenaskoak munduko lehen gobernu sistema demokratikoa sortu zuen Atenasen. Greziako ideal politikoak XVIII. mendeko filosofoek eta idealistek berraurkitu zituzten. Antzinako Greziaren ondare kulturala oso handia da: filosofia, humanismoa eta arrazionalismoa Aristoteles, Sokrates eta Platon; historian, Herodoto eta Tuzidides; bertso dramatiko eta narratiboan, Homeroren poema epikoak; draman Sofokles eta Euripidesekin, medikuntzan Hipokrates eta Galenorekin; eta zientzian Pitagoras, Euklides eta Arkimedes. K.a. V. mendean Greziako hiri-estatuetako batzuek elkarrekin egin zioten aurre Akemenestar Inperioari Mediar Gerretan, munduaren historiako gertakari garrantzitsuenetako bat. Ondoren, 50 urteko bake egonkorra egon zen, Periklesen Mendea deitzen zaion garaia, Mendebaldeko zibilizazioaren fundaziorako unerik garrantzitsuenetako bat.\nGreziaren ostean Antzinako Erroma etorri zen, erromatar zuzenbidean, politikan, hizkuntzan, ingeniaritzan, arkitekturan, gobernuan eta mendebaldeko zibilizazioaren beste eremu askotan eragin zuzena izan zuena. Italiatik abiatuta, K.a. III. mendetik aurrera erromatarrak hedatzen joan ziren, milurtekoaren aldaketarekin batera Europako mendebaldea eta Mediterraneo osoa kontrolpean izan arte. Erromako Errepublika K.a. 27. urtean amaitu zen, Zesar Augustok Erromako Inperioa aldarrikatu zuenean. Hurrengo bi mendeetan \"pax romana\" gisa ezagutzen dena hedatu zen, bake, oparotasun eta egonkortasun politiko handiko denbora, Europako leku gehienetan.\nInperioa oraindik gehiago hedatu zen, Antonio Pio eta Marko Aurelio enperadoreen gobernupean, denbora luzez iparraldeko mugan zeuden germaniar, pikto eta eskoziarren aurka. Inperioaren gainbehera III. mendean hasi zen, bereziki mendebaldean. Konstantino I.ak Kristautasuna legaleztatu zuen 313. urtean, hiru mendetako jazarpenaren ondoren. Konstantinok hiriburua Erromatik Bizantziora mugitu zuen, 330etik aurrera Konstantinopla izena hartu zuen hiria. Kristautasuna erlijio ofizial bakarra bilakatu zen 380ean, eta 391-392an Teodosiok paganismoa debekatu zuen. Autore batzuek Antzinaroa une horretan amaitzen dela uste dute; alternatiba gisa, 476. urtean Mendebaldeko Erromako Inperioaren erorketan ezarri ohi da garaiaren amaiera gisa, 529an Atenasko Akademiaren itxieran edo Islamaren sorreran VII. mendean.\nErdi Aroa.\nMendebaldean germaniar inbaditzaileek sortutako erresumek Inperioaren tokia hartu zuten. Haien artean borrokatu ziren nagusitasuna nork zeukan. Horretan arrakastatsuena frankoena izan zen. 732an (733an), Karlosek, 'Martel' gero deituak, aurre egin zion omeiatarren espedizio bati Poitiersen eta, bertan, bere agindupeko gudarosteei \"europar\" deitzen zaie, historian lehendabiziko aldiz. Karlos Handiaren aginpean, erromatarren titulua berriro hartzeko gai sentitu ziren, eta Inperioa sortu zen berriz Mendebaldeko Europan (800). Nolanahi ere, inbasio berriak etorri ziren (Migrazio Garaia): vikingoak, avararrak, hungariarrak eta arabiarrak.\nX. mendean, hala ere, herri migratzaile horiek geldiarazita edo finkatuta zeuden. Hiriak berriro garatu ziren Europa osoan zehar, eta populazioaren gorakadak ez zuen aurrekaririk. Feudalismoaren arabera egituratu ziren gizarteak, Eliza Katoliko Erromatarraren agindu moralaren azpian. Ekialdean, musulmanen presiopean Bizantziar Inperioa gero eta ahulago zegoen. Lurralde Santuak berreskuratzeko asmoz, Gurutzadak burutu ziren. Azkenean, Lurralde Santuak eta Inperioa bera (1456an) musulmanen indarraren azpian geratu ziren.\nXIV. mendeko krisialdiaren ostean (Ehun Urteko Gerra eta Izurrite Beltza dira horren isla), erregeen boterea handituz joan zen.\nAro modernoa.\nMartin Lutherrek hasitako Erreforma Protestanteari esker, Eliza Katolikoaren nagusitasuna kolokan jarri zen. Garai berri horri Pizkundea deitu zitzaion, Antzinateko jakinduria eta estetika berreskuratu zirelako.\nAldi berean, Atlantikoko hainbat herrialdek (Portugalek, Espainiak, Ingalaterrak eta Frantziak, geroago Herbehereek) Europatik kanpo hedatu nahi zituzten bere agindupeko lurraldeak. Amerika 1492an aurkitu zenetik, erresuma horiek saiatu ziren bere kontrolpean ahalik eta lurralde gehien ezartzen. Afrika eta Asia ere europarren helburu militarra izan ziren.\nEuropan barnan ere borrokak ohikoak izan ziren, XVI. eta XVII. mendeetan erlijio kontuengatik batez ere. Hogeita Hamar Urteko Gerra horietako garrantzitsuena izan zen. Pixkanaka, besteak beste Rene Descartes eta Isaac Newtonen lanei esker, arrazionalismoa eta ilustrazioa (Europak beretzat dituen beste bi ikur) zabaldu ziren, eta, garaiko egoera politikoa irauli zen. Lehendabiziko iraultza Ingalaterrakoa izan zen, baina, eraginengatik, askoz inportanteagoa Frantziakoa izan zen. Horretan, luze iraun zuen feudalismoari amaiera ofiziala eman zitzaion. Ideia berri horiek hedatzeko, Napoleondar Gerrek Europa osoa suntsitu zuten berriro.\nAro garaikidea.\nBatzeko ahalegin horien aurka, nazionalismoa sortu zen Europan XIX. mendean. Horren harira, Alemania eta Italia batu ziren, eta Balkanetan gatazkek etengabeak ziruditen, zenbait herrik independentzia aldarrikatzen baitzuten. Aldi berean, Erresuma Batuan sortutako Industria Iraultza iparraldeko Europan zehar hedatu zen XIX. mendean, une horiek arte ezagutu zen egoera ekonomikoa guztiz irauliz. Bidegabekeria sozialari bukaera eman nahian, Karl Marxek bere teoriak plazaratu zituen, zeinek eragin sakonak izatekoak ziren hurrengo urteetan.\nMunduaren jabeak, Europako estatu gehienak, nazionalismoak akuilatuta, nagusitasuna nork zeukan ikusteko borrokatu ziren berriro XX. mendearen hasieran. Lehen Mundu Gerra latz horrek Europako inperioen amaiera ekarri zuen, baita Errusiar Iraultzaren eskutik munduko lehen estatu sozialistaren sorrera ere. Alemaniaren porrotaren eta 1929ko krakaren ondorioz, Adolf Hitlerrek boterea eskuratu zuen Berlinen. Benito Mussoliniren Italian bezala, faxismoa edo, behintzat, autoritarismoa, Europa osoan zehar zabaldu zen.\nFaxismoaren aurkako borroka Bigarren Mundu Gerra izan zen. Orduko horren ondorioa Europa bi taldetan (komunista eta kapitalista) banantzea izan zen. Nolanahi ere, Mendebaldeko Europan, horrenbeste elkarren kontrako borroken ondoren, batzeko prozesua hasi zen Europako Batasunaren inguruan. Prozesu hau, komunismoaren erorketaren ostean (1991), ekialdera ere zabaldu da, eta, gaur egun, 28 estatuk osatzen dute."}
{"id": "52179", "revid": "1519", "url": "https://eu.wikipedia.org/wiki?curid=52179", "title": "Napoleondar Gerrak", "text": "Napoleondar Gerrak Napoleon Bonaparteren aginte inperialaren garaian (1804-1815) borroka egindako zenbait gatazka armatu izan ziren, 1789ko Frantziako Iraultzak eragindako gerrei jarraipena eman zietenak. Hein handi batean Erresuma Batuaren finantziazioari esker jarraitu zuten gerrak izan ziren, Frantziako Lehen Inperioan zehar. \nEz dago kontsentsurik gerra hauen hasiera zehatzaren inguruan. Batzuen ustez gerrak hasi ziren Napoleonek Frantzian agintea lortu zuenean, 1799ko azaroan, baina beste batzuek uste dute 1799 eta 1802 artean emandako gatazkak Frantziako Iraultzako Gerrak direla, eta Erresuma Batuak 1803an Frantziari gerra deklaratu izana jartzen dute hasieratzat. Kasu honetan Amienseko itunaren haustura izango litzateke hasiera. Beste ikuspegi baten arabera, Konbentzioaren Gerra, Iraultzaren ondorengo lehen gerra handia non koalizio europar batek Errepublikari eraso zion izan daiteke hasiera, horretan hasi zelako Napoeleonen eragin militarra igartzen, bereziki Toulongo setioan lortu zuen garaipenarekin, artileriako kapitaina zela.\nNapoleondar Gerrak geroz eta gehiago Koalizioaren Gerrak deitzen dira, izan ere Napoleonen aliatuek sortutako gerrak izan ziren. 1815eko azaroaren 20an amaitu ziren, Napoleonek Waterlooko gudua galdu ostean eta 1815eko Parisko Ituna sinatu eta gero. Batzuetan 1792eko apirilaren 20tik 1815eko azaroaren 20an emandako gerra guztiei \"Frantziar Gerra Handia\" deitzen zaio.\nHasiera eta amaiera.\nAdituak ez datoz bat Frantziako Iraultzako Gerren eta Napoleondar Gerren arteko muga non dagoen esaterakoan. Hainbat aukera honako hauek dira:\nGerra napoleonikoak Waterloon Frantziaren azken porrotaren ostean (1815eko ekainaren 18an) eta Parisko Bigarren Hitzarmena sinatutakoan (1815eko azaroaren 20an) amaitu ziren. Nolanahi ere, batik bat Britainia Handiko iturri batzuen arabera, 1792tik 1815 arte iraun zuen gatazka armatu jarraituari Frantziako Gerra Handia deitzen zaio. Beste batzuen arabera, 1689tik 1815 arte iraun zuen Bigarren Ehun Urteko Gerraren azken fasea izango litzateke.\nGerren garapena.\nNapoleon Bonaparte Frantziako jeneralik arrakastatsuena izan zen Iraultzako Gerretan, Italiako zati handiak konkistatu baitzituen, Austria bakea sinatzera behartuz. Egiptotik 1799an itzuli zen, eta azaroaren 9an gobernua kargutik kendu zuen. Bera Lehen Kontsul zen Kontsulatuaren bidez ordezkatu zuen. Arrakastarik gabeko konspirazio baten ondoren, 1804ko abenduaren 2an, bere burua enperadore izendatu zuen.\nLehen Koalizioa (1792-1797).\nBotere eskalan gora egite horretan, gerrak funtsezko rola jiokatu zuten. Hasieran Iraultzako Gerren kontestuan gobernu iraultzaileei egin zien zerbitzu Napoleonek, hala nola Toulongo Setioan (1793), eta Lehen Koalizioaren gerrako Italiako kanpainetan (1792-1797). \nNapoleonen trebetasun militarra 1793an nabarmentzen hasi zen, artileriako kapitain zela. Toulongo Setioan berea izan zen garaipen militarraren meritua, askoren iritziz. Orduan oraindik Napoleone Buonaparte izen korsikar-italiarrarekin zen ezaguna, eta nonbait Robespierreren jakobinoen aldeko sutsua zen. Ironikoki, Robespierre zelarik une hartan Errepublikako botere zentralaren irudi indartsuena, hark ez zuen militarrenganako gehiegizko konfiantzarik, eta beldur zen, garaipen militarren ondoren jauntxo edo buruzagi militar batek boterea hartzea lor ote zezakeen. Robespierrek ez zuen hori gertatzen ikusim, 1794ko uztailean kendu baitzuten boteretik eta gillotinatu zuten; baina bere ustea egiazko bihurtu zen urte gutxiren buruan.\nGerra honetan, 1797 urterako, Napoleonek Italia iparraldea kontrolatzen zuen eta Austriako Vienatik gertura eraman zituen guduak, austriarrak akordio batera iristera behartzeko. Austriaren borondatea bihurtzea lortu zuen azkenean Napoleonek, Campo Formioko Itunarekin. Horri Lehen Koalizioa bertan behera geratzea gehitu behar zaio, Britainia Handiak baino ez baitzuen jarraitu borrokan. Horren ostean, Napoelon Europako generalik famatuena bilakatu zen.\nEgiptoko kanpaina (1798-1801).\n1798an Errepublika zuzentzen zuen Direktorioak espedizio bat antolatu zuen Egipto konkistatzeko, zeinaren buru ofiziala Louis-Alexandre Berthier zen, baina praktikan Napoleonek kontrolatu zuen erabat.\nGaraipenez eta galeraz betetako kanpaina bat izan zen. Ondo hasi zen Napoleonentzat, Egipto ia erabat konkistatu baitzuen, baina Nelson britainiarraren itsasoko kontraerasoak untzidia suntsitu zion eta praktikan Frantziatik isolatua geratu zen han. Kanpaina konplikatu zen halaber Otomandar Inperioa sartu zelarik gerran, eta hari Sirian luzapena izan zuen espedizioan aurre egin zion Napoleonek. Bitartean, metropolian eta Europako gerretan egoera desengorkotu zitzaion Direktorioari (aurkako potentzien Bigarren Koalizioa osatu zelarik), eta Napoleonek Parisen zuen bere aliatuarekin bere itzulera antolatu zuen, Brumarioko estatu-kolpea emateko Parisen 1799an.\nBigarren Koalizioa (1798-1802).\nNapoleon Bonaparte Egiptoko espedizioaren buruan zegoen bitartean, Frantziako aurkariek aliantza berria prestatu zuten haren aurreko konkistak desegiteko. Austriak eta Errusiak armada berriak bildu zituzten Alemaniako eta Italiako kanpainetarako.\nLehenengo ekintza militarra Napoliko erresumak burutu zuen 1798an, Erroma hartu baitzuen urriaren 28an. Hala ere, urtea amaitu aurretik bere mendetik at geratu zen berriro. Iparraldeagoan, Po ibaiaren aldean, Errusiak Moreau buru zuen armada frantziarra garaitu zuen, Alpeetara eta Genova aldera mugiaraziz. Dena den, Errusiako armada Helvetiar Errepublikara (Suitza) iritsi zenean, Andre Massena frantziarrak menderatu zituen.\nAlemanian, Austriako armadek Jean-Baptiste Jourdan buru zuten frantziarrak Rhin ibaiaren bestaldera mugiarazi zituzten. Suitzan ere garaipenak eskuratu zituzten austriarrek.\nEgiptotik itzuli ostean, Napoleonek Frantziaren gaineko kontrola bereganatu zuen eta armadak berrantolatu zituzten. Are gehiago, hurrengo urterako kanpainak berak zuzendu zituen. 1800en, Italiako armada Napoleonen bizkar gainean geratuta, Michael Melas jenerala buru zuen armada austriarraren kontra Marengoko gudua irabazi zuen.\nAlemanian, Moreau frantziar jeneralak Johann artxidukea garaitu zuen Hohenlindengo guduan. Ondorioz, Austriak Lun\u00e9villeko Ituna sinatu behar izan zuen, Frantziak Rhineraino lurraldeak menperatuko zituela eta Italiako eta Herbehereetako errepublikak sortu zirela onartuz.\nAzkenik, Erresuma Batuarekin ere bakea sinatu zuen Frantziak Bigarren Koalizioari amaiera emanez. Europar kontinenteko koaliziokideentzat amaiera negargarria izan zuen gerra honek, baina britainiarrek Egipton erabat garaitu zuten Frantzia eta itsasoko kontrola zeukaten, eta hortaz Amiensko bakea sinatu ahal izan zuten konfiantza nabarmenarekin, bi urteko bake epe bat irekiz Napoleondar Gerren kontestuan, Paris eta Londresko aginteak bi hamarkadatan bakean egon ziren interregno bakarra.\nFrantziaren eta Ingalaterraren arteko bakeak 14 hilabete besterik ez zuen iraun. 1803an, Napoleonek kontinentean oso botere sendoa erakusten zuen. Britainia Handiak botere-oreka arriskuan ikusten zuen; gainera, merkataritza transatlantikoa eta mediterraneoa bereganatzeko bi herrialdeen arteko lehia agerikoa zen. Britainiarrak atsekabetuta zeuden Frantziak merkataritza itun bat sinatzeari uko egin ziolako eta ez ziren Napoleonen irrika inperialistez fidatzen. Azkenik, Amienseko Itunean ezarritakoa gorabehera, Ingalaterrak ez zuen Malta erabat ebakuatu, ezta Frantzia ere, Italiako hegoaldeko portu guztiak hutsik zeudelarik. Malta uhartea casus belli bihurtu zen eta maiatzean Britainia Handiak Frantziari gerra deklaratu zion. Hemen Napoleonek aukera erabilgarri bat ikusi zuen: bere estadista lana handitu zezakeela pentsatu zuen, eta frantziar burgesiak Britainia Handia suntsitzeko bide bakarra zela uste zuen.\nHirugarren Koalizioa (1805-1806).\nAmiensko bakeak ekarritako interregno laburraren ondoren, Frantzia eta Erresuma Batua berriz prestatu ziren gerrarako. \nGerraren Hirugarren Koalizioaren aurrekari gisa, 1804an gertaera bat izan aliatu kontinental batzuk Britainia Handiaren alde jarri zituena: Frantziarrek Enghiengo dukea atzerrian harrapatu eta hil zuten (1804), konplot antinapoleoniko batean parte hartu izanagatik, frogarik gabe akusatua izan zen arren. Era berean, Napoleonek bere burua frantsesen enperadore izendatu zuen eta bere burua koroatu zuen 1804ko abenduaren 2an. Halako harrokeriaren aurrean, britainiarrek laster izan zuten Napoleonen aliatu beldurti boteretsuen laguntza. 1805ean, Errusia, Suedia, Austria eta Napoli Erresuma Batuarekin elkartu ziren Hirugarren Koalizioa osatuz.\nNapoleonek Britainia Handia inbaditzeko asmoa zuen 1805ean, baina Errusia eta Austriarekin izandako aliantza berriak (Hirugarren Koalizioa) kontinenteari begira jarri zuen. Gainera, Bizkaiko golkoko britainiarren nagusitasuna ezin izan zuen gainditu, Trafalgarren urriaren 21ean porrot erabakigarria pairatu zuelako. Une horretan, Espainiako erresuma Frantziaren aliatu zen, ez zegoem Hirugarren Koalizioan, eta horregatik gudu hartako bi almirante nagusiak izan ziren Nelson britainiarra eta Kosme Damian Txurruka euskalduna espainiar itsas-armadaren buru gisa; biak guduan hil ziren, nahiz eta Nelson garailetzat hartzen den.\nEdonola ere, abenduaren 2an, soldadu gehiago zituen Austriar-Errusiar armada gailendu zuen Napoleonek Austerlitzen. Honela, Austriak koaliziotik aldenduta, Napoleonek Germaniako Erromatar Inperio Santua desegin zuen, ia-ia 900 urte iraun ostean. Beraz, 1805eko gertaerak laburbildu ziren, Napoleondar Inperioarentzat, itsasoko porrot handi batekin eta lurreko garaipen handi batekin.\nAustriak bakea sinatu behar izan zuen (Presburg, 1805eko abendua), Italia eta Alemanian izan zuen eraginaren desagerpena suposatu zuten baldintza gogorrenpean: Venezia, Ila eta Dalmaziaren galera (Italiako Erresuman sartuak), Frantziaren aliatu ziren alemaniar estatuei lurralde kontzesioak. Posizio sendoago honetatik, Napoleon, alemaniar eta italiar espazioaren berrantolaketa bat egiteko prest egon zen, neurri batean, bere familiako kideak estatu berrietan kokatzean gauzatu zena. Alemanian, Prusiak Hannover (antzinako errege britainiarraren jabetza) onartzera behartua izan zen, Rhinetik gertu zegoen Cl\u00e9veriseko dukerria uztearen truke, ordura arte Bavariako kide zen Bergeko dukerriarekin batera, Bergeko dukerri handi berria osatu zutenak, bere koinatu Murati emana.\nLaugarren Koalizioa (1806-1807).\n1806an, blokeo ekonomikoaren bidearekin saiatu zen Napoleon, Erresuma Batuari Europako merkatuak ukatuz. \"Sistema kontinentala\" esan izan zaio Inperioaren barruan Napoleonek egin nahi izan zuenari: honek Europan zehar produktu ingelesak blokeatu nahi zituen, Ingalaterra errenditzeko helburuarekin. Horretarako, lehenik eta behin Napoleonek aliantza bat egin zuen Espainiarekin -1808an hautsia- \u00a0Prusiarekin, Danimarkarekin eta Errusiarekin, eta urte batzuk beranduago, 1810ean, baita Suedia eta Austriarekin ere, gerrek aurrera egin bitartean.\nHurrengo urtean, Laugarren Koalizioa osatu zen. Urriaren 14an, Napoleonek Prusia garaitu zuen Jenako batailan. Alemania zeharkatuta, Errusia gailendu zuen Friedlandeko batailan 1807ko ekainaren 14an. Tilsiteko hitzarmenetan, Europa Frantzia eta Errusiaren artean banatu zen, eta Varsoviako dukerria sortu zen tartean.1807ko urrian Frantziak eta Espainiak Fontainebleauko ituna sinatu zuten, Portugal inbaditu eta banatzeko. Aitzaki horrekin Frantziar armadak Espainia inbaditu zuen eta 1808ko maiatzean Napoleonek bere anaia Josef Bonaparte jarri zuen errege. Frantziarren aurkakoak matxinatu zirenean Iberiar Penintsulako Gerra hasi zen. \nEspainiako independentzia gerra (1808-1814).\nIberiar Penintsulako Gerra, Espainian \"independentziakoa\" esaten dutena, Napoleonek lurreko guduetan galerak jasan zituen lehenengo konflikto inportantea izan zen. \nIberiar penintsulan Portugal zuen aliatu nagusi Erresuma Batuak, eta horregat ikFrantziar eta espainiar armada aliatuek Portugal inbaditu zuten 1807an. Portugal okupatzeko xedea zuten indar inparialek itxuraz, baina Ingalaterraren aurkako blokatzea osatzeko estrategiaren aitzakian, Gaztelako artilea eta Ameriketako ondasunak eskura jarriko zizkion estatu satelite bat eratu nahi bide zuen Napoleon Bonapartek. \n1808ko martxoan gertatu zen Aranjuezko matxinadaren ondorioz, Godoyk behin-betiko beheraldia izan zuen, eta Karlos IV.ak Fernando VII.a semeari utzi zion koroa. 1808ko apirilean Baionako abdikazioak gertatu ziren: Karlos IV.a eta Fernando VII.a erregetza uztera behartu ondoren, Napoleonek bere anaia Josef jarri zuen errege. \n1808ko maiatzaren 2an frantsesen aurkako matxinada izan zen Madrilen (25 frantses eta 25.000 madrildar inguru hil ziren). Egun berean M\u00f3stolesko alkateek Napoleonen kontrako gerra deklaratu zuten. Horrela hasi zen Espainiako Independentzia Gerra.\nFrantsesak botatzeko jarraitzaileak Batzorde Zentralean batu ziren. 1808ko abuztuaren 19an Andaluziako armadak, Casta\u00f1os jeneralaren agintepean, Bail\u00e9nen Frantsesak garaitu zituen. Frantziako lehen porrota izan zen Europan. Era berean Josef Bonaparte tronura igo berriaren posizioa larritu zen Madrilen, eta honek Madril utzi zuen. 1808ko udazkenean Grande Arm\u00e9e Espainian sartu zen, Napoleon Bonaparte buru zuela, eta indar frantsesak Girona eta Zaragoza menderatu zituzten setioen ondoren, eta abenduan enperadorearen anaia tronura bueltatu zuen.\nGerra honen kontestuan, 1809an Erresuma Batuak eta Austriak Napoleonen aurkako Bosgarren Koalizioa osatu zuten. \nBosgarren Koalizioa (1809).\nHasieran Austriak garaipenen bat izan bazuen ere, Wagramgo batailan erabateko porrota izan ondoren Sch\u00f6nbrunngo ituna onartu behar izan zuen.\nNolanahi ere, 1812ko ekainaren 12an, Napoleonek Errusia inbaditzeari ekin zion. Smolensken eta Borodinon garaipena izan ondoren, Mosku hartu zuten frantziarrek, baina sutan aurkitu zuten. Honela, atzera egitera behartuta aurkitu zuen bere burua Napoleonek. Atzerako bidaian, kosakoen erasopean, eta goseteak zein hotzak jota, 20.000 gizon baino ez ziren itzuli kanpaina honetatik.\nSeigarren Koalizioa (1813-1814).\n1813tik aurrera, aldapa gora jarri zitzaion egoera Napoleoni. Leipzigeko guduan (1813) zazpi herrialdetako armadek garaituta, Paris hartu zuten aliatuek. 1814ko Fontainebleauko hitzarmenaren arabera, Elba uhartera erbesteratu zuten, boterea galduta. \nEhun Egunak (1815).\nHala eta guztiz ere, 1815eko martxoaren 1ean, Frantziara itzuli zen. Armada bat antolatu arren, Erresuma Batuak eta Prusiak Waterloon menderatu zuten ekainaren 18an. \nGerra hauek Europako gerragintza irauli zuten, batik bat artilleria. Aurretik ikusi ez zen maila handiko borrokak izan ziren, batez ere soldaduska-sistema moderno eta masiboa indarrean jarri zelako. Politikari dagokionez, Napoleonen porrotarekin, Borboiak Frantziako tronura itzuli ziren. Bitartean, Espainia Frantziako armadak okupatzean, Amerikan zituen koloniak konturatu ziren Espainiako boterea ez zela hain indartsua, eta matxinadetako atea zabalik geratu zen, beraz.\nNapoleondar gerrak Euskal Herrian.\nTxurruka eta Trafalgar.\nNapoelondar gerretako fase batean inportantea izan zen Kosme Damian Txurruka almirante euskaldunaren partehartzea, 1803tik aurrera. Une horretan Frantzia eta Ingalaterraren arteko gatazka itsasoetan zen gerraren puntu nabarmenena, eta aldi berean Espainiako erresuma eta Napoleon aliatu izan ziren. Hortaz, Txurrukak gidatzen zuen Espainiako armada Frantziakoaren aliatu izan zen, eta borrokagune nagusi batean egin zuten topo etsaiek, Espainiako hegoaldeko muturreko Trafalgar lurmuturraren parean, 1805eko urriaren 20an. Borroka garaipen ingeles erabatekoa izan zen, eta Txurruka almirantea bertan hil zen, \"San Juan Nepomuceno\" ontziaren agintarit zela. Baina bere kontrarioa eta ordura arteko heroi ingelesa, Nelson almirantea, hura ere Trafalgarko guduan bertan hil zen.\nIberiar Penintsulako Gerra.\nGerogago, 1808 eta 1813 artean, Napoleondar gerren borrokagune nagusietako bat Espainia izan zen, Iberiar Penintsulako Gerra deitu ohi dena; baina Euskal Herrian okupazio militarra gertatu arren, ez zen hasieran gatazkarik izan. Izatez, Bidasoako muga baimenarekin igaro zuten frantziar tropek 1807ko udazkenean Espainiak eta Frantziak aliantza sinatu zutelarik Portugal konkistatzeko asmoz. Hurrengo urtean Aranjuezko altxamenduaren osteko Madrilgo maiatzaren 2ko gertaerak aurrekari izan zirelarik, erregimen aldaketa formala inposatu zuen Napoleonek, Espainiko Borboiak agintetik kenduz eta haien ordez monarkia berra ezarriz, Joseph Bonaparte enperadorearen anaia Espainiako errege bilakatuz. Erregimen aldaketa, hain zuzen, Euskal Herrian formalizatu zen, Baionako abdikazioetan, 1808ko maiatzaren 5ean.\nHorren ondoren, Iberiar penintsulako parte asko gerrila erako borroketan nahastu ziren. 1809tik aurrera Francisco Espoz Mina eta bere iloba Javier Mina (biak nafarrak) izan ziren Nafarroan, Gipuzkoan, Aragoin eta Gaztelan gerrila ekintza anti-napoleondarrak gidatu zituztenak. Beste gerrilari ezagun bat Gaspar Jauregi \"Artzaia\" izan zen, zeinak Gipuzkoan, Araban eta Bizkaian egin zituen kanpaina etengabeak, bereziki 1811tik 1813ra. Jauregik idazkari gazte erabili zuen bere tropa zuzentzeko, Tomas Zumalakarregi, geroago ospetsu bilakatua.\n1812ko udatik gerrila fasetik armaden arteko gatazkara eraldatu zen Iberiako Gerra, Arthur Wellesley Wellington dukeak Portugaldik Espainiaranzko ofentsibari ekin ziolarik. Aurrerapen hori etengabea izan zen, eta bere azken faseko gudu inportante batzuk Euskal Herrian izan ziren: Gasteizko gudua, 1813ko ekainean, jarraian frantziar tropen egoztea Nafarroatik Pirinioaren bestaldera, Soraurengo gudua funtsezkoa izan zelarik horretan; eta azkenik 1813ko abuztu amaieran, Donostiaren setioaren apurketa eta hiri honen erreketa eta arpilaketa, Wellingtonen tropa portugaldar eta ingelesek egina.\nGuduak Garaipen Arkuan.\nNapoleondar Gerren oroipen mugimendu nagusia da Parisen Garaipen Arkua. Bertan Frantziak irabazitako 158 guduren izenak daude, eta bi dira Euskal Herrikoak. Baztan haraneko gudua eta Tuterako gudua, \"Le Bastan\" eta \"Tudela\" izenez daude adieraziak. Lehenbizikoa 1794ko uztailean gertatu zen, ez aro napoleondarrean baizik eta Konbentzioko Gerraren kontestuan. Tuterakoa Iberiar Penintsulako Gerran gertatu zen, 1808ko azaroaren 23an gertatua. Bertan, Lannes mariskalak zuzendutako armada frantsesak erabat hartu zuen mendean Casta\u00f1os jeneralak zuzendutako armada espainiarra."}
{"id": "52180", "revid": "1150", "url": "https://eu.wikipedia.org/wiki?curid=52180", "title": "Gerra Napoleondarrak", "text": ""}
{"id": "52181", "revid": "69297", "url": "https://eu.wikipedia.org/wiki?curid=52181", "title": "Delio Rodr\u00edguez", "text": "Delio Rodr\u00edguez Barros (Ponteareas, Pontevedra, 1916ko apirilaren 19a - 1994ko urtarrilaren 14a) txirrindulari galiziarra izan zen. Haren anaiak Emilio, Manuel eta Pastor ere txirrindulari profesionalak izan ziren.\nJarduera profesionaletan 1936tik 1950 arte aritu zen. 87 garaipen lortu zituen. Espainiako Vuelta izan zen bere lasterketa gogokoena. 1945eko sailkapen nagusia irabazi zuen. Oraindik ere, Vueltan etapa gehien irabazi dituen txirrindularia da, guztira 39 garaipen eskuratu zituelarik."}
{"id": "52182", "revid": "512", "url": "https://eu.wikipedia.org/wiki?curid=52182", "title": "Sofistak", "text": "Antzinako Grezian, K.a. V. mendean hasita, sofistak, grekerazko \u03c3\u03bf\u03c6\u03af\u03b1 (soph\u00eda) hitzetik (euskaraz, jakinduria), jatorrian hiritarren iritziz jakintsuak ziren (Sokrates, Zazpi Jakintsuak, esaterako) baino geroago terminoa maila altuko ikasleen maisu lanetan ibiltzen ziren haiek izendatzeko erabili zen. Maisu profesional hauen irakasgaiak denetarikoak ziren, baina politika arloan arrakasta lortzeko erabiltzen zen erretorikara zuzentzen zen gehienbat.\nPentsalari moduan euren ekarpena nabaria da etika, politika eta orohar gizarte eta giza-arazoetan. Literatura alorrean, prosa eta erretorikaren sortzaileak dira eta gramatika eta semantika alorretan aitzindariak. Ez ziren, ordea, arduratu kosmos edo munduaren sorreraz edo osaketaz, aurreko Miletoko eskolako filosofoak ez bezala eta horrela garaiko fisika eta metafisika alorretan garrantzi eskaseko pentsalariak dira.\nHasiera batean, termino neutrala izan bazen ere, denboraren poderioz konnotazio negatiboak hartu zituen kategoria bat izan zen. Platonek, esaterako, sofistak gogor kritikatu zituen. Izan ere, K.a. IV. mendean, sofista izena epaiketetan edo politika arloan hitzaldiak emateko abilezia edo erretorika irakasten zuten pertsonei eman zitzaiela, arrazonamendu faltsuak erabiliz, erretorika hutsa justizia zein injustizia defendatzeko erabil zitekeenez, terminoa inongo etikarik gabe eta irabazi materialak lortzearren bere jakinduriaz baliatzen zirenei aplikatu zitzaien. \nEz dago adostasunik sofisten taldean bildu beharreko pertsonaiei buruz. Protagoras, sofistetan lehenengoa eta garrantzitsuena, Gorgias, Hipias, Prodiko eta Antifonte zerrenda guztietan agertzen dira. Ia guztiek Kritias politikoa eta Trasimako, Alzifron eta Alzimadante retorikoak barnehartzen dituzte. Azkenik, beste batzuek Kalikles, Eutidemo eta Dionisodoro ere jasotzen dituzte, azken hauei buruzko datuak oso eskasak badira ere. Hipias ezik, denak joniarrak dira.\nErretorika.\nSofistak, espirituaren zientziako sortzaileak babesten dute, hitza ideien adierazpena soila izateaz gain, pentsamenduko halabeharrezko tresna ere dela. Hitzaren bitartez erakustaldiari buruzko bere interesa diskurtsoko irudien ikerketara erretorikora eramaten dute eta hizkuntzaren ikerketa zientifikora.\nSofista-Erretorikaren garapenak bere oinarri teorikoa du, beraz, pentsamenduaren barneko funtzionamenduaren eta diskurtsoaren kanpoko antolaketaren artean ezartzen duten erlazioan. Hitza, haien arabera, ez da ideiaren adierazpena soilik, arrazoiketako ezinbesteko erreminta da. Gizakia konfiguratzen du gauzekiko bere erlazioen bidez eta pertsonekiko bere komunikazioen.\nSofisten arabera, gizakia definitzen da hizkuntzagatik eta animaliengandik bereizten da. Bere natura psikofisikoaren adierazpenagatik: baldintza eta bere izaerasozialaren e fektua da. Hari esker, pertsonalki hobe daiteke eta sozialki hurbildu daiteke. Gertaera honetan oinarritzen den etorria , beraz, erretorikara heltzen den garrantzi akademikoa lortzen dituenak, duintasun soziala lortzen du.\nGizakiaren eta bere portaeretako interpretazio fisiologiko eta teologikoak bere postua uzten dio iritzi politiko eta filosofikoari. Bere hizkuntzaren balio-handitzearekin, Sofistek erlatibismo nominalistara esekitzen dute: hitzak eta gauzak identifikatzen dira. Horregatik sofistikatu bihurtzen du \u201c galderaren alde onak eta txarrak ezartzera, kausa batek garaitzea, sinesgarria egitea probablea, zeren eta beharrezkoa filosofiari dagokio\u201d (A. Erregeak, Ibidem: 57). Beraz, Erretorikako garapena hazkundearen paraleloa da, gizakiari buruzko interesekoa, sozietateagatik, askatasunagatik, etikagatik eta hizkuntzagatik.\nOnar daiteke, nolabait, oratoriako maisu batzuek egindako gehiegikerien ondorioz, Prot\u00e1goras eta Gorgias bezala, \u00absofista\u00bb-terminoak esanahi peioratiboa hartu zuela."}
{"id": "52183", "revid": "646", "url": "https://eu.wikipedia.org/wiki?curid=52183", "title": "Llu\u00eds Maria Xirinacs", "text": "Llu\u00eds Maria Xirinacs i Damians (Bartzelona, 1932ko abuztuaren 6a - Ogassa, Ripoll\u00e9s, 2007ko abuztuaren 11) Kataluniako politikari bakezalea eta independentista izan zen. Apaiz ohia, 1977an Espainiako senataria izan zen Bartzelonako barrutitik.\nBiografia.\nHogeita bi urte zituelarik apaiz bihurtu zen. Frankismo garaian Eliza eta Estatuaren arteko lotura estua salatzeko gose-greba luzea burutu zuen. Beste bost gose-greba egin zituen 1960 eta 1970eko hamarkadetan. Kataluniako Asanblada (Frankismoaren aurka borrokatzen zuen talde katalanista batua) sortu zuenetako bat izan zen. Francoren erregimenak bi aldiz atxilotu zuen Zamoran, 1972an eta 1974-75ean.\nGhandiren jarraitzailea eta borroka ez-bortitzailearen aldekoa, Bartzelonako espetxearen atean zutik hamabi orduz egunean urtebete eta bederatzi hilabetez egon zen, harik amnistiaren legea onartu zen arte. Oposiziorako era baketsu horiengatik, ospe handia lortu zuen Katalunian. Bakearen Nobel Sarirako hautagaia izan zen 1975ean, 1976an eta 1977an, lortu gabe.\n1976ko udan, \"Marxa de la Llibertat\" (\"Askatasunaren aldeko Martxa\") abian jarri zuen. Ekimen horren harira, Katalunia osoan zehar, manifestaldiak eta protesta zein sentsibilizazio-ekitaldiak burutu ziren, askatasuna eta amnistiaren alde. Polizia eta Guardia Zibilaren errepresioa pairatu behar izan zuen mugimendu honek. 1977ko hauteskundeetan, independiente gisa Bloc d'Alliberament Nacional alderdian barnan Bartzelonako barrutian Espainiako Senaturako eserlekua lortu zuen. Nolanahi ere, 1980an politika utzi zuen, Joan Bardina Ikasketa-Zentroan sartzeko. 1990ean apaiza izateari ere utzi zion.\n2000an berriro protesta publikoari ekin zion: egunero Bartzelonako Sant Jaume enparantzan agertzen zen Kataluniako independentzia aldarrikatzera. 2002ko irailaren 11n (Kataluniako egun nazionalean), Bartzelonako beste plaza batean, ekitaldi batean honako hau adierazi zuen:\nHorren ondoren, Espainiako Auzitegi Nazionalak terrorismoa goraipatzeagatik bi urteko espetxe zigorra eta lau urteko inhabilitazioa ezarri zizkion. Atxiloketa 2005eko urriaren 25ean burutu zen, NANa berritzera Bartzelonako polizia-etxe batera joan zenean. Hurrengo egunean aske utzi zuten, eta ez zuen inoiz zigor hori bete.\n2007ko abuztuaren 11n, Ogassa herritik kanpoko basoan bere gorpua aurkitu zuten. Bulegoan \"Acte de sobirania\" (\"Burujabetzaren ekintza\") suizidio-oharra kausitu zuten. Hor, 75 urte Frantziak, Espainiak eta Italiak okupatutako Herrialde Katalanetan eman zituela adierazi zuen. Politikari katalanei koldarkeria leporatu zien, independentzia epe luzerako helburua baino ez zelako. Hala ere, hileta-elizkizunetara joan ziren 2000 lagunen artean, zenbait politikari katalan zeuden."}
{"id": "52185", "revid": "6327", "url": "https://eu.wikipedia.org/wiki?curid=52185", "title": "Ghandi", "text": ""}
{"id": "52186", "revid": "219", "url": "https://eu.wikipedia.org/wiki?curid=52186", "title": "Araotz", "text": "Araotz O\u00f1atiko (Gipuzkoa) hego-mendebaldean dagoen harana da, auzo bat egungo izendapenetan, elizate bat tradizionalki. Auzo txikiagoetan bildutako baserriek osatutakoa, mendiek inguratua eta Arabako mugan dagoena. \nHerri izaera.\n1960an 410 biztanle zituen, herri oso bat kontsidera zitekeen. 2020an, 62 biztanle bakarrik zituen. Izatez, biztanleak hainbat etxe edo baserri ditu haranak (etxe gehiago beharbada), eta oro har bizilagunekin eta zainduta daude.\nBigarren bizileku moduan funtzionatzen dute Araozko baserri gehienek 21. mendearen lehen laurdenean, O\u00f1atin eta oro har Debagoienean kooperatiba eta gainerakoetan lana eta bizibidea topatu dutenentzat; asko Araozkoak jatorriz. Ondorioz, biztanle urriek adieraziko luketena baino biziagoa dirudi haranak; bide, etxe eta inguruak zainduta daude. Larre zainduak ikusten dira, baina oso gutxi nekazaritzarako landuak (ez bada ortu txikiren bat etxeren batek kontsumo propiorako). Abeltzaintza gehiago ikusten da: ganadua, ardiak, behorrak\u2026\nAlkate bat badu Araotzek. Lau urtean behin ardura duen alkate horrek proposatzen du hiru laguneko zerrenda bere burua ordezkatzen, eta hiru horiek elkartzen dira euren artean hurrengoa nor izango den adosteko.\n20. mendean auzolana oso ohikoa zen, baina istripu larriak eta heriotzak ere izan ziren zenbait lanetan, adibidez frontoiaren 1950eko hamarkadako eraikuntzan. Gaur egunean, kontratupeko lana nahiago dute, eta auzolana egiten denean, aseguru egoki batekin.\nGeografia.\nKokapena.\nArabarekiko mugan dugu hegoaldean, zehazki Ozeta, Larrea eta Axpuru herriekin mugan, Elgeako mendilerroak Araotzekin banatzen dituelari: mendi hauei Arabako Mendiak esaten zaie Araotzen hain zuzen. Ekialdean Arantzazu eta iparraldean Urrexola auzo o\u00f1atiarrak eta ipar-mendebaldean Mendiola (Eskoriatza) mugakide ditu.\nHain zuzen ere, kokapenagatik bide nagusietakoa zen Arabako Lautada eta Gipuzkoa lotzeko. Halaber, mugalarien bide ohikoa izan zen, batez ere Gerra Zibilaren osteko hamarkadetan.\nErrepide bidezko sarrera O\u00f1atiko aldetik du, Jaturabe izeneko arroila eta parajetik barneratzen da bidea haranera.\nAuzuneak.\nAraotz auzune txikiago hauek osatzen dute:\nInguru naturala.\nAuzoaren ingurune naturala oso menditsua da, ohiko abiapuntua izanda iparralderantz Orkatzategi (874 m), hegoalderantz Elgeako Aumategi (1.191 m) eta mendebalderantz Andarto (1.076 m) tontorrera eta Deguria aldera igotzekoa.\nBestalde, aipatzekoak dira haitzean egindako leiho handi ikusgarria, Aitzulo izenekoa, Sandailiko edo Artixa errekako urtegitik gertu dagoena, eta Santa Krutz edo Ugastegiko baseliza.\nArrikrutzeko kobak publiko orokorrarentzat ikusgai daude 2007tik.\nUraren ibilbidea.\nAntzinako ubideei jarraituz egindako ibilbide ederra da, Araotz inguratzen duena: Hegoaldeko muturrean karobi zahar bat dago, eta aurrera jarraituz gero Elgeako mendietara edo Usabakotxena igarobidera joaten da. Iparralderantz, bidea pasatzen da Espillamendi azpitik, Txirikillalekutik alde batetik Santa Krutz baselizaraino, edo bestetik Ugastegira. Hortik aurrera iparralderago Li\u00f1atza eta Orkatzategiko estazio megaltikoa dago, eta ekialderantz Araoztako urtegia (Aitzgain), hortik ubide zaharrak jaisten direla Urrexola auzora bestaldean.\nAraoztatik ekialderago Aitzulo ezaguna dago, eta hortik behera Zubia auzunea, Ugaran eta Elizondo. Elizondotik Santa Krutzera igo daiteke zuzenean Agerretik edo Aizkorbetik igaroz, eta hortik Agerrera.\nKultura.\nEuskara.\nDebagoieneko hizkera da bertakoa, mendebaldeko euskalkiaren aldaera. Araozko hizkerak, ordea, herriko hizkeran agertzen ez diren ezaugarri bereziak ditu.\nOhiturak.\nBitoriano Gandiagak, Arantzazuko fraide frantziskotarra, auzoko abestiak, bertsoak eta bestelako ahozko materiala bildu zituen 1965 eta 1968 artea, eta Paulo Agirrebaltzategik liburua kaleratu zuen 2012an ondare honekin, \"Araozko kantuak eta kontuak: Bitoriano Gandiagak araoztarren ahotatik batuak\". Bost ataletan dago banatuta: \"Kantu-kantari\", \"Kontu-kontari\", \"Bertso-sortari\", \"Araoztarren ohiturak eta sineskerak\" eta \"Araozko pandero-joleen zazpi kanta\".\nAraozko jaiak Trinitateak dira, data mugikorrekoak, Bergarako Pazkoak izan eta astebetera egiten dira. \nSan Joan egunez ohitura zen San Migel elizan erruda eta apioa eramatekoa bertara kutun zintzilikario batzuetan sarturik, eta apaizak bedeinkatzen zituen, sorginkeria eta gaiztakeriaren kontra.\nEguberrian \"Gabon-batzea\" izeneko ohitura berreskuratu dute 21. mendean, auzune guztietan zehar egiten den ibilaldia da, Olentzero eta Mari Domingi irudikatzen dituztenekin batera baserriz baserri kantuka joaten dena, trukean jana, edaria eta dirua jasoz."}
{"id": "52188", "revid": "105290", "url": "https://eu.wikipedia.org/wiki?curid=52188", "title": "Errekalde (O\u00f1ati)", "text": "Errekalde O\u00f1atiko (Gipuzkoa) auzoa da."}
{"id": "52189", "revid": "105290", "url": "https://eu.wikipedia.org/wiki?curid=52189", "title": "Garibai", "text": "Garibai O\u00f1atiko (Gipuzkoa) auzoa da. 2007ko urtarrilaren 1eko erroldaren arabera, auzoak 56 biztanle ditu.\nAuzo honetan O\u00f1ati ibaia sortzen da, Debaren ibaiadar nagusietakoa dena."}
{"id": "52190", "revid": "105290", "url": "https://eu.wikipedia.org/wiki?curid=52190", "title": "Larra\u00f1a", "text": "Larra\u00f1a O\u00f1atiko (Gipuzkoa) auzoa da. 2007ko urtarrilaren 1eko erroldan, 105 biztanle zituen."}
{"id": "52191", "revid": "105290", "url": "https://eu.wikipedia.org/wiki?curid=52191", "title": "Lezesarri", "text": "Lezesarri O\u00f1atiko (Gipuzkoa) auzoa da. 2007ko urtarrilaren 1eko erroldaren arabera, auzoak 98 biztanle ditu."}
{"id": "52192", "revid": "23317", "url": "https://eu.wikipedia.org/wiki?curid=52192", "title": "Olabarrieta (O\u00f1ati)", "text": "Olabarrieta O\u00f1atiko (Gipuzkoa) auzoa da. 2007ko urtarrilaren 1eko erroldaren arabera, auzoak 255 biztanle ditu."}
{"id": "52193", "revid": "23317", "url": "https://eu.wikipedia.org/wiki?curid=52193", "title": "Olakua", "text": "Olakua O\u00f1atiko (Gipuzkoa) auzoa da. Hirigunearen barruan dago, ekialdean, Legazpirantz doan errepidearen eskuinaldean. Auzoaren zatirik handien-handiena etxebizitzak dira.\nAuzoko eraikinik nabarmenena Olakua dorretxea da (\"Bidaurreta dorrea\" izenez ere ezaguna), lehen aldiz XV. mendean aipatua. Dorretxe horretan lurperatu zuten, 1518an, Joan Lopez de Lazarraga, Espainiako errege Fernando Katolikoaren idazkari izana. Historiako uneren batean edo bestean monasteriotzat, baserritzat eta errotatzat erabilia, duela zenbait urte goitik behera eraberritu zuten, eta gaur egun udal bulegoak dauzka. Hartara, Olakua dorretxean dute egoitza O\u00f1ati Irratiak eta \"Kontzejupetik\" aldizkariak, O\u00f1atiko Udalaren jabetzakoak biak."}
{"id": "52195", "revid": "81544", "url": "https://eu.wikipedia.org/wiki?curid=52195", "title": "Uribarri (O\u00f1ati)", "text": "Uribarri O\u00f1atiko (Gipuzkoa) hegoaldean dagoen baserri-giroko auzoa da, Arantzazurako bidean eta Alo\u00f1ako mendilerroaren magalean kokatuta dagoena eta ohiko abiapuntua dena horko tontorretara igotzeko. \nKokapena eta ondarea.\nErrepide horren ezker-eskuin, maldan diren etxe multzo batek osatzen dute Uribarriko nukleoa, San Andres baseliza eta auzoko txokoa, Haizpe izenekoa (2012an irekia), bertan direla. Nukleo honetatik gorago errepidean, gain batean Urteagagain dago, guardetxe zaharra, jatetxe eta beste baserri pare bat bertsan direlarik. San Andres jaiak ospatzen dira auzoan.\nOndareari dagokionez, San Andresen baseliza aipatzekoa da, alde batetik, eta bestetik baserri eta bestelako eraikin hauek: Aingerukua, Artegia, Azkarragako Errota, Azkarraga Txiki, Azkarraga Haundi, Azkarraga Erdikua, Azkarraga Barria, Baltzategi, Banastaingua, Barrenekua, Datustegi, Datustegi Txiki, Egikua, Erostegi Txiki, Eskola, Gogordo, Goikoetxe, Goikoetxe Barria, Goitikua, Konkena, Mizkingua, Kostei, Otadui Txiki, Otadui Haundi, Pater-etxe, Sagastizabal, Sakona, Santutxua, Soldadukua, Tebernakua, Tuertokua, Txopekua, Urrumangua, Urteaga, Urtiagain, Urzelaikua eta Zelakua.\nDemografia eta biztanleria.\n2007ko urtarrilaren 1eko erroldaren arabera, auzoak 88 biztanle zituen."}
{"id": "52196", "revid": "105290", "url": "https://eu.wikipedia.org/wiki?curid=52196", "title": "Errekalde (Donostia)", "text": "Errekalde Donostiako auzo bat da, A\u00f1orga auzoaren ondoan kokatzen dena. Egun, batik bat lantegiak kokatzen dira bertan, N-I errepidea, AP-8 autopista eta beste zenbait errepide lotzen dituen errepide-lotune handi batekin batera."}
{"id": "52197", "revid": "512", "url": "https://eu.wikipedia.org/wiki?curid=52197", "title": "Zubillaga (O\u00f1ati)", "text": "Zubillaga O\u00f1atiko (Gipuzkoa) auzoa da. 2008ko urtarrilaren 1eko erroldaren arabera, auzoak 311 biztanle ditu. Santxolopetegi auzoaren alboan dago.\nZubillaga auzoko jai eta ospakizun nagusiak.\nO\u00f1atiko Zubillaga auzoan, hiru jai ospatzen dituzte eta feria bat:"}
{"id": "52198", "revid": "336", "url": "https://eu.wikipedia.org/wiki?curid=52198", "title": "Teologia", "text": "Teologia jainkotasunaren ikerketa kritikoa da. Diziplina akademikotzat irakasten da; eskuarki, unibertsitate eta apaizgaitegietan. Filosofiari eta beste jakintza batzuei lotuta dago.\nJarduera honetan dabilena teologoa da, eta apaiza da gehienetan, nahiz eta ezinbesteko baldintza ez izan.\nErlijio abrahamikoetan.\nApologia kristaua.\n(grezierazko \u1f00\u03c0\u03bf\u03bb\u03bf\u03b3\u03af\u03b1, \"hitzezko defentsa, defentsako diskurtsoa\"), kristautasuna defendatu eta zabaltzeko argumentu arrazionalak erabiltzen espezializatzen den teologiaren arloa da. Apologista kristauek beren ikuspuntua ebidentzia historikoaren, argudio filosofikoen, ebidentzia zientifikoaren eta arrazoiketa logikoaren bidez defendatzen dute, besteak beste. Kreazionista batzuk apologistatzat hartzen diren arren, oro har gutxiengo bat dira teologiaren arlo horretan.\nKristau apologia Paulo apostoluaren garaikoa da, mendeetan zehar eboluzionatu du eta Erdi Aroko filosofo ospetsuak biltzen ditu, hala nola San Justino Martiria, San Agustin Hiponakoa edo San Tomas Akinokoa. Gaur egun, apologista aipagarri batzuk William Lane Craig filosofo eta teologoa eta Francis Collins biologo genetista, Giza Genoma Proiektuaren zuzendari ohia, dira.\nTeologia katolikoa.\nTeologia terminoa, beraz, ez da jatorriz kristaua. Prozesu progresibo baten bidez bakarrik gailentzen da, bai Ekialdean, bai Mendebaldean, \u00abTeologia\u00bb terminoaren erabilera kristaua. Klemente Alexandriakoaren ustez, \u00abGauza jainkotiarren ezagutza\u00bb adierazten du. Or\u00edgenesentzat \u00abJainkoari eta Jesukristori buruzko benetako doktrina Salbatzaile gisa\u00bb adierazten du. Eusebiori dagokio Joan Ebanjelariari theologos atributua lehen aldiz aplikatu izanaren pribilegioa, bere ebanjelioan \u00abJainkoari buruzko doktrina gailena\u00bb idatzi baitzuen. Hortik abiatuta, Eliza Katolikoak baieztatzen du teologiak benetako doktrina adierazten duela, kristaua, jentilek eta heretikoek irakasten zuten doktrina faltsuaren aurka.\nTeologia hitza hitz konposatu bat da, bere esanahi literalean Jainkoari buruzko hitz bat edo Jainkoari buruzko hitzaldi bat adieraz dezakeena. Oro har, teologia Jainkoari buruzko gogoeta bada (eta zentzu horretan teologia filosofikoa ere badago), Eliza katolikoaren zentzurik arruntenean fedea arrazoitik abiatuta ezagutu eta ulertu nahi duen gogoeta da. Teologia katolikoak, beraz, fedea esperientzia-oinarri gisa aurresuposatzen du, eta horren bidez fedearen ezagutza eta ulermena lortzen saiatzen da. Beste era batera esanda, jarduera intelektual, metodiko eta kritikoa da, fede katolikoarekiko atxikimendua aurresuposatzen duena. Sintetikoki adierazteko, askotan Anselmo Canterburykoa formula laburbiltzen da: \"Fides quaerens intellectum\": \"Fedeak ulertu nahi du\" (teologia ulertzeko fedearen borondatea da).\nJakintza teologiko katolikoaren eraketan haren xedea, iturriak eta lekua adieraz daitezke. Teologiaren \u00abobjektua\u00bb Jainkoa da \u2014 zuzenean \u2014, eta mundua eta gizakia Jainkoaren argitan. \u00abEzagutza teologikoaren iturriak\u00bb eta horien egia-irizpideak giza arrazoia eta jainkozko errebelazioa dira, modu pribilegiatuan. Teologiaren \u00ablekua\u00bb Eliza da, fede- eta kristautasun-komunitate gisa.\nHortik ondorioztatzen da Elizak modu baimenduan ezarri ahal izan behar dituela gogoeta teologikorako irizpideak. Eliza katolikoaren arabera, ikerketa eta lan teologikoa jakintza arrazional baten barruan kokatzen dira, eta jakintza horren xedea \u00aberrebelazioa\u00bb da \u2014 hau da, Jainkoaren Hitza \u2014, Elizak Irakaslearen agintaritzapean transmititu eta interpretatua \u2014 ezinezkoa baita Elizaren bitartekotza saihestea \u2014, eta fedeak hartzen du (komunitatearen baiespenaren garrantzia). Teologia, kasu batzuetan, espekulazio- eta elaborazio-maila handira iritsi zen. Jakintza arrazional hori zientziatzat hartu izan dute teologoek eta ez-teologoek Erdi Aroko iraganean eta garai garaikideetan, baina iraganeko edo gaur egungo beste batzuentzat ez da zientzia. Neurri handi batean, zientziaren kontzeptua aldatu egin delako azaltzen da hori, eta garai desberdinetan ere homogeneoa ez delako.\nTeologiak Jainkoaren izaerari, propietateei eta esentziari buruz galdetzen du Errebelazioa iturri gisa eta logika trinitarioa metodo gisa erabiliz. Alde horretatik, Teologia katolikoa beste teologia kristau bat bezalakoa da gehienbat. Beste gai batzuk ere aztertzen ditu, hala nola soteriologia, mariologia, predestinazioa, eskatologia, etika teologikoa eta, autore batzuen arabera, apologetika.\nKristoren ondorengo lehen milurtekoan teologi jakintzaren eta gotzainen pastoral ministerioaren arteko batasuna izan zan ezaugarri nagusia. Teologo handienetako batzuk Elizako doktore handiak izan ziren. Eta hauek, salbuespen batzuekin, apezpikuak izan ziren. Apezpikuaren irakaslea teologoa zen, eta alderantziz, bi funtzioen batasuna eta osagarritasuna agerian utziz. Teologia Jainkoaren Hitzean sartzeko ahalegin eta iruzkintzat hartzen zen, zehazki bizi ahal izateko.\nMendebaldean, batez ere Agustinek eutsi zion teologiaren zentzu erlijiosoari: horrela ulertzen da teologia eta gero eta gehiago Jainkoaren Idazteunaren eta Hitzaren adimenean sartzeko ahalegina. Aostako Anselmok teologiaren ulermenean aurrera egin zuen eta teologiaren oinarrizko printzipioa aztertu zuen: quaero intelligere ut credam, sed credo ut intelligam (sinesteko ulertu nahi dut, baina ulertu ahal izateko uste dut).\nErdi Aroan zisma ugari sortu ziren Kristoren izaeraren inguruan eta Mariaren birjintasunari erreferentzia eginez. Azken honi dagokionez, eztabaida, neurri batean, Mateo 1: 23an aingeruak jaiotza birjina gisa iragartzen duela zen, eta Isaiasek, berriz, bere profezian, hebreeraz neska edo neska esan nahi duen almah bat aipatzen du, baina ez bethulah bat, birjina esan nahi duena. Teologiaren zailtasunen adibide txiki bat da hori, kontraesanik eza aurkitu behar baita argumentu filologiko eta filosofikoen eta Eliza katolikoko Irakaslearen baieztapen dogmatikoen artean, \u00abEspiritu Santuak lagunduak\u00bb direlako.\nTeologia protestantea.\nLuterotik aurrera ibilbide teologiko berri bat hasi zen, teologia tradizional katolikoarekiko bereizia eta independentea. Horrela sortu zen teologia protestantea, katolikoaren aldean funtsezko doktrina-gaietan bereizten dena:\nTeologia protestantearen barruan, Teologia edo sinesmenak laburbiltzen dituzten 5 puntu nabarmentzen dira:\nHorrek esan nahi du Sola Fedeagatik (Sola Fide), Jainkoaren Sola Graziagatik (Sola Gratia), Kristoren Arteko Obra Bakarrarengatik (Solus Christus) dela Salbazioa, horrela Jainkoari bakarrik Gloria emanez (Soli Deo Gloria), gizakiak ez baitu parterik salbazioan. Era berean, Biblian adierazitako Jainkoaren Hitzaren nahikotasuna nabarmentzen da, benetako Jainkoa ezagutzeko, hau gizakiengana errebelatzean (Sola Scriptura).\nTeologia ortodoxoa.\nEkialdeko teologia ortodoxoaren ezaugarriak honako hauek dira: trinitarismo monoteista, Logosen (Jainkoaren semea) haragitzean sinestea, teologia katafatikoaren eta apofatikoaren arteko oreka, tradizio sakratuaren hermeneutika definitua, eklesiologia zehatza eta soteriologia terapeutikoa.\nKristau ortodoxoek Jainko bakar batean sinesten dute, aldi berean bat eta trinoa dena (Aita, Semea eta Espiritu Santua), hiruretan dagoen esentzia zatiezina dela dioen arren. Hirutasun sakratua hiru pertsona bereizgarri eta ezberdinek osatzen dute (hipostasia), sortu gabeko esentzia jainkotiarra (ousia), inmateriala eta betierekoa partekatzen dutenak. Aita jainkotasunaren iturri betierekoa da, eta semeak jainkotasun horretatik jaso zuen, baita aitarengandik ere, Espiritu Santuak. Jainkoaren ousia giza ulermenetik haratago dagoen zerbait da, eta giza adimenak ezin du definitu edo tratatu.\nTeologia islamiarra.\nKalam (\u0639\u0644\u0645 \u0627\u0644\u0643\u0644\u0645) islameko erlijio-zientzietako bat da. Arabieraz, hitzak \"eztabaida\" esan nahi du, eta dialektikaren bidez printzipio teologikoak bilatzeko tradizio islamiarraz ari da. Kalam-eko aditu bati mutakallam deitzen zaio.\nEuskal Herrian.\nDeustuko Unibertsitatean eta Nafarroakoan (biak pribatuak) aukera dago gaur egun teologia ikasketak egiteko, Euskal Herrian.\nXVI. mendetik 1901. urtean itxi zuten arte, O\u00f1atiko Unibertsitatean ere eskaintza hau egon zen."}
{"id": "52199", "revid": "219", "url": "https://eu.wikipedia.org/wiki?curid=52199", "title": "Teologo", "text": ""}
{"id": "52200", "revid": "120371", "url": "https://eu.wikipedia.org/wiki?curid=52200", "title": "Ingeniari", "text": "Ingeniariak ingeniaritzaren praktikatzaile diren profesionalak dira. Ingeniari batek helburu eta betebeharrak betetzeko makinak, sistemak, egiturak eta materialak asmatu, diseinatu, analizatu, eraiki eta aztertzen ditu, praktikotasunak, arauek, segurtasunak eta kostuak inposatutako baldintzak kontuan hartuz. Ingeniari hitza (Latinez \"ingeniator\") Latineko \"ingeniare\" (\u201cegin, sortu, asmatu, antolatu\u201d) eta \"ingenium\" (\u201cazkartasun\u201d) hitzetatik eratorria da.\nIngeniari baten oinarrizko ikasketek ingeniaritza-diziplina batean lau urteko unibertsitate-gradua barneratu ohi dute, edo, lurralde batzuetan, master-gradua ingeniaritza-diziplina batean gehi lautik sei urtetarako praktika profesionala kide batez lagunduta (proiektu-txosten edo tesi batean amaitua).\nIngeniarien lanak lotura egiten du aurkikuntza zientifikoen eta haien ondorengo giza eta negozio-beharren zein bizitza-kalitaterako aplikazioen artean.\nBere zeregin nagusia diseinu edo soluzio teknologikoak garatzea da behar sozial, industrial\u00a0 edo ekonomikoen inguruan. Horretarako, ingeniariak bidean sortzen diren oztopo esanguratsuenak identifikatu eta ulertu beharko ditu diseinu egoki bat egiteko. Horietako batzuk eskuragarriak diren baliabideak izango dira: muga fisiko eta teknikoak, etorkizunean egingo diren aldaketak, eransketak eta kostearen malgutasuna, lana amaitzeko aukera, estetikoki eta komertzialki dauden onurak eta gogoetak. Oztopoak identifikatuz eta ulertuz, ngeniariak, sortuko diren mugei aurre egiteko, ebazpenik egokienak hautatu behar ditu. Hori dena,objektu edo sistema bat ekoiztu behar denean, alegia.\nIngeniariek beren adimen zientifiko, matematiko eta experientzia erabiltzen dute, arazoen aurrean konponbide hoberenak aurkitzeko, arazoen eredu matematikoak sortuz eta horrela arazoaren analisi zorrotzagoa eginez, eta balizko irtenbideak egiaztatzea ahalbidetuz. Zentzuzko konponbide anitz badaude, ingeniariek diseinuko aukera desberdinak aztertuko ditu, eta beharretara ondoen egokitzen den irtenbidea aukeratuko dute kostu, segurtasun eta inguruko beste baldintzak kontuan hartuta.\nIngeniariak produkzio katean hasi aurretik, egiaztatuko du sortutako diseinuak ezarritako helburuak betetzen dituen ala ez. Horretarako prototipoak, eskalara egindako modeloak, simulazioak, suntsitze eta indar probak erabiltzen dituzte. Entsegu horiek egiaztatu beharko dute tresnek nahi bezala funtzionatuko dutela.\nOrdenagailuek duten lana oso garrantzitsua da diseinu erraz eta estandarrak egiteko. Ordenagailuz lagundutako diseinu programen bidez, ingeniariek beren diseinuen inguruan informazio gehiago jaso dezakete sistemen/programen bidez. Ordenagailuak, automatikoki, modelo batzuk diseinu baten fabrikaziorako argibide bihur ditzake. Gainera, aurretik garatutako diseinuak berrerabiltzeko aukera ematen du, ingeniariaren diseinuetan erabiltzeko aurrez zehaztutako piezen liburutegia erakutsiz.\nIngeniariek arretaz jokatu behar dute, erabiltzaileengan kalte fisikoa sor baitezake, diseinuak hasieran definitutako portaera betetzen ez badu. Orokorrean ingeniariek segurtasun faktore bat sartzen dute kalkuluetan, beren diseinutan aurrerantzean sortu daitekeen arazoak ekiditeko.\nZientzia fenomenoen azalpenari aurre egiten saiatzen da, emaitza esperimentalekin bat datozen eredu matematikoak sortuz. Teknologia eta ingeniaritza zientziaren bidez lortutako ezagutzaren aplikazioak dira, eta emaitza praktikoak ematen dituzte. Zientzialariek zientziarekin lan egiten dute eta teknologoek teknologiarekin.\nIngeniariek duten funtzio nagusia gaitasun teknologikoak eta zientifikoak erabiliz arazoei irtenbideak bilatzea da. Ingeniariek gaitasun honen laguntzaz gauza ugari egin ditzakete ulermen espazialeko ikusmen handia badu.\nEginkizun eta trebetasunak.\nDiseinua.\nIngeniariek soluzio teknologiko berriak garatzen dituzte. Ingeniaritza-diseinu prozesuan zehar, ingeniariaren ardurak izan daitezke: problemen definizioa, ikerketa zuzendu eta zehaztea, irizpideen analisia, soluzioak bilatzea eta analizatzea eta erabakiak hartzea. Ingeniari baten denbora gehiena informazioa ikertzen, bilatzen, aplikatzen eta transferitzen igarotzen da. Izan ere, ikerketen arabera, ingeniarien denboraren % 56 informazioarekin erlazionatutako jardueretan pasatzen da, tartean % 14 aktiboki informazioa bilatuz.\nIngeniariek diseinu-aukera ezberdinak ebaluatu behar dituzte haien gaitasunetan oinarrituz; ondoren, helburu eta betebeharrak hobekien betetzen dituen soluzioa aukeratzeko.\nAnalisia.\nIngeniariek analisi teknikak erabiltzen dituzte azterketan, ekoizpenean, edota mantenuan. Ingeniari analitikoek ondorengoak egin ditzakete: ekoizpena ikuskatu lantegi eta bestelakoetan, prozesu-akats baten kausa determinatu, eta ekoitzitakoa probatu kalitatea mantentzeko. Proiektu konplexuen denbora eta diru-kostuak estimatzen dituzte ere. Ingeniari ikuskatzaileak osagai handien edo proiektu osoen arduradunak dira. Ingeniaritza-analisiak analisi zientifikoaren printzipioen aplikazioa eta ikertzen ari den tramankulu, mekanismo edo sistemaren egoera eta propietateak ezagutzeko prozesuak dakartza. Ingeniaritza-analisiari ekiteko ingeniaritza-diseinua operazio eta akats-mekanismoetan banatzen da, operazio eta akats-mekanismoak analizatu edo estimatu egiten dira banaka-banaka isolatuz, eta piezak birkonbinatuz. Arriskua ere aztertu dezakete.\nIngeniari askok ordenagailuak erabiltzen dituzte diseinuak egin eta analizatzeko, simulazioak eta probak egiteko makina, egitura, edo sistema batek nola jarduten duen ikusteko, atalentzako zehaztapenak sortzeko, produktuen kalitatea kontrolatzeko, eta prozesuen efizientzia kontrolatzeko.\nEspezializazioa eta ingeniari motak.\nIngeniaritzak adar asko ditu, horietako bakoitza teknologia eta produktu espezifiko batzuetan oinarritzen da. Normalean, ingeniariek ezagutza sakona izango dute adar batean eta oinarrizko ezagutza erlazionatutako adarretan. Hauek dira ingeniaritzaren adarretako batzuk:"}
{"id": "52202", "revid": "1491", "url": "https://eu.wikipedia.org/wiki?curid=52202", "title": "Led Zeppelin", "text": "Led Zeppelin Ingalaterran 1968ko irailean sortutako hard rock musika taldea izan zen. Taldekideak Jimmy Page, Robert Plant, John Bonham, eta John Paul Jones izan ziren. Gitarrek eramandako soinuarengatik, Led Zeppelin lehendabiziko heavy metal taldeetakotzat jotzen da. Izan ere, haren ,\"Whole Lotta Love\" kantak heavy metalaren estreinako akordeak dituela adierazten dute zenbait adituk.\nTaldea sortu zen, Jimmy Pagek, The Yardbirds taldeko gitarra jotzaileak, soinu gogorragoa bilatu nahi zuelako. Hala ere, taldeak rockabillya, reggaea, soula, funka, jazza, folka, popa, countrya, musika klasikoa, zeltiarra, indiarra, arabiarra edo latinoa hartu zituzten bere estiloa eratzeko. Led Zeppelinek ez zuen kanta solterik, single moduan, ekoitzi. Taldea 1980an desegin zen, Bonhamen heriotzaren ostean. Gaur egun, bere eragina zalantzarik kanpo dago, mundu osoan 300 miloi baino album gehiago salduta. AEBetako VH1 musika TB kateak historiako hard rock 100 talde onenen artean lehendabiziko postuan kokatu zuen.\n1960ko hamarkadaren amaieran Erresuma Batuan sortutako talderik ospetsuenetarikoa da. Rock eta heavy musikan eragina handia izan du. Haien musikak etiketa guztiak gainditzen ditu; izan ere, oinarrizko hard rock soinuari sonoritate heterogeneoak batzen dizkiote.\nHistoria.\nEratzea.\nThe Yardbirds taldea banandu zenean, Jimmy Page eta Chris Dreja taldekideak proiektuari jarraipena eman zioten The New Yardbirds izenarekin. Drejak banda utzi zuen argazkilaritzan lan egiteko eta, Pagek John Paul Jones baxu-jotzailearekin bat egin zuen.\nPagek eta Jonesek talde berria osatu nahi zuten eta, horretarako, Terry Reid abeslaria eta B.J Wilson bateria-jotzailea fitxatu nahi zituzten. Ezetza eman zioten biek eskaintzari baina Reidek Robert Plant (1948ko abuztuaren 20, West Bromwich) abeslari gazte bat gomendatu zien.\nJohn Bonham (1947ko maiatzaren 31, Birmingham), Robert Planten laguna, laugarren taldekidea izan zen. Plantek eta Bonhamek Crawling King Snakes eta Band of Joy taldeetan jo zuten lehenago.\nHasierako urteak: 1968\u20131970.\n1968ko irailean zuzeneko debuta egin zuen bandak Kopenhagen, Peter Grant ordezkariaren eskutik. Ingalaterratik bueltatu zirenean Led Zeppelin izena jarri zion taldeari Pagek, Keith Moonen esaldi bat gogoratuz. Moonek The Who utzi behar zuenean Pagekin, Jeff Beckekin, John Paul Jonesekin eta Nicky Hopkinsekin taldea osatzeko (boskoteak \"Beck's Bolero\" diskoa grabatu zuen lehenago) berunezko globo batean joaterekin parekatu zuen bandaren patua.\nAEBetan bira arrakastatsua egin ondoren (Vanilla Fudge bandarekin batera), 1969an \"Led Zeppelin\" kaleratu zuten, 30 egunean grabatutako disko bikaina. Lanak, besteak beste, \"Communication\" \"Breakdown\", \"Good Times\", \"Dazed and confused\" eta \"Babe\", \"I'm gonna leave you\" abestiak ditu.\nLed Zeppelin II (1969) lehen postua eskuratu zuen AEBetako eta Britainia Handiko zerrendetan, besteak beste, \"Whole lotta love\", \"Heartbreaker\" eta \"Ramble on\" kantei esker. \"Led Zeppelin\" III (1970) lanak ere, lehen postua bereganatu zuen mundu guztiko zerrendetan. Diskoak, besteak beste, \"Inmigrant song\" eta \"Since I've been loving you\" kantak ditu.\nOsperik handieneko urteak: 1971\u20131980.\n1971. urtean \"Led Zeppelin IV\" argitaratu zuten, taldearen lanik garrantzitsuenetakoa (hard rocka, folka eta bluesa batera daitezkeela erakusten du lan horrek). Diskoan taldearen hainbat klasiko daude, hala nola, \"Black dog\", \"Rock and roll\" eta \"Stairway to Heaven\". \"Houses of the holy\" (1973), aurreko lanak baino eklektikoagoa, funk, folk eta reggae ukituak ditu.\nSwang Song izeneko diskoetxe propioa sortu eta gero, \"Physical Graffiti\" (1975) kaleratu zuen Led Zeppelin taldeak, besteak beste \"Kashmir\", \"Custard Pie\" eta \"Trampled under foot\" abestiak jasotzen dituen lana.\n1975eko abuztuaren 4an, Robert Plantek eta Maureen Wilson emazteak (1969an ezkondu ziren) auto-istripu larria izan zuten Rodas uhartean, eta ezbehar horregatik, nazioartean birak egiteari utzi zion taldeak. Urtebete geroago, \"The songs remains the same\" (1973an Madison Square Gardenen eskainitako kontzertua jasotzen du lanak) eta \"Presence\" diskoak argitaratu zituzten.\n1977an Karac, Robert Planten sei urteko semea, hil zen urdaileko gaitz batek jota. Depresio larria eta luzea izan zuen abeslariak bere semearen heriotzagatik eta ondorioz, taldeak jotzeari utzi zion denbora luzez.\nGertaera triste horren ostean, taldekideak zuzeneko emanaldietara eta grabazio-estudiora itzuli ziren. 1978an \"In through the out door\", pop ukituak dituen lana argitaratu zuten. \"All my love\" eta \"In the evening\" kanta ezagunak disko horretan daude.\nBonhamen heriotza eta taldea desegitea (1980), eta geroztikoa.\n1980ko irailaren 25ean hil zen John Bonham, taldeko bateria-jotzailea, bere okak itota (erabat mozkortuta zegoen Bonham). Heriotza horren ondoren, taldea banandu egin zen. 1982an, bestalde, \"Coda\" kaleratu zuten, argitaratutako abestiez osatutako lana.)\nGarai horretan, Pagek eta Plantek Yes taldeko kideekin (Alan White eta Chris Squire) XYZ banda sortu nahi zuten, baina bertan behera geratu zen proiektua. Biek bakarkako bideari ekin zioten. 1980ko hamarkadaren erdialdean, Jimi Pagek The Firm taldea sortu zuen Paul Rodgers abeslariarekin eta Chris Slade bateria-jotzailearekin batera (1986an desagertu zen banda).\nRobert Plantek, bestalde, \"Pictures at Eleven\" lanarekin debuta egin zuen (Phil Collins bateria-jotzaileak eta Robbie Blunt gitarristak hartu zuten parte lan horretan). Geroago, Collinsekin eta Bluntekin The Honeydrippers taldea sortu zuen Plantek (Jimmi Pagek eta Jeff Beckek kolaborazio lanak egin zituzten). John Paul Jonesek, berriz, moldatzaile eta produkzio lanak berreskuratu zituen, eta 1999an bakarlari gisa debuta egin zuen \"Zooma\" lanarekin.\n1994an, bestalde, \"No Quarter\" diskoa kaleratu zuten Pagek eta Plantek; eta 1998an, \"Walking into Clarksdale\". Azken hamarkadetan, Led Zeppelinek utzitako ondarea hurrengo bildumekin eta zuzenekoekin zabaldu da, besteak beste: \"Remasters\" (1990), \"BBC Sessions\" (1997) eta \"How the West Was Won\" (2003)."}
{"id": "52204", "revid": "42829", "url": "https://eu.wikipedia.org/wiki?curid=52204", "title": "Txori Barrote", "text": "Txori Barrote Bilboko konpartsarik beteranoetarikoa da, hauen federakundearen kidea dena eta Amnistiaren Aldeko Batzordeen inguruan dagoena.\nSorreran, \"Xakilixut\" izena hartu zuen, baina 1986an gaur egungoa ipini zioten.\n2010eko urtarrilean I\u00f1aki Azkunak Bilboko alkateak bi urtetako zigorra ezarri zion Txori Barrote eta Kaskagorri konpartsei: bi urtez (2010 eta 2011) Bilboko Aste Nagusitik kanporatu zituen euskal preso politikoen argazkiak erakusteagatik. Urte batzuk beranduago, Bilboko Administrazioarekiko Auzien Epaitegiko epaile batek konpartsaren errekurtsoa haintzat hartu eta Azkunaren zigorra baliogabetu zuen."}
{"id": "52205", "revid": "15251", "url": "https://eu.wikipedia.org/wiki?curid=52205", "title": "Kaskagorri", "text": "Kaskagorri konpartsa Bilboko gazte mugimenduaren konpartsa da, konpartsen federakundearen kide dena. 1989an sortu zen, hiriko gazte mugimenduaren eragile desberdinen arteko komunikazioa hobetzeko. Gauzak honela, gazte mugimenduaren beste elkargune bat bihurtu da.\nAuzo desberdinetako jaietan eta gazte mugimenduak antolaturiko jaietan ere egoten dira, beti euskal kulturaren defentsa ardatz dutelarik. Besteak beste, \"Kaskakanpada\", \"Azken poteoa\", \"Kaskasagardotegia\" eta \"Kaskakelarre\" izeneko ekimenak antolatzen dituzte.\n2010ean, I\u00f1aki Azkunak Bilboko alkateak bi urtetako zigorra ezarri zion 2010eko urtarrilean Kaskagorri eta Txori Barrote) konpartsei: bi urtez Bilboko Aste Nagusitik kanporatu zituen presoen argazkiak erakusteagatik. Urte batzuk beranduago, Bilboko Administrazioarekiko Auzien Epaitegiko epaile batek konpartsaren errekurtsoa haintzat hartu eta Azkunaren zigorra baliogabetu zuen.\nAsterixen irudia hartu dute logotipoan.\nIkus, gainera.\nBilboko Aste Nagusia\nKanpo estekak.\n Kaskagorri konpartsen federakundearen webgunean"}
{"id": "52206", "revid": "1491", "url": "https://eu.wikipedia.org/wiki?curid=52206", "title": "Smells Like Teen Spirit", "text": "\"Smells Like Teen Spirit\" AEBetako Nirvana alternative rock musika taldearen kanta da, 1991ko Nevermind diskoaren lehenengoa. Taldeko hiru kideek (Kurt Cobainek, Krist Novoselicek, eta Dave Grohlek) sortua eta Butch Vigek ekoiztua, ezusteko arrakasta izan zen, eta taldea mundu mailako izar bihurtu zuen.\nHainbat adituren arabera, kanta honen plazaratzearekin alternative rockak entzulego zabalera iristea lortu zuen azkenean. Kaleratu eta hurrengo hilabeteetan, abestia mundu osoko arrakasta zerrendeetan lehendabiziko postuetan kokatu zen. Kritikariek ere txalotu zuten, eta nerabe apatikoen hereserkia deitu zioten. Gaur egun ere, \"Smells like teen spirit\" historiako rock kantarik onenetarikotzat jotzen da."}
{"id": "52209", "revid": "119347", "url": "https://eu.wikipedia.org/wiki?curid=52209", "title": "Tintigorri", "text": "Tintigorri Bilboko konpartsa da, hauen federakundearen kidea dena eta Deustu auzo bilbotarrekoa."}
{"id": "52216", "revid": "31982", "url": "https://eu.wikipedia.org/wiki?curid=52216", "title": "Gaston IV.a Foixkoa", "text": "Gaston IV.a (1423 edo 1425eko otsailaren 26a - \u2020 1472) Foixko konde eta Bearnoko bizkondea izan zen (1436-1472).\n1434an Blanka I. eta Joanes II.aren alaba Leonorrekin ezkondu zen. Joanes II.aren jarraitzaile leiala izan zen eta, Bianako printzea baztertzearen ondorioz, bera eta emaztea \"Nafarroako printze\" izendatu zituzten. Ez zuen gozatu behar leialtasun honen sariaz, Joanes II.a baino lehenago hil baitzen Orreagan, 1472an.\nBere emaztea, Leonor, Nafarroako erregina tituluaz jabetu behar zen 1479an, baina koroa eskuratu eta egun gutxiren buruan hil zen.\nEzkontza eta seme-alabak: Lau Erregina.\nSeme-alaba aunitz izan zituen:"}
{"id": "52218", "revid": "688", "url": "https://eu.wikipedia.org/wiki?curid=52218", "title": "Utopia", "text": "Utopia (grezieratik: \"u\" \u00abez\u00bb + \"topia\" \u00ablekua\u00bb, hots, \u00ableku irreal\u00bb, \u00abinon ez dagoena\u00bb edo \u00abexistitzen ez den lekua\u00bb) Tomas Morok sorturiko neologismoa da. Hizkera metaforiko eta arruntean, lortu nahi baina ezin dena adierazten du, hau da, \u00aberrealitaterik gabea\u00bb esan nahi du.\nGizakiaren dimentsio utopikoa.\nUtopia gizakiaren oinarrizko gertaera antropologikoa da filosofiaren ustez, bere askatasunaren funtsezko osagaia alegia. Utopiaren oinarria egokituriko gizartea gogoko ez izatean datza, honen aurrean gizakiak gustuko izango duen gizarte bat sortzen baitu. Ondorioz utopia aldaketa sozialen eragile da baita ere.\nUtopiaren ezaugarri teorikoak.\nUtopia \"gizarte ordena jakin bat errotik aldatzeko proiektu\" bezalaxe defini daiteke, ondorioz iraultzaileak dira, ezarritako ordenaren kontra baitaude. Honako ezaugarri komunak dituzte:\nOndorioz, \"gizarte utopikoek\" eredu ideala proposatzen dute, alternatiboa eta gizakiari buruzko ikuspegi jakin bat egia bihurtzeko eta bizimodu perfektu bat lortzeko zein balio eta erakunde ezarri behar diren adierazten dute.\nUtopiak historian zehar.\nModernitatea baino lehenagoko utopiak.\nUtopia klasikoen artean ezagunena Platonen \"Errepublika\" litzateke. Lan horren, bidezko gizarte eredua proposatzen zuen Platonek: jakintsuenek agindurikoa, arrazoimenak ezarritako ordena perfektua mundu errealera ekartzeko gaitasuna duten bakarrak horiek baitira. Guztiz hierarkizaturiko gizartea deskribatzen da bere obran, hiru bertute ariman (\"jakinduria\", \"ausardia\" eta \"lankortasuna\") eta ondorioz hiru klase (\"gobernari filosofoak\", \"gudari\" eta \"soldaduak\" eta \"artisauak\").\nErdi Aroaren hasieran, \"Jainkoaren hiria\" izeneko utopia idatzi zuen San Agustinek (354-430). Jainkoarenganako maitasunaren kristau printzipioetan oinarritutako gizarte baten alde egin zuen eta hiri mundutarrak ere eredu horri jarraitu beharko liokeela aldarrikatu zuen.\nErdi Aroko munduaren gainbeherarekin bat, berebiziko aldaketak gertatu ziren gizartean, ordura arte inoiz sortu ez bezalakoak. Gizakiari buruzko ikuspegi berria izan zen aldaketa haietako bat: gizakia indibidualista eta interesatua zelako ustea hedatu zen. Berpizkundeko utopia batzuek erabat kritikatu zuten ikuspegi hura, eta behe mailako klaseen nahiak eta premiak aldezteari ekin zioten.\nTomas Mororen (1478-1535) Utopia litzateke horren adibidez nabarmenena: gizarte ideal bat deskribatu zuen asmatutako uharte batean. Lan horretan, gizakien arteko berdintasunaren alde egin zuen. Bere utopiaren ezaugarri nagusiak honakoak ziren:\nModernitatea eta aurrerapena: utopiaren historikotasuna.\nModernitatearen etorrera arte utopia \"gizarte esperimentu mental\" bezala ulertu beharra zegoen, aurrerapen tekniko eta teknologikoekin gizarte harremanek aurrera egin zuten baita ere, Ilustrazioko ideiek mundua hobetzeko helburua izan zutelarik.\nOrtega y Gassetek honelaxe laburtu zuen modernitatea:\" \"gizakiaren nahiak, proiektuak eta proposamenak, besterik gabe, benetan lor daitezkeela sinistea\"\". Garaiko ideal utopikoak egia bihurtzeko zer aldatu behar zen gizartean deskribatzen zuen, fikzio literarioa alde batera utzita.\nJean-Jacques Rousseauren (1712-1778) \"Emilio\" lana utopia ilustratuen adibiderik ezagunena da. Bertan, gizakiaren ontasuna garatzeko zein hezkuntza ereduri jarraitu behar zitzaion adierazten zuen egileak. Idazle frantsesaren ustez gizakia berez ona litzateke eta hezkuntza izan beharko luke gizartearen usteltasunetik babesteko era bakarra, helburu onekin\nUtopia sozialistak.\nUtopia sozialistek bi iturburu nagusi izan zituzten: gizakia gizartea eraldatzeko gai zelako ustea eta Frantziako Iraultzaren emaitzek eragindako etsipena. Frantziako Iraultzak gizaki guztien berdintasuna aldarrikatu bazuen ere, langile klaseen bizi baldintzak hobetzeko ezer gutxi egin zuela uste zuten sozialistek.\nSozialismo utopikoa.\nKarl Marx eta Engelsek eman zioten izen hori sozialismo mota horri. Hauen ustez esplotazioa ezeztatzeko eta inor inoren menpe ez egoteko modurik onena berdintasunean biziko ziren komunitateak sortzea zen. Gizakia berez ona zela uste zuten, berebiziko garrantzia emanez hezkuntzari, gizarte burujabea lortzeko biderik onena zelakoan.\nAurreko utopismoetatik zerbaitek desberdindu baldin bazuen, utopia sozialista hauek errealitate bihurtzeko saiakerak egon zirela izan zen, horren adibide izan zen Parisko Komuna. Sozialista utopikoen artean, hauek aipatu behar dira: Saint-Simongo kondea (1760); Charles Fourier (1771-1837) eta Robert Owen (1771-1858).\nSozialismo zientifikoa edo komunista.\nSozialismo zientifikoak materialismo historikoa izeneko azterketa modua zuen oinarri: historiaren azterketa, honek jarraitzen dituen legeak ondorioztatzeko eta gizartea nork eta zerren bidez eraldatu daitekeen aurkitzeko. Komunismoaren arabera, aldaketa ekonomikoek iraultzari emango liokete bidea eta, pixkanaka jabetza pribaturik eta klase sozialik gabeko gizarte bat sortuko litzateke.\nKarl Marx (1818-1883) eta Friedrich Engels (1820-1891) izan ziren korronte horren sortzaileak. Sozialismo zientifikoa deitu zioten beren proposamenei, pentsamendu utopikotik bereizteko. Hala ere, XX. mendean Bloche eta beste hainbat marxistak utopiari heldu zioten, horixe iruditzen baitzitzaien gizartea aldatzeko eragile nagusia.\nSozialismo anarkista.\nAnarkismoaren helburua aginte oro ezabatzea da, gizaki guztiok berdinak eta libreak garela uste baitu. Gizarte zuzena sortu ahal izateko behar-beharrezkoa litzateke komunitateetan oinarritutako antolamendua ezartzea, ez indibidualista (gizarte kapitalistan bezalaxe), ezta kolektibista ere (komunisten kasua). Hauen ustez hiru ziren gizarte zuzena lortzeko bideak: botere oro suntsitzea, hezkuntza eta elkar laguntza. Elkar laguntzan oinarritutako harremanak dituzten espezieek baino ez baitute irauten hauen ustez.\nAnarkismoko pentsalaririk ezagunenak Pierre Joseph Proudhon (1809-1865), Mikhail Bakunin (1814-1876) eta Piotr Kropotkin (1842-1921) izan ziren.\nUtopien amaiera.\nDistopiak.\nDistopia, antiutopia, kakotopia edo utopia negatiboek honakoa deskribatzen dute: utopia edo gizarte ideal bat sortzeko baliabideak izanez gero, pentsamolde utopikoaren zenbait aldarrikapen betetzeak ekarriko lituzkeen ondorio txarrak. \"Oxford English Dictionary\"-ren arabera \"kakotopia\" () neologismoa Jeremy Benthamek sortu zuen, eta \"distopia\" John Stuart Mill idazleak, haren sinonimotzat, aurrekoa bere idatzietan erabili zuen arren.\nAldous Huxleyren \"Bai mundu berria\" da distopiarik ezagunenetakoa. Etorkizuneko gizarteari buruzko deskribapen iluna eta sarkastikoa egin zuen Huxleyk bertan: zientzia eta teknika giza ekintzaren esparru guztietan nagusitu dira, horren ondorioz, gizartea erabat planifikaturik eta teknifikaturik egonez. Agintarietan azkarrena herritarrak esklabo bihurtzen dituena da, horretarako limurtzeaz baliatuz. Mundu berria sortu da, baina lan horretan askatasuna eta giza borondatea desagertu direlarik. Mundu berria beraz, baina ankerra eta askatasunik gabea.\nGeorge Orwellen \"1984\" liburuak eleberri distopikoen artean ezagunetarikoa da baita ere. Bertan giza harremanetan aurrerapen teknologikoak sartzen utziz gero nolako etorkizuna etor litekeen deskribatu zuen, estatuak gizakiak kontrolatzeko eta menderatzeko erabil baititzake aurrerapen guztiak. Plangintzaren bidez, herritar guztiak agintarien esanetara leudeke, otzan eta ezertan kontra egin gabe. Fikziozko gizarte horretan beste desberdintasun mota bat ere azaltzen zen: alderdi politiko nagusiaren hierarkiak eta mailak.\nDistopiek, pentsamendu utopikoak bezala , bi funtzio betetzen dituzte:\nBaina ez dute inolako etorkizun idealik proposatzen; aitzitik, beste bide bat hartze ez bada, nolako etorkizun beltza izan dezakeen azaltzen dute.\nUtopismoari kritikak.\nUtopia positiboen aurkako kritika nagusiak honakoak dira:\nKritika hauek Karl Popperrek \"Historizismoaren miseria\" eta \"Gizarte irekia eta bere etsaiak\" lanetan jaso zituen: utopiak baztertu egin behar zirela zioen eta benetan gauzatzeko moduko konponbideak aldarrikatzen zituen arazo jakin batzuetarako.\nGizarte utopismoaren amaiera?\nXXI. mendearen hasieran gizarte bidezkoagoa lortu nahi zuten utopismoak desagertze zorian ego litezkeela uste du kritika teorikoak gizarte pesimismoa eta honako faktoreak direla eta:"}
{"id": "52219", "revid": "105290", "url": "https://eu.wikipedia.org/wiki?curid=52219", "title": "Hego Europa", "text": "Hego Europa edo Mediterranear Europa Europako kontinenteko eskualdea da. Ez dago horren definizio argirik, eta geografia, kultura, hizkuntza edo historia hizpide hartuta, eskualde honen mugak alda daitezke. Nolanahi ere, Portugal, Espainia, Italia eta Grezia Hegoaldeko Europako herrialdeak direla oro har onartzen da. Frantziako eta Balkanetako hegoaldea ere sartu ohi dira definizio horretan. Izan ere, zenbaiten ustez, Alpeek markatzen dute Hego eta Ipar Europaren arteko muga."}
{"id": "52220", "revid": "336", "url": "https://eu.wikipedia.org/wiki?curid=52220", "title": "Ipar Europa", "text": "Ipar Europa Europako kontinentearen iparraldean dagoen eskualde geografikoa da. Ez du muga garbirik, baina eskuarki honako herri hauek osatzen dute:"}
{"id": "52221", "revid": "58701", "url": "https://eu.wikipedia.org/wiki?curid=52221", "title": "Erdialdeko Europa", "text": "Erdialdeko Europa Europako kontinenteko eskualde bat da. Muga lausokoa, Mendebaldeko eta Ekialdeko Europaren artean dagoen eremua da. Gerra Hotzak alde hori bitan banandu zuen, oso garbi, Altzairuzko Oihalaren bidez. Gainera, Ipar eta Hego Europako eskualdeekiko mugak ere ez dira batere garbiak. Azken buruan, herrialdeen eta denboraren arabera aldatuz doa alde honen definizioa.\nNolanahi ere, eskuarki, herrialde hauek osatzen dute Erdialdeko Europa:"}
{"id": "52223", "revid": "8311", "url": "https://eu.wikipedia.org/wiki?curid=52223", "title": "Mendebaldeko Europa", "text": "Mendebaldeko Europa Gerra Hotzean sortutako kontzeptu sozio-politikoa da. Hori dela eta, geografiak baino areago Gerra Hotzaren politikak eta ekonomiak markatu zituen mugak Mendebaldeko eta Ekialdeko Europaren artean. Honela, Mendebaldeko Europa AEBekin bat egin zuten herrialde kapitalistek osatuko lukete. Herrialde neutralak ekonomia motaren arabera sailkatzen ziren mendebaldean edo ekialdearen artean.\nMendebaldeko herrialdeek, gainera, kultura, ekonomia, historia eta politika loturak partekatzen dituzte munduko beste herrialde gehiagorekin, batik bat Ameriketan (Mendebaldea).\nHonako herrialde hauek dira Mendebaldeko Europakoak:\nAldi berean, Mendebaldeko Europa Europako eskualde geografikoa ere bada, muga laburragokoak. Nazio Batuen Erakundeak honako herrialde hauek sartzen ditu:"}
{"id": "52224", "revid": "9317898", "url": "https://eu.wikipedia.org/wiki?curid=52224", "title": "Sid Vicious", "text": "John Simon Ritchie, (Londres, 1957ko maiatzaren 10a \u2013 New York, 1979ko otsailaren 2a), Sid Vicious bezala hobeto ezagutua, punk musikari ingelesa izan zen, Sex Pistols taldeko baxu-jotzailea. Ingalaterrako punk mugimenduaren ikurretako bat izan da John Lydonekin batera (Johnny Rotten, Sex Pistolseko abeslaria). Eta 21 urterekin gaindosi batez hil egin zen.\nBiografia.\nSid Vicious Londresen jaio zen 1957an, baina zazpi urte zituela amarekin Kentera bizitzera joan zen, aitak familia utzi ondoren. Ama beste gizon batekin ezkondu bazen ere, hau berehala hil zen, eta gaztaroan askotan aldatu zuen Sidek etxez eta herriz.\nHaurtzarotik Sidek beti jende famatua bezalakoa izan nahi zuen. \u201cAzkar bizi, goiz hil\u201d zen bere leloa. Dennos Morrisek, taldeko argazkilariak, behin esan zuen Vicious pertsona lotsatia zela. Lagunek \u201clerden eta atsegina\u201d zela esaten zuten. Ritchiek \u201cSid Viciousen\u201d izen artistikoa hartu zuen, hamsterrarekin zuen ikusiarengatik. Bere lehen izena Simon izan zen. John Lydon, John Wardle (Jah Wobble) eta John Grayrekin bizi izan zen etxe batean.\nJohn Lydon eta beste bi eskolako lagunekin \"okupa\" bizi zen, Sid Vicious izena Lydonen hamsterrarena hartu zuenean. Aurrez beste talde batzuetan ibili ondoren, 1977an egin zuen bat Sex Pistolsekin, Glen Matlock abeslariak taldea utzi zuenean. Lydon taldeko abeslaria zen ordurako, eta Vicious bere lagun mina izanik, taldean sartzeko hautagai aproposa zen.\nBaxu-jotzaile bezala aparteko abileziarik ez bazuen ere, punk mugimenduak eskatzen zuen itxura eta jokaera bazituen, eta konpositore bezala ere baliagarria zen. Azaroan, neskalagun bilakatuko zen Nancy Spungen ezagutu zuen, Sid heroinaren kontsumoan sartu zuena. Pixkanaka-pixkanaka taldearen eta Viciousen itxura okertzen joan ziren. Hainbat barne istilu jazo ziren eta 1978an taldea sakabanatu egin zen, San Franciscon emandako kontzertu baten ondoren.\nTaldearen sakabanatzearen ondoren Viciousek bakarkako zenbait lan argitaratu zituen, baina heroinaren menpekotasunean gero eta barrurago zegoen sartuta, irten ezinda. 1978ko urriaren 12an, goizean esnatu eta Nancy neskalaguna ohean hilda aurkitu zuen sabelean laban bat zuela. Atxilotu bazuten ere, Viciousek gau hartan gertatutako ezertaz gogoratzen ez zela esan zuen, drogak zirela-eta.\nVirgin Records diskoetxeak ordaindu zuen bermea Vicious kartzelatik irten zedin, ondoren Sex Pistolsekin beste disko bat grabatzeko eta Ateratzeko asmoarekin. 1979ko otsailaren 2an, festa bat antolatu zuten, neskalagun berriaren etxean, aske zegoela ospatzeko. Kartzela garaian drogak uztea lortu bazuen ere, gau hartako afarian amsgandik heroina lortu zuen. Kantitate txiki bat hartu bazuen ere, gaindosi suertatu zen. Nahiz eta momentuan buelta ematea lortu, hurrengo goizean ohean hilik aurkitu zuten.\nAnekdota legez, 100 Club Punkeko festibalean, norbaitek garagardo pitxer bat bota zuen eta emakume bati eman zion. Emakume hark begi bat galdu zuen eta, esaten denez, Ritchiek bota zuen pitxerra.\nHeriotzaren ondoren \"Sid Sings\" diskoa argitaratu zen, zuzenean grabaturiko emanaldietako abestiekin.\nNancy Spungen eta Sex Pistolsen amaiera.\n1977ko azaroan Sid Viciousek Nancy Spungen izeneko groupie bat ezagutu zuen, eta berehala hasi zen haien erlazioa. Nancyk heroina kontsumitzen zuen, eta Vicious, \"\u201cazkar bizi, gazte hil\u201d\" esaldiaren esanahian sinesten zuenez, laster hasi zen kontsumitzen. Nahiz eta oso maiteminduta egon, haien harreman bortitza laster hasi zen eragin txarra sortzen Pistolsen artean. Sex Pistolsak San Franciscon banandu ziren 1978ko urtarrilaren 14an Winterland Ballroomen kontzertua eman eta gero. Spungen managertzat izanda, Vicious solista bezala hasi zen eta zenbait musikarirekin egon zen, hala nola, The Clash taldeko Mick Jones, Sex Pistolseko Glen Matlock eta New York Dollseko Arthur Kane, Jerry Nolan eta Johnny Thundersekin.\n1978ko urriaren 12an, Sid Viciousek Nancy Chelseako hoteleko komunean botata aurkitu zuen, abdomenean labankada bat zuen eta odol-hustuta hil zen. Vicious atxilotua izan zen hilketaz salatua izan zelako, baina berak ez zuen gogoratzen hil egin zuela droga asko kontsumitu zituelako. Teoria asko daude, batzuek Spungen trafikante batek hil zuela diote.\nSpungenen hilketa eta gero Viciousi elkarrizketa bat egin zioten eta hau esan zuen:\n30.000 $-eko bermea Virgin Recordsek ordaindu zuen, McLareneri eskatu zioten dirua. Plana hauxe zen: Sid Viciousek Pistolseko bere bi lagunekin, Paul Cook eta Steve Jonesekin, disko bat argitaratuko zuen, eta horrela dirua lortuko zuen bermea ordaintzeko.\nBaina plana izorratu egin zen, Nancy hil eta hamar egun geroago, Sidek bere buruaz beste egin nahi izan zuen, hala ere, ez zuen lortu. Lagunek ospitale psikiatriko batean sartu zuten, bere depresioa eta drogazaletasuna konpondu ziezazkioten.\nEgunak pasa ahala, Sid Vicious ez zen formalizatzen, drogen bila zegoen beti. Honek ondorio txarrak ekarri zizkion. 1979ko otsailaren 2an honen amak Sid aurkitu zuen gaindosi batez hil zela. Inork ez daki suizidio bat izan zen ala hilketa bat, baina punkaren irudia hilda zegoen. Gorputzaren ondoan poema bat aurkitu zuten, \u201cNancy\u201d deitzen zen. Bertan Nancy hil egin zenetik ezin zela ondo bizi esaten zuen. Nancy behar zuela.\nEgun batzuk pasatu ondoren, bere amak Nancyren hilobian bota zituen Siden errautsak, nahiz eta Spungen familiak bien errautsak batera egotea nahi ez izan."}
{"id": "52272", "revid": "448", "url": "https://eu.wikipedia.org/wiki?curid=52272", "title": "Hiriburu (argipena)", "text": "Hiriburu izenak adiera hauek ditu:"}
{"id": "52274", "revid": "56334", "url": "https://eu.wikipedia.org/wiki?curid=52274", "title": "Hiriburu", "text": "Hiriburua administrazio (herrialde, probintzia nahiz eskualde) baten botere politikoa kokatuta dagoen hiria da.\nBeste era batera definituta, sozialki, kulturalki, historikoki nahiz ekonomikoki nagusitasunari begira ezar daiteke hiriburua. Adibidez, Iru\u00f1ea Euskal Herriko hiriburu historikoa da eta Milan, modarena.\nOrokorrean, hiriburua lurralde bateko hiri garrantzitsuena da baina ez da beti horrela izaten. Horren adibide New York da: Estatu Batuetako biztanle gehien dituen hiria da, baina ez da herrialdeko hiriburua, ezta New Yorkeko estatuarena ere.\nBeste adibide bat Bilbo da: ekonomiari dagokionez, Euskal Autonomia Erkidegoko hiri garrantzitsuena da, baina erkidegoko hiriburua Gasteiz da.\nJatorria.\nHistorikoki, estatu edo eskualde baten gune ekonomiko nagusia botere politikoaren gune bihurtu da maiz, eta konkistaren edo federazioaren bidez kapital bihurtu da. (Hiri modernoa, ordea, ez da beti existitu: Erdi Aroko mendebaldeko Europan gobernu ibiltaria komuna zen). Kapitalak erakarri egiten ditu, berez, politikoki motibatuta dauden pertsonak eta gobernu nazionalak edo inperialak eraginkortasunez administratzeko beharrezkoak diren trebetasunak dituztenak, hala nola abokatuak, zientzialari politikoak, bankariak, kazetariak eta politikariak.\nHiri horietako batzuk erlijio-zentroak dira edo ziren. Horietako adibide batzuk dira: Konstantinopla (erlijio bat baino gehiago), Erroma (Erromako eliza katolikoa), Jerusalem (erlijio bat baino gehiago), Babilonia, Mosku (Errusiako eliza ortodoxoa), Belgrad (Serbiako Eliza Ortodoxoa), Paris eta Pekin. Herrialde batzuetan, kapitala aldatu egin da arrazoi geopolitikoengatik; Finlandiako lehen hiria, Turku, herrialdearen hiriburua izan zen Erdi Arotik Suediako legean, eta Finlandiako Dukerri Handian galdu zuen bere eskubidea 1812an, Helsinki Finlandiako gaur egungo hiriburu bihurtu zenean errusiarrak."}
{"id": "52275", "revid": "336", "url": "https://eu.wikipedia.org/wiki?curid=52275", "title": "Gaston I.a (Vianako printzea)", "text": "Gaston I.a, Vianako Printzea izan zen (1462-1470)."}
{"id": "52276", "revid": "8994720", "url": "https://eu.wikipedia.org/wiki?curid=52276", "title": "Jean Grenet", "text": "Jean Grenet (Baiona, Lapurdi, 1939ko uztailaren 12a - \"ibidem\", 2021eko otsailaren 23a) kirurgilari eta politikari frantsesa izan zen. UMPko kidea izan zen, UDF taldea utzi eta gero eta Parti Radical Veloisieneko (UMPren aliatua) presidenteordea izan zen.\nBaionako auzapeza izan zen 1993tik 2014 arte, eta Frantziako Legebiltzarreko kidea 2002tik Pirinio Atlantikoen 5. barrutiaren eskutik (Baionako zonaldea)."}
{"id": "52277", "revid": "69297", "url": "https://eu.wikipedia.org/wiki?curid=52277", "title": "Dalmacio Langarika", "text": "Dalmacio Langarika Lizasoain (Otxandio, Bizkaia, 1919ko abenduaren 5a \u2013 Gasteiz, Araba, 1985eko urtarrilaren 24a) txirrindularia izan zen. 1943tik 1955era profesionaletan aritu zen, eta 62 garaipen lortu zituen. Bere garaipenik garrantzitsuena 1946ko Espainiako Vuelta izan zen: sailkapen nagusia irabazteaz gain bost etapa ere irabazi zituen.\nErretiratu ostean, Kas taldeko kirol zuzendari lanetan aritu zen 1962tik 1972ra."}
{"id": "52278", "revid": "371", "url": "https://eu.wikipedia.org/wiki?curid=52278", "title": "Hiriburu(Lapurdi)", "text": ""}
{"id": "52279", "revid": "69297", "url": "https://eu.wikipedia.org/wiki?curid=52279", "title": "Edward Van Dijck", "text": "Edward Van Dijck, batzuetan Edouard Van Dyck izen frantsestuaz ezaguna (Herent, Flandria, 1918ko martxoaren 22a - Leuven, Flandria, 1977ko apirilaren 22a), 1940tik 1950 arte izandako belgikar txirrindulari profesionala. 1947an Espainiako Vuelta irabazteaz gain beste bi etapa lortu zituen. 1948ko Frantziako Tourrean etapa garaipen bat lortu zuen.\nPalmaresa.\n1939\n1940\n1941\n1942\n1943\n1944\n1945\n1946\n1947\n1948\n1949\n1950\n1951"}
{"id": "52281", "revid": "120066", "url": "https://eu.wikipedia.org/wiki?curid=52281", "title": "George Harrison", "text": "George Harrison (Liverpool, 1943ko otsailaren 25a - Los Angeles, 2001eko azaroaren 29a) gitarra-jotzaile ingelesa izan zen, The Beatles taldeko kide izateagatik ezaguna. Bera izan zen Indiako sitar instrumentua mendebaldera ekarri zuen lehena.\nBiografia.\nHarrison Liverpoolen jaio zen 1943an, familia irlandar batean. Umetan alboan \"Penny Lane\" kalea zuen eskola batera joan zen, ondoren Beatlesen abesti bilakatu zena.\nBigarren hezkuntzako eskolan Paul McCartney ezagutu zuen, eta denbora librean gitarra jotzeari ekin zion. Bere anaia eta lagun batez talde batean ere aritu zen. Ikasketetan ez zen oso ondo aritu, eta 1959an ikasketak utzi zituen. Elektrizista laguntzaile bezala lanean aritu zen tarte batean, eta bertan ikasitakoak musika tresnerian aplikatu ahal izan zituen geroago.\nJohn Lennon McCartneyri esker ezagutu zuen, eta 1958an hauek biek eta Pete Bestek osatzen zuten \"The Quarrymen\" taldean (1960 The Beatles izena hartuko zuena) sartu zen gitarra jole modura. Taldeko gazteena bazen ere, pixkanaka toki garrantzitsuago bat hartzen joan zen bere konposizio eta gitarra-jotzaile dohainak zirela eta.\n\"Beatle isila\" ezizena zuen Harrisonek jarraitzaileen artean, baina behin baina gehiagotan aritu zen abeslari bezala. Berak idatzitako abesti guztietan ez ezik, beste abesti batzuetan ere ahotsa jarri ahal izan zuen. 60. hamarkadaren bigarren erdian Harrisonek hainbat eta hainbat abesti bikain idatzi zituen, hala nola: \"\"Norweegian Wood\", \"Within You Without You\", \"While My Guitar Gently Weeps\", \"Something\", \"Here Comes the Sun\"\"...\nHala eta guztiz ere, Harrisonek zailtasun handiak zituen McCartney eta Lennon bere abestiak grabatzera konbentzitzen, hauek izan baitziren taldearen liderrak hasiera hasieratik. Honek eta beste hainbat tirabirak eraginda, taldea 1970an desegin zen, Harrisonek 26 urte besterik ez zituela.\nHarrisonek bakarkako ibilbide oparoa izan zuen; aipatzekoa da taldearen sakabanaketaren ondoren argitaratu zuen lehen lana, \"All Things Must Pass\", rock historian bakarlari batek argitaraturiko lehen album hirukoitza izan baitzen. Beatles garaian idatzi baina grabatu ezinik gorde zituen abesti pila zen horrelako emaria izatearen arrazoi nagusia. 70. hamarkadan hainbat disko plazaratu zituen, eta Eric Clapton lagun minarekin (Beatles garaian ezagutua) zein beste artista askorekin elkarlanean ere aritu zen, bai estudioan eta baita zuzenean ere.\n1980an \"I Me Mine\" autobiografia plazaratu zuen, eta Beatleseko kideetan lehena izan bazen ere, ez zuen taldeari buruz gauza askorik idatzi. 80. hamarkadan Clapton, Bob Dylan eta Tom Petty bezalako musikariekin elkarlanean aritu zen, eta bakarkako diskoak ere argitaratu zituen.\n90. hamarkadan hildo beretik jarraitu zuen, baina honen amaiera aldera minbiziarekin borrokan ibili zen. Borroka luze baten ondoren, 2001eko Azaroan hil zen Hollywoodeko etxe batean, 58 urte zituela."}
{"id": "52282", "revid": "688", "url": "https://eu.wikipedia.org/wiki?curid=52282", "title": "Tibalt III.a Xanpainakoa", "text": "Tibalt III.a (Troyes, 1179ko urtarrilaren 3a - \"ib.\", 1201eko maiatzaren 24a) Xanpainako kondea izan zen 1197-1201 bitartean.\nBiografia.\nTibalt Henrike I.a Xanpainakoa eta Luis VII.a Frantziakoa eta Leonor Akitaniakoaren alaba Mariaren seme txikiena izan zen. 1197an Henrike II.a Xanpainakoa anaia ordezkatu zuen.\n1198an, Inozentzio III.a aita santuak Laugarren Gurutzadarako deia egin zuenean, europar nobleek ez zuten gogo handirik. Hala ere, Tibalten etxean egiten ari ziren torneo batean, 1199ko azaroan, frantziar noble batzuek \u00abgurutzea hartzea\u00bb erabaki zuten; Tibalt hautatu zuten buruzagi. Hurrengo urtean hil zenez, Bonifazio Montferratokoak ordezkatu zuen.\nEzkontza eta seme-alabak.\n1199ko uztailaren 1ean Chartresko katedralean Antso VII.a Nafarroakoa erregearen arreba Blankarekin ezkondu zen; haien seme Tibalt IV.a Nafarroako koroaz jabetu zen 1234an."}
{"id": "52283", "revid": "119347", "url": "https://eu.wikipedia.org/wiki?curid=52283", "title": "Uribarri (konpartsa)", "text": " \nUribarri Bilboko konpartsarik zaharrenetakoa da, hauen federakundearen kidea dena eta izen bereko auzo bilbotarrekoa."}
{"id": "52284", "revid": "65203", "url": "https://eu.wikipedia.org/wiki?curid=52284", "title": "2011", "text": "2011 larunbatez hasitako urte arrunta izan zen."}
{"id": "52286", "revid": "56334", "url": "https://eu.wikipedia.org/wiki?curid=52286", "title": "2012", "text": "2012a igandez hasitako bisurtea izan zen."}
{"id": "52287", "revid": "119347", "url": "https://eu.wikipedia.org/wiki?curid=52287", "title": "Irrintzi (konpartsa)", "text": "Irrintzi Bilboko konpartsarik zaharrenetakoa da, hauen federakundearen kidea dena eta Solokoetxe auzo bilbotarrekoa."}
{"id": "52292", "revid": "56334", "url": "https://eu.wikipedia.org/wiki?curid=52292", "title": "2013", "text": "2013a asteartez hasitako urte arrunta izan zen."}
{"id": "52293", "revid": "56334", "url": "https://eu.wikipedia.org/wiki?curid=52293", "title": "2014", "text": "2014a asteazkenez hasitako urte arrunta izan zen."}
{"id": "52294", "revid": "119347", "url": "https://eu.wikipedia.org/wiki?curid=52294", "title": "Arrainak (Bilboko konpartsa)", "text": "Arrainak Bilboko konpartsarik zaharrenetakoa zen, hauen federakundearen kidea zena eta Olabeaga auzo bilbotarrekoa."}
{"id": "52295", "revid": "56334", "url": "https://eu.wikipedia.org/wiki?curid=52295", "title": "2015", "text": "2015a ostegunez hasitako urte arrunta izan zen."}
{"id": "52296", "revid": "119347", "url": "https://eu.wikipedia.org/wiki?curid=52296", "title": "Lehoiak", "text": "Lehoiak Bilboko konpartsarik zaharrenetakoa zen, hauen federakundearen kidea dena eta errepublika eta sozialismoaren inguruan bildutakoa.\n2011. urtean, Bilboko Konpartsek \"Lehoiak\" kanporatu zituzten. Arrazoien artean Konpartsen estatutuei eta erabakiei kasurik ez egitea. Baita ere, Lehoiak konpartsari, gainerako Konpartsa guztiek hartutako erabaki batzuen kontra egitea leporatu zitzaion."}
{"id": "52297", "revid": "119347", "url": "https://eu.wikipedia.org/wiki?curid=52297", "title": "Moskotarrak", "text": "Moskotarrak Bilboko konpartsarik zaharrenetakoa da, hauen federakundearen kidea dena."}
{"id": "52298", "revid": "119347", "url": "https://eu.wikipedia.org/wiki?curid=52298", "title": "Satorrak", "text": "Satorrak Bilboko konpartsarik zaharrenetakoa da, hauen federakundearen kidea dena."}
{"id": "52299", "revid": "42829", "url": "https://eu.wikipedia.org/wiki?curid=52299", "title": "Pa...Ya", "text": "Pa...Ya Bilboko konpartsa da. 1989tik Konpartsen Federakundeko kidea da Otxarkoaga auzo bilbotarreko elkarte hau. Arbolantxan dauka lokala. Otxarkoagan dihardu, baina sortu Baionan sortu zen 1989an, Pa..Ya Pe\u00f1aren barruan (Baionako Patxa taldearekin adiskidetze jai batean sortu zen).\nUrtero Bilboko Aste Nagusian parte hartu izan dutenean txosna Arriaga antzokiaren gunean edukitzen dute. Eta txosnan antolatu dituzte kontzertuak, txapelketak, bazkariak, umeei zuzendutako ekintzak, eta ekimen internazionalistak.\nBestalde, aste nagusiaz gain, Otxarkoagako Justu eguneko jaia berriro antolatzen hasi ziren 1995ean, Arbolantxa auzoko memoria historikoa eta bertako euskararen bitartez bertako izaera berreskuratzeko. Auzo kontzientzia berrartuta, Justu egunean bertako baserrietako familiak biltzen dira.\nSariak eta errekonozimenduak.\nBilboko Aste nagusiko txupineroak emakumezkoak eta konpartsaren bateko kideak izaten dira beti. 1999an eta 2019an Konpartsa honetako kide izan dira neska txupineroak:"}
{"id": "52300", "revid": "9357964", "url": "https://eu.wikipedia.org/wiki?curid=52300", "title": "Pinpilinpauxa (konpartsa)", "text": "Pinpilinpauxa Bilboko konpartsarik zaharrenetakoa da, hauen federakundearen kidea dena eta transexualitate eta sexu-askatasunaren aldekoa."}
{"id": "52302", "revid": "69297", "url": "https://eu.wikipedia.org/wiki?curid=52302", "title": "Se\u00e1n Kelly", "text": "Se\u00e1n Kelly (Carrick-on-Suir/Carraig na Suire, Tipperaryko konderria, Irlanda, 1956ko maiatzaren 24a) txirrindulari profesional ohia da. Lanbide horretan, 1977tik 1994 arte, 194 garaipen lortu zituen.\nJean de Gribaldyren eskutik igaro zen profesionaletara. Hasieran \"sprinter\" lanetan nabarmendu zen; gero, arlo guztietan ibili zen garaipenaren lehian."}
{"id": "52304", "revid": "23317", "url": "https://eu.wikipedia.org/wiki?curid=52304", "title": "Irun Basket", "text": "Irun Basket Irungo saskibaloi taldea da. 2001. urtean sortu zen, saskibaloi zale talde baten bidez.\nHistoria.\n2006-2007 Denboraldia.\nTaldea.\nDenboraldi honetan, Irun Basket taldeak 9. lekuan bukatu du liga, sortu zenetik bere posizio honena. Lehenengo aldiz, igoerako fasean izan zen kategoriako talde gogorragoekin jokatuz, eta bi partidu irabaztea lortu zuen.\n2007-2008 Denboraldia.\nTaldea.\nDenboraldi honetan, taldeak baja garrantzitsuak ditu (Mart\u00edn, Joseba, Chiquilicuate, Javi eta Iban). Aurpegi berriak daude ere bai: Javier Vaquero eta I\u00f1aki Arruabarrena pibotak, Ibon Moreno-Arrones hegalekoa eta Jos\u00e9 Manuel C\u00e1mara, azken honek komarkako entrenatzaile ospetsuenetako bat.\n2008-2009 Denboraldia.\nTaldea.\nEntrenatzailea: Jos\u00e9 Manuel C\u00e1mara"}
{"id": "52305", "revid": "2048", "url": "https://eu.wikipedia.org/wiki?curid=52305", "title": "Hamas", "text": "Hamas ( '; , ', \u00abErresistentzia islamikoaren mugimendua\u00bb esaldiaren akronimoa) erakunde politiko-militar palestinarra da. 2006ko hauteskundeetan, gobernua eskuratu zuen, parlamentuan nagusitasuna lortuta. 2007ko ekainaz geroztik, kontrolpean du Gazako zerrenda osoa, Fatah eta Palestinar Aginte Nazionaleko indarrak garaituta. Israelen aurkakoa da, eta hari armez aurre egitearen aldekoa. \"Hamas\" izenak, akronimoa izateaz gainera, \u00abgarra, lehia bizia\u00bb esan nahi du.\nTaldea 1988an sortu zen, eta Musulman Anaitasunetik kanpo hazi eta zabaldu zen, Gazan erlijio, gizarte eta heziketa lanetan ari zen talde batetik. Hamasen eta Musulman Anaitasunaren arteko harremana ona da eta bi taldeak erakunde bakartzat har daitezke. Hamaseko lehen buruzagia Ahmed Yassin xekea izan zen, eta Intifadarekin, israeldarren aurka abiarazi zuten protesta ekinaldiarekin, sendotu zen talde gisa. Haatik, sendotzeko, fase desberdinetan, Hamasek Israelen finantzamendu eta babesa eskuratu du, PAEren orduko kemen politikoa ahultzera bideratua. \nHamasek ez zuen inolako hitzarmenik egin nahi Israelekin. Erakundearen hamaikagarren artikuluak dio inolako alderdik ez duela Palestinako lurra emateko eskubiderik; hamahirugarrenak, berriz, \"jihad\"a dela Israeli aurre egiteko bide bakarra, eta nazioarteko bake konferentziak eta gainerako neurriak \"denbora alferrik galtzea\" direla. Hamasen jihadak palestinar moderatuen aurkako ekintzak egin ditu (PAEko kideen aurka gehien bat), Israelen aurkako erasoez gainera. Hamasen estatutuetan argi eta garbi adierazita daude Mendebaldearen eta juduen aurkako sentimenduak, eta Koranetik ateratako aipuak erabiltzen dira artikulu askotan.\nHamas gizarte laguntzarako taldea eta borroka taldea da aldi berean. Palestinarren bizimodua eta heziketa hobetzeko plangintzetan, lanbide heziketan, osasungintzan eta enplegua bilatzeko zereginetan hartzen dute parte. Hamaseko ekintzaile suizidak eta aktibistak bizia Jainkoaren alde ematea ekintzarik handiena dela sinesten duten talde berezi bateko kideak dira. Hamasen beso armatua Al-Qassam Brigadak dira.\n1994ko maiatzean Palestinako Aginte Nazionala sortu zenean, Hamasek gerra zibilari ekingo ziola egin zuen mehatxu, Israelen aurka borrokan jarraitzeaz gainera. Hurrengo egunetan, Tel Aviven, 22 pertsona hil ziren autobus bat leherrarazita, eta Israelek Hamaseko ehunka ekintzaile atxilotu zituen. Hamasek palestinar gehienen babesa du.\n2014ko abenduaren 17an, Europar Batasunaren terroristen zerrendatik kanporatu zuten Hamas. Lau urte ziren Hamasek adierazi zuela bera zerrendan sartzeko erabakia ez zela ikerketa baten emaitza izan, AEBen txostenen emaitza, baizik. Europako Parlamentuak lurraldearen estatu izaerari buruzko bozketa egin zuen egunean eman zen aditzera erabakia. 2015eko urtarrilaren 19an, Europako Batasuna Hamas 'talde terroristen' artean edukitzearen alde agertu zen. Urtarrilaren 31n, Hamasen adar armatua \u00abtalde terrorista\u00bb izendapena eman zion Egiptok eta debekatu egin zuen.\n2023ko urriaren 7an, Hamasek Gazako Zerrendatik Israelgo lurralde auzoari eraso egin zion, ehunka militar eta zibil erailez eta 200 gatibu inguru hartuz. Israelen kontraerasoak Israel-Gaza gerrari eman zion hasiera, Israel-Hamas gerra ere deitu izan dena."}
{"id": "52306", "revid": "119347", "url": "https://eu.wikipedia.org/wiki?curid=52306", "title": "Shin-chan", "text": "Shin-chan, Shin Chan edo \"Crayon Shin-chan\" (jatorrizko japonieraz \u30af\u30ec\u30e8\u30f3\u3057\u3093\u3061\u3083\u3093), Yoshito Usui marrazkilariaren manga bat eta anime edo animazio serie bat da, 5 urteko ume benetan bihurri bat protagonista duena.\nProtagonista umea bada ere, bere edukiengatik manga hau publiko helduari zuzendua dago. Agian oso estilo sinpleko marrazkiak dituelako, animazio serie gehienek ez bezala, jende askok haurrentzako programa bat dela pentsatzen du (hasieran behintzat). Seriean Japoniako gizarteko pertsonaia asko parodiatzen dira, batzuetan baita animeko pertsonaiak ere. Adibidez, Sailormoon-ekoak.\nGainera, Nohara sendiak Japonia osoan zehar bidaiatzen du askotan. Hiriak bisitatu eta bertako kultura eta gastronomiaz gozatzen dute, zeharka bada ere ikusleari erakutsiz. Atzerrira ere zenbait bidaia egiten dituzte: Espainia, Guam edo Australiara, besteak beste. Bidaia guztietan, Japoniara edo atzerrira izan, Shinnosukek bihurrikeria mordoa egiten du.\nShin-chanen jatorrizko bertsioko esamolde batzuk ezin dira beste hizkuntzetara itzuli. Hala ere, euskarazko itzulpenak bere umore bereizgarri hori mantentzen nahiko ondo asmatu du. Gainera, gauza asko edozein hizkuntzatara itzuli daitezke. Adibidez, Shinnosukek etxera heltzen denean \"Hemen naiz!\" esan beharrean \"Gero arte!\" esan ohi du; edo beste baten etxera joandakoan \"Ez da oso handia eta txukundu gabe dago, baina sartu lasai\" esaten du, bere etxea balitz bezala.\nJaponian Shin-chanek arrakastatsua izaten jarraitzen du gaur egun. Bere zenbait bideo-joko ere egin dira, horietako azkena Nintendoren Wiirako \"Crayon Shin-chan Saiky\u00f4 Kazoku Kasukabe King Wii\" deiturikoa. Hau Japoniatik kanpo merkaturatuko ote den ez da ziurra, hala ere.\nManga.\nManga astero argitaratzen da 1992az geroztik Weekly Manga Action aldizkarian. Gainera, atal horiek biltzen dituzten 200 bat orrialdeko 40 liburuki karrikaratu dira Japonian oraingoz. 2007ko apirilaren 11n, Shin Chanen 15. urteurrena ospatzeko eta jarraitzeko asmoa duela jakinarazteko, liburuki berezi bat ere atera zen.\nEuskaraz ez da argitaratu Shin-chanen mangarik, marrazki bizidunek egundoko ospea lortu zuten arren. Hego Euskal Herrian gaztelaniaz eta Ipar Euskal Herrian frantsesez argitaratzen da.\nBestalde, mangan beste serie japoniar askoren parodiak ikusi izan dira, esate baterako, Dragoi Bolarenak. Behin baino gehiagotan ikusi izan dira Misae, Kazama edota Himawari Super Saiya bihurtzen, Misae Kame Hame Ha bat jaurtitzen edo Ultraheroia Krilinen disko ebakitzailea erabiltzen.\nAnimea.\nCrayon Shin-chan animea mangaren telebistarako bertsioa da, oso ezaguna egin dena. Atal bakoitza hiru istorio txikitan banatzen da (atal bat hasi aurretik, euskaraz Shinnosukek honela esaten zuen bere ahots bereziarekin: \"Hara!\", edo \"Kontxo!\"). Batzuetan, bi edo hiru istorio txiki erabiltzen dira kontakizun bat luzatzeko.\nEspainiako estatuan, FORTAk erosi zuen Shin-chan. Kataluniako TV3 katean ospe handia lortu ondoren, hilabete batzuen buruan Euskal Herrian ematen hasi zen ETB1en eta ETB3en bitartez eta Galizian TVGren bitartez. Hauetan ere sekulako arrakasta lortu zuen Shin Chanek. 2002an, ordea, ikusleen eta gurasoen elkarte batzuk gogor kritikatu zuten seriea eta \"ez zela hezigarria\" eta \"haurrentzat desegokia zela\" argudiatu zuten. Izan ere, haurrentzako programen barruan ematen zen. Saioa gauez ematea eta programaziotik erabat kentzea ere eskatu zuten zenbaitek.\n2003ko ekainean \"Shin Chan bola galduen bila\" filma estreinatu zen Euskal Herrian (Japonian 1997an estreinatua). 2005eko amaieran, Espainiako Antena 3 telebista kateak erosi zituen Shin-chanen eskubideak eta ordutik ez da Euskal Telebistan gehiago eman.\nJaponian serieak dagoeneko 15 urte daramatza jarraian eta astero atal berri bat emititzen da. Gaur egun 1000 atalen inguruan dabiltza. 1992an astelehen goizetako 7:00etatik 7:30etara hasi zen, 30 minutuko saio bezala. Geroago ostiral eta larunbatetan ere emititu izan da eta 24 edo 28 minutuko iraupena izan du. 2004ko urriaren 22an eta gaur arte, berriro ere ostiral goizetara eta 24 minutuko iraupenera itzuli zen. Atal bereziak edota filmak, hala ere, ordubete eta bi orduren artean ibiltzen dira.\nNazioarteko pertsonaia bihurtu da Shin-chan. Beste herrialde askotan ere emititu edo argitaratu izan da edo jarraitzen du oraindik: Espainian, Portugalen, Frantzian, Herbehereetan, Hungarian, ia Hego Amerika osoan, Israelen, Estatu Batuetan, Indonesian, Malaysian, Filipinetan, Txinan, Hego Korean, Taiwanen...\nPertsonaiak.\nNohara sendia.\nPertsonaia asko agertzen dira Shin-chanen ataletan, horietako batzuk hauek dira: Kazama, Nene, Masao, Boo-chan, irakasleak, Misae eta Hiroshiren senideak, auzokoak, Nanako, Ultraheroia eta beste asko.\nBikoizketa.\nShin-chanen animeko pertsonaiei ahotsak jarri dizkietenak hauek dira:\nShin-chanen musika.\nEuskaraz hasierako abesti bakarra eman izan da eta bukaerako bi, baina gehiago ere badaude. Japonian hasierako 10 kanta ezberdin eta bukaerako 14 ere egon dira momentuz.\nAipatzekoa da 2004an Euskal Herrian \"Betizu\" saioak kaleratu zuen Shin-chanen diskoa ere, honako hauekin: hasierako eta bukaerako abestiak, hasierako abestia karaoke bertsioan, hasierako abestia bertsio elektronikoan eta beste batzuk. Disko honek arrakasta handia izan zuen eta euskarazkoa izateko asko saldu zuen (5.000 kopia baino gehiago).\nHasierako abestia euskaraz.\n\"Bat, bi, hiru, lau!\"\n\"Shinnosuke da mutiko alai-alaia\"\n\"bihurri eta azkarra.\"\n\"Ez da geldirik egoten\"\n\"ez zaitu uzten bakean.\"\n\"(Shinnosuke!)\"\n\"Maitasun kontuetan\"\n\"argia naiz benetan.\"\n\"Neska gazte guztiak\"\n\"nik ditut atseginak.\"\n\"Zatoz, txiki, zatoz nirekin!\"\n\"Ez dut piperra atsegin!\"\n\"Begira ze tronpa, elefante tronpa.\"\n\"Troonpa, troonpa...\"\n\"Mutiko bihurria Shin-chan!\"\n\"(Shinnosuke!)\"\n\"Jende guztia oso urduri jartzen da\"\n\"ni azaltzen naizenean.\"\n\"Etorri nirekin pasatzeko primeran!\"\n\"Nire izena da Shin-chan!\"\nFilmak.\nJaponian ondorengo film hauek atera dira orain arte:\nFilmen antzerako beste atal berezi batzuk ere sarritan izan dira, atal arruntak baino luzeagoak eta zinemetan eman beharrean zuzenean telebistan bota izan direnak."}
{"id": "52311", "revid": "120070", "url": "https://eu.wikipedia.org/wiki?curid=52311", "title": "Otomandar Inperioa", "text": "Otomandar Inperioa (otomandar turkiera zaharrean: , \"Devlet-i \u00c2liye-yi Osm\u00e2niyye\"; azken otomandar turkieran eta egungo ) 1299tik 1922 arte turkiarrak buru zituen inperioa izan zen, etnia eta erlijio anitzekoa. Boterearen erpinean (XVI. eta XVII. mendeetan), hiru kontinentetan zehar hedatzen zen: hego-ekialdeko Europan, Ekialde Hurbilean eta Iparraldeko Afrikan. Mendebaldean, egungo Marokoko mugetaraino; ekialdean, Kaspiar itsasoraino; iparraldean, egungo Austriako mugetaraino; eta hegoaldean, egungo Somaliaraino. Hogeita bederatzi probintzia \u2014gehi bere mendeko Moldavia, Transilvania eta Valakia printzerriak\u2014 izatera iritsi zen. Otomandar Inperioari batzuetan \"Ate Gorena\" ere esaten zaio. Hala ere, deitura horrek berez Otomandar Gobernua izendatzen du, sultanaren jauregian kanpotarrentzat irekita zegoen ate bakarra baitzen.\nKonstantinopla hiriburua izanik, eta Mediterraneoko arroaren inguruko lurren kontrola hartuta, Otomandar Inperioa ekialdeko eta mendebaldeko munduen arteko elkarrekintzen erdian egon zen sei mendez. Nahiz eta lehen uste izan Inperioa gainbeheran sartu zela Suleiman I.a hil ondoren, iritzi hori ez dute babesten unibertsitateko historialari gehienek. Inperioak ekonomia, gizartea eta armada indartsu eta malguak mantendu zituen XVII. eta XVIII. mendearen zati handi batean. Otomandarrek porrot militar larriak jasan zituzten XVIII. mendearen amaieran eta XIX. mendearen hasieran, eta, horren ondorioz, Tanzimat izeneko eraberritze eta gaurkotze prozesu zabal bati ekin zioten. Hala, XIX. mendean zehar, Otomandar estatua askoz indartsuago eta antolatuago bihurtu zen, nahiz eta lurralde galera gehiago izan, batez ere Balkanetan, non estatu berriak sortu baitziren. Inperioa XX. mendearen hasieran Alemaniarekin aliatu zen, azken lurralde galerak eragin zituen isolamendu diplomatikotik ihes egin nahirik, eta, hala, Lehen Mundu Gerran sartu zen Erdialdeko Inperioekin batera. Ez zen oso prestatua gerra moderno batean parte hartzeko, eta inperioak barne tentsio garrantzitsuei ere aurre egin behar izan zien, batez ere bere arabiar lurraldeetan, 1916-1918ko arabiar iraultzarekin. Bien bitartean, Otomandar gobernuak abusuak egin zituen, baita genozidioa ere, armeniarren, asiriarren eta greziarren aurka.\nInperioaren gainbeheraren erdian, Lehen Mundu Gerraren ondoren potentzia aliatuek haren lurraldearen zati bat okupatu zutelarik, Otomandar Inperioa zatitu egin zen; Ekialde Hurbileko lurraldeak galdu zituen, Erresuma Batuaren eta Frantziaren artean banatuta, Nazioen Ligaren aginduen arabera, aintzat hartutako lurraldeen independentziaren zain: Palestina, Mesopotamia (geroago Irak izango zena), Siria eta Libano. Turkiako independentzia gerrak okupatzaile aliatuen aurka izandako arrakastaren ondorioz, Turkiako Errepublika sortu zen, 1923ko urriaren 29an, Ankaran, Anatoliaren bihotzean aldarrikatua, eta monarkia otomandarra indargabetu zen.\nHistoria.\nJatorria.\nTurkiarren jatorria Asia erdialdeko estepetan aurki daiteke, Turkestanen, abeltzaintza transhumanteari, bereziki zaldiei, eskainitako etnia batean, eta merkataritzan, modu sasi nomadan. Turkiarrak laster erlazionatzen dira inguruko kultura musulmanekin, haiekin harreman komertzialak sortu zituzten eta islama hartu zuten beren adar sunitan. Harreman hori Zetaren Bideari zor dakioke, merkatari musulmanak segur aski otomandarrak bizi ziren lurraldeetan ibiliko baitziren.\nGeroago Otomandar Inperioa izango zen eskualdean tribu turkiarren lehen sarrerak eremu militarrean eman ziren, Abbastar Kalifa-herriko armadek IX. mendean zehar barne borroketarako eta kristau eta bizantziarren aurkako borroketarako soldaduak behar izan zituztenean. Horregatik, mugako lurraldeetara jo zuten hango herritarrak erreklutatuz. Kalifa-herriaren barruan ikus daiteke turkiarrak armadan eta administrazioan posizioak igotzen ari zirela. Eremu horretan tribu turkiarren sartze motela bi modutara egin zen: talde tribalek lurraldea pixkanaka okupatuz eta denbora luzez eskualde hau menperatu zuen, eta militarki deuseztatu zuten Bizantziar Inperioaren aurka borrokatuz.\nSeljuktarren etxea turkiarren adar bat zen, IX. mendean Kaspiar itsasoaren eta Aral itsasoaren iparraldean kokatua. X. mendean, seljuktarrak mendebaldera mugitzen hasi ziren, Anatolia aldera. Manzikerteko guduaren ostean, tribu horiek hortxe finkatu ziren 1071n. Horren ondorioz, Anatoliako seljuktar sultanerria osatu zen, Asiako erdialdea bereganatuta zeukan Seljuktar Inperioaren adar independentea. 1243an, mongolek seljuktar armadak garaitu eta suntsitu zituzten. Astiro, inperioa desegin zen. Kinka horretan, Osman (edo Otman) I.a buru zuen turkiar estatua garatu zen, Otomandar Inperioa eratu arte, seljuktar eta bizantziarren hutsunea betetzeko. Osman izenetik eratorria da estatuaren izena beraz.\nEuroparantz hedatzea.\nHaren ondorengoek hedapen politikari eutsi zioten. Otomandar Inperioak Gallipoli hartu zuen, bere lehen \neuropar lurraldea, 1347an. Balkanetako egoera politikoa oso ezegonkorra zen. Erromatar Inperioa etengabeko gerra zibilean zegoen, Bulgaria duke aurkariaren artean zatituta eta Grezia potentzia lokalen eta latindarren artean banatzen zuten. Italiako itsas errepublikek ekialdeko Mediterraneoko merkataritza kontrolatzen zuten eta eskaintzaile onenari ematen zioten zerbitzua. Bestalde, Veneziak eman zien bidea turkiarrei \u2015funtsean lurrekoa den herria\u2015 Dardaneloen itsasartea zeharkatzeko, Gallipolira bidean. Otomandar Estatuak armada eraginkorra zuen, eta inguru horretara hedatzeko aprobetxatu zuen. Aurre egin zezakeen potentzia bakarra Serbia zen. Arazo hori 1389an konpondu zen, Kosovoko guduan garaipen erabakigarria lortu baitzuen inperioak, eta erresuma serbiarrak bertan amaitu ziren.\nBalkanak konkistatzea abantaila bikoitza izan zen otomandarrentzat. Alde batetik, horrek aukera eman zion baliabide fiskalak lortzeko, otomandarren mende dauden kristauek \"djizia\" ordaindu behar baitzuten beren erlijioa praktikatu ahal izateko. Bestetik, lege sistemari esker, gazte kristauak beren familietatik erauziak izan zitezkeen otomandarren guda talde berezietan sarrarazteko. Izan ere, jenizaroek osatzen zuten armadako elitea, baina baita administrazio atal bereziki eraginkorra ere.\nNahaste garaia.\nSultan nabarmen bat Bayezid I.a \u00abYildirim\u00bb izan zen. 1389ko Kosovoko guduan aita hil zitzaionean, botereaz jabetu zen, bere ugazanaia hil ostean. \nBuruzagi militar bikaina izan zen, eta kanpaina handiak egin zituen, konkista ugarirekin. Greziako iparraldea eta Bulgaria beraren esku erori ziren. Gero, Germiyanen eta Karamanen Turkiako emirerri anatoliarrak menderatzea lortu zuen, printze kristauen laguntza bikainarekin. Konstantinoplako hormak bakarrik egin zioten aurre. Bitan, 1391n eta batez ere 1394tik 1398ra, hiria setiaturik eduki zuen. Turkiarrek, ordea, ez zuten itsas armadarik hiriaren blokeo eraginkor baten bitartez hiria gosez errendiarazteko, ez eta hiriaren babes hormak zulatzeko adinako indarreko gailurik ere. Hala ere, 1398an arrisku bat iritsi zen ekialdetik, Bayezid setioa altxatzera behartu zuena: Tamerlan garaiezinak Anatolia mendean hartu zuen. Mehatxuaren aurrean, Bayezidek bere armada bildu behar izan zuen hari aurre egiteko. Hala eta guztiz ere, Tamerlanen tropa mongolek garaitu egin zuten, estrategikoki eta taktikoki aurreratuago baitzeuden. Bayezid atxilo hartu zuten\nTurkiar-mongol herrien etengabeko barne liskarren atal askik ezagun bat hasi zen orduan: ondorengotza gerra. Sultanaren ondorengotzari dagokionez araurik ez zutenez, Bayeziden seme bakoitzak botere gorena eskuratu nahi izan zuen.\u00a0Hamar urteko gerra zibilaren ondoren, Mehmed I.a izan zen irabazlea. Kostua, baina, astuna izan zen: inguruko potentziek beren onera etortzeko astia hartu zuten, anatoliar emirerriek independentzia berreskuratu zuten eta Erromatar Inperioak lurralderen bat eskuratzea lortu zuen.\nKonstantinopla erori zenekoa.\nSerbia menderatu zuten otomandarrek, 1459an, Smederevo erori ondoren. 1453an, Mehmed II.a sultanak gidatuta, otomandar armadek Konstantinopla hartu eta Bizantziar Inperioari amaiera eman zioten, 1453an. Hala, Otomandarren Inperioa Ekialdeko Mediterraneoko kristau gehienen gainera hedatu zen. Europako gurutzada batzuk Nikopolis, Varnan edo Aljerren izan ziren garaituak eta deseginak. \nKonstantinopla hartu eta gutxira, hiriburuaren historia mitikoari buruzko testu ugari agertu ziren. Mehmed II.ak eskatuko zien apaizei eta jakintsu bizantziarrei hiriaren historia aurkezteko.\nGoren garaiak.\nInperio berria.\nOtomandarrek \"roumi\" deitzen zieten kristau herrietako biztanleei, Ekialdeko Erromatar Inperioko herritarren estatutu zaharrari aipamen eginez. Otomandar Inperioak pixkanaka bere subiranotasuna Mediterraneoko munduaren hego-ekialdean zabaldu zuen, Oran inguruetatik Raguseraino (Dubrovnik), Afrika iparraldeko, Ekialde Hurbileko, Itsaso Beltzeko, Greziako eta Albaniako kostaldeak ia osorik hartuz. Hala ere, esan beharra dago Inperioaren agintea nominala dela lurralde askorentzat. Hain zuzen, Istanbuldik zenbat eta urrunago egon, orduan eta ahulagoak ziren inperioaren eta probintzien arteko loturak. Hala, Egipto mamelukoek gobernatzen zuten, autonomia handiz. Erregeordea zuten Tripoli, Aljer eta Tunisia tropa jenizaroz ongi hornituak zeuden, Europatik etor zitezkeen inbasioei aurre egiteko, baina politika propio bat gauzatzen zuten praktikan. Danubioko printzerriak (Transilvania, Valakia eta Moldavia) zergapean zeuden, baina beren bidea egiten hala zuten, batzuetan nagusiaren aurkako matxinada egiteraino.\nOtomandar sultanek beren titulua aberastu egin zuten XV. mendean, turkiarren \"khan\" klasikoari erantsita \"padishah\" pertsiarra, eta XVI. mendean, kalifa izenburu turkiarrarekin, hau da, Mahomaren ondorengoa eta \"umma\" edo komunitate musulmanaren burua.\nInperioaren lurraldeetan lotura edo menderatze estatus desberdinak aplikatzen ziren: \"iyi\" edo probintziak zeuden, \"paxa-beylerbey\" batek gobernatuak, baita zatiketa txikiagoak ere (\"sandjakak\", \"xarifatak\" edo \"valierriak\"). Mendeko estatuek urtero zerga behar zuten, leialtasun soilik formala zuten eta \u00abopariak\u00bb bidali behar zituzten (\"pexkex\", \"bakxix\") une edo data jakin batzuetan; batzuk kristauak ziren (printzerri errumaniarrak edo georgiarrak), beste batzuk musulmanak (Aljer, Tunisia eta Tripoliko erregeordetzak, Krimeako Khanerria). Libano aldi baterako banandu zen Fachr ad-D\u012bn II.a (1590-1613) emir druzoaren garaian.\nSalbuespen batzuk izan ezik \u2015herrialdearen egituragatik edo Inperioaren erdigunean egoteagatik\u2015 \"paxa-beylerbey\" bakoitza \u00aberrege zen bere erresuman\u00bb, diban izeneko kontseilu baten laguntzaz eta tokiko ohiturak nahiz egitura tradizionalak errespetatuz. Beren lurraldeetan duten kontrola aldakorra da. Valakiako eta Moldaviako printzerri kristauak, eta, aldi batez, Transilvania ez ziren otomandar probintzia bihurtu, baina sultanari tributu bat ordaintzen ziotenez, \"Dar al-Ahd\" (arabieraz \u062f\u0627\u0631 \u0627\u0644\u0639\u0647\u062f, \u00abitunaren eremua\u00bb) eremuan kokatzen ziren, ez Habsburgotarrak edo Errusia bezala, haiek \"Dar al-Harb\" (arabieraz \u062f\u0627\u0631 \u0627\u0644\u062d\u0631\u0628, \u00abgerraren eremua\u00bb) eremuan baitzeuden.\nOtomandar Inperioa \"millet\" sistemaren arabera antolatzen zen. Bosniatik hasi eta Anatoliaren azken bazterreraino, \"pomaktarrak\" ere tartean hartuta, kristau pobre asko (eslaviar, greko, armeniar...), baita judu eta erromani asko ere islamera bihurtu ziren, ez gehiago ordaindu behar izateko \"jizya\" (musulmanak ez direnen gaineko zergapetze bikoitza), eta \"\u03c0\u03bd\u03b4\u03b9\u03b4\u03bf\u03ac\u03bc\u03b8\u03c9\" edo \"dev\u015firme\" \u2015haurren bahiketa, jenizaroen gudarosteetan borrokatzera behartuta.\n\"D\u00f6nme\" edo sinestun berri bihurturik, gehienetan Ate Gorenaren leialak baino ez ziren, \"mum\u012bn\u012bn edo\" fededunei zor zitzaien konfiantzaz baliatzeko. Horregatik, Turkiako gaur egungo biztanle gehienak kaukasoar tipokoak dira, baina Erdialdeko Asiako turkiar herriak asiar fenotipokoak dira. Era berean, horregatik ere XIX. mendean erromani eta armeniar \"milletetako\" kide gehienak jabe eta merkatari aberatsak ziren, langile txiroak baino askoz gehiago, aberatsek soilik ordaintzen ahal baitzuten \"jizya\" zerga bikoitza.\nInperio berriak bere kohesioa finkatu zuen \"otomandar igogailu soziala\" aise erabilita: jenizaro guztiek, behin gudarostea utzi ondoren eta norberaren gaitasunen arabera, funtzio gorenetara iristeko aukera zuten, hala nola \"bey\", \"drogman\", paxa edo \"bisir\", eta adibideak ugariak dira. Kristau iraun zuten greziar \"fanariota\" aristokratek ere aukera izan zezaketen \"voivoda\" izendatuak izateko, zergapeko kristau printzerrietan.\nUrrezko aroa.\nPragmatikoak eta ez dogmatikoak, otomandar sultanek ez zuten bizantziar zibilizazio deuseztatu, baizik egokitu eta garatu egin zuten; horren lekuko dira Meskita Urdina, Santa Sofia basilikaren arkitektura erabiltzen duena edo termak, aro modernoan turkiar bainu izendatzen direnak. Bizantziar hezkuntza, zientziak, teknikak eta unibertsitateak oinordetzan hartzen jakin zuen Inperioak, otomandar bihurtuta eta Erdi Aroaren amaieran Europa osoan ospe handikoak. Ekialdeko unibertsitate haiek, gainera, mendebaldean egindako aurkikuntzen berri izan zuten: Piri Reis almiranteak Kristobal Kolonek egindako Amerikaren maparen kopia bat egin ahal izan zuen, eta mapa galdu zelarik, Reisen kopia da kontinente berriaren mapa zaharrena.Mundu guztiko intelektual eta finantzari ugarik hartu zuten Inperioan babes, hala nola judu sefardiek, Espainiaren eta Inkisizioaren errepresiotik ihesi, eta, ondoren, Andaluziako moriskoak.\n1517an, Selim I.ak Egipto mendean hartu eta mamelukoen sultanerriari amaiera eman zion. Al-Mutawakkil III.a abbastar kalifa Konstantinoplara eraman zuten bahituta, eta \"Sinestunen komandante\" titulua (\"Emir al-mumimin\") utzi behar izan zuen. Selimek Mahomaren erlikia batzuk Konstantinoplara eraman bazituen ere, zalantzagarria da abbastar kalifa-herriaren herentzia jaso nahi ote zuen, tesi hori askoz geroago agertu baitzen. Bizantziar inperioa amaitu eta handik ia mende batera, otomandar turkiarrek abbastarren dinastia arabiarraren ondorengotza hartu zuten.\nXVI. mendean, Suliman Handiaren erregealdiaren garaian, otomandar armadak Vienaraino iritsi ziren, 1529an eta 1532an, baina ezarritako setioa alferrikakoa izan zen. Gertakari hark ezarri zuen Inperioaren mendebaldeko hedapenaren muga.\n1533tik 1536ra, Anatolia, Azerbaijan eta Yemengo ekialdea gehitu zituen inperioak, mendeko lurraldeen zerrendara. Aljerren ezarriak ziren turkiar kortsarioek Tunisia kendu zieten Hafsidarrei 1534an, nahiz gero galdu egin zuten Karlos V.ren tropen aurrean. Tripoliko paxa turkiarrak Kairuan hartu zuen 1557an, eta 1569an berreskuratu zen behin betiko Tunisia. Otomandarrek Marokon egindako esku hartzeei esker, Fez hiria mendean hartu zuen Inperioak 1554an eta 1576an, Watasiden eta Saadien arteko botere gatazketan sartu ziren, portugaldarren aurka Ksar el-Kebirreko guduan azken horien alde egiteko 1578an, eta, ondoren, Alauien aurkako zenbait mugimendu lagundu zituzten, azken horiek boterea hartu ondoren. Kabyliak, oro har, burujabe izaten jarraitu zuen; Aljerreko erregeordetzako tropek hiru aldiz egiten zuten porrot Beni Abbesen erresumaren aurka (1553an, 1559an eta 1590ean).\nInperioak flota militar bat sortu zuen, Mediterraneoan nagusitu nahirik Italiako hirien gainetik, eta une batez eskura izan bazuen ere, Lepantoko guduan izandako porrotak, 1571n, Espainiako eta Veneziako floten aurka, Inperioaren nagusitasuna deusean utzi zuen. Sokollu Mehmet Paxak berrantolatua, otomandar flota potentzia garrantzitsua izan zen gerora ere, eta Veneziaren jabetzak (Zipre eta Egeo itsasoko uharteak) Inperioari gehitu zitzaizkion pixkanaka, baina Mediterraneoko merkataritzaren alderdrdi garrantzitsuenak Veneziaren, Genovaren, Portugalen eta Espainiaren kontrolpean zeuden.\nInperioak bere lekua hartu zuen Europako joko diplomatikoan, non Frantziaren aliatu bat bilakatu baitzen, Habsburgotarren aurkako zeharkako aliantza batean, Frantzisko I.aren erregealditik aurrera.\nMunduko potentzia zalantzan.\nSuleiman I.aren heriotzak, 1566an, Otomandar Inperioaren urrezko aroaren amaiera markatu zuen; XVI. mendean, Inperioaren azalerak 5.200.000 km2 zituen. Portugaldarrak Indiako Ozeanoan sartu zirelarik, Atlantikora bideratu zen Indietako merkataritzaren zati handi bat, eta Goa eta Maskaten aurka otomandarrek antolatutako espedizioek ez zuten eraginik ukan. Hala ere, Sortaldeko merkataritza XVI. mendearen amaieran berpizten hasi zen berriro.\nOtomandar Inperioak itsas espedizio handien bitartekoak zeuzkan oraindik (Zipre konkistatu zuen 1570ean, eta Kreta 1669an), eta lurrez austriarren zein errusiarren aurka egiteko gaitasuna ukan zuen. Mosku 1571n erre zuten, eta Viena, Austriako Habsburgotarren hiriburua, 1683an setiatu zuten. Inperioak mundu mailako botere sena gordetzen zuen oraindik. Sokollu Mehmet Paxa, Selim II.aren bisir handiak kanal proiektu bati ekin zion Suezen, eta beste bat Volga eta Don artean, baina ez zuen egiterik lortu.\nHego Europan, estatuen koalizio bat sortu zen Otomandar Inperioa itsasoetan garaitzeko asmoz, lehorreko borroketan garaiezina baitzirudien. Lepanton, Felipe II.a erregeak bidalia, koalizioko flota batek (Aita Santuen Lurraldea, Veneziako Errepublika eta Espainia) aurre egin zion turkiar flota handiari. 1571n, Lepantoko guduan 250 galera turkiar baino gehiago suntsitu zituen koalizioko flotak. Alabaina, etorkizunik gabeko garaipena izan zen, ez baitzituen otomandar boterearen oinarriak ukitu. Otomandar bisir handiak ministro veneziar bati hala esan zion gudu osteko negoziazioetan: \u00abZipre hartuta, besoa moztu dizuegu. Gure flota hondoratuta, bizarra moztu diguzue. Moztutako besoa, ordea, ez da berriro hazten\u00bb. 1573an, otomandar itsas armada berrituak bakea negoziatzera behartu zituen veneziarrak. Horri esker, Iparraldeko Afrikari berriro begira jartzeko aukera eman zion sultanari.\nOtomandar mugak ez ziren ia aldatuko ehun urte luzez, 1566tik 1683ra bitarte. Gerrak \"statu quo\" bihurtzen dira, eta Suleiman I.aren garaipenak iragan loriatsu gisa gelditu ziren oroimenean. Pertsiako Sefavidek etengabe bota zituzten atzera turkiarren erasoak. Danubioko eskualdeetan, Inperioak aurre egin behar zien Austriaren botere aurkariari eta printzerri errumaniarren matxinadei, Mihai Viteazu (1593-1601) buru zutela.\nBorroka eremuetan, otomandar armadak, edo, hobeto esanda, Turkiako kronistek deitzen zioten moduan, \u00abislamaren armadak\u00bb potentzia izugarria izaten jarraitzen zuen. Indar ugari, logistika handia, eliteko jenizaroak, eta beti arkuz edo erriflez hornitutako soldadu samalda ikaragarriak. Austriaren aurkako Gerra Luzeak (1593-1606) giza baliabide handiak eskatu zizkien otomandarrei. 30 milioi biztanleren kemenari esker, gerra ahalegin handiak egin ahal izan zituzten, baina nabaritzen hasia zen Mendebaldearekiko atzerapen ekonomiko eta teknikoa.\nGainbeheraren atarian.\nGarai nahasiak.\nMehmed III.aren (1595-1603) eta haren seme Ahmed I.aren (1603-1617) erregealdien garaian, Inperioak matxinada eta altxamendu militarrei egin behar izan zien aurre, batez ere Konstantinoplako \"sipahi\" edo zipaioei, 1603. urtearen hasieran. Beren boterea ziurtatzeko, sultan otomandarrek maiz aldatzen zituzten bisirrak, kontseilariak, buru militarrak eta goi administrazioko kideak. Horren ondorioz, izendatutako kargudunak bide guztietatik dirutza azkarrak lortzen saiatzen ziren; beste horrenbeste, menpeko funtzionarioak. Ustelkeria giro hartan, menderatutako herriak turkiarren kontra altxatzen hasi ziren, batez ere druzoak.\n1590ean Sefavidekin sinatutako itun umiliagarriaren ondotik, otomandarrek Georgia, Chirvan, Lorestan eta Tabriz hartu zituzten, Azerbaijanen parte batekin. Gerra 1603an hasi zen berriro, Abbas I.a Pertsiakoak Tabriz berreskuratu zuenean; urte gutxiren buruan, ostera mendean hartu zituen Azerbaijan, Georgia eta Mesopotamia, Bagdad barne (1612).\nEuropan, Zsitvatorokeko itunak amaiera eman zion Germaniako Erromatar Inperio Santuaren aurkako Gerra Luzeari. Sultanak lehenengoz onartu behar izan zuen enperadorearekin parez pare solastatzea, eta urteko zerga \u00abopari\u00bb bihurtu zuten. Otomandarrek Nagykanizsa, Esztergom eta Eger gorde zituzten, baina V\u00e1c eskualdea utzi behar izan zuten. Mendebalderanzko bidea eten egin zitzaien.\nXVII. mendearen hasieran, otomandar armadak 150.000-200.000 bat gizon zituen. Hiru osagai zituen: \nKontingente bat eman behar zuten mendeko lurralde militarrei (zipaio) esleitutakoak (\"timar\" eta \"zaim\") jauregiko zerbitzarien esku gelditu ziren pixkanaka, eta horren ondorioz armadarekiko betebeharretatik aske.\nJenizaroen goraldia.\nProbintzietako tropatan gero eta soldadu gutxiago zenbatzen ziren; 1560tik 1630era, \"odjakak\" ugaritu egin ziren, batez ere jenizaroen gorputza, lau aldiz biderkatuta. Presio fiskala areagotu egin zenez, probintzietan gero eta arazo gehiago sortu ziren. Jenizaroek, berriz, estatu bat osatzen zuten Estatuaren barruan, gero eta gehiago musulmanen artean errekrutatuta. Ezkontzeko eskubidea zutenez, garnizio bizitzan kokatzen ziren, batez ere Konstantinoplan. Turkiarrek jenizaroen artean zerbitzatzeko baimena lortu zuten, lehen esklabo kristauek bakarrik osatzen zuten bitartean. Horrela, pretoriar guardia bat bihurtu zen, lehiaketa dinastikoen arbitro.\n1648an Ibrahim I.a sultana hil ondoren eta 1656ra arte, Mehmet K\u00f6pr\u00fcl\u00fc bisirrarekin batera, aldi bat nabarmendu zen: \"emakumeen sultanatoa\" deitutakoa. Izan ere, garai hartako sultan gehienek benetako botere gutxi zuten. Sultanaren amak zuzendutako harem inperialak zuzentzen zuen botere politikoa. Emakume \"boteretsu\" haietako bat Nur-banu izan zen, 1560ko hamarkadako Inperioko benetako zuzendaria. Suleiman I.aren emazte H\u00fcrrem Sultan nabarmendu zen, emakume boteretsuen artean. Ibrahim I.aren ondorengotzan (1640-1648), harem inperiala gatazka orokor baten eszenatokia izan zen konkubina batzuen eta Ibrahimen ondorengo Mehmed IV.aren amaren artean.\nBerpizkunde labur bat.\nAzkenik, garai horretan kontrabotere bat sortu zen, bisir handiena, K\u00f6pr\u00fcl\u00fc familiako kideak bisir handi izendatuak izan baitziren. 1656tik 1703ra bitarte, Inperioa eta haren handitasuna berregituratzen hasi ziren. Mehmed Paxa K\u00f6pr\u00fcl\u00fc armadaren erreformarekin hasi zen. Gero, haren ondorengo semeak \u00abemakume sultanen\u00bb boterea ezabatu zuen. K\u00f6pr\u00fcl\u00fctarren bisir garaiak sultanen boterearen murrizpena baliatu zuen beren botere eta handitasun nahia asetzeko. Batez ere eremu militarrean lortu zuten otomandarren ospe higatua pixka bat edertzea. Transilvanian Inperioaren botere berrezarri zen, Kreta 1669an erabat mendean hartu zuten, Podolia 1676an poloniarrei hartu zieten.\nEtengabeko gatazka aldi hura Kara Mustafa (K\u00f6pr\u00fcl\u00fctar bat, baina familiak adoptatua) bisir handiaren agintaritza osoan luzatu zen, gerra piztu baitzuen austriarrekin, ez baitzuen berritu nahi izan Vasv\u00e1rreko bake ituna, 1664an epemugara iritsi ostean. 1683an Viena setiatu zuen. Azkenik, Poloniako Joan III.a Sobieski erregeak turkiarrak garaitu zituen. K\u00f6pr\u00fcl\u00fc familiaren boterea ia guztiz hautsi zen jenizaroek Kara Mustafa hil zutenean, sultanaren aginduz. Liga Sainduaren kristau aliantzak tropa turkiarrak garaitu zituelarik, 1699an Karlowitzeko ituna sinatzera behartu zuen Otomandar Inperioa. Itunaren ondorioz, Inperioak lurraldeak galdu zituen lehen aldiz, besteak beste Hungaria eta Banat. Ekonomikoki porrot eginda eta etsaiek militarki itota, kale itsuan sartuta gelditu zen.\nBi sultanek bakarrik jakin zuten beren denbora boterearekin markatzen: Murad IV.a (1623-1640), berreskuratu zituena Erevan 1635ean eta Bagdad 1639an, Safaviden dinastiaren lepotik; eta Mustafa II.a (1695-1703), Habsburgotarren aurka gerran jarraitu zuena, eta Lipoya. Lugoj eta Caransebe\u015f berreskuratu zituena, nahiz porrota jaso zuen Sentako guduan (Serbia, 1697-09-11).\nInperioa setiatua.\nGeldialdi garai hartan, Danubioko lurraldeetako batzuk Austriaren esku laga zituen Otomandar Inperioak. Aljerreko erregeordetza eta Egipto, esaterako, gero eta independenteagoak dira Konstantinoplari buruz. Iparraldeko mugan, gaur egungo Ukrainarantz, otomandarrek Petri I.aren errusiar inperioa atzerarazi zuten, baina Katalina II.aren erregealdian porrot sail handi bat pairatu zuten, errusiarren ontzidiak Egeo itsasoan Krimea hartu baitzuen 1782an.\nGarai hartan, sultanak eta bisirrak buru-belarri ahalegindu ziren gainbeheran zetorkien inperioa indarberritzen. \"Tulipen mendean\" (\"L\u00e2le Devri\" turkieraz, Ahmed III.a sultanak loreari zion maitasunagatik hala deitua), Otomandar Inperioaren itzulera antzeko bat gertatu zen, Europako eszena ekonomiko eta politikoen buru. Austriaren aurkako gerra bat berriro ere galdu bazuen ere 1718an, eta Passarowitzeko itunean inperioa belaunikatu behar izan bazen ere, Ahmed III.ak berebiziko ahalegina egin zuen erreforma berriak sartzen: zergak arindu zituen, inperioaren irudiak ospea hartu zuen berriro eta Europako manufakturen antzeko enpresa ugari sortu ziren. Armada modernizatzen ere saiatzen da, Europako aholkulariekin.\n1730ean, Albaniar jatorriko Patrona Halil jenizaroak konplot bat antolatu zuen Ahmed III.a sultanaren aurka, ez baitzituen bete Halilek proposatutako erreforma proposamenak. Horren aurrean, Patrona Halilk eta beste jenizaro batzuek Mahmud I.a aldarrikatu zuten sultan. Ahmed III.ak astia izan zuen Halil exekutatzeko, baina boterea utzi behar izan zuen matxinadaren ondoren.\nBeste arazo bat gehitu zitzaion 1731n Otomandar Inperioaren egoera txarrari: Kaukasia. Errusiarrek eta persiarrek Kaukasiaren gaineko burujabetza aldarrikatzen zuten. Errusiarren aitzakia zen lurralde haietan antzinako kosakoak bizi zirela; persiarren zuribidea, urte luzez haien mende egon zirela. Kaukasoko iparraldeko zirkasiar haiek, berez, Ukrainako antzinako kosako etorkinak ziren. Azkenean, tirabira politikoak gerrara eraman zituen Errusiar eta Austriar Inperioak, alde batetik, eta Otomandar Inperioa, bestetik, 1735etik 1739ra. Errusiarrek Krimea eta Danubioko printzerriak (Valakia eta Moldavia) hartu eta otomandarren mendeko tartaroak zapaldu eta gero, Dniester ibaia zeharkatuta, Besarabia ere mendean hartu zuten. Errusiak ez zituen, ordura arte, otomandarrenak izandako hainbeste lurralde kontrolatu.\nOtomandarren egoera zaila profitatuta, Nadir Xah Persiako xah berria erasora atera zen Inperioaren aurka. Lehenik, sultanarentzat preziatuak ziren hiri edo probintziak mendean hartu zituen (Bagdad, kasu), berari interesatzen zaizkionen truke aldatzeko; horrela, Bagdad otomandarrei itzuli zien, Armeniaren eta Georgiaren truke. 1735ean, itun bat sinatu zuen errusiarrekin, besteak beste haiek otomandarren aurka zeukaten gerra amaitzen zuena.\nJenizaroen indarra.\nInperioaren boterea gero eta itxurazkoagoa zen. Gainbehera nabarmena izan zen XVIII. mendean, Mustafa III.aren erregealdian. 1763an, Raghib Paxa bisirra hil zenean, boterean bakarka jarraitzea erabaki zuen. Politikari trebeziarik gabea zenez, ez zekien aholkulari edo komandante militarrak egokiz inguratzen. Voltairek \u00abezjakin handi\u00bb bat zela zioen, Katalina II.a Errusiakoari bidalitako gutun batean. Ezgaitasun nabarion aurrean, jenizaroek beren boterea nagusiarazi zuten, sultanak egin nahi zituen erreforma guztiak blokeatuta. Ez zen lehenengo aldiz gertatzen eliteko soldaduen esku hartzea politikan, XVII. mendean lau sultan hil edo boteretik kendu baitzituzten (Mustafa I.a, Osman II.a, Ibrahim I.a eta Mehmed IV.a). OInezko soldatuen gorputz horren boterea handituz joan zen etengabe. Abdulhamid I.ak, Mustafa III.aren anaiak, ezin izan zuen eragotzi Krimea mendean hartzea, 1783an, Katalina II.ak. Ordutik aurrera, Itsaso Beltza ez zen gehiago otomandarren kontrol bakarraren mende. Selim III.aren erregetzan, aurrekoari jarraituta, jenizaroen boterea goratu besterik ez zen egin, eta haren ideia erreformatzaileak onartzen ez zituztenez, 1807an matxinatu egin ziren: Selim III.a boteretik kendu eta haren ordez Mustafa IV.a jarri zuten, eta 1808an hil egin zuten. Jenizaroen gorputza 1826an desegin zutelarik, indartu egin zuen Ekialdeko auziari buruz Europako indarrek zeukaten norgehiagoka. Izan ere, Europako potentzia handiak (batez ere Frantzia, Erresuma Batua eta Errusia, eta, neurri txikiagoan, Austria, Italia eta Alemaniar Inperioa) lehian ari ziren, pixkanaka desegiten ari zen inperio haren eskualdeetan nolabaiteko eragina edukitzeko.\nGainbehera eta porrota.\nModernizatzeko ahalegina.\nXIX. mendean, Inperioak lurraldeak galdu zituen, baina modernizazio prozesu bati ekin zion, garai bateko boterea eta oparotasuna berreskuratzeko xedez. Aldi hori 1808an hasi zen Aliantzaren Gutunarekin (turkieraz \"Sened-i Ittifak\"); sultanaren eta buruzagi feudalen artean sinatutako itun bat zen, azken horiek administrazio zentralaren aurrean zuten boterea berresten zuena. Haren ondotik hasi zen Tanzimat (Berrantolaketa) izeneko berrikuntza aroa, 1839tik aurrera, non administrazio zentralak Inperioa modernizatzeko lege neurriak iragarri baitzituen. Garai hartan, Europako zenbait herrialdek, hala nola Frantziak eta Erresuma Batuak, eragin handia izan zuten Otomandar Inperioan. Une hartan hasitako beste erreforma bat izan zen esklabotza indargabetzea, 1847an. Erreformak 1856an sinatutako Parisko Itunak azkartu zituen, eta 1876ko abenduaren 23an lehen Konstituzio monarkikoa onartu zen.\n1830ean, Greziak, mendebaldeko potentzien laguntzarekin, independentzia lortu zuen. Egiptoko gobernadore Mehmet Alik subirano independente gisa jokatzen zuen, eta bere semea haren ondorengoa izatea lortu zuen, aurrekari bat ezarriz. Inperioak Errusiaren hedapenari aurre egin ahal izan zion, soilik Erresuma Batuak eta Frantziak babesten zutelako, batez ere Krimeako gerran. Babes garestia izan zen, baina: Frantziak Aljeria hartu zuen lehenbizi, Tunisia gero; Erresuma Batuak, Egipto, \"de facto\" XIX. mendearen hasieratik independentea zena.\nKrimeako Gerrak Inperioaren ahultasun finantzarioa jarri zuen agerian: ez zuen benetako aurrekonturik, diru sarrera fiskalak guztiz irregularrak ziren, zorpetze gero eta handiagoa zeukan. Inperioaren finantza eta aduanak 1863an partzuergo frantses-ingeles batek sortutako Otomandar Bankuaren begiradapean pasatzen ziren.\nInperioa ez zen gauza izan Balkanetako zenbait herrialderen independentzia galarazteko, Europan gero eta lurralde gehiago galduz. 1876ko urtarrilaz geroztik, zailtasunak izan zituen Bosniarren matxinada baten eraginez, Bulgarian altxaldi handi batekin batera gertatu baitzen, finean gatazka militarra sortu zuena Errusiaren eta Otomandar Inperioaren artean. Azpiratua, Turkiak errefusatu egin zuen potentzia handiek Londresen egindako protokoloa sinatzea, eta horrek kezka handia sortu zuen inbertitzaileen artean: hilabete bakar batean, erreferentziako mailegu publiko frantsesak lau puntu galdu zituen, italiarrak sei puntu eta errusiarrak hamar puntu.\nPorrota.\n1908an, Abdulhamid II.a sultan zurrunaren eta korronte erreformisten arteko tentsioak bultzatu zuen Turkiako Gazteen alderdia boterea hartzera. Erreformak aurrera eraman arren, Inperioak Ipar Afrikako lurraldeak galdu zituen lehenbizi; gero Dodekanesoa, Italiaren eta Tuirkiaren arteko gerran (1911); eta, azkenik, Europako ia lurralde guztiak Balkanetako gerretan (1912-1913).\nInperioa berriro altxatu nahirik, Alemaniar Inperioarekin aliantza bat egin zuten otomandarrek. 1914an gerra deklaratu zioten Entente Hirukoitzari, eta eraso handiak egin zizkioten Egiptori eta Kaukasoari. Porrotak izan ziren guztiak: Inperioak ez zuen bitartekorik ekimen politiko haiei erantzun egokirik emateko, epidemiek eta goseteek suntsiturik zeukaten. Egoera ahul hartan, barne tentsioak ugaritu egin ziren inperio osoan. Arabiar matxinada handia gertatu zen 1916 eta 1918 artean, Hussein bin Ali, Mekako xerifea, buru zela, Arabiako penintsula askatzeko eta Alepotik Adenera doan estatu arabiar bateratua sortzeko. Sultanak islamaren kalifa gisa egindako gerra santurako deiak ez zuen oihartzun handirik ukan. Inperioaren beraren existentzia mehatxupean gelditu zen, bai barne bai kanpo arazoengatik.\n1915ean, alderdiaren muinak, Talat Pasha barne ministroaren agindupean, armeniar otomandarrak erbesteratu eta erailtzeko ekimen bat antolatu zuen, armeniar genozidioa izenez ezagutzen dena: 1.200.000-1.500.000 hildako eragin zituen, historialari gehienen arabera, eta 600.000-800.000 biktima inguru, egungo Estatu turkiarraren arabera. Talat, Enver Pasha eta Turkiako beste buruzagi batzuen erruduntasuna Otomandar justiziak aitortu bazuen ere (1919ko uztailean heriotzara zigortu zituen), egungo turkiar Estatuak ukatu egiten du \u00abgenozidioa\u00bb egon zenik, eta nahiago du \u00absarraskiak\u00bb egon zirela esatea. Orobat, justifikatu egiten ditu, esanez armeniar populazio kristauak eta Pontoko greziarrak \u2015Errusiar tropen aldekotzat jotzen zirenak\u2015 Turkiaren osotasunerako mehatxu bat zirela. Frantziako Parlamentuak 1998ko maiatzaren 26an onartutako txostenak azpimarratzen duenez, 1923ko Lausanako Hitzarmenaren ondoren, \u00abdozenaka mila armeniar batzuk baino ez dira geratzen Turkian, gehientsuenak Istanbulen\u00bb.\nArmeniaren eta Greziaren aburuz, armeniarren eta Pontoko greziarren genozidioak (azken horiez, 1916 eta 1923 artean, 350.000-360.000 bat hildako) XX. mendean gertatutako lehenengoetakoak izan ziren. Otomandar Inperioko kristau populazio horien bi heren suntsituak izan ziren. Testuinguru nahasgarri hartan gertatu zen, baita ere, asiriar genozidioa, 1914tik 1920ra bitartean, 500.000-750.000 bat pertsona hil zituena; hau da, garai hartako asiriar populazioaren %\u00a070 inguru.\nOtomandar Inperioarentzat, Lehen Mundu Gerraren ondorioa erabat kaltegarria izan zen, austro-hungariarrentzat eta alemaniarrentzat bezala, garaituen eremuan baitzegoen. S\u00e8vresko Ituna guztiz zorrotza izan zen: \nOtomandar Inperioak burujabetza osoa Anatolia zentral eta iparraldekoan bakarrik gorde zuen. Herritarren eta armadaren begietara, sultanak zilegitasun guztia galdu zuen, halako itun bat sinatzeagatik.\nErrepublikarantz.\nS\u00e8vresko Itunaren baldintza ezin zorrotzagoek turkiar sentimendu nazionala piztu zuten. Soldadu ohiak Mustafa Mustafa Kemal Atat\u00fcrk militarraren inguruan bildu ziren. Europarrak Anatoliatik kanporatuta, gobernuburu gisa nagusitu zen, sultana ohorezko zereginetara zokoratuta. 1923an, Otomandar Inperioa eta kalifatoa deuseztatu zituen, independentzia gerraren bidez Turkia modernoa edo Turkiako Errepublika sortzeko, Otomandar Inperioaren ondorengo estatua gelditzen ziren lurraldean: Anatolia, Armeniar goi-ordokiaren mendebaldeko zati handi bat eta Ekialdeko Trazia. Kemal Atat\u00fcrk presidente bihurtu zen 1923an. Otomandar azken sultana, Abdulmezid II.a kargugabetzean, 1923an, Kemal Atat\u00fcrkek aldaketa politiko bat burutu zuen, otomandar dinastia amaiarazi baitzuen. Kalifatoa deuseztatuta, 1924an, aldaketa erlijioso bat eragin zuen, Islam sunitaren mendez mendeko erakunde nagusia suntsitu baitzuen (Abdulmezid II.a mundu musulmaneko 101. eta azken ohiko kalifa izan zen). 1990eko hamarkadatik aurrera, kalifa-herria berpiztu eta kalifa autoizendatzeko saioak ugaritu ziren, besteak beste Abou Bakr al-Baghdadi irakiarrarena.\nInperioaren antolaketa.\nOtomandar Inperioak mendeetan zehar garatu zuen Sultan inguruan oso gobernu zentralizatua. Estatuaren antolamendua, probintzien, herritarren eta funtzionarioen gaineko kontrol eraginkorra izan zuen. Aberastasuna eta posizio soziala ez ziren nahitaez herentziaz jaso behar, baina merituak aitortzearen bidez eskuratu zitekeen. Kargu sozialen bilakaera hori, hala nola, Bisirren eta Agharren izenburuen esleipenak markatzen zuen. Zerbitzu militarra funtsezko elementua zen hierarkian aurrera egiteko.\nProbintziak.\nOtomandar Inperioko probintziak erakunde administratiboak ziren, administrazio militarrean eta zibiletan eta funtzio exekutiboetan oinarritutakoak. Administrazio horren ezartzea bi fasetan egin zen: lehena Inperioaren eraikuntzarekin lotuta dago eta boterearen igoerarekin eboluzionatu da; bigarrena 1864ko administrazio-erreforma zabalengatik eta inperioaren deseginarekin amaitu zen.\nKultura.\nHainbat mendetan, Otomandar Inperioak ikuspuntu ekonomiko zein kultural batetik aldi aberatsak ezagutu zituen. Inguruko herrialdeetan eragin handia izan zuen: Mendebaldean (Europa, Afrika iparraldea), eta Ekialdean (Erdialdeko Asia, Persia, India). Bere posizio geoestrategikoak asko lagundu zion botere kultural nagusia izateko garaian.\nInperioaren hizkuntza ofiziala Otomandar turkiera izan zen, Turkiako, arabiar eta persiar nahasketa, arabiar karaktereetan idatzita zegoena. Inperioan, hainbat esparruetan, idaztea ezinbestekoa zen: jarduera ekonomikoetan, antolaketa judizialean, administrazioan, erlijioan eta hezkuntzan. Artxiboetan gordetako dokumentu ugariek garrantzi honi erakusten dute.\nOtomandarrek hainbat idazkera desberdin erabiltzen zituzten, estiloan zein funtzioetan. Zerbitzari zibilek \"divan\u00ee\" estiloan idazten zuten, hau da, kantzilerraren idazketa erabiltzen zuten. Idazlan horren helburua boteretik zetozen dokumentuak identifikatzea zen. Gutunen eta hitzen arteko diseinua ez zuen etenik, eta horrek ezinezkoa egiten zuen dokumentuak faltsutzea. Idazketa estilo batzuk apenas irakurtzen ziren otomandar gehienentzat. Hori da, bereziki, kontabilitaterako erabiltzen zen \"siyakat\" idazkera; oso azkar idazten duenak, hau da, idazkera oso kurbagarria dela esan nahi du. Gaur egun, idazkerari dagokionez, \"Nesih\" estiloan idazten da; hau zen kopiatzaileen idazketa. Bziren ere beste estilo batzuk baina hauek ziren nagusiak."}
{"id": "52312", "revid": "6327", "url": "https://eu.wikipedia.org/wiki?curid=52312", "title": "Kaspiar Itsaso", "text": ""}
{"id": "52314", "revid": "69297", "url": "https://eu.wikipedia.org/wiki?curid=52314", "title": "Alex Z\u00fclle", "text": "Alex Z\u00fclle (Wil, St. Gallen, Suitza, 1968ko uztailaren 5a) txirrindulari profesionala ohia da. Erlojupeko eta mendiko lasterketetan oso ona zen.\n1991an ONCE taldearekin debutatu zuen eta 2004a arte profesionalean aritu zen. Bere lehen urte profesionaletan Burgosko Itzulian etapa bat eta sailkapen nagusia irabazi zuen, bai eta Asturiasko Itzulia, Montjuiceko igoera,Volta a Catalunyako etapa bat eta Siliziako asteko beste bat ere.\nEspainiako Vuelta bi alditan irabazi zuen. Halaber, Euskal Herriko Itzulian ere birritan izan zen garaile: 1995ean eta 1997an."}
{"id": "52316", "revid": "336", "url": "https://eu.wikipedia.org/wiki?curid=52316", "title": "Arthur C. Clarke", "text": "Sir Arthur Charles Clarke (Minehead, Somerset, Ingalaterra, 1917ko abenduaren 16a - Kolonbo, Sri Lanka, 2008ko martxoaren 19a) zientzia-fikzio generoko idazlea, asmatzailea eta futurista izan zen. Haren lan ezagunena da . Izan ere, Stanley Kubrick zinemagile famatuarekin batera idatzitako gidoia bihurtu zen. Robert A. Heinlein eta Isaac Asimov idazleekin batera, sarritan Zientzia-fikzioaren Hiru Handiak (\"Big Three\") izenaz ezaguna den multzoan aipatzen dute.\nBizitza.\n1937 eta 1945 bitartean, hainbat fanzinetan idatzi laburrak argitaratu zituen. 1948 urtean BBC irrati-telebista katearen lehiaketa batentzat idatzi zuen bere lehendabiziko lan arrakastatsua: \"The Sentinel\", (\"Zelataria\"). Idatzi laburra da, baina hantxe dago \"2001: espazioko odisea\" historia arrakastatsuaren oinarria.\nZientzia-fikzioko eta zabalkuntza zientifikoko lan asko idatzi zituen, mota askotakoak. \"Hitzordua Rama-rekin\" (\"Rendezvous with Rama\") edo \"Paradisoko Iturriak\" (\"The Fountains of Paradise\") lanak zientzia-fikzio gogorra, zientifikoena edo Hard Science Fiction barruan kokatzen dira. Aldiz, \"The Sentinel\" edo \"The City and the Stars\" idazlanetan erlijio gaiak sartzen ditu, eta beste batzuetan, \"Richter 10\" adibidez, gai sozialak erabiltzen zituen zientzia-fikzioarekin nahastuta.\nArthur C. Clarke, idazlea izateaz gain, zientifikoa ere bazen, eta satelite eta telekomunikazioei buruz hainbat lan eta idazki egin zituen. Lan horien ondorioz, orbita geoestazionarioak \"Clarkeren orbitak\" izenaz dira ezagunak.\nOspetsu egin dira Clarkeren esaera batzuk, batez ere zabalkuntza zientifikoko \"Etorkizunaren profilak\" (1962) (\"Profiles of the Future; an Inquiry into the Limits of the Possible\") liburuan argitaratuak eta \"Clarkeren Legeak\" izenaz ezagunak. Horietan guztietan famatuena da, seguruenik, \"Clarkeren Hirugarren Legea\": \u00abNahiko aurreratuta dagoen edozein teknologia, magiatik bereiztea ezinezkoa da\u00bb.\nSri Lankan bizi zen, eta nazionalitate bikoitza zuen: Erresuma Batukoa eta Sri Lankakoa. Oraindaino ez da haren lanik euskaratu.\nEstiloa eta ibilbidea.\nHasierako idazlanetan trama zientifiko baten inguruan garatzen du kontakizuna, amaiera harrigarriren batekin osatu ohi zituenak. Tonua, orokorrean, aseptiko samarra da, artifizio eta apaingarri gabe, plazaratutako ideiak izan daitezen irakurlearen arreta mantentzen dutenak. Estilo horretan ondo dosifikatutako umore fina da zirrikitu bakarra.\nHiru periodo bereizi ohi dira haren ibilbidean:"}
{"id": "52318", "revid": "69297", "url": "https://eu.wikipedia.org/wiki?curid=52318", "title": "Bernardo Ruiz", "text": "Bernardo Ruiz Navarrete (Orihuela, Alacant, 1925eko urtarrilaren 8a) 1945etik 1958 arte profesionaletan aritutako txirrindularia da. Frantziako Tourrean podiuma igo zen eta Italiako Giroan etapa bat lortu zuen lehen espainiarra izan zen.\nErretiratu ondoren kirol zuzendari bihurtu zen, eta Angelino Solerrekin Espainiako Vuelta bat irabazi zuen."}
{"id": "52320", "revid": "56334", "url": "https://eu.wikipedia.org/wiki?curid=52320", "title": "Pierre Choderlos de Laclos", "text": "Pierre Ambroise Fran\u00e7ois Choderlos de Laclos \u00a0(Amiens, 1741eko urriaren 18a - Tarento, 1803ko irailaren 5a) frantziar idazle eta militarra izan zen. Bere ametsetako egitasmoa, berak horrela adierazi baitzuen, ohikotasunarekin apurtzen zuen (apurtuko zuen) idazlan polemiko bat sortzea zen, bera hil ondoren ere bazterrak nahasteko gai izango litzatekeen horietariko bat. 1782. urtean bere asmoa bete zuela esan daiteke, eleberri psikologikoaren aitzindari den \"Harreman arriskutsuak\" eleberria argitaratu zuenean.\nBizitza.\nPierre Choderlos de Laclos 1741eko urriaren 18an jaio zen Amiensen. 1759an militar ikasketak hasi zituen. 1771an kapitain izendatu zuten, eta hamazazpi urtez gudarostean ibili zen, Frantziako Iraultzara arte. Artillari izateaz gain, denbora eskaintzen zion literaturari eta idazteari.\n1778an, Frantziak Atlantikoko uharteak eta itsasbazterra gotortu behar izan zituen, ingelesen eraso arriskuari aurre egin ahal izateko. Horretarako, Laclos kapitaina deitu zuten 1779an \u00cele-d'Aixeko gotorlekuko buruzagia izan zedin. Hala ere, inguru hartan ez ziren ingeles ontzirik ageri. Ondorioz, Laclosek idazten eman zituen han igarotako ordu luzeak: han izan zuten sorrera \"Harreman arriskutsuak\" (\"Les liaisons dangereuses\") liburuko lehenengo gutunek.\n1788an gudarostea aldi baterako utzi zuen eta politikari ekin zion. Orleanseko dukearen zerbitzura idazkari gisa hasi zen lanean, eta\u00a0 Frantziako Iraultzan haren gerizan hartu zuen parte. 1789an Londresen erbesteratu behar izan zuen Orleanseko dukearekin eta 1790ean, Parisa itzulirik, jakobinoen klubean sartu zen.\n1792an, armadan sartu zen berriz Errepublikarekin bat eginez eta, horrenbestez, Orleanseko dukearengandik urrundu zen. Izan ere, Gerra Ministerioko komisario izendatu zuten Errepublika gaztearen tropak antolatzeko ardura har zezan. Valmyko guduaren garaipenean parte hartu zuen.\n1792an Orleanseko dukea diputatu hautatu zuten baina, monarkia berriro aginpidean jarri eta bera (dukea) errege izateko asmotan zebilela egotzirik, 1793ko azaroan hil zuten. Laclos ere arriskuan egon zen, izan ere, 1793an bi aldiz atxilotu zuten Orleanseko dukearen alde azpijokoan aritu zelakoan. Esaterako, Dumouriezen traizioan parte hartu ondoren (erregearen izenean gobernatzeko estatu kolpe bat), Maximiliano Robespierrek \"orleanista\" izanagatik atxilotu egin zuen.\u00a0 Egoera hartan, Laclos heriotza zigorraren beldur izan zen, baina 1794an askatu egin zuten.\nHorren ostean, gudarostean berriz sartzea eskatu zuen, baina ukatu zioten. Gudarostean sartzeko itxaroten zegoen bitartean, hipoteken idazkari nagusi izan zen, eta 1795an oroitidazki batzuk idatzi zituen: \"De la Guerre et de la Paix\". Gudarostean berriz onartu zuten eta 1800ean Napoleon Bonapartek artilleriako jeneral izendatu eta\u00a0Rhineko gudarostera bidali zuen. Gero Italian borrokatu zen, eta 1803ko irailaren 5ean hil zen Tarenton, Napoli inguruan, disenteriak eta malariak jota."}
{"id": "52323", "revid": "336", "url": "https://eu.wikipedia.org/wiki?curid=52323", "title": "Twitter", "text": "X, 2023ko uztailerarte Twitter, gizarte-sare eta mikroblogintza zerbitzu bat da, erabiltzaileei txio izeneko testu soileko mezu laburrak bidaltzeko aukera ematen diena, gehienez 280 karakterez (2017ko azaroaren 7a arte, gehienez 140 karaktere ziren). Mezuak bidaltzeko, SMSz, bat-bateko mezularitzaz, Xren webguneaz eta hainbat aplikazioz (adibidez, \"Xrific\"ez) baliatzen dira. Erabiltzaileari txiolari edo tuiterlari deritzo.\nMezuak txiolariaren profilean erakusten dira eta jasotzeko aukera hautatu duten beste txiolariei ere bidaltzen zaie. Jatorrizko txiolariak mezu horiek berak aukeratutako lagunei soilik bidaltzea aukera dezake edo txiolari guztien eskura jartzea.\nEuskal txiolariak, 2013ko apirilaren bukaeran, 5.500-6.500 ziren. 2010. urtean, berriz, 500 txiolari inguru zebiltzan euskaraz. Benetako gorakada 2011-2012 bitartean gertatu zen. Gizarte sare bazterrekoa izatetik ezagun izatera igaro zen eta 2012ko udarako, UMAPek berak 3.000 inguru euskal txiolari zituen bere datu-basean, gutxienez: geroztik, kopuruak etengabe egin du gora.\nHistoria.\nSorrera.\nGizarte sare hori 2006ko martxoan sortu zen San Frantziskon (Kalifornia), Jack Dorseyren, Evan Williamsen, Biz Stoneren eta Noah Glassen eskutik. Urte bereko uztailean aurkeztu eta ezagutarazi zen. 2007az geroztik, X enpresa Delawareko jurisdikziopean dago.\nGarapena.\nSorreratik bertatik, haren ospea handituz joan da. Jendartean lekua oso azkar eta erraz egin zuen mikroblogintza sare horrek. 2011n, 500 milioi erabiltzaile baino gehiago zituela balioztatu zen eta 65 milioi txio baino gehiago zituela. Era berean, egunean 800.000 bilaketa inguru egiten zirela baietsi zuten. Handik bi urtera, web orrialde bisitatuenen artean zegoenez, egungo Interneteko SMSa jotzen da. .\n2013ko irailaren 12an, Xrek beharrezko dokumentazioa aurkeztu zuen SECen, burtsan sartu baino lehenago.\nAzken inkestek, nolanahi ere, erakusten dute gaur egun 500 milioi erabiltzaile baino gehiago daudela eta haietako 332 milioi soilik aktiboak direla.\nLogoa.\n2023ko uztailaren 25ean \"X\" batek ordeztu zuen arte, Xren identifikatzaile nagusia txori urdina zen, \"Larry Txoria\". Haren hastapenetatik logoak aldaketa gutxi izan zituen. Txori hura 2012ko ekainaren 5ean \"Twiterreko Txoria\" bilakatu zen. Era berean, \"X\" hitza eta haren \"t\" letra xehea aldatuz joan ziren baina, egun, ez dira erabiltzen.\nTwiterren diseinatzaile Douglas Bowman-en hitzetan, gizarte sare horretako logoak gero eta antza handiagoa zuen Sialia currucoides txoriarekin.\nHizkuntzak.\nTwiterrek darabiltzan hizkuntza nagusiak ingelesa eta frantsesa dira. Hala ere, beste batzuk ere erabilgarri daude: ez dira X taldekoek eginak, erabiltzaileek itzultzen eta proposatzen dituztenak baizik, dirua irabazteko asmorik gabe. Lan hori \"Translate X\" webgunearen bitartez egiten dute, https://translate.X.com/ helbidean, alegia. Euskal bertsioa dago, baina anitz hobekuntza egin behar dira. Adibidez:\nEzaugarriak.\nTxiolariak beste txiolarien txioak ikusteko, bestearen profilean \u201cjarraitu\u201d botoia sakatu behar dute, geroago haien hormetan txio guztiak ager daitezen. Behin txioak horman daudela, txiolariek erabaki dezakete zein txio partekatu nahi duten \u00abbertxio\u00bb edo \"\u00abretweet\u00bb\" botoia sakatuz. Horrela, besteen txioak haien jarraitzaileen hormetan agertuko dira, bertxio ikurrarekin. Era horretan, ideia onak, bereziak edo barregarriak parteka daitezke.\nHorretaz aparte, \u00abAtsegin dut\u00bb botoia ere erabil daiteke: haren bidez, txioak ez dira partekatzen baina \u201cAtsegin dut\u201d izeneko karpeta publikoan gordetzen dira.\nXren ospearen ondorioz, web orri horrek aplikazioak sortzeari ekin zion. Gaur egun, aplikazioa mugikorretan zein tabletetan gehien erabiltzen direnetako bat da. Izan ere, Xren erabilera haren sinpletasunari lotuta dago.\nPear Analystics firmak Estatu Batuetan idatzitako 2.000 txiotako edukia ikertu zituen. Hauexek izan ziren ondorioak:\nTxiolariek gai bakar eta berezi bati buruz hitz egiteko, normalean momentuan dagoen gaia, \"hashtag\"eko (\u00abjoera\u00bb, euskaraz) # (traola) ikurra erabiltzen dute. Beste ikur ezagun bat @ (a bildua) da: haren bidez, txiolariek elkarri idatz diezaiokete. Erabiltzailearen izenaren aurrean jartzen da, beste norbaitek aipatu egin duela jakin dezan.\nEra berean, 2009 urtean Xren \u201czerrendak\u201d sortzeko aukera eskaini zuen. Horiek erabiliz, erabiltzaileak haien barruan dauden txiolarien txioak soilik ikusteko aukera du.\nTxiolari askok hitz edo esaldi berbera behin eta berriz erabiltzen dutenean, hitza edo esaldia \"trending topic\" bihurtzen da. Zerbitzu horrek agintzen du X elkarteak gai berrien berri izan dezan eta, era berean, elkarrizketan segi dezan. Halere, batzuetan abeslari edo pertsonaia famatu baten jarraitzaileek lan egiten dute, haien izenak \"trending topic\", TT, gisa ager daitezen.\nErabilera.\nErabiltzaileei dagokienean, 2009an Jeremiah Owyangek azpimarratu zuen gehienak helduak zirela, aurretik horrelako sarerik sekula erabili gabeak, hain zuzen ere. \"comScore\"ren arabera, erabiltzaileen % 11 soilik 12-17 urte bitarteko tartean da.\nHorrez gain, 2009ko ekainean egindako beste ikerketa batek jakinarazi zuen emakumeak gizonak baino zaletuagoak zirela, hurrenez hurren, % 53 eta % 47ko ehunekoetan, hain zuzen.\n2012ko artikulu batean ezagutarazi zenez, Japoniako gizarte sarerik handiena da, Facebooken aurretik. Halaber, erabiltzaile gehienak Estatu Batuetan dira.\nEstatistikak.\nKontu famatuenak.\nHauek dira mundu osoan jarraitzaile gehien dituzten Xreko kontuak, 2022ko abuztuaren 18an eguneratuta:\nKontu zaharrenak.\nXreko kontu zaharrenak hamalau dira, denak ere 2006ko martxoaren 21ean sortuak. Xreko langile zein sortzaileenak dira, hala nola, @jack (Jack Dorsey), @biz (Biz Stone) eta@noah (Noah Glass).\nZerbitzari erorketak\n2019ko uztailaren 11n, Xren zerbitzariak erori egin ziren munduan zehar. "}
{"id": "52325", "revid": "119347", "url": "https://eu.wikipedia.org/wiki?curid=52325", "title": "Mikroblogintza", "text": "Mikroblogintza (ingelesez: \"microblogging\") testu laburrak idazteko aukera eskaintzen duen blog formatua da, medio ezberdinen bitartez hedatzen dena: bat-bateko mezularitza, e-posta, weba, eta abar. Microblogging zerbitzu ezagunena Twitter da, 2006ko uztailean abian jarri zena. Antzeko zerbitzu batzuk Jaiku edo Identi.ca dira.\nHala eta guztiz ere, Facebook eta MySpace bezalako sistema ezagunek ere \"microblogging\" egiteko aukera eskaintzen dute, zeinari \"egoera eguneraketa\" izena ematen dioten."}
{"id": "52327", "revid": "336", "url": "https://eu.wikipedia.org/wiki?curid=52327", "title": "Ideien teoria", "text": "Ideien teoria Platonek garatutako ontologia da.\nPlaton: bizitza eta lanak.\nBere bizitza 20 urteko lau periodotan bana daiteke:\nBere pentsaeraren eboluzioa lehen aipaturiko periodotan bana daitezke:\nIdeien mundua.\nPlatonek bi errealitate bereizi zituen, bata hauteman daitekeen errealitatea\" eta bestea errealitate sumaezina eta aldaezina, honi dualismo platonikoa\"' deritzo."}
{"id": "52331", "revid": "69297", "url": "https://eu.wikipedia.org/wiki?curid=52331", "title": "Alberto Contador", "text": "Alberto Contador Velasco (Pinto, Madrilgo Erkidegoa, Espainia 1982ko abenduaren 6a - ) txirrindulari profesional ohi espainiarra da. 2007an Frantziako Tourra irabazi zuen 24 urterekin.\nKirol ibilibidea.\n1998an, kadete mailan hasi zen bere hiriko talde batean. 2002an, 19 urterekin Espainiako Txapelketa irabazi eta gero, ONCE Eroski taldeak profesional mailara igo zuen Contador. 2004an, Asturiasko Itzulian parte hartzen ari zela, burmuinan kabernoma bat jasan zuen urtebeteko errehabilitazioa behar izan zuelarik. 2006an, txirrindularitzara bueltatu zen Liberty Seguros-Wurth taldearekin. Talde honetan zegoenean, bere izena Operacion Puerto delakoan ageri zen, baina ez inplikatu bezala. Auzietara testigu moduan joan zen eta inongo akusaziorik gabe geratu zen. Hala ere, bere taldea 2006ko Frantziako Tourretik at geratu zen. 2007an, Discovery Channel talde estatubatuarrarekin, Tourrean parte hartu ahal izan zuen. Rabobank taldeko Michael Rasmussen daniarrak zeraman liderreko mailot horia eta Contador bigarren zen sailkapen orokorran Tourra amaitu baino lau egun lehen. Bere taldeak Rasmussen Tourretik at utzi zuen (prezioak egon bait ziren) amaitu baino 3 egunetara dopaje asuntuengatik eta Alberto Contador bihurtu zen sailkapen orokorreko lehena, 24 urterekin mailot horia jantzi eta 2007ko Frantziako Tourra irabaziz.\n2009ko eta 2010eko Frantziako Tourrak ere irabazi zituen. Azken urte horretako irailean, Sungard - Saxo Bank taldeak fitxatu ondoren, klenbuterol izeneko gaiaz positibo eman zuela zabaldu zen, uztailaren 21eko etapan hain zuzen ere. Txirrindularitzaren Nazioarteko Batasunak bi urteko zigorra jarri zion. Kontraanalisiak eta helegiteak gorabehera, 2011ko otsailaren 14an Espainiako Txirrindularitza Federazioak zigorra altxatu zion, nahiz eta auzia oraindik bizirik zegoen. 2010ko Tourra kendu zioten azkenean.\nBere berezitasun onena, mendiak igotzea da, hau da, eskalatzaile edo igotzailea. Erlojupekoan ere ondo moldatzen den txirrindularia da.\nPalmaresa.\n2003\n2005\n2006\n2007\n2008\n2009\n2010\n2012\n2013\n2014\n2015\n2016\n2017"}
{"id": "52332", "revid": "448", "url": "https://eu.wikipedia.org/wiki?curid=52332", "title": "Pinpilinpauxa (argipena)", "text": "Pinpilinpauxa hitzak bi adiera ditu:"}
{"id": "52333", "revid": "6327", "url": "https://eu.wikipedia.org/wiki?curid=52333", "title": "Migel Lopez de Legazpi", "text": ""}
{"id": "52334", "revid": "6327", "url": "https://eu.wikipedia.org/wiki?curid=52334", "title": "Miguel Lopez de Legazpi", "text": ""}
{"id": "52338", "revid": "1982", "url": "https://eu.wikipedia.org/wiki?curid=52338", "title": "Ilustrazioa (garaia)", "text": ""}
{"id": "52346", "revid": "119347", "url": "https://eu.wikipedia.org/wiki?curid=52346", "title": "Uruguaiko historia", "text": "Uruguaiko historia ez zen hasi europarren etorrerarekin. Portugalgo eta Espainiako esplorazioen aurretik, lurraldea zenbait etnia ehiztari-biltzaile, txarrua, txane, guarani, tape eta aratxaneak besteak beste, bizi ziren lurraldean. Horien artean txarrua leinukoak nabarmendu ziren, espainiarren kolonizazioa eragotzi baitzuten. Izan ere, espainiarren eta txarruen arteko gatazkak XIX. mendera arte izan ziren. Bestalde, espainiarrak iristearekin batera, guaranien eragina ari zen zabaltzen, eta haien hizkuntzak eman zion batasuna lurraldeari.\nKolonia-garaia.\nEuroparrak egungo Uruguai lurraldera 1516an heldu ziren aurreneko aldiz. Alabaina, urre eta zilar urritasunak kolonien sorrera eragotzi zuen XVI. eta XVII. mendeetan. Lurralde horiek Portugal eta Espainiako inperioen arteko muga zen. 1603an Paraguaiko gobernadorea, Hernando Arias de Saavedra, lurraldean abere hazkuntza bideratzeko egokieraz jabetua, behiak eraman eta aske utzi zituen.\nJesuita eta frantziskotarrek erredukzioak sortu zituzten, portugaldarrek beren lurraldeak Rio de la Plataraino zabaltzera Brasildik bidalitako \"bandeirantes\" edo esploratzaileen erasoak pairatu zituztenak. Lehendabiziko bizileku finkoa Santo Domingo Soriano izan zen, 1624an Negroko hego-mendebaldeko ibaiertzean espainiarrek fundatuta. Portugaldarrek 1680an Colonia del Sacramento sortu zuten Buenos Airesen aurrean. Espainiak, berriz, lurraldearen garrantziaz jabeturik, eta brasildarren hedapenari aurre egitearren, Montevideo sortu zuen 1726an. Bi nazioen arteko liskarrak 1777an egin zen San Ildefonsoko hitzarmenarekin amaitu ziren: Espainiak estuarioaren ekialdeko ertza, Sacramento barne, eskuratu zuen eta Portugalek ekialdeko misioak. Uruguaiko lurraldea, orduan Sortaldeko Zerrenda deitua, R\u00edo de la Platako Erregeorderria sortu berriaren barruan geratu zen, Buenos Aires hiriburu zuela. Artean oso jende gutxi bizi zen lurraldean (indiarrak, bidelapurrak eta kontrabandistak), Montevideon eta kostaldeko herri batzuetan izan ezik.\nMerkataritza askerako arautegia onartu zenean (1778) hasi zen Montevideo aurrera egiten, Buenos Airesekin lehian, eta herriak sortu ziren barnealdean. Karlos IV.a Espainiako erregearen eta Napoleon I.aren arteko hitzarmena zela eta, 1806an britainiarrek Buenos Aires hartu zuten. Montevideoko gudarosteak britainiarrengandik askatzea lortu zuen baina hurrengo urteko otsailean britainiarrek hartu zuten Montevideo eta iraila arte egon ziren.\nIndependentziaren aldeko borroka.\n1808an Jose Bonaparte Espainiako errege izanik, Frantziako gudarostea Espainian sartu zenean, Francisco Javier de El\u00edo Montevideoko gobernariak batzorde bat eratu zuen, eta Santiago de Liniers erregeordeari kargua uzteko eskatu zion, frantsesen aldekoa zelakoan. Buenos Airesen Maiatzeko Iraultzak Gobernu Batzorde Probintziala eratu zuen (1810), burujabetasunaren aldekoa, Montevideok ezagutu ez zuena eta bi hirien aurkakotasuna areagotu zuena. Espainiar erregezaleak Montevideora babestu eta erregeordetzaren hiriburu izendatu zuten.\n1811ko otsailaren 28an hasi zen Montevideoko agintarien aurkako matxinada (Grito de Asencio), Jos\u00e9 Gervasio Artigas jeneralaren gidaritzapean. 1814an espainiarrek amore eman zuten, eta hiria utzi. Buenos Airesko oligarkiak Sortaldeko Lurraldera hedatu nahi zuen bere aginpidea, eta Artigasen jarraitzaileek, berriz, burujabetasuna nahi zuten. Egoera horretan izan ziren liskarrez eta guduez baliatuz portugaldarrek hartu zuten Sortaldea (1817), Buenos Airesen oniritziarekin. 1821ean Brasilgo Cisplatina probintzia izena eman zitzaion lurralde horri. Baina, 1825ean, Buenos Airesen erbesteratuak zeuden \"Hogeita hamaihiru sortaldetarrek\" Brasilen aurkako matxinadara deitu zuten, Juan Antonio Lavallejaren eta Manuel Oriberen gidaritzapean. Biltzar bat egin zuten Floridan, Sortaldeko Lurraldea Rio de la Platako probintzien arteko bat izatearen aldekoa, eta Buenos Airesko gudarostearen laguntza jaso zuten. Uruguaiarrak Ituzaing\u00f3ko guduan garaile atera ondoren (1827), britainiarrek Argentinak eta Brasilek Uruguairen burujabetasuna onartzea lortu zuten Rioko bakean (1828).\nUruguai burujabea.\n1830ean onartu zen lehen konstituzioa, eta Fructuoso Rivera hautatu zuten errepublikako lehendakari. Riveraren gobernuak Lavallejaren matxinadei (1832 eta 1834), txarrua indiarren erasoei (1830-1832) eta Buenos Airesko gudarosteari (1833) aurre egin behar izan zien. Riveraren eta Lavallejaren arteko gorabeherek geroztik herrialdean nagusi izan diren alderdi politikoak sortu zituzten: Lavallejaren jarraitzaileen Alderdi Zuria, lurjabe handien interesak babesten zituena, eta Riveraren jarraitzaileen Alderdi Gorria, hirietako erdiko mailako klasearenak defenditzen zituena. 1838an bi alderdien arteko Gerra Handia hasi zen: gorriak alde batetik, Rivera buru eta frantsesen eta ingelesen laguntza zutela, eta zuriak bestetik, Manuel Oribe buru eta Juan Manuel de Rosas argentinar diktadorearen laguntza zutela. 1851n Rosas diktadorea kargutik kendu zutenean Manuel Oribek amore eman zuen eta, galtzailerik eta irabazlerik gabe, bakeak egin zituzten bi alderdiek.\nGerraren ondorengo gobernu gehienak Alderdi Zurikoak izan ziren harik eta 1865ean Venancio Flores lehendakari ohiak, Brasilen laguntzarekin, aginpidea kendu zien arte. Laguntza horrek Argentinarekin eta Brasilekin Aliantza Hirukoitza osatzera eta Paraguairi gerra (1865-1870) egitera behartu zuen Uruguai.\nHurrengo urteetako barne egoera nahasiak eta krisi ekonomiko larriak militarren gobernualdiak ekarri zituzten: Lorenzo Latorre (1876-1880), M\u00e1ximo Santos (1882-1886) eta M\u00e1ximo Tajes (1886-1890). Denbora horretan gobernuak lurjabe handien ahalak murriztu, bakea bideratu eta abere hazkuntza sustatu zituen landetan. Halaber burdinbideak egin eta telegrafo hariak hedatu ziren, hezkuntza publikoa bultzatu zen eta, oro har, britainiarren dirulaguntzaz, estatu moderno baterako oinarriak jarri ziren. Bestalde, italiar eta espainiar asko iritsi ziren eta herrialdea, 1875an 450.000 biztanle zituena, milioi bat biztanle izateraino handitu zen mende bukaerako. 1890ean Tajes jeneralak zibilei itzuli zien lehendakaritza, herrialdearen normalizazio politikoari bide emanez.\nXX. mendea.\nMende hasierako politikoen artean aipagarria da Jos\u00e9 Batlle y Ord\u00f3\u00f1ez, Alderdi Gorrikoa, 1903-1907 eta 1911-1915 urteetan lehendakari izan zena, eta ondoren ere eragin handia izan zuena. Batlleren ideologia liberal berriaren administraziopean (\"batllismoa\"), esportazioetan oinarritzen zen ekonomiaren sendotzearekin batera, oso urte oparoak izan zituen Uruguaik alor guztietan, erdiko mailako klasearen nagusitasuna ekarri zutenak. Besteak beste, langileen eskubideei eta betebeharrei buruzko eta gizarte laguntzaren babeserako legedi aurreratuak egin ziren, Europako zenbait herrialdetakoak baino aurreratuagoak.\n1917ko konstituzioa hark egindako berrikuntzetan oinarritua zen. Konstituzio horrek aginpide eragilea lehendakariaren eta Administrazio Kontseilu Nazionalaren ardurapean uzten zuen. Baina 1929ko krisi ekonomikoaren ondorioz, Gabriel Terra lehendakariak (1933-1938) estatu kolpe baten bidez aginpide osoa bere gain uzten zuen konstituzioa indarrean eman zuen.\nAlfredo Baldomir jeneralak (1938-1943) Terraren konstituzioa baliogabe utzi zuen eta aurreko urtetako demokraziara hurbildu zen politika egin zuen, 1952an lehendakariaren ordez Administrazio Kontseilu Nazionala onartzearekin gauzatu zena. Bien bitartean, Bigarren Mundu Gerran Uruguaik neutraltasuna gorde zuen, nahiz eta gerra aldarrikatu zion Alemaniari. Gerrako urteetan ekonomiak aurrera egin zuen, Estatu Batuetako kapitalaren laguntzaz. Literatura arloan \"45eko belaunaldia\", Mario Benedetti eta Juan Carlos Onetti besteak beste, nabarmentzen hasi zen.\n1954an, ordea, berriro ere krisi ekonomiko larria izan zen, arazo soziopolitikoak sortu zituena. 1958an Alderdi Zuriak irabazi zituen hauteskundeak, lehenengo aldiz 93 urtetan, baina zurien gobernualdiek ezin izan zuten inflazioa geldiarazi eta gizarte arazoak are larriago izan ziren. 1966an Gestido jeneralak lehendakaritza onartzen zuen konstituzioa egin zuen atzera. Bitartean, Tupamaroak (Tupac Amaru II.a indiar buruzagiaren omenez izen hori zutenak) izeneko gerrilla iraultzailea antolatu zuten hirian, bortizkeria erabiliz krisialdiari amaiera ematen saiatu zena. Gobernuak errepresioa areagotuz eta gizabanakoen eskubideak bertan behera utziz erantzun zuen.\nJuan Mar\u00eda Bordaberry lehendakariaren gobernualdian (1972-1976) gerra egoera ezarri zen, zibilez eta militarrez osatutako Segurtasun Kontseilu Nazionala sortu zen, Senatarien eta Diputatuen ganbarak desegin ziren, langileen erakundeak eta ezkerreko alderdi politikoak debekatu eta herritarren eskubideak murriztu ziren, eta gerrillari jazarri zitzaion. 1976an militarrez eta zibilez osatutako Batzorde Nazionalak kendu zion lehendakaritza Bordaberryri eta Aparicio M\u00e9ndez izendatu zuen haren ordez.\n1980ean militarrei esku handia ematen zien konstituzioari buruzko errefereduma egin zen, hautesleek atzera bota zutena. Militarrek Gregorio \u00c1lvarez jeneralari eman zioten lehendakari kargua eta demokrazia bideratzeko plana egin zuten, aginpidea zibilei itzultzeko. 1984ko hauteskundeetan, 1971etik egiten ziren lehen hauteskunde demokratikoetan, Alderdi Gorriko Julio Mar\u00eda Sanguinetti atera zen garaile, alderdi politiko guztiak onartuz eta preso politikoak askatuz militarren errejimenari amaiera eman ziona.\n1990ean Alderdi Zuriko Luis Alberto Lacalle hautatu zuten lehendakari. 1991eko martxoan Mercosur ekonomia elkartearen sortzaile izan zen, Argentina, Brasil eta Paraguairekin batera. 1992ko abenduan biztanleen %72k legearen kontra eman zuten botoa. Hala eta guztiz ere, gobernuak aurrera jarraitu zuen zenbait enpresa pribatizatzeko asmoarekin, hala nola hegazkin konpainia, gasa eta iparraldeko azukre kanabera sailak. Gobernuaren erabakiak kontrako manifestazio eta higikunde ugari sortu zituen.\n1994ko hauteskundeetan Julio Mar\u00eda Sanguinetti hautatu zuten lehendakari boto gutxiren aldearekin. 1996. urtearen erdialdean alderdi politikoen egiturak koloka larrian egon ziren, Lacalle presidente ohiaren emaztea eta bere hainbat laguntzaile ustelkeriaz salatu baitzituzten. 1997n Uruguaiko ekonomiak onera egin zuen, eta inflazioa %4 jaitsi zen. 1999an Jorge Batlle hautatu zuten lehendakari.\n1999tik 2002ra krisi ekonomiko larria izan zen. 2001eko udan, bankuak astebetez itxi zuten, eta, abuztuan, harrapaketak izan ziren Montevideoko auzo batzuetako denda eta saltokietan. Uruguai kaos ekonomikoan murgildua zegoen artean, NDFk Uruguairi batere dirurik ez mailegatzeko agindua eman zuen. Azkenean, negoziazio gogorren ondoren, Estatu Batuek 1.500 milioi dolarreko mailegu bat eman zioten Uruguairi banku estatalak kapitalizatzeko. Orduan hasi zen krisiaren konponbidea, baina haren ondorioak latzak izan ziren: 2003 eta 2004 urteetan, soldataren batez bestekoa %22 jaitsi zen 2000 urtearekin konparatuz; langabezia-tasa %17raino igo zen 2002an; suizidio-tasa ere %12,6 igo zen 2002an. 2004ko hauteskundeetan, Tabar\u00e9 V\u00e1zquez hautagai sozialista aukeratu zuten lehendakari.\n2014ko urriaren 25ean, zirrikitu bat ireki zitzaion eskuinari hauteskundeetan. Frente Amplioko Vazquez zen faborito bozak irabazteko Uruguain, baina inkesten arabera, bigarren itzulia behartuko zuen oposizioak. Azkenik, botoen %18,1 \u2014394.077\u2014 zenbatuta, Fronte Zabaleko hautagai Tabare Vazquezek 162.086 eskuratu zituen; Alderdi Nazionaleko Luis Alberto Lacalle Pouk, berriz, 139.449. Bi hautagai horiek igaroko ziren bigarren itzulira, Pedro Bordaberry Colorado alderdiko hautagaiak 57.398 boto jaso baitzituen.\nAzaroaren 30eko hauteskundeetan, Tabare Vazquez Frente Amplioko presidentegaiaren garaipena ziurtzat ematen zen. Lacallek ere onartu zuen ezkerra zela faborito. Azkenik, Vazquezek irabazi zuen eta hirugarrenez segidan ezkerra boterean izango zen. Inoiz baino babes zabalagoarekin irabazi zuen eta ekonomia bide onetik zihoan arren hezkuntza sistema hobetzea zuen erronka nagusia.\nAbenduaren 7an, Uruguaik Guantanamoko sei preso errefuxiatu moduan jaso zituen. Uruguaira egindako presoen lekualdaketa Barack Obamak Guantanamo ixteko egindako planaren asmoetako bat zen."}
{"id": "52348", "revid": "1491", "url": "https://eu.wikipedia.org/wiki?curid=52348", "title": "Bego\u00f1ako Andre Maria", "text": "Bego\u00f1ako Andra Mari edo Bego\u00f1ako Andre Maria Bego\u00f1ako (Bilboko auzoa, udalerri berezitua 1925era arte) Andra Mariren adbokazioa da. Pio X.ak Bizkaiko Jaurerriko zaindari izendatu zuen 1903an, nahiz eta lurralde honetan debozio handia jaso izan duen 1676tik (dokumentu zaharrenen arabera).\nBizkaiko, eta bereziki Bilboko, fededunek Bego\u00f1ako Amatxu izenez ezagutzen dute. Bere jai nagusia urriaren 11n ospatzen da, nahiz eta abuztuaren 15ean ere jai eta elizkizun bereziak egiten diren bertan.\nBego\u00f1a hitzak Bego-oina esan nahi du bizkaieraz. \"Zure Oinetan\" zentzua eman ohi zaio.\nAntzinako Mari eta kristautasuna.\nEuskaraz ohikoagoa izan da, XXI. mendean ere, \"Bego\u00f1ako Andra Mari\" erabiltzea \"Bego\u00f1ako Ama Birjina\" baino. Erdaraz baina \"la Virgen de Bego\u00f1a\" erabiltzen da gehienetan eta ez dago \"Bego\u00f1ako Andra Mari\" izenaren itzulpen zuzeneko baliokiderik. Nonbait hor egon daiteke kristautasunaren aurreko lekuko bat, herri gogoan Mari pertsonaiarekin zegoen sentimendu positiboaren lekukoa. Kristautasuna ezarri zen garaian, sinismenetan eta gurtzan mito femeninoa herri xehean zabaltzeko, errazagoa izango baitzen \"(Andra) Mari\" kontzeptuaren bidez aurkeztea eta ez, berez azaltzeko nahiko konplikatua den \"ama birjina\" kontzeptuaren bidez (amatasuna eta birjintasuna aldi berean agertzea ez da oso erraza ulertzeko)."}
{"id": "52349", "revid": "336", "url": "https://eu.wikipedia.org/wiki?curid=52349", "title": "Nazioen Liga", "text": "Nazioen Liga (ingelesez \"League of Nations\", frantsesez \"Soci\u00e9t\u00e9 des Nations\") nazioarteko erakunde bat izan zen, Lehen Mundu Gerraren osteko Parisko Bake Biltzarraren ondorioz sortutakoa.\nLehen Mundu Gerra irabazi zuten aliatuek sortu zuten eta bultzatzailerik handiena Estatu Batuetako Wilson lehendakaria izan zen eta egoitza Genevan, Suitzan zuen.\nDesarmatzea, elkarren arteko segurtasunaren bidez gerra saihestea, negoziazioaren bidez herrialdeen arteko gorabeherak konpontzea eta elkarren aberastasuna sustatzea ziren erakundearen helburuak. Ligaren atzean zegoen diplomazia-filosofiak aurreko 100 urteko nazioarteko harremanetan aldea markatu zuen. Hala ere, Ligak ez zuen inolako indar-armaturik, eta, beraz, garaiko herrialde boteretsuen esku utzi behar izan zuen bere ebazpenak betetzeko autoritatea.\nHainbat arrakasta (eta 1920ko hamarkadaren hasierako zenbait porrot ere) izan zituen eta 30eko hamarkadako istilu nagusien aurrean porrot egin zuen Italiak Etiopian egindako inbasioan, Japoniak Txinan egindakoan eta SESBek Finlandian egindakoan.\nAzkenean Ligak ezin izan zuen Ardatzaren erasorik geldiarazi, eta mundu mailako beste gerra bat, Ligak kosta ahala kosta saihestu behar zuena, piztu zen berriro. Gatazka amaitutakoan, Nazio Batuen Erakundea sortu zen Nazioen Liga ordezkatzeko, eta Ligak sortutako zenbait agentzia eta erakunde bereganatu zituen."}
{"id": "52356", "revid": "90204", "url": "https://eu.wikipedia.org/wiki?curid=52356", "title": "Nazioen Ligako kideak", "text": "Nazioen Ligako kideak 63 izan ziren guztira 1920 eta 1946 bitartean. Parisko Bake Biltzarrek ebatzita, 42 herrialdek sortu zuten 1920an. Horietatik 23k (edo 24k Frantzia Askea kontuan hartuta) 1946an desegin arte jarraitu zuten.\nHerrialdeak sartzeko urtearen arabera sailkatu dira. \"Atera\" jartzen denean, herrialdeak erabakita atera zela adierazi nahi da. \"Utzi\" esatean, Alemaniak edo Italiak konkistatuta herrialde hori desagertu zela adierazi nahi da. SESB Ligak kanporatutako herrialde bakarra izan zen."}
{"id": "52358", "revid": "105290", "url": "https://eu.wikipedia.org/wiki?curid=52358", "title": "Amigdalitis", "text": "Amigdalitis (zintzurmin edo anginak ere deitua) eztarriko amigdalen hantura da. Populazioan oso zabaldutako gaitza da, nahiz eta haurtzaroa den intzidentzia handieneko garaia eta helduarora iristean gutxituz doan.\nAmigdaletan linfozito asko pilatzen dira (B linfozitoak). Gogoratu linfozito horiek immunitate-sistemaren funtsezko elementuak direla, antigorputzak sortzen dituztelako.\nEtiologia.\nBakterioak eta birusak izan ohi dira amigdalitisaren eragileak. Birusak dira gaitzaren eragile patogeno nagusiak (adenobirusak, errinobirusak, gripearen birusa, Epstein-Barr birusa, influenza birusa...). Bakterioen artean, Streptococcus pyogenes da garrantzitsuena, amigdalitis guztien laurdena sortzen baitu.\nSintoma klinikoak.\nKutsapena gaixoarekin kontaktu zuzena edukitzerakoan gertatzen da (musuak, eztula edo doministikuaren aerosolak inhalatuz...) edo fomiteen bidez.\nSintoma ohikoenak honako hauek dira:\nTratamendua.\nDiagnostiko zehatza egitea ezinbestekoa da tratamendu egokia ezartzeko, mikrobio eragilearen arabera ezberdina izango baita. Birus batek sortzen badu alferrik da antibiotikoak erabiltzea. Kasu honetan sintomak arintzera zuzendu behar da tratamendua (parazetamola erabiliz, esate baterako).\nStreptococcus pyogenes bakterioa mikrobio eragilea bada, aldiz, tratamendu antibiotikoak emaitza onak ematen ditu. Penizilina edo eritromizina dira aukerakoak. Tratamendu antibiotikoa bukatu behar da (8-10 egun), hobekuntza egon arren. Gaizki tratatutako amigdalitis bakteriarrak ondorio larriak ekar ditzake, sukar erreumatikoa, eskarlatina edo glomerulonefritis akutua, adibidez.\nAmigdaletako infekzio errepikorrak amigdalen erauzketarekin (kirurgiaren bidez) konpondu ohi dira, amigdalektomia izeneko ebakuntza eginez."}
{"id": "52359", "revid": "512", "url": "https://eu.wikipedia.org/wiki?curid=52359", "title": "Alkmeon Krotonakoa", "text": "Alkmeon Krotonakoa (fl. c. K.a. 500), grekeraz , \"Alkmai\u014dn\", filosofo pitagoriko eta medikuntzaren teoriko bat izan zen. Filosofo pitagoriko moduan, arimaren izankizuna baieztatu zuen. Halaber, aurkakoen teoria bat ere osatu zuen. Animaliekin egindako saiakuntzei esker, sendagintzari buruzko aurkikuntza garrantzitsuak egin zituen, hala nola burmuina sentipenen atal nagusia zela egiaztatu zuen."}
{"id": "52360", "revid": "448", "url": "https://eu.wikipedia.org/wiki?curid=52360", "title": "Amaikak-Bat", "text": "Amaikak-Bat futbol-taldea Gipuzkoako Deba herriko kirol-talde bat da. 1930an sortu zen eta Gipuzkoako Ohorezko Erregionala mailan jolasten du mutilen bere lehen taldeak.\nUniformea.\nMarra bertikaleko kamiseta hori eta beltza, praka beltzak eta marra horizontaleko galtzerdi hori eta beltzak.\nFutbol-zelaia.\nAmaikak-Batek futbolean aritzeko lehendabiziko zelaiak Montreal zeukan izena, 1924. urtean eraikia desagertutako Debako Lagun-Artea futbol-taldearentzat egina, eta \"El Arenal\" deritzon gunean kokatua.\nGaur egungo futbol-zelaia, 1948. urtean egina, Errota-Zar izenaz ezagutzen da, Deba itsasadarreko ibaiertzean kokatua. Haren izena bertan zegoen errota batengatik da, zelaia eraikitzean bere horma zati batzuk besterik ez zeudelarik.\nBitxikeria moduan aipa daiteke Real Sociedad futbol-talde gipuzkoarrak zituen tribuna zaharrak erosi zituela Amaikak-Batek 1950. urtean Errota-Zarri atxikituz. Azken hamarkadan, itsasadarreko uraren maila igoerek eragin izan dituzten kalteen ondorioz, zelaiaren altuera igotzea pentsatu zuten eta, bestalde, belar artifiziala landatzea.\nHistoria.\nAmaikak-Bat futbol-taldea ezin izango zen jaio bere aurretik bi futbol-talde ez baziren existitu Deban: lehenengoa, Or-Nauk (1913-1918) eta bigarrena, Lagun-Artea (1920-1927). Azken talde hau bere zortzi jokalari lehen mailako taldeetan fitxatu zituztelako desegin zen. Hiru urte igaro ondoren, gaur egungo Amaikak-Bat jaio zen, Lagun-Artea taldeko gazteen saileko jokalariez eta beste zenbait gazteez osatua.\n1930eko udan lagun talde batek C.D. Amaikak-Bat sortu zuen eta futbol talde honentzako estreinako denboraldia 1930-31koa izan zen. Denboraldi hartako jokalariak hauek izan ziren: Felix Berasaluze, J.M. Alkorta, Antonio Galdona, Hilario Aperribai, Pedro Ulazia, Antonio Arrue, Mariano Rodriguez, Txomin Unzueta eta Nicomedes Urkiri.\n39/40 denboraldian Kostaldeko Txapelketa bezalako txapelketetan parte hartzen dute, eta 1940an beren egoera legeztatzea eta Carlos Alzibar (Monte), Rafael Rodriguez, Benardino Esnaola, Ramon Unanue, Anton Barrera eta Jose Martinekin zuzendaritza bat osatzea erabaki zuten. Egoitza Iriondo hotelean finkatu dute, Montrealeko zelaian jolastu dira eta aldagelak Casino-Currer\u00eda behealdean daude.\n1944an desagertu zen Montrealeko zelaia. Urte zailak dira berriz ere, eta 1944/45 denboraldian Amaikak Batek ez du lehiaketa ofizialetan parte hartzen. 45/46 denboraldian, berrantolatu egiten da eta jokalekurik gabeko lehiaketetan parte hartzen du. Baina 1948an futbol-zelai berri bat eraiki zen, Errota Zar (1948/20/24). Eibarren aurkako partida batekin inauguratu zen, eta 3.542 pertsona bertaratu ziren. Visi hotela da taldearen egoitza. Errota-zar -eko tribuna 1950ean inauguratu zen.\nTalde historiko honek Gipuzkoan izan duen ibilbideko istoriorik aipagarrienetako bat 1961/62 denboraldiko txapelketa bikoitza da. Atotxako finala irabazi ondoren, 3-0 irabazi zuen Montragon taldearen aurka, eta hirugarren mailara igotzea lortu zuten. Hala ere, harrigarria bada ere, zailtasun ekonomikoak zirela eta, kategoria horretan ez parte hartzea erabaki zuten.\n2016/17ko Futbol taldeak.\nAmaikak-Bateko web orriaren arabera honako hauek izango dira debarren taldeak 2016-17 denboraldian:\nKlubeko txirrindularitza atala.\nFutbol-taldeek garrantzia handiena izan arren, urteak dira Amaikak-Batek izena lagatzen diola herrian txirrindularitza maite duen lagun talde bati. Talde honek, udaberriro, bi bizikleta-proba antolatzen ditu: bata, apirilean, jubenilen mailakoa, \"Debako Amaikak-Bat K.E. saria\" izena duela eta bestea, maiatzean, lehen urteko kadeteen mailakoa, \"Deba saria\" izenaz ezaguna.\nHerri mailako lasterketez gain, noizean behin, lasterketa famaturen bat herritik pasatzea lortu ahal izaten dute, Euskal Bizikleta adibidez.\nZikloturismo eta mendi-bizikleta arloan beti dago prest lagun talde hau txangoak prestatzeko, izan ere, Deban, oso dute maite bizikletaz ibiltzea.\nBi webgune dauzka bizikleta maite duen lagun talde honek: Amaikak-Bat txirrindulari elkartea eta Amaikak-Bat foroa.\nEntrenatzaile debar ezagunenak.\nCeltan jokalari lanak amaitzean bi denboraldiz entrenatzaile lanetan aritu zen, bai Ourensen, bai Bervesen.\nFutbolari izateaz gain, entrenatzaile izan zen ere. Hercules, Malaga, Coru\u00f1ako Deportivo, Celta, Zaragoza, Oviedo, Santanderko Racing eta Alaves.\nJokalariaren bizitzari agur esan eta gero entrenatzaile titulua atera eta Realean aritzen da. Gero Murtzian, Tenerifen eta U.D. Las Palmasen.\nJokalari eta entrenatzaile moduan aritu zen Cultural Leonesan baina azkenean entrenatzaile. Taldea hirugarren mailatik lehen mailara igo zuen. Taldea uztean entrenatzaile izan zen Aviles, El Ferrol, Logro\u00f1es, Alaves, Burgos, Reala eta Xixongo Sportingen.\nBitxikeria moduan, 1955-1956 denboraldian lehen mailako hiru taldetan hiru debar izan zirela entrenatzaile esan daiteke. Baliteke kasu bakarra izatea lehen mailako historia osoan, hots, bost mila biztanle baino gutxiagoko herri bereko hiru lagunek entrenaitzaile postuak izatea lehen mailako hiru taldetan."}
{"id": "52362", "revid": "95142", "url": "https://eu.wikipedia.org/wiki?curid=52362", "title": "Filolao", "text": "Filolao Krotonakoa (Krotona, K.a 470-K. a. 385) zientzia gizon eta filosofo pitagoriko bat izan zen. Eskola pitagorikoko kide nabarmenetakoa izan zen, Pitagoras bera baino ehun bat urte geroagokoa. Pitagorikoetan liburu bat idatzi zuen lehenengoa omen da, \"Naturaren gainean\" izenekoa hain zuzen, baina lan horretatik zati batzuk bakarrik gorde dira. Zientzia arloan, kosmologia, psikologia eta medikuntza landu zituen.\nPentsaera.\nFilolaok kosmos osoa mugagabean mugatuak sartu eta doitzearen ondorioa dela dio. Bere hitzetan:\n\"Natura mugagabeak ziren gauzez eta mugatzaileak diren gauzez osatu zen kosmosean, kosmosa osotasun gisa zein bete baitako guztia gisa harturik\". Lehenengo zatia.\nMugagabean mugatzaileak harmoniaz osatzen dira, musikan gertatzen den antzera.\nBere aburuz unibertsoak honako ezaugarriak zituen:\nPlanetak eta astroak biraka egongo lirateke, lurrak adibidez orbita zirkular batean. Joniarren unibertsoekin alderatuz ezberdintasun garrantzitsuak ziren aipaturikoak, gainera eguna eta gauaren efektua azaldu zuen. Honen ustez lur espazioan finko zegoen puntu baten inguruan zebilen biraka, ideia hau bere garaikide izan zen Calamatako Leuripides rapsodak jaso zuelarik.\nFilolaosen ustez kosmosaren erdigunean Hestia izeneko su bat zegoen eta 9 gorputz zeuden bere inguruan:"}
{"id": "52363", "revid": "6327", "url": "https://eu.wikipedia.org/wiki?curid=52363", "title": "Filoas", "text": ""}
{"id": "52364", "revid": "902", "url": "https://eu.wikipedia.org/wiki?curid=52364", "title": "Debako Amaikak-Bat K.E", "text": ""}
{"id": "52365", "revid": "90204", "url": "https://eu.wikipedia.org/wiki?curid=52365", "title": "Arkitas", "text": "Arkitas (grekeraz \u0391\u03c1\u03c7\u03cd\u03c4\u03b1\u03c2; Tarento, K.a. 428 - Mattinata, K.a. 347) filosofo, matematikari, astronomoa, politikaria eta estratega militarra izan zen. Magna Graeciako Tarentumen jaioa (gaur egungo Italiako hegoaldean), Mnesagoras edo Histiaeus-en seme eta Filoasen ikasle izan zen; era berean Cnidoseko Eudoxoren matematika irakasle izan zelarik. Platonen lagun ona eta Pitagorikoen zientzialaria izateagatik izan zen ezaguna."}
{"id": "52366", "revid": "69297", "url": "https://eu.wikipedia.org/wiki?curid=52366", "title": "Emilio Rodr\u00edguez", "text": "Emilio Rodr\u00edguez Barros (Ponteareas, Pontevedra, Galizia, 1923ko azaroaren 28a - \"ib.\", 1984ko otsailaren 21a) txirrindulari galiziar profesionala izan zen 1940tik 1950era. Haren anaiak Delio, Manuel eta Pastor ere txirrindulari profesionalak izan ziren.\n1950ean Espainiako Vueltan sailkapen nagusia, mendiko saria eta bost etapa lortu zituen. 1946an eta 1947an mendiko saria ere irabazi zuen. 1954an Espainiako txapelketa irabazi zuen."}
{"id": "52368", "revid": "1442", "url": "https://eu.wikipedia.org/wiki?curid=52368", "title": "Amaikabat", "text": ""}
{"id": "52369", "revid": "1442", "url": "https://eu.wikipedia.org/wiki?curid=52369", "title": "Amaikakbat", "text": ""}
{"id": "52373", "revid": "498123", "url": "https://eu.wikipedia.org/wiki?curid=52373", "title": "Amaika", "text": ""}
{"id": "52374", "revid": "336", "url": "https://eu.wikipedia.org/wiki?curid=52374", "title": "Avinguda Diagonal", "text": "Avinguda Diagonal (euskaraz \"Etorbide Diagonala\") Bartzelonako hiri osoa diagonalean gurutzatzen duen kalea da. Hospitalet de Llobregaten hasi, eta itsasoraino doa. Hiriko kale nagusietakoa da, banku eta merkataritza gune askok bere egoitza bertan duelarik. Eraikin ezagunenen artean \"Casa de les Punxes\" (\"Arantzen Etxea\") delakoa nabarmendu daiteke, modernismoaren eredu dena.\nKale honek ez dut beti Diagonal izena izan. \"14 d'abril\" (apirilaren 14a) izena izan zuen, 1931ko Errepublikaren ezarpenaren adierazgarri, eta Espainiako Gerra Zibilaren ondoren \"General\u00edsimo Franco\" izena hartu zuen."}
{"id": "52375", "revid": "371", "url": "https://eu.wikipedia.org/wiki?curid=52375", "title": "Hospitalet de Llobregat", "text": ""}
{"id": "52378", "revid": "69297", "url": "https://eu.wikipedia.org/wiki?curid=52378", "title": "Jean Dotto", "text": "Jean Dotto (1928ko martxoaren 27a - 2000ko otsailaren 20a) Frantziako txirrindulari profesionala 1948tik 1963 arte. \"Le vigneron de cabasse\" ezizena zeukan.\nMendiko etapetan oso ona zen eta bere garaipen garrantzitsuena 1955eko Espainiako Vuelta izan zen. Horretaz gain, Dauphin\u00e9 Lib\u00e9r\u00e9 bitan irabazi zuen (1952an eta 1960an) eta Frantziako Tourrean lau aldiz sailkatu zen lehengo hamarren artean.\nPalmaresa.\n1951\n1952\n1954\n1955\n1956\n1957\n1959\n1960\n1961\n1962"}
{"id": "52382", "revid": "69297", "url": "https://eu.wikipedia.org/wiki?curid=52382", "title": "Angelo Conterno", "text": "Angelo Conterno (Turin, Italia, 1925eko martxoaren 13a - \"ib.\", 2007ko abenduaren 1a) 50eko hamarkadako txirrindulari profesional bat izan zen. 1956an Espainiako Vuelta irabazi zuen. Bigarren etapatik bukatu arte liderra izan zen eta Jesus Loro\u00f1ori 13 segundo atera zizkion. Espainiako Vuelta irabazten zuen lehen italiarra izan zen."}
{"id": "52394", "revid": "336", "url": "https://eu.wikipedia.org/wiki?curid=52394", "title": "Timeo Lokrikoa", "text": "Timeo Lokrikoa (Timaeus Locrus latinez, Timaeus of Locri ingelesez) Eskola Pitagorikoko filosofoa izan zen K.a V mendean.\nFilosofo honi buruzko informazio guztia, Italiako Locrin bizi zela esaterako, Platonen \"Timeo\" obra bidez lortu zen. Posible litzateke ez exisistu eta Platonek bere obrarentzako espreski sorturiko pertsonaia izatea, edota garaiko filosofo garrantzitsu bat eta hori zela eta honi bere elkarrizketa garranttzitsuenetako bat dedikatu izana."}
{"id": "52395", "revid": "201", "url": "https://eu.wikipedia.org/wiki?curid=52395", "title": "Bilaketa motore", "text": ""}
{"id": "52397", "revid": "141474", "url": "https://eu.wikipedia.org/wiki?curid=52397", "title": "Esmirna", "text": "Esmirna edo \u0130zmir Turkiako biztanleria handiena duen hirugarren hiria da, Istanbul eta Ankararen azpitik. Egeo Itsasoko Izmirko golkoan kokatuta, herrialdeko porturik handiena dauka, Istanbulen atzean. Bederatzi barrutik osatzen dute hiria.\nEsmirnak 3500 urteko historia du. Gaur egungo hiriak Antzinateko beste zenbait hiri Efeso, Pergamo, Sardes edo Klazomenai bereganatu ditu. Turkian barnan, ezaguna da bere balore, ideologia, bizitza-estiloa, ekimena eta sexuen arteko harreman aurrerakoiarengatik. Izan ere, Turkiako Errepublikar Herri Alderdiaren gotorlekua da."}
{"id": "52398", "revid": "201", "url": "https://eu.wikipedia.org/wiki?curid=52398", "title": "Petri Handia", "text": ""}
{"id": "52399", "revid": "69297", "url": "https://eu.wikipedia.org/wiki?curid=52399", "title": "Jean Stablinski", "text": "Jean Stablinski (1932ko maiatzaren 21a - 2007ko uztailaren 22a), 1952tik 1968 arte Frantziako txirrindulari profesionala. Bere ezizena \"Poloniarra\" zen.\nPalmaresa.\n1957\n1958\n1960\n1961\n1962\n1963\n1964\n1965\n1966\n1967\n1968"}
{"id": "52400", "revid": "105290", "url": "https://eu.wikipedia.org/wiki?curid=52400", "title": "Miletoko eskola", "text": "Miletoko eskola mendebaldeko lehen eskola filosofikoa izan zen, eta K.a. 600eko hamarkadatik K.a. 490. urtera iraun zuen. Haren partaide nagusiak Miletoko Tales, Anaximandro eta Anaximenes izan ziren, eta V. mendean eskolako kideak sakabanatu behar izan ziren, pertsiarek Mileto suntsitu baitzuten.\nHistoria.\nK.a. XII. mendean doriarren inbasioek joniarrak Asia Txikira bultzatu zituen, bertan kolonia ugari fundatu zituztelarik, doriarren migrazioekin sendotu zirelarik. Kostaldean zeuden hiri hauek (Mileto, Efeso, Klazomene, Samos, etab.) lautada emankorretan zeuden kokaturik, azkar garatuz eta Ekialde Hurbilarekin lotura kultural sendoak garatuz. Kolonia hauetan K.a. VI. mendean jaio zen mendebaldeko filosofia, Mileton zehazki. Eztabaidan jarri izan den arren egiazko eskola bat egon ote zen bertan, Teofrastoren testigantzak konponduriko ezbaia da. Bere fundatzailea Miletoko Tales izan zen, Anaximandro eta Anaximenes honen ondorengoak, fisiologo eta jakitun izena jasoz.\nEskola.\nZail da eskolaren izaera zehaztea, Talesek ez zuen idatzirik utzi dirudienez, beste biek ondoren \"Naturari buruz\" izenburua eman zaien idazkiak utzi zituzten, Anaximandroren testu labur bat iritsiz gaur egunera eta Anaximenesez ezer ere ez. Beraiei buruzko lehen testigantzak Aristotelen lanetan daude.\nHelburua.\nHiru filosofoek unibertsoko dena osatzen duen \"arkhe\" izeneko printzipioa bilatu zuten, sustantzia hau aldaketan guztiak emanda ere aldatzen ez zen printzipioa izanik. Talesek uran ikusi zuen, Anaximandrok infinitua edo zehaztugabean eta Anaximenesek airean. Guztiek hilozoismoan sinesten zutela dirudi beraz, printzipio honi bizitza garatzeko gaitasuna atxikitzen baitiote.\nHonakoa azpimarratu behar da lehen filosofo hauetaz:\nIzaera zientifikoko arazoak aztertu zituzten filosofo miletoarrek, bereziki meteoritoen izaera, fenomeno astronomikoak eta haukin loturik zeudela uste zuten fenomeno atmosferikoak: haizea, euria, tximista, eklipsea, ilargialdiak, astroen osaketa eta baita geografiari buruzko gai orokorrak lurraren forma eta izaki eta gizakien jatorria. Beraien originaltasuna zerua eta meteoritoak arte eta beraien behaketetik ateratako irudien bitartez aurkeztea izan zen\nAnalogia hauek inolako ez zuten inolako mitorik, fenomeno ulertezinak ulergai eta gertuago zituztenen bidez azaltzetik sortzen ziren, esanahi misteriotsurik gabe, elezaharrak ez bezala. Hau da, beraien fisika geografo eta metereologoen fisika zen, hurrengo mendeetan garatuko den astronomia matematikotik urrun. Beraien aurkikuntzak gaur egun balio zientifiko gutxikoak badira ere zientziaren oinarriak jarri zituzten, bere unibertsaltasun eta zentzu logiko arrazionalarekin.\nGeroa eta garapena.\nGudu Medikoak Mileto zela eta hasi ziren, K.a. 546. urtearen ondoren Jonia pertsiarren menpe gelditu zelarik eta Anaximenesen heriotza eta gutxira Mileto suntsitua izan zen (K.a. 494), Miletoko eskolari amaiera emanez. Magna Graecia eta Siziliako kolonia doriarretara eta Atenasera ondoren lekualdatu zen garapen intelektuala, Joniako hirietan Miletoren eragina oso nabarmena izan bazen ere. Heraklitoren kosmologia miletoko ezaugarriak zituen eta Magna Graeciako lehen filosofoak Miletoko herbesteratuak izan ziren: Pitagoras, Eskola pitagorikoko fundatzailea Samossen jaio zen, dirudienez berak eraman zuelarik Miletoko kosmologia hartara, oso antzeko delarik, bereziki Anaximandro eta Anaximenesekin alderatuz, hauen elementuak konbinatzen baititu.\nXenofanes, Eleako Eskolakoa, Kolofonen jaio zen, Tales zuen miresten eta miletoko fisika ezaguntzen, bere pentsamendua beste bide batzuk jarraitu bazituen ere. Parmenidesek ezagutu zuen baita ere, honekin ados ez egon arren, baina Anaximandroren iritziaren bidea jarraituz. Joniar izpiritua Enpedoklesen biziraun zuen bereziki. Atenasen filosofia hedatu zuen lehenetarikoa Anaxagoras, Klazomenekoa zen, Mileto herbesteratuek Asia Txikian fundaturiko kolonia batekoa alegia, ziurrenik bertan gorde zirelarik Miletoko ideia eta tradizioak. Leuzipo ere Miletokoa zen, Demokritok zabaldu eta garatuko zuen atomismoaren sortzaile."}
{"id": "52401", "revid": "105290", "url": "https://eu.wikipedia.org/wiki?curid=52401", "title": "Catalunya Lliure", "text": "Catalunya Lliure (\"Katalunia Askatuta\" euskaraz), 1989ko ekainean sortua, hautes-koalizio independentista kataluniarra zen Europar Batasuneko Parlamenturako hauteskundeetan aurkezteko. Moviment de Defensa de la Terra-PSAN eta Front Nacional de Catalunya alderdiak hartzen zituen eta 19.586 boto lortu zituen. 1989ko abenduan Herrialde Katalanak eta langile katalanen batasuna eta bidezko borrokatzeko eskubidea eskatzen zuen. Bere buruzagiak Josep Guia, Salvador Balcells eta Jordi Moners ziren.\n1991an Kataluniarentzako Konstituzio aurreproiektua aurkeztu zuen, hurrengo urteetarako koalizioaren politikaren norabidea markatuko zuena. Gainera, udal hauteskundeetara aurkeztu zen hainbat herritan eta Vilamateko alkatetza lortu zuen, hala ere, urte horretako amaieran, koalizioaren militantziaren zati handi bat koalizioa utzi eta ERCn sartu zen. Ondorioz, koalizioa ahulduz joan zen eta Kataluniako hauteskundeetan 5.600 boto besterik ez zituen lortu. 1995eko amaieran, PSAN koalizioa uztea erabaki zuen eta gainontzekoak PUAn sartu ziren, koalizioa desagertuz."}
{"id": "52402", "revid": "16654", "url": "https://eu.wikipedia.org/wiki?curid=52402", "title": "Luciano Iturrino", "text": "Luciano Iturrino Zenekorta (Mutriku, Gipuzkoa, 1963ko azaroaren 4a - ) futbol jokalari ohia da. Teknika zoragarriduna hasiera-hasieratik, eskuin-hegalean jokatzeagatik da gogoratua, azken urteetan atzelari lanetan ibili bada ere. Ezin bere izaera ere ahaztu: umila eta jatorra. 37 urterekin erretiratu zen futbolari moduan. Bere semea Luken futbolean aritzen da ere.\nAritutako taldeak.\n1982-84 Sanse \n1984-89 Real Sociedad\n1989-91 Bilboko Athletic Kluba\n1991-94 Logro\u00f1es\n1994-98 Union Deportiva Salamanca\n1998-99 Bermeo C.F.\n1999-00 Eibar KE\n2000-01 Aurrera Ondarroa \nMutrikuarraren izaera.\nJosu Legarretaetxebarriak (Bermeo FTko presidente ohia) zera dio Iturrinoz: \"Bermeoko presidente nintzela Bigarren B mailarako fitxatu genuen Iturrino. Mutrikuarrak Lehen Mailan jokatu zuen eta aldagelako zaharrena zen, baina ez zuen arazorik entrenamendua eta gero baloiak eramaten. Gaur egun Lezamako ordezkoek zaintzaileari eskatzen diote hori egin dezan eta guzti\nLuciano gaur.\nRealeko zein Athleticeko beteranoekin aritu da jokatzen futbolean 2008 eta 2009 urteetan.\n2006-2007 urteetan Aurrera de Ondarroako taldean entrenatzaile izan zen, lehenengo jubenilekin urtebete eta gero kadeteekin.\n2008an Athleticeko Kadeteen bigarren taldeko entrenatzaile moduan fitxatu zuen.\n2011n Aurrera de Ondarroako jubenilen entrenatzailetzat hartu zuten, kasu honetan, Ohorezko Liga jubenilean.\nRealeko kadeteen entrenatzaile izan da ere.\n2012an SD Eibarreko kategoria txikiekin entrenamendu espezifikoen arduradun lanetan ibili zen.\n2012-2013 denboraldian Mondrag\u00f3n Club de F\u00fatboleko entrenatzaile izan da Divisi\u00f3n de Honor Regional mailan.\n2013-2014 denboraldian Jubenilen Ohorezko Mailako Urko taldeko entrenatzailea da Eibarren.\n2015-2016 denboraldian Jubenilen Ohorezko Maila Nazionaleko Indartsu talde basauritarreko entrenatzailea da."}
{"id": "52404", "revid": "499", "url": "https://eu.wikipedia.org/wiki?curid=52404", "title": "Lucho Iturrino", "text": ""}
{"id": "52406", "revid": "448", "url": "https://eu.wikipedia.org/wiki?curid=52406", "title": "Iturrino", "text": ""}
{"id": "52407", "revid": "512", "url": "https://eu.wikipedia.org/wiki?curid=52407", "title": "Ceret", "text": "Ceret (frantsesez \"C\u00e9ret\") Ipar Kataluniako hegoaldeko udalerri bat da, administratiboki Frantziako Ekialdeko Pirinioak departamenduan kokatua, Okzitania eskualdean, Pirinioen iparraldeko magalean. Vallespir izeneko eskualdearen hiriburua da. \"Gerezien Hiria\" goitizenaz ezaguna da Ceret. Bertakoei \"c\u00e9r\u00e9tans\" (frantsesez) edo \"ceretans\" (katalanez) deritze, eta \"els sac-i-corda\" ezizena dute. 7291 biztanle zituen 1999an, eta ezaguna da bere Arte Modernoaren Museoagatik (\"Museu d\u2019Art Modern\" edo \"Mus\u00e9e d'art moderne de C\u00e9ret\"). Udaletxearen ondoan dago, eta Picassoren eta beste margolari batzuen artelanak ditu.\nCaf\u00e9 Pablo kafetegiak Pablo Picassoren omenez du izena, eta XX. mendearen lehen erdialdean zenbait artista famatu gaur egun ere irekita dagoen Le Grand Caf\u00e9 kafetegian biltzen ziren.\nMargolari eta eskultore askok izan dute bizilekua eta lantokia Cereten. 1910 urtean heldu zen Manolo Hugu\u00e9 margolari eta eskultorea, Picassoren adiskidea; 1911. urtean etorri zen Pablo Picasso, eta geroago Max Jacob poeta, idazle eta margolaria, bai eta Georges Braque margolaria ere.\nArte Modernoaren Museoaz eta kafe ospetsuez gain, Cereten badira beste toki interesgarri batzuk: Font-Fr\u00e8de, Saint-Ferr\u00e9ol ermita, Arkeologia Museoa, Deabruaren zubia (\"Pont du Diable\", XIV. mendekoa), Kaputxinoen konbentoa, Frantziako eta Espainiako ateak, eta Saint-Pierre eliza.\nGainera, mendiko ibilbide ugari egin daitezke Pirinioetan barrena, igerilekua badu, eta udan Tech (Katalanez \"Tec\") ibaira edo herrian bertan dagoen ur-jauzi batera joatea aukera dago. Turismo bulegoa du."}
{"id": "52408", "revid": "336", "url": "https://eu.wikipedia.org/wiki?curid=52408", "title": "Michael Collins", "text": "Michael John Collins (irlanderaz \"M\u00edche\u00e1l Se\u00e1n \u00d3 Coile\u00e1in\"; Clonakilty, Corkeko konderria, 1890eko urriaren 16a \u2013 B\u00e9al na mBl\u00e1th, Corkeko konderria, 1922ko abuztuaren 22a) buruzagi iraultzaile irlandarra, Irlandako Errepublikako ogasun ministroa, IRAren inteligentzia zuzendaria eta Itun anglo-irlandarreko negoziatzailea izan zen.\n1922ko Irlandako Gerra Zibilean hil zuten. Gaur egun Irlandako alderdi politiko guztiek omendu eta onartzen dute Irlandako Estatu modernoa sortzean egin zuen lanagatik, baina bereziki Fine Gael alderdikoak dira bere jarraitzaile zuzenenak.\nHaurtzaroa eta gaztaroa.\nMichael John Collins 1890ean Sam\u00b4s Cross herrixkan jaio zen, Clonakilty udalerritik hurbil, Cork konderrian. Biografia askok bere jaiotzaren data 1890ko urriaren 16an jartzen dute, bere hil ondorengo epitafioan jaiotzaren data 1890ko urriaren 12a irakur daiteke.\nBere familiak zenbait titulu noble izan zituen haien artean: \"U\u00ed Chonaill-eko Jaunak\", Limerick-etik gertu, baina beste irlandar askok bezala, titulu hauek kendu eta baserritar arrunten mailara aldatu zituzten. Halere, beren baserriak, XIX. mendearen amaierako irlandar baserritarren gehiengoa baino bizitza aberats eta eroso bateko aukera eman zien. Michael-en arreba zaharrena (Mary Celestine Arreba bezala ezagutua) erizaina zen eta eskolako irakasle zen Londresen.\nMichael Collinsen aita (bere izen berekoa) mugimendu errepublikarrean ibilitakoa zen, baina 60 urterekin nekazaritzara osorik emanda zegoen Marianne O'Brien 23 urteko neskatila gaztearekin ezkondu zenean. Michaelek sei urte zituela hil zitzaion aita.\nCollins ume buruargi eta bizia zen, izaera latz eta nazionalismo edo abertzaletasun sentipen gartsukoa. James Santry herriko maisuaren irakaspenek, Collins umearen sentipen abertzale hau gehiago xaxatu eta susperrarazi zuten. Garai honetan, Lisavaird National School ikastexeko goi-zuzendaria eta Irlandar Anaitasun Errepublikarraren (IRB, Irish Republican Brotherhood) kide zen Denis Lyons izan zen Michael Collins gaztearengan eragin handien izan zuen pertsonaia (Etorkizun batean, Collins bera izango zen Irlandar Anaitasun Errepublikarraren buruzagia). Collins, kirolak maite zituen gazte lerden eta garaiera handikoa zen.\nGaztetatik mugimendu abertzale edo nazionalistetatik gertu ibili zen. Irlandar ugarik bezala, 15 urterekin eskola utzi ondoren Londonera joan zen lan egitera. Zerbitzu zibileko azterketa pasatuta, postetxe batean hasi zen lanean. Garai hartan bere arreba Johannarekin bizi zen Londresen, hiriburu honetako King\u00b4s College-n ikasten egon zelarik. 1906ko otsailean Britainiar Zerbitzu Zibileko azterketa pasatu ostean, 1906ko uztailetik aurrera Britainiar Posta Zerbitzuan hasi zen lanean funtzionario. 1910an, Horne and Company enpresaren mezulari bilakatu zen. 1915an berriz, Gurantee Trust Company of New York enpresara mugitu zen, bere 1916ko Irlandarako itzulera arte azken enpresa horretan lan egingo zuelarik.\nLondon GAA kirol taldeko (Londresko Kirol Elkarte Gaelikoa) kide bihurtu zen, eta baita Irlandar Errepublikar Anaitasuneko (IRB, Irish Republican Brotherhood) kide, Irlandako independentzia helburu zuen erakunde sekretu eta klandestinoa. Cork konderriko, Dunmanway herrikoa zen Sean Maguirek sartu zuen Collins 19 urtetako Collins gaztea Irlandar Errepublikar Anaitasunean.\n1916ko Pazkoko matxinada.\n1916ko Pazkoko matxinada ospetsuaren egunetan egin zen ospetsu Michael Collinsen izena. Buru argia eta antolatzaile maila handiko pertsona bezala azaldu zen, Irlandar Errepublikar Anaitasuneko erakundearen barnean, berarekiko itzal eta begirune handia lortu zituen, eta oraindik onespen gehiago irabazi zuen Plunkett kondearen finantza ahokulari gisara. Azken hau, Joseph Mary Plunkett, Pazkoko matxinadako antolatzaileetako bat izango zenaren aita zen.\n1916ko Pazko Astelehenean matxinada izan zenean, Dublingo Postetxe Nagusian, Patrick Pearse eta beste irlandar abertzaleen batzuen aldean borrokatu zen Michael Collins britainiar gudarosteen aurka. Matxinada sekulako galera edo porrot militar itzela bilakatu zen (askok itxaroten zuten modura) irlandar abertzaleentzat. Nahiz eta askok Pazkoko matxinada egitea soilarekin erabat pozik egon (Patrick Pearseen \"odol sakrifizioaren teorian\" sinistuz), Collins bezalakoek erdi-ipurdiko amateurismoa, babes eza eta antolamendu eza besterik ez zuten irlandar abertzaleen aldean. Bereziki ezaguna izan zen St. Stephen Green Parkeko irlandar abertzaleen kokagunearen kasua, ez baitzuten inongo ihesbiderik hasieratik bukaeraraino. (Irlandako Independentzia Gerran, Michael Collinsen obsesioetako bat kokaleku finkoak saihestea izan zen, \"Talde Mugikor\" (\"Flying Columns\") ezagunak sortuz. Talde Mugikor hauek \"gerrilla\" moduan jokatzen zuten: bat-batean eraso, eta ondoren ekintza lekutik azkar-azkar alde egiten zuten, galerak txikituz eta etekinak handituz. Irlanda osoko Talde Mugikor hauetako ospetsuena, Tom Barry-ren Cork Mendebaldeko Talde Mugikorra izan zen (West Cork Flying Column).\nMichael Collins, 1916ko Pazkoko matxinadako beste partaide batzuen antzera, atxilotua izan zen, eta britainiarrek fusilatzeko kinka larrian egon zen (britainiarrek Collins ez hiltzeko arrazoi nagusia bere izena Pazkoko matxinada antolatzaileen artean bilatu ez izana izan zen). Horrenbestez, Collins, Galesko iparraldean zegoen Frongocheko barneratze zelaian sartu zuten Pazkoko matxinadako beste partaide ugarirekin batera. Hemen izan zen, bere adiskide garaikideen esanetan, bere lidergo maila sendoa gauzatu zen garaia. Garai honetarako Collins jadanik Pazkoko matxinada-aurreko Sinn Fe\u00edn alderdi nazionalista txikiaren buruetako bat zen.\nBritaniar Gobernua eta Komunikabideen \"ustetan\" Sinn F\u00e9in zegoen 1916ko Pazkoko matxinadako gertakarien \"atzean\", nahiz eta hau egiazki ez izan horrela. 1916ko Pazkoko matxinadaren antolatzaile nagusiak hauek izan ziren: Patrick Pearsen Irlandar Errepublikar Anaitasuna (Irish Republican Brotherhood), James Connollyren Irlandar Hiritarren Gudarostea (Irish citizen Army) eta Emakumeen Batza (Cumann na mBann). Garai honetan, Pazkoko matxinadatik bizirik atera ziren partaideak Sinn F\u00e9in alderdian infiltratzen hasi ziren, honenbestez, alderdi txiki honek \"garrantzia\" hartzen joan zen irlandar errepulikar mugimenduaren barnean beste erakundeei gain hartuz, bai eta britainiarren erasoen helburu berri bilakatuz. 1917ko urrirako, bere trebetasun eta barne-mugimenduei esker, Micheal Collins, Sinn Fe\u00edn alderdiko buruzagitzako kideetako bat bilakatua zen jadanik eta Irlandar Boluntarioen erakundeko zuzendaria; \u00c9amon de Valera izango zen bi erakunde hauetako presidentea (De Valera izan zen Pazkoko matxinadako buruzagi edo antolatzaileetatik, britainiarrek bizirik utzi zuten bakarra).\nIndependentzia gerra.\n1918an Irlandako ordezkari hautatu zuten Erresuma Batuko Komunen Ganbararako, Sinn Fein alderdiaren izenean. 73 kidetik 27 zituen alderdi errepublikarrak, baina bai Eamon de Valera presidentea, baita Arthur Griffith presidenteordea ere atxilotu zeudenez Michael Collins izan zen taldeko buru. Sinn Feinek uko egin zion Londoneko parlamentuan esertzeari, eta, horren ordez, Dublinen \"Dail Eireann\" izeneko parlamentu irlandarra osatu zuen. Honek Errepublika Irlandarra aldarrikatu zuen. Aldarrikapen horrek Irlandako Independentzia Gerra ekarri zuen, Erresuma Batuaren aurka.\nCollinsek kargu ugari izan zituen garai hartan. 1919ko udan IRBko buru hautatu zuten (horrek, \"de jure\" Errepublika Irlandarreko presidente bihurtu zuen). Irailean IRAko Inteligentzia arduradun izendatu zuten.\nIndependentzia Gerra 1921eko uztailaren 11n amaitu zen. Ekainaren 24an Erresuma Batuak negoziatzeko aukera eskaini zien irlandar abertzaleei. Arthur Griffith eta Michael Collins izan ziren Londoneko gobernuarekin negoziatu behar izan zutenak.\nItun anglo-irlandarra.\n1921eko abenduaren 6an irlandarren delegazioa gobernu britainiarrarekin akordio batera iritsi zen. Itun anglo-irlandarrak Estatu Irlandar Askea sortu zuen, baina ez Irlanda uharte osoan. Ipar-ekialdeko lurralde batzuk (Ulster eskualdearen zati bat) Britainia Handiaren menpe jarraitu behar zuten, bertako gehiengoa protestantea eta unionista baitzen. Hala ere, Collinsek aukera ikusten zuen pixkanaka lurralde horiek gainontzeko Irlandara gerturatzeko.\nEstatu Irlandar Askea ez zen estatu guztiz subiranoa, Erresuma Batuko erregea baitzen subiranotasunaren iturburua. Baina praktikan Irlandako parlamentuak eta gobernuak era guztietako politika egiteko askatasuna zeukaten.\nItun honek Sinn Feinen zatiketa ekarri zuen. Michael Collinsek gidatutako taldeak ituna onartzearen alde egin zuen, irtenbide posible bakarra iruditzen zitzaielako. Eamon de Valeraren jarraitzaileek, aldiz, saldukeria zela uste zuten, Irlandako abertzaleentzat onartezina izango zen menpekotasun egoera zekarrelako. De Valerak presidente karguari uko egin zion, eta Michael Collinsek hartu zuen behin-behineko gobernuko buruzagitza.\nIrlandako Gerra Zibila.\nItunaren eta Estatu Askearen aldekoen eta aurkakoen arteko gerra 1922ko apirilean hasi zen. Itunaren aurkakoek Dublineko gobernuaren egoitzak okupatu zituzten, baina Collinsek ez zien erasorik egin britainiarrek behartu zuten arte. Estatu Askearen aldekoek laster lortu zuten Dublin kontrolatzea, eta itunaren aurkakoak hegoaldeko probintzietan (Munster) kokatu behar izan ziren.\nCollinsek gobernuko kargu guztiak utzi zituen Armadako buruzagitza hartzeko. Itunaren aurkakoek kontrolatutako lurraldera sartu zen 1922ko udan, lurralde horiek hartzeko asmoz. Bere jaioterrira (Cork)joan zen bere aholkulariei kasurik egin gabe.\nHeriotza.\n1922ko abuztuaren 22an B\u00e9al na mBl\u00e1th herrixka iragaten zihoala tiroz hil zuten errepublikarrek (itunaren aurkakoek). 31 urte baino ez zituen hil zutenean. Bere hileta elizkizunak Dublinen egin ziren, Irlandako eta atzerriko ordezkaritza politiko zabalaren parte hartzearekin."}
{"id": "52411", "revid": "105290", "url": "https://eu.wikipedia.org/wiki?curid=52411", "title": "Badihardugu", "text": "Badihardugu euskara elkartea Deba ibarreko euskaltzaleak biltzen dituen euskara elkartea da. Debabarreneko eta Debagoieneko 17 herrietako kideak biltzen ditu bere baitan, eta herri horietako euskara elkarte eta udal gehienekin ditu lankidetza hitzarmenak.\nHistoria.\nHorrelako talde bat sortzeko lehenengo ahalegina 1990. urte inguruan egin zen. Bailara mailako batzar batzuk egin ziren Bergaran, eta hantxe batu ziren eskualdeko euskaltzale batzuk. Helburua zen, Deba ibarreko azpieuskalkian idazteko oinarrizko ortografia-arauak zehaztea eta herri hizkerei indar apur bat ematea. Herrietako euskara elkarteen eta herri aldizkarien sorrera ere orduan gauzatu zen (AED Arrasaten, Jardun Bergaran, ...eta Kitto! Eibarren...). 1990. urte hartan, baina seguru asko planteamentu teorikoak eta, ondorioz, heldutasuna falta zirelako, ez zen adostasunik lortu. Hala ere, herri bakoitzak bere bidea egin zuen eta hainbat lan egin dira azken urteotan. Gutxika-gutxika, hainbat lagunen ahalegin eta jardunaz, herri askotako hizkerak batu dira Deba Ibarrean (Ermua, Arrasate, Bergara, Antzuola, Eibar, Aramaio...), Euskal Herri mailan erreferentzia bihurtu arte.\nEskualdeko herri gehienen artean, 1999. urte amaieran giltzarri izan den lana kaleratu zen, Koldo Zuazoren \"Deba Ibarreko Euskeria\" liburua. Lan horrek, eskualdeko herriak euskararen inguruan batzeaz gainera, lehen falta zen oinarri teorikoa ekarri zuen. Juan Martin Elexpuru eta Fernando Muniozgurenen eskutik ere jaso ziren beste pare bat lantxo eta horien inguruan antolatu zen Badihardugu euskara elkartea Eibarren 2000. urteko apirilean.\nHelburuak.\nElkartearen helburu nagusia, eskualdeko azpieuskalkia jasotzea, aztertzea eta hedatzea da, bide batez euskara bera aberastuz eta indartuz, eta betiere euskalkiaren esparrua eta euskara batuarena osagarri izan behar direla jakinez. Lan ildo nagusia, ahozkotasuna lantzea eta euskararen erabilera ziurtatzea da, batez ere gazteengan eraginez.\nElkartearen asmo nagusiak hauexek dira:\nEskualdeko euskaltzaleen bilgune da (filologoak, itzultzaileak, irakasleak, idazleak...), bailarako euskara elkarteekin ere hartu-eman zuzena du, eta eskualdeko udal guztiekin izenpetu du lankidetza hitzarmena (17 udal: Gipuzkoako Mutriku, Deba, Mendaro, Elgoibar, Eibar, Elgeta, Soraluze, Bergara, Arrasate, Antzuola, O\u00f1ati, Aretxabaleta, Eskoriatza, eta Gatzaga; Bizkaiko Mallabia eta Ermua; eta Arabako Aramaio).\nBadiharduguk hainbat ekintza eta lan gauzatu ditu bere sorreratik: hitzaldiak, mahai-inguruak, aholkularitza elkarte eta udalei, euskalkien inguruko ikerketak, liburuak (besteak beste, \"Deba Ibarretik euskararen herrira\", 2002; \"Berbeta Berua\", 2003) bilketa bibliografikoa, Durangoko liburu azokan mahaia ipintzen du urtero (ibar osoko liburuekin), eta abar.\nHala ere, elkartearen lanik handi eta garrantzitsuena Euskal Herriko Ahotsak ekimena da. Deba ibarreko ahotsak proiektuarekin abiatu zen: eskualdeko herri guztietako herri hizkerak jaso zituzten, adineko hiztunei bideoz grabazioak eginez. 2002-2006 urteen artean Deba Ibarreko lekukotasunak biltzen jardun ondoren, 2007an Euskal Herri osora hedatu da ekimena. Horren emaitza da Ahotsak.com webgunea, Euskal Herriko hizkerak eta ahozko ondarea jaso eta ezagutarazteko helburua duena."}
{"id": "52412", "revid": "69297", "url": "https://eu.wikipedia.org/wiki?curid=52412", "title": "Antonio Su\u00e1rez", "text": "Antonio Su\u00e1rez V\u00e1zquez (Madril, 1932ko maiatzaren 20a - Madril, 1981eko urtarrilaren 6a) Espainiako txirrindulari profesionala izan zen 1956 eta 1965 artean.\n1959an Espainiako Vuelta, bi etapa eta 2. erregulartasunaren sailkapenean lortu zuen. Hiru alditan Espainiako txapelketa irabazi zuen 1959tik 1961 arte. Lehen txirrindulari espainiarra Italiako Giroan podiumera igotzean (3. geratu zen 1961ean eta etapa bat ere lortu zuen)."}
{"id": "52418", "revid": "201", "url": "https://eu.wikipedia.org/wiki?curid=52418", "title": "Miletoko Hippodamo", "text": ""}
{"id": "52419", "revid": "512", "url": "https://eu.wikipedia.org/wiki?curid=52419", "title": "Aita Mari", "text": "Jose Maria Zubia Zigaran, ezagunagoa Aita Mari izenez, (Zumaia, Gipuzkoa, 1809ko martxoaren 15a - Donostia, 1866ko urtarrilaren 9a) marinel gipuzkoarra zen. Hainbat marinel eta arrantzale bizirik atera zituen itsasotik ekaitza zegoenean. Badago bere izena daraman itsas-salbamendu itsasontzi bat.\nBiografia.\nJose Maria Zubia itsasgizona, \"Aita Mari\" ezizenez ezaguna, eta arrantzale xumeen semea, Zumaian jaio zen 1809ko martxoaren 15ean, aita Antonio Ignacio Zubia Etxabe eta ama Francisca Zigaran Manterola zirela, biak zumaiarrak Antonioaren gurasoak bezala; amarenak, ordea, Itziartarrak. Donostian bizi izan zen, txalupako patroi umila, baxurako arrantzale gisa urte batzuk igaro ondoren, Ameriketarako itsasbidea egiten zuten merkantzia-ontzietan ere izan zen 1830etik aurrera.\nBaxurako arrantza askotan merkantzia-ontzietan untziratzeko nahitaezko baldintza zen. Komertzio ontzietan soldata seguruagoa zen eta lan baldintzak ez ziren hain gogorrak.\nGarai hartako arrantzaren arazorik handiena kontserbazioa zen, gatza, ozpina, limoia eta elurra erabiliz, baina garraioak ikaragarri garestitzen zuen produktua.\nAita Mari boluntario aurkeztu zen Donostiako Marina komandantearen aurrean, beste 9 gizonekin batera, hondoratu berri zen San Jose txalupako marinelei laguntzeko. Garaiko aktore famatu batek, Teodora Lamadridek, errepresentazio bat eskaini zuen kaltetuen alde eta salbatzaileen ohorez. Errepresentazioaren ondoren, Aita Mari tauletara igo zen aktoreari lore-koroa emateko, baina honek itzuli egin zion, txaloen artean, berarentzat zela erantzunez.\nBaporezko itsasontzia asmatu arren, arrantzaleek belazko edo arraunezko txalupak erabiltzen zituzten arrantzarako.\n1866ko urtarrilaren 9an hil zen, galernak ustekabean harrapatutako Getariko bi txalupa, \"Elkano 1\" eta \"Elkano 2\", salbatzen saiatzen ari zela olatuek irentsita. Denak hil ziren, 38 arrantzale zoritxarreko egun hartan. Donostiako zein Zumaiako kaietan eskultura bana ditu.\nHonako bertso hauek daude Donostiako kaian eginiko Aita Mariren omenezko eskulturaren azpian:\nBibliografia.\nZumaiako udala. 2017ko urrian argitaratua."}
{"id": "52420", "revid": "201", "url": "https://eu.wikipedia.org/wiki?curid=52420", "title": "Jose Maria Zubia", "text": ""}
{"id": "52421", "revid": "1545", "url": "https://eu.wikipedia.org/wiki?curid=52421", "title": "Biurteko progresista", "text": ""}
{"id": "52422", "revid": "58701", "url": "https://eu.wikipedia.org/wiki?curid=52422", "title": "Baldomero Espartero", "text": "Joaqu\u00edn Baldomero Fern\u00e1ndez Espartero \u00c1lvarez de Toro, Banderaseko bizkondea, Lutxanako kondea, Garaipenaren eta Morellako dukea eta Bergarako printzea (Gran\u00e1tula de Calatrava, Ciudad Real, 1793ko otsailaren 27a - Logro\u00f1o, Errioxa, 1879ko urtarrilaren 8a) espainiar militar eta politikaria zen.\nBizitza.\nGran\u00e1tulan (Ciudad Real) jaio zen 1793an, sendi eskulangile xume batean. Independentziako Gerra hastean, oldez joan zen gudarostera 1808an. 1810ean Isla de Le\u00f3neko akademia militarrean sartu zen, eta lotinantorde izatera iritsi zen. 1815ean, lotinant zela, Espainiaren mendeko Amerikako koloniak babestera joandako Morillo jeneralaren espedizioan ontziratu zen. Garai hartan liberalen ideiekin bat egiten hasi zen, eta, Amerikako independentisten aurka egindako ekintzen ondorioz, brigadier izendatu zuten. Ayacuchoko porrotak Espainiak Hego Amerikan zuen nagusitasunaren amaiera ekarri zuenean, penintsulara itzuli zen 1825ean.\nLehen Karlistada piztean, kristinatar armadaren barruan \"Iparraldeko probintzietan\" borrokatzea eskatu zuen. 1834ko maiatzaren 1ean Arabako, Bizkaiko eta Gipuzkoako komandante jeneral izendatu zuten. 1836ko udan, Iparraldeko armadako buru jarri zuten Fem\u00e1ndez de C\u00f3rdoba jeneralaren ordez. Ardura horretan zela, Lutxanako gudua erabakigarria gidatu zuen, 1836ko gabonetan karlistak Bilboko setioa uztera behartuz.\nOrdutik aurrera, liberal moderatuek eta aurrerakoiek lehian ibili ziren Espartero beren alderdiko buruzagi izendatu nahian. 1839ko udan, kristinatarrekin akordio bat lortu nahian zebiltzan Maroto jeneralaren agindupeko sektore karlistekin egindako negoziazioen ondoren, Bergarako Hitzarmena sinatu zuen, Espainiako iparraldean bakea ezartzea ekarri zuena. Hala ere, karlista katalanek ez zuten onartu eta, Maestrazgon zehar egindako espedizio baten ondoren, aurrena Kataluniara eta gero erbestera bidali zituen Cabrera eta haren armadakoak. Horren ordainetan, Garaipenaren duke titulua jaso zuen.\nOrdutik aurrera, politikaren alorrean, Esparterok aurrerakoien alde jarri zuen bere ezpata. 1840an Udalen Legearen aurka azaldu zen, Maria Kristina erreginordeari aurre eginez. Koroaren eta Esparteroren arteko gatazka hark 1840ko irailaren 1ean abiatutako mugimendu juntista aurrerakoia akuilatu zuen. Maria Kristinak erreginordetza uztea erabaki zuen, eta ministerio\u2011erregeordetza bat ezarri zen orduan, Esparteroren aginduetara. 1841eko maiatzean, Gorteek erregeorde izendatu zuten gure buruzagi aurrerakoia. 1843ra arte egon zen gobernuan, eta bitarte horretan politika aurrerakoi nabarmena jorratu zuen. Lurren liberalizazioa bultzatu zuen, elizjende sekularraren ondasunen desamortizazioa sustatuz.\n1841eko urrian moderatuen altxamendua egon zen Euskal Herrian, Bizkaiko eta Gipuzkoako aldundiek bultzatuta: Espartero bera izan zen matxinada hura irato zuena. Bergarako Hitzarmenean Foruak errespetatuko zituela sinatu zuen arren, altxamendu haren errepresalia moduan, Foruak indargabetzeko dekretua onartu zuen 1841eko urriaren 29an, Araba, Bizkaia eta Gipuzkoa Espainiako probintzien pare utzirik. 1843an Espartero boteretik kendu zutenean, gobernu moderatuak Foruak leheneratu zituen hein batean, ez osorik, ordea. Atzera bueltarik izan ez zuen neurrietako bat Ebroko aduanak Pirinioetara aldatzea izan zen. Nafarroa probintziako aldundiak, Jose Yanguas idazkari zuela, Foruak Eraldatzeko Legea sinatu zuen Esparteroren armadak lurralde hori militarki okupatua zuenean.\nBoterea galdu ondoren, Espartero Ingalaterran erbesteratu zen eta Espainiako politikatik kanpo ibili zen, harik eta 1854an Ministro Kontseiluko buru izendatu zuten arte. Biurteko aurrerakoia hasi zen orduan. 1856an moderatuak berriz ere boterera itzuli ondoren, Esparterok politika utzi eta Logro\u00f1on finkatu zen. Politikan izan zuen azken sarrera 1870ean izan zen, Prim jeneralak Koroa eskaini zionean, baina Esparterok ez zuen onartu. 1879an hil zen Logro\u00f1on bertan."}
{"id": "52423", "revid": "1423", "url": "https://eu.wikipedia.org/wiki?curid=52423", "title": "Espartero", "text": ""}
{"id": "52424", "revid": "336", "url": "https://eu.wikipedia.org/wiki?curid=52424", "title": "Ram\u00f3n Mar\u00eda Narv\u00e1ez", "text": "Ram\u00f3n Mar\u00eda Narv\u00e1ez y Campos (Loja, Granada, 1800ko abuztuaren 5 - Madril, 1868ko apirilaren 23), Valentziako duke, politikari eta militar espainiarra izan zen, \"Lojako Ezpatoi\" ezizenez ezaguna.\nLehen Karlistaldian, G\u00f3mez buruzagi karlista Majaceiteko guduan menderatu zuen (1836). Esparterorekin ez zuen harreman onik, ordea, eta liskar handiak izan zituen horregatik. Erbestera joan behar izan zuen (1838-1843), Sevillan matxinada iraultzaile baten buru izan zela eta. 1844an Espainiako Gobernu Kontseiluko buru izan zen, eta bere agintaldian Konstituzio berria egin zen. Urte batzuetan izan zituen gorabeherak (1846an eta 1847an) alde batera utzita, 1851. urteko urtarrila arte iraun zuen gobernuan. Hori zela eta, Valentziako dukea titulua eman zioten.\n1856an eta 1866an berriro egin zuten gobernuko buru. Alderdi Moderatuko buru izan zen, baina berak ezarri zuen politika absolutistak piztu zuen, neurri handi batean, erregearen aurkako iraultza (1868an), Elisabet II.a agintaritzatik egotzi zuena."}
{"id": "52425", "revid": "6327", "url": "https://eu.wikipedia.org/wiki?curid=52425", "title": "Ram\u00f3n Mar\u00eda Narv\u00e1ez y Campos", "text": ""}
{"id": "52426", "revid": "336", "url": "https://eu.wikipedia.org/wiki?curid=52426", "title": "Joan Prim", "text": "Joan Prim i Prats (Reus, Katalunia, 1814ko abenduaren 6a - Madril, 1870eko abenduaren 30a), gaztelaniaz Juan Prim y Prats, espainiar politikari eta militarra izan zen. 1869ko ekainaren 18tik 1870eko abenduaren 27 arte, Espainiako Ministro Kontseiluaren lehendakaria izan zen. Besteak beste, Gerra Karlistetan esku hartu zuelako da ezaguna.\nBiografia.\nLehen Gerra Karlista (1833-1840) hasi zenean Elisabet II.aren aldeko agertu zen, eta izandako garaipenengatik lotinant izendatu zuten. Urteekin, baina, jeneral izatera iritsi zen. 1841ean diputatu hautatu zuten Tarragonako probintzia ordezkatzeko. Aurre egin zion gainbehera etorria zen Esparteroren gobernuari, eta haren aitzinean Kataluniako interesak aldeztu zituen.\nMadrilgo jaurlari militar izendatu zuten lehenik eta Bartzelonakoa gero. 1846an Ram\u00f3n Narv\u00e1ez, Alderdi Moderatuko buruzagiaren gobernuaren aurka matxinatu zen, baina matxinadak huts egin zuen eta erbesteratu behar izan zuen. 1847. urtean Puerto Ricoko kapitain jeneral izendatu zuten, baina kargua utzi eta Espainiara itzuli zen. 1853an Konstantinoplara joan zen, Krimeako gerran otomandarren aholkulari. Ondoren, Marokon (1859-1860) eta Mexikoko gerran (1861) jardun zuen.\nEspainiara itzulitakoan, eta progresisten buruzagi zela, Elisabet II.ari aurka egin eta bigarrenez joan behar izan zuen erbestera. 1868. urteko iraultzan Espainiara itzuli zen, garaile. Harrezkero gobernu berriko buruzagi izan zen Prim, monarkia konstituzionalaren aldeko. Amadeo Savoiakoa erregetzat onar zezaten lortu zuen, baina errege berria Espainiara etorri baino egun batzuk lehentxeago (1870eko abenduaren 27an) atentatu bat pairatu zuen Madrilen, eta hiru egun geroago hil zen."}
{"id": "52427", "revid": "6327", "url": "https://eu.wikipedia.org/wiki?curid=52427", "title": "Juan Prim y Prats", "text": ""}
{"id": "52428", "revid": "1423", "url": "https://eu.wikipedia.org/wiki?curid=52428", "title": "O'Donnell", "text": ""}
{"id": "52429", "revid": "6327", "url": "https://eu.wikipedia.org/wiki?curid=52429", "title": "Prim", "text": ""}
{"id": "52430", "revid": "1423", "url": "https://eu.wikipedia.org/wiki?curid=52430", "title": "Bravo Murillo", "text": ""}
{"id": "52437", "revid": "56334", "url": "https://eu.wikipedia.org/wiki?curid=52437", "title": "Theodor Mommsen", "text": "Christian Matthias Theodor Mommsen (Garding, Schleswig, 1817ko azaroaren 30a \u2013 Charlottenburg, Alemaniar Inperioa, 1903ko azaroaren 1a) Alemaniako historialaria, arkeologoa, legelaria, politikaria eta idazlea izan zen. 1854an Breslauko Unibertsitateko zuzenbide irakasle bilakatu zen, eta bertan Jakob Bernays ezagutu zuen.\nAntzinako Erromaren inguruan idatzitako lan itzela gaur egun ere garrantzitsua da ikerkuntzan. Literaturako Nobel Saria 1902an jaso zuen. Halaber, politikari nabarmendua izan zen, Prusia zein Alemaniako parlamentuetako kidea. Erromatar zuzenbideari buruzko lanek eragina izan zuen Alemaniako Kode Zibilaren gainean."}
{"id": "52438", "revid": "336", "url": "https://eu.wikipedia.org/wiki?curid=52438", "title": "Nokia", "text": "Nokia Corporation kabledun eta kablerik gabeko telekomunikazioak oinarri dituen nazioarteko konpainia da. Gaur egun sakelako telefono-ekoizlerik handiena da Nokia mundu osoan.\nEspoon, Helsinkiren ondoko hiri batean, dago kokaturik enpresako egoitza. Ikerkuntza-laborategiak Helsinkin, Tamperen, Toijalan, Tokion, Beijingen, Budapesten, Bochumen, Palo Alton eta Cambridgen (Massachusetts, AEB) daude. Lantegi nagusiak Salon (Finlandia), Beijingen eta Dongguanen (Txina), Chennain (India), Komaromen (Hungaria) eta Rhur eskualdean (Alemanian) kokatu dituzte. Errumanian beste bat zabaltzeko dago. Diseinu egoitza Salon egon da.\nNokiak paper garrantzitsua jokatzen du Finlandiako ekonomian. Izan ere, alde handiz herrialdeko konpainiarik inportanteena da. Helsinkiko burtsan heren bat gutxi gorabehera du kapitalizazio-merkatuan, industrializatutako lurraldean ezohikoa den egoera. Finlandian enplegu andana sortzen du, eta beste enpresa batzuk haren eskutik handitu dira azpikontratuei esker. 2006an, Nokiaren etekinak Finlandiako aurrekontua gainditu zuen lehen aldiz. Gauzak honela, batzuk Finlandiari \"Nokialandia\" hasi dira deitzen."}
{"id": "52441", "revid": "512", "url": "https://eu.wikipedia.org/wiki?curid=52441", "title": "Chiang Kai-shek", "text": "Chiang Kai-shek (Ningpo, Txe-Kiang, 1887ko urriaren 31 \u2013 Taipeh, 1975eko apirilaren 5) Txinako militar, politikaria eta estatuburua izan zen.\nBizitza.\nFuntzionario baten semea zen. 1906an Akademia Militarrean sartu zen eta urtebete geroago Sun Yat-Sen ezagutu zuen Tokion. 1911n mantxuen dinastia egotzi zuen iraultzan parte hartu zuen. 1923an estatu nagusiko buru izan zen Sun Yat-Senek Kantonen eratu zuen gobernuan. Sun Yat-senen heriotzaren ostean (1925), Kuomintang alderdiaren buru bihurtu zen. Komunisten aurka gogor ekin zion, 1927an Shanghaiko hilketarekin amaituz. Herrialdea batzeko asmoz, gerra-jauntxoen aurkako borrokaren liderra ere izan zen. Garaipena lortuta, Txinako Errepublikako gobernuburu bihurtu zen 1928an. Errepublikako lehendakari hautaturik, 1931n diktadura militarra ezarri zuen. Berriro komunistei eraso zien, hauek 1934an Ibilbide Luzea deitua egitera behartuz.\n1937an japoniarrak Txinaz jabetzeko mehatxuak komunistekin fronte nazionala osatzera behartu zuen. Japoniarren okupazioaren denboran bere errejimenak eskuin muturrerantz jo zuen.\nGerra amaitu ondoren, 1946ko udaberrian eraso orokorra jo zuen komunisten aurka. 1949ko abuztuan, komunistak lurralde osoaz jabeturik, boterea galdu eta Taiwan-era alde egin behar izan zuen.\nUharte hartan Txina Nazionalista izeneko errepublika eratu zuen Estatu Batuen laguntza militar eta ekonomikoarekin. Hil artean lehendakari hautatua izan zen 1950, 1954, 1960, 1966 eta 1972. urtean. Hor, hil arte (1975) jarraitu zuen Txinako Errepublikako presidentearen titulua eramaten."}
{"id": "52442", "revid": "56334", "url": "https://eu.wikipedia.org/wiki?curid=52442", "title": "Katalina II.a Errusiakoa", "text": "Katalina II.a Errusiakoa edo Katalina Nagusia () (1729ko maiatzaren 2agreg./apirilaren 21ajul. - 1796ko azaroaren 17agreg./azaroaren 6ajul.) Errusiako enperatriza izan zen 34 urtez (1762ko ekainaren 28tik hil arte). Haren agintaldia despotismo onberaren adibideetako bat da.\nErregealdia.\nKatalina II.a Errusiakoaren erregealdian lortutako hedapen inperialak, lurralde handi berriak ekarri zizkion inperioari hegoaldean eta mendebaldean, bai eta barne gobernuaren sendotzea ere. 1768ko Otomandar Inperioaren aurkako Krimeako Gerraren ondoren, Kuchuk-Kainardsiko hitzarmenaren bidez, 1774an, Errusiak, Itsaso Beltzerako irteera zuzen bat lortu zuen, Krimeako Tartaroak, Otomandar Inperioarengandik independente zen estatu bihurtu ziren bitartean. 1783an, Katalina II.ak Krimea erantsi zuen, Otomandar Inperioaren aurkako 1777-1778ko Errusia-Turkia Gerraren ondoren, 1777an hasi zen gerra. Yasiko hitzarmenaren bidez, 1792an, Errusiaren lurralde domeinua handitu zen hego-ekialderantz, Dniester ibaira iristeraino. Hitzarmenaren baldintzek, Katalinaren balizko proiektu handiaren xedeak murriztu zituen, Europatik otomandarrak erabat kanporatzean eta, errusiar kontrolpean, Bizantziar Inperioa edo Ekialdeko Erromatar Inperioa berritzean zetzana. Otomandar Inperioa ez zen berriz Errusiarentzat mehatxua izan, alderantziz baizik, Balkanetan errusiar eraginaren gehikuntza onartzera derrigortuak geratu ziren.\nKatalina II.aren erregealdian Errusiaren mendebalderanzko hedapenak, emaitza bezala, Poloniaren banaketa ekarri zuen. Polonia, tokiko potentzia izana zen XVI. eta XVII. mendeetan, baina XVIII. mendean larriki ahultzen hasi zen, bere aristokraziaren barnean etengabeko borrokak eta gorantza zihoan barne desordena erakutsiz; Poloniaren ahultzearen seinale argi bat, ondoan zituen herrialde boteretsuetako bakoitza, Errusia, Prusia eta Austria alegia, Poloniako tronuan bere hautagai propioa ezartzen saiatu zenean gertatu zen, Poloniako Oinordekotza Gerra eraginez, Europa osoa hartu zuena. 1772an, Errusia, Austria eta Prusia, poloniar lurraldearen toki ezberdinak eransteko akordio informal batetara iritsi ziren, akordio honen bidez, Errusiak, egungo Bielorrusia eta Livonia hartzen dituzten lurraldeak jaso zituelarik. \"Lehen banaketa\"ren ondoren, Poloniak, erreforma egitarau zabal bat abiarazi zuen erregimen berri bat ezarri zuen, erreforma horien artean, konstituzio demokratiko bat zegoelarik, poloniar aristokraziaren alderdirik atzerakoienak asaldatu zituena, alderdi honek, aldi berean, Errusiari laguntza eskatu ziolarik. Aitzakia bezala, 1789ko Frantziar Iraultzaren ondorengo erradikaltasun liberalaren arriskua erabiliz, Austriak, Errusiak eta Prusiak, 1791ko poloniar konstituzioa abolitua izatea eskatu zuten, eta, 1793an, Poloniaren lurraldea are gehiago murriztu zen bere ondoko herrialdeen inbasio bateratu baten ondoren, bigarren banaketa eragin zuena. Oraingo honetan, Errusiak, Bielorrusiaren gehiengoa eta Dnieper ibaitik mendebaldera dagoen Ukrainaren zatia jaso zuen. 1793ko banaketak, matxinada nazionalista batetara eraman zuen Polonian errusiar eta prusiarren eraginaren aurka, 1795ean, aipaturiko herrialdeetako armadek garaitu zutena, urte horretan bertan, hirugarren banaketa eraginez. Oraindik independente mantentzen zen poloniar lurraldea, bi inbaditzaileen artean banatua izan zen. Ondorioz, Polonia, nazioarteko mapa politikotik desagertu zen.\nPoloniaren lurraldearen zati bat bere inperioan barneratzeak, lur emankor berriz jabetzea esan nahi izan zuen arren, honek, Errusiar Inperioarentzat zailtasun berriak ere sortu zituen. Polonia estatu koltxoi bezala galtzean, Errusiak, ordutik aurrera, Prusia eta Austria bezalako potentzia handiekin muga banatu behar izan zuen, noizbait etsaiak izan zitezkeenak. Gainera, Errusiar Inperioa, lehen baino etniko eta heterogeneoago izatera iritsi zen, etnia kopuru handia bere baitan hartzean, ukrainarrak, bielorrusiarrak eta judutarrak esate baterako. Ukrainarrek eta bielorrusiarrek, horietatik gehienek, mirabe bezala lan egiten zutelarik poloniar domeinupean, euren egoera ez zuten askorik aldatu hasieran errusiar boterepean. Poloniarrek, tradizionalki katolikoak eta antzinako potentzia baten oinordekoak zirenak, euren independentzia ekonomiko eta kulturala galtzeari erresistitu egiten ziren, kontrolatzeko zaila zen herri bat zelarik, eta, XIX. mendean zehar, errusiarren aurka, huts egin zuten zenbait matxinada eginez. Errusiak, euren eskubideak kendu zizkien inperioko judutarrei 1742an, eta, ordutik aurrera, atzerriko herritzat hartu zituen. 1792ko urtarrilak 3ko dekretu batek, formalki hasi zuen ezartze latesiaren erregimena, honen bidez, judutarrek, soilik inperioaren zatirik mendebalderenekoenean bizitzen geratzeko baimena zutelarik, eta errusiar hirigune handietara hurbildu gabe. Honek, Inperioaren azken garaietan, indarkeria bidezko diskriminazioan endekatu zen antisemitismo garai bat abiarazi zuen. XVIII. mendearen amaieran, Errusiak, Dnieper ibaitik ekialdera zegoen Ukrainaren, lurralde baltiarren eta kosakoek populatutako zenbait guneren autonomia ere ezabatu zuen. Modu uniformean administraturiko inperio batean jarritako bere grinarekin (jatorriz alemaniarra zen arren) Katalinak, errusiartze politika baten oinarriak jarri zituen, bere erregealdiaren azken urteetan jada bultzatu zena, eta bere ondorengoek biziago exekutatuko zutena.\nHistorialariek, Katalinaren zintzotasuna eztabaidatu dute Ilustrazioaren monarka aipagarri bezala, baina gutxi izan dira, berak, \"gobernu zuzendua\"ren aktibismoan benetan sinetsi zuela zalantza egin dutenak, Inperioaren baliabideak muturreraino garatuz eta bere administrazioa eraginkorrago eginez. Hasieran, Katalina gobernuaren prozedurak arrazionaltzen saiatu zen, legeetan aldaketak eginez. 1767an, Katalinak, \"Batzorde Legegilea\" sortu zuen, nobleek, lurjabe handiek eta beste aristokrata batzuk osatua, Errusiako legeak kodetzeko. Batzordeak, lege kode berri bat egin ez zuen arren, Katalinaren Batzorderako Instrukzioak, errusiarren batzuk, mendebaldeko pentsamendu politiko eta legalera barneratu zituen.\n1768 eta 1774 bitartean, Otomandar Inperioaren aurkako gerran, Errusiak, gizarte asaldapen handi bat jasan zuen Pugatxoven matxinadaren ondorioz. 1773an, Don ibaiaren inguruko kosako batek, Jemelian Pugatxov izenekoa, tronutik kendutako Petri III.a Errusiakoa erregea zela aldarrikatu zuen, Katalina enperatrizaren autoritatea arbuiatuz. Beste elkarte eta talde kosako batzuk, estatu zentralizatu errusiarraren talka sentitzen zuten zenbait etnia turkomandarrez gain eta Ural Mendietako langile industrial eta mirabetzatik ihes egiteko esperantza zuten nekazariekin batera, irismen masiboko matxinada batera elkartu ziren. Inperioaren erregimenaren ardura nagusia, garai horretan, Turkiaren aurkako gerra zen, eta horrek, Pugatxoven matxinoei, Volga ibaiaren arroan lurralde handi baten kontrola hartzea ahalbidetu zien, baina armada erregularrak, zorrozki garaitu zuen matxinada 1774an.\nPugachoven matxinadak, Katalinaren, Errusiako probintzia administrazioa berrantolatzeko erabakia bultzatu zuen. 1775ean, Errusia, probintzia eta barrutietan banatu zuen, biztanleriaren estatistiken arabera. Probintzia bakoitzari, hedatutako administrazio bat eman zitzaion, polizia destakamenduak eta justizia aparatu bat. Nobleek, gobernu zentralarentzako ezarritako denbora gainditu gabe zerbitzatu behar izan zuten, legeak hala baitzioen Petri I.a Errusiakoa Handiaren garaitik, eta horietako askok, paper esanguratsuak jaso zituzten probintzia gobernuak administratzen, ondorioz, autoritate inperialak, postu horiek, konfiantzazko aristokratei ematen zizkielarik, tsarrari men egiten ziotenak eta botere zentrala Inperioko zoko bakoitzera iristea ziurtatzen zutenak.\nKatalinak, gizartea, ondo definitu eta estratifikatutako talde sozialetan ere antolatu zuen. 1785ean, \"herriko noble eta jaunentzako gutunak\" argitaratu zituen. \"Nobleziarentzako gutuna\"k, nobleen askapena berretsi zuen derrigorrezko zerbitzuarekiko, eta eskubideak eman zizkion klase pribilegiatu eta errusiar autokraziaren zerbitzari bezala. \"Hirientzako gutuna\", konplexuagoa zela frogatu zen, eta, azken batean, nobleentzako argitaratua baino akoz desegokiagoa. Ez zen argitaratu antzeko gutunik nekazarientzako, ezta mirabetzaren baldintzak hobetzeko ere.\nErrusiaren \"mendebaldetzea\"k, jarraitu egin zuen Katalinaren erregealdian. Liburu eta egunkari kopuruaren handitze batek, eztabaida intelektualak eta Errusiar ilustrazioko kritika sozial propioa ere ekarri zituen. 1790ean, Aleksandr Nikolaievitx Radistxevek, bere \"San Petersburgotik Moskurako bidaia\" izeneko liburua argitaratu zuen, mirabetza sistemaren eta autokraziaren aurkako eraso gogorra. Katalina, jada Frantziar Iraultzagatik izutua, Radistxev atxilotarazi eta Siberiara bidali zuen. Radistxevek, beranduago, errusiar erradikalismoaren aita errekonozimendua jaso zuen.\nKatalinak, Petri Handiaren politiketako asko garatzen amaitu zuen, eta XIX. mendeko hedapen inperialerako oinarriak finkatu zituen. Pavlovsk jauregia eraikiarazi zuen bere seme Pablorentzat, Errusiako Ondare Kulturaletako bat dena. Errusia, bere inguruko europar herrialdeekin, arlo militar, politiko eta diplomatikoan lehiatzeko gai zen herrialde bihurtu zen. Errusiako elitea, arlo kulturalean, kultuenetako bat bihurtzen amaitu zen, garaiko Erdialdeko eta Mendebaldeko Europako herrialdeetan gertatzen zen lez. Hala ere, gizartearen eta gobernu sistemaren antolakuntza, instituzio zentral handiak Katalinaren administrazio probintzialaren pean, xehe-mehe finkatutako estratu sozialetan banatutako gizarte bera izaten jarraitzen zuen, non, mugikortasun soziala zaila zen, Petri I.aren garaitik aurreikusi zen bezala, zentzu horretan, 1861eko mirabeen emantzipazioa arte aldaketarik gertatu ez zelarik, eta, kasuren batzuetan, monarkia 1917an erori zen arte. Katalinak, bultzada bat eman zuen Inperioa hegoalderantz heda zedin, Odesa, Itsaso Beltzeko merkataritza portu errusiar nagusi bezala ezartzea barne, XIX. mendeko ale merkataritzarako oinarri bezala balio zezan.\nGuzti hau eginda ere, Petri I.ak eta Katalina II.ak eraiki zuten inperioak, funtsezko arazoei aurre egiten jarraitzen zuen. \"Europartutako\" elite txiki batek, ohiko errusiarren masak nahastua, Errusiaren historiaren, kulturaren eta nortasunaren esentziari berari buruzko galderak egin zituen. Errusiak, bere nagusitasun militarra, hertsaduraganako konfiantzagatik eta gorte inperialak zuzendutako ekonomiaganako konfiantzagatik lortu zuen, azken hau, oso primitiboa zena, eta, nagusiki, mirabetza sisteman oinarritua aktibitate ekonomiko primarioentzako, nekazaritza, meatzaritza eta abeltzaintza kasu. Errusiaren garapen ekonomikoa, ez zen XVIII. mendeko beharrak asetzeko adinakoa, oraindik, berriki gertatutako Iraultza Industrialak mendebaldeko herrialdeetan sortzen zuen eraldaketa mailatik oso urrun zegoen. Katalinaren errusiar gizartea estamentu korporatibo zurrunetan antolatzeko saiakerak, Frantziar Iraultzaren erronka berriari aurre egin zion, hiritartasun indibidual bat bultzatzen zuena. Lurralde azalerak, eta Errusiak, errusiarra ez zen geroz eta jende gehiago hartzeak, beranduagoko nazionalitateen arazorako etapa finkatu zuten. Azkenik, mirabetzaren eta autokrazia lehen aldiz zalantzan jartzeak argumentu moraletan, Estatua eta XIX. mendean nagusi izan zen intelektualtasunaren arteko gatazka iragarri zuen.\nXIX. mendearen hasiera aldera, Errusiaren biztanleriak, baliabideek, nazioarteko diplomaziak eta indar militarrek, munduko herrialderik boteretsuenetako bat bihurtu zuten. Bere botereak, Europako kontuetan ekintza geroz eta aktiboagoa betetzea ahalbidetu zion. Paper honek, Inperioa, urte batzuk beranduago, Napoleonen aurkako gerra batzuetan parte hartzera eraman zuten, Errusiarentzat eta Europa osoarentzat ondorio oso handiak zituztenak. XVIII. mendean Ilustrazioa kartsuki onartu ondoren, Errusiako elitea, 1789tik erdialdeko eta mendebaldeko Europako liberalizazio joeren opositore aktibo bihurtu zen.\nBere lurraldearen barnean, Errusiaren biztanleria modu dibertsoagoan hazi zen konkista bakoitzaren ondoren. Biztanleriaren barnean, luterotar finlandiarrak, Baltikoko alemaniarrak, estoniarrak eta lituaniarren batzuk zeuden. Katoliko lituaniarrak, poloniarrak eta zenbait letoniar, ortodoxo bielorrusiar eta ukrainarrak, musulmanak Inperioaren hegoaldeko eta ekialdeko mugan, greziar ortodoxoak eta georgiarrak eta Armeniako Eliza Apostolikoko kideak ere bazeuden.\nMendebaldeko eragina bezala, autokraziaganako oposizioa hazten joan zen. Horren aurrean, erregimenak, polizia sekretu bat sortuz erreakzionatu zuen, baita Inperioaren barnean mugimendu edo aldaketa nazionalistaren baten alde egiten zuten pertsonen aktibitateak murrizteko zentsura ezarriz ere. Erregimenak, mirabeetan oinarritutako bere ekonomian konfiantza izaten jarraitzen zuen, klase altu, gobernu eta indar militarrentzako balio izateko tresna bezala."}
{"id": "52444", "revid": "201", "url": "https://eu.wikipedia.org/wiki?curid=52444", "title": "Sahara Basamortua", "text": ""}
{"id": "52445", "revid": "69297", "url": "https://eu.wikipedia.org/wiki?curid=52445", "title": "Franz De Mulder", "text": "Franz De Mulder (1937ko abenduaren 14a Kruishoutem, Belgika - 2001eko martxoaren 5a), 1958tik 1963 arte izandako txirrindulari belgikarra. 1960 urtea izan zen bere kirol ibilbideko urterik onena, Espainiako Vueltako sailkapen nagusia eta lau etapak irabazi bait zituen. Horretaz gain, Belgikako txapelketa eskuratu zuen.\nPalmaresa.\n1957\n1959\n1960\n1961\n1962\n1963"}
{"id": "52446", "revid": "69297", "url": "https://eu.wikipedia.org/wiki?curid=52446", "title": "Angelino Soler", "text": "Angelino Soler Romaguera (Alc\u00e0sser, Valentzia, 1939ko azaroaren 25a - ) txirrindulari ohi espainiarra da. Bere garaipen handiena 1961eko Espainiako Vuelta irabaztea izan zen 21 urterekin. Espainiako Vueltako izandako irabazle gazteena. 1962an Italiako Giroan mendiko saria lortu zuen. 28 urterekin txirrindularitza utzi zuen."}
{"id": "52447", "revid": "6327", "url": "https://eu.wikipedia.org/wiki?curid=52447", "title": "Errege Katolikoak", "text": ""}
{"id": "52449", "revid": "69297", "url": "https://eu.wikipedia.org/wiki?curid=52449", "title": "\u00c9ric Caritoux", "text": "\u00c9ric Caritoux (Carpentr\u00e0s, 1960ko abuztuaren 16a -) 1983tik 1994 arte izandako txirrindulari frantziarra da. 23 garaipen lortu zituen.\nJean de Gribaldy profesionaletara eraman zuen. Bere garaipen handiena 1984ko Espainiako Vuelta izan zen, bigarren sailkatuarekiko sei segundoko aldearekin bakarrik.\nPalmaresa.\n1982\n1983\n1984\n1985\n1986\n1988\n1989\n1990\n1991\n1993"}
{"id": "52457", "revid": "371", "url": "https://eu.wikipedia.org/wiki?curid=52457", "title": "Gaztela Mantxa", "text": ""}
{"id": "52459", "revid": "69297", "url": "https://eu.wikipedia.org/wiki?curid=52459", "title": "Francisco Gabika", "text": "Francisco Gabikagogeaskoa Ibarra, ezagunagoa Patxi Gabika laburdura ezizenez, (Ispaster, Bizkaia, 1937ko abenduaren 31 - 2014ko uztailaren 7a) euskal txirrindularia izan zen.\nIbilbidea.\n1961 eta 1972 artean txirrindulari profesionala izan zen eta 21 garaipen lortu zituen, haien artean 1966ko Espainiako Vuelta. Sei alditan parte hartu zuen Frantziako Tourrean eta zazpigarrena izan zen bere posturik oberena 1966an. Italiako Giroan etapa bat irabazi zuen eta bere posturik hoberena zortzigarrena izan zen 1967an eta bederatzigarrena urte bat geroxeago."}
{"id": "52463", "revid": "28807", "url": "https://eu.wikipedia.org/wiki?curid=52463", "title": "CHA", "text": ""}
{"id": "52464", "revid": "201", "url": "https://eu.wikipedia.org/wiki?curid=52464", "title": "Francisco Gabica", "text": ""}
{"id": "52465", "revid": "201", "url": "https://eu.wikipedia.org/wiki?curid=52465", "title": "Francisco Gabikagogeaskoa", "text": ""}
{"id": "52466", "revid": "105290", "url": "https://eu.wikipedia.org/wiki?curid=52466", "title": "Inadaptados", "text": "Inadaptados Cicatriz musika taldearen 1. diskoa da, 1986. urtean Oihuka diskoetxearen zigilupean argitaratutakoa.\nDiskoa Lasarteko Elkar estudioetan grabatu zen Jean Pochasen eskutik, eta ekoizpena Cicatriz eta Josu Zabalaren kargu joan zen. Aurreko eta atzeko azalen diseinuak Juanjo Egizabalek egin zituen.\nKanpo estekak.\n Oihuka diskoetxearen webgunea"}
{"id": "52467", "revid": "105290", "url": "https://eu.wikipedia.org/wiki?curid=52467", "title": "4 a\u00f1os, 2 meses y 1 d\u00eda", "text": "4 a\u00f1os, 2 meses y 1 d\u00eda Cicatriz musika taldearen 2. diskoa da, 1991. urtean Zika Records disketxearen zigilupean argitaratutakoa. 1998an Zero Recordsek ere argitaratu zuen.\nDiskoa Londresko Von's Recording estudioetan grabatu zen Peter Peck-en eskutik, eta ekoizpena \"Cicatriz\" eta Peter Peck-en kargu joan zen. Londresera joateko Natxok izandako istripuagatik jasotako kalte-ordainketa erabili zuten. Aipatzekoa da ere diskoaren izenburua, izan ere Natxok Herbehereetatik itzultzean drogarekin harrapatzeagatik jasotako kartzela zigorraren iraupena da.\nDisko hau Jose Arteagaren oroimenez egin argitaratu zen, duela gutxi heroinagatik hil baitzen."}
{"id": "52470", "revid": "105290", "url": "https://eu.wikipedia.org/wiki?curid=52470", "title": "Colgado por ti", "text": "Colgado por ti Cicatriz musika taldearen 3. diskoa da, 1992. urtean Zika Records diskoetxearen zigilupean argitaratutakoa. 1998an Zero Recordsek ere argitaratu zuen."}
{"id": "52472", "revid": "105290", "url": "https://eu.wikipedia.org/wiki?curid=52472", "title": "En directo (Cicatriz)", "text": "En directo Cicatriz musika taldearen 4. eta azken diskoa da, 1995. urtean Zika Records diskoetxearen zigilupean argitaratutakoa. Beranduago beste argitalpen bat egin zen azal ezberdinekin.\nDisko hau zuzeneko diskoa da, 1994ko abenduaren 24an grabatu zen Lakuntzako Matraka diskotekan. Diskoa Pakitoren oroimenez egin zen."}
{"id": "52479", "revid": "119347", "url": "https://eu.wikipedia.org/wiki?curid=52479", "title": "Magna Carta", "text": "Magna Carta edo Magna Carta Libertatum (Askatasunen Gutun Handia latinez) 1215eko ekainaren 15ean Joan \"Lurgabea\" Ingalaterrako erregeak sinatutako eskubide-dokumentua da, herrialdeko baroi ugari erregearen kontra matxinatu eta Londres hartu ondoren (maiatzaren 17an). Izan ere, Frantziako Bouvines eta La Roche-aux-Moines porrot militarren ostean, erregearen eskakizun militar eta ekonomikoek noblezia altuen altxamendua eragin zuen.\nDokumentu horrek erregeen eskubideak murriztu zituen, lege-prozedurak errespetatzera behartuta eta monarken nahia legeen mugen barnan finkatuta. Atxiloketa arbitrarioak galarazten zituen \"Habeas Corpus\" eskubidea bermatu zen. Horretaz gain, eskubide feudalak, hirien askatasuna errege-nahiaren aurka eta Erresumaren Kontseilu Gorenak kontrolatutako zergak ere abian jarri zituen.\nErdi Aroan eta hurrengo mendeetan eraberritu zen Magna Carta, eta, XIX. mendearen hasierako, artikulu gehienek ez zuten balio juridikorik Ingalaterrako zuzenbidean. Nolanahi ere, eragin handia izan zuen, AEBetako Konstituzioak eta Eskubideen Aldarrikapenak erakusten duten bezala."}
{"id": "52480", "revid": "119347", "url": "https://eu.wikipedia.org/wiki?curid=52480", "title": "Amadeo I.a Savoiakoa", "text": "Amadeo I.a Savoiakoa, izen osoa Amedeo Ferdinando Maria di Savoia (Turin, Sardiniako Erresuma, 1845eko maiatzaren 30a - Turin, Italia, 1890eko urtarrilaren 18a) Aostako lehen dukea eta, 1870-1873 bitartean, Espainiako erregea izan zen.\nUrte pare bat iraun zuen haren erregealdiak eta ezegonkortasun politiko handia izan zen garai horretan. Ezin konponduriko krisia larriagotu egin zen Kubaren independentzia nahiarekin eta 1872an hasi zen karlistaldi berriarekin.\nBiografia.\nAmedeo Ferdinando Maria di Savoia Turinen jaio zen, Sardiniako Erresuman, 1845ko maiatzaren 30ean. Aita Piemonte-Sardiniako errege Viktor Emanuel II.a izan zuen eta ama, berriz, Adelaida Austriakoa. Karlos III.a Espainiakoa Adelaidaren birraitona zen; bikotearen bigarren semea izan zen.\n1861ean, aita Italiako errege bilakatu zen, Savoiako etxekoa. Heziketa militarra izan zuen eta Custozzako guduan (1866) aritu zen. 1867an Mar\u00eda Victoria dal Pozzo della Cisternarekin ezkondu zen.\n1867an, Maria Victoria dal Pozzo della Cisternarekin ezkondu zen \u2014La Cisterna y Belriguardoko printzesa zen\u2014, eta bikoteak hiru seme izan zituen: Manuel Filiberto, Aostako II. dukea; Victor Manuel, Turingo I. kondea; eta Luis Amadeo, Los Abruzosko I. dukea.\n1876ko azaroaren 8an emaztea hil zitzaion eta alargun egon zen luzez. 1888an ezkondu zen bere iloba Maria Leticia Bonaparte frantses printzesarekin. Napoleon Jose Bonaparterekin ezkonduta zegoen eta Amadeoren arreba Maria Clotilderen alaba zen. Bikoteak beste seme bat izan zuen: Humberto Savoia-Aostakoa, Salemiko I. kondea.\nErregeek hartzen zuten formazio militarraren parekoa jaso zuen eta hargin beltz izan zen.\nEspainiako errege.\nIraultza Loriatsuak Seiurteko demokratikoa amaitu ondoren, Elisabet II.a erreginak Espainiatik ihes egin behar izan zuen. 1869ko Konstituzioak monarkia konstituzionala ezarri zuen, baina kargua onartu behar zuen erregea aurkitzea nekeza zen. Azkenean, Aostako duke Amadeo Savoiakoa ikusi zuten egoki, Italiako erregearen semea. Espainiarekin loturak zituen antzinako dinastia batetik zetorren, progresista zen, katolikoa... 1870eko azaroaren 16an Espainiako Gorteek Amadeo Savoiakoa aukeratu zuten errege, 191 botorekin; beste botoak, berriz, honela banatu ziren: 60 Errepublika federal baten alde, 27 Montpensier dukearentzat, 8 Espartero jeneral zaharrarentzat, 2 Errepublika unitarioaren alde, 2 Alfontso Borboikoaren alde (gero errege izan zena), 1 errepublikarentzat eta beste bat Montpensier dukesa Maria Luisa Fernanda infantarentzat, Elisabet II.aren ahizparentzat; 19 boto zuri egon ziren. Horrela aukeratu zuten Amadeo errege.\nErabaki horretan, funtsezkoa izan zuen Joan Prim jeneralaren babesa, baina, abenduaren 30ean, artean Amadeo Espainiara iritsi gabe zela, Prim hil zuten Madrilen.\nKarlistak eta errepublikazaleak ez ziren ados egon, bakoitzaren arrazoi eta interesak zirela medio, eta aristokrazia borboizaleak ere ez zuen oso egoki ikusi, atzerritarra zen, desamortizazioen aldekoa, Aita Santuen Lurraldeari aurka egin zionaren semea... Herriak ere ez zuen gustuko izan, ez zuen jendaurrerako xarmarik eta kostatu egin zitzaion gaztelaniaz hitz egiten ikastea...\nBaina berehala abitu zen batzorde bat Florentziarantz, dukeari parte emateko xedean. Abenduaren 4an onartu zuen ofizialki hautaketa eta segituan bidaiatu zuen Espainiarantz. Tarte horretan, abenduaren 30ean, hil zen Prim, hiru egun lehenago jasandako atentaturen zaurien ondorioz.\nAbenduaren 30ean Cartagenan lehorreratu eta, 1871ko urtarrilaren 2an, Madrilera iritsi zenean, Primen gorpuaren aurrean errezatzera joan zen. Ondoren egin zuen zina Gorteen aurrean.\nEspainiako ezegonkortasun politikoak arazo handiak eman zizkion Amadeori. Primek bultzatu zuen eta haren alde bozkatu zuen koalizioa zatikatuta zegoen, eta Serrano, Ruiz Zorrilla eta Sagastaren goranahi politikoak gobernuaren lana galarazi zuen. Hori gutxi balitz, 1872ko udaberrian Bigarren Karlistaldia piztu zen.\n1872ko uztailaren 18an, Madrilen, onik atera zen bere kontrako atentatu batetik. Horren ostean, P\u00e9rez Gald\u00f3sen arabera, \"Ah, per Bacco, io non capisco niente. Siamo una gabbia di pazzi\" (\"Bakorengatik, ez dut deus ere ulertzen. Eroetxe bat gara\") esan omen zuen. Kuban, berriz, Hamar Urteko Gerra gaiztotuz joan zen. Azkenik, 1873ko otsailaren 11n, uko egin zion koroari.\nEz zituen garai erosoak bizi. Azken itsuskerietako bat urtarrilaren 29an Maria Victoria erreginak Luis Amadeo hirugarren semea izan zuenean gertatu zitzaien. Garai hartan, erditu berria zen ama luzez ohean egon ohi zenez, beste dama batzuek eraman ohi zuten haurra bataiatzera, baina ez zen inor horretarako prest egon. Azkenean, Prim dukesak egin behar izan zuen. 50 bat pertsonarentzako banketea antolatuta zegoen, baina 20 batek huts egin zuten, hainbat aitzakia argudiatuta.\nMadrildar tradizioak dioenez, 1873ko otsailaren 11n, eguerdian, agurra eman zioten Amadeori Caf\u00e9 de Fornos jatetxean bazkariaren zain zegoen bitartean. Komunikazioa jaso bezain pronto, bazkaria bertan behera utzi eta grappa bat eskatu omen zuen; familia jaso, tronuari uko egin eta, diputatuen baimenaren zain geratu gabe \u20141869ko konstituzioak horrela eskatzen zuen\u2014, italiar enbaxadan errefuxiatu omen zen.\nMezua idatzi zion nazioaren ordezkaritzari:\nErabat desengainatua, Italiara itzuli eta Turinen finkatu zen. Ruiz Zorrillak eginahalak egin zituen itzultzeko, baina gehiengoak onartu egin zuen haren alde egitea eta, otsailaren 11ko arratsalde hartan bertan, I. Errepublika aldarrikatu zuten Espainian.\nAbdikazioaren ondorengoa.\nAbdikatu ondoren, Lisboara joan zen eta, handik, Turinera: bere jaioterrian ezarri zen, emaztearekin eta hiru semeekin.\nItalian, Amadeo Aostako duke izan zen.\n1876ko azaroaren 8an, Mar\u00eda Victoria emaztea hil zen. 1888ko irailaren 11n bigarren aldiz ezkondu zen, Leticia Bonaparterekin.\nTurinen hil zen, 1890eko urtarrilaren 18an, bronkopneumoniak jota, eta bertako Supergako basilikan ehortzi zuten."}
{"id": "52481", "revid": "15795", "url": "https://eu.wikipedia.org/wiki?curid=52481", "title": "Amadeo I.a", "text": ""}
{"id": "52482", "revid": "15795", "url": "https://eu.wikipedia.org/wiki?curid=52482", "title": "Amadeo Saboiakoa", "text": ""}
{"id": "52483", "revid": "119347", "url": "https://eu.wikipedia.org/wiki?curid=52483", "title": "Mitologia", "text": "Mitologia (grezieraz \u03bc\u03c5\u03b8\u03bf\u03bb\u03bf\u03b3\u03af\u03b1, hau da, \u03bc\u03cd\u03b8\u03bf\u03c2 \"mito\" eta \u03bb\u03cc\u03b3\u03bf\u03c2 \"hitzaldia\") mitoak, hau da, natura eta gizakien auziak azaltzen dituen fantasiazko istorioen multzoa da. Gaur egun, bi esanahi nagusi ditu hitzok: alde batetik, kultura edo erlijio batek duen mito-multzoa, edo, beste aldetik, mito-multzo hori biltzen, aztertzen eta interpretatzen duen jakintza arloa.\nMitoak tradizio eta kondairetan oinarritutako kontakizun sinbolikoak dira, unibertsoa edo munduaren jatorria, fenomeno naturalak eta azalpen ezagunik ez duen edozein gertaera azaltzeko sortuak. Hala ere, mito guztiek ez dute zertan esplikazio-asmo hori izan. Era berean, mito gehienak indar natural edo jainko batekin lotuta daude, baina asko belaunaldiz belaunaldi ahoz transmititu diren istorio eta kondairak besterik ez dira.\nEtimologia.\nGrezierazko \"mytholog\u00eda\" bi hitzez osatua dago:\nEzaugarriak.\nMitologia terminoak mitoen azterketaren zientziari edo mito multzo bati erreferentzia egin diezaioke. Mito terminoa sarritan erabili ohi da istorio faltsu bati erreferentzia egiteko, baina terminoaren erabilera akademiko orokorrak ez du bere egia edo faltsutasunaz epaitzen. Folklorearen azterketan, mitoa munduak nola funtzionatzen duen eta gizadia gaur egun nola izatera iritsi zen azaltzen duen kontakizun sakratu bat da. Giza ezagutzaren beste diziplina batzuetako espezialista askok mito terminoa modu ezberdinetan erabiltzen dute. Oso zentzu zabalean, hitzak edozein istorio tradizional onar dezake.\nMitoetako pertsonaia nagusiak jainkoak edo naturaz gaindiko heroiak izan ohi dira. Istorio sakratuen antzera, mitoak agintariek eta apaizek onartzen dituzte normalean, eta erlijioari oso lotuta daude. Mitoak bizirik irauten duen gizartean, oro har, iragan urruneko benetako kontutzat hartzen da. Izan ere, gizarte askok narratiba tradizionalaren bi kategoria dituzte: \"benetako istorioak\" edo mitoak, eta \"gezurrezko istorioak\" edo alegiak. Mitoak, normalean, garai primitiboago batean gertatzen dira, munduak oraindik egungo forma lortu gabe zegoenean, eta munduak gaur egungo forma nola hartu zuen , eta erakundeak eta tabuak nola ezarri diren azaltzeko balio dute.\nMito tipologia.\nMitoen gai nagusiak kultura guztietan ematen dira, baina itxura eta esateko modua aldatuz.\nMitologia eta erlijioa.\nErlijioa eta mitologia ez dira gauza bera, eta erlijioaren barruan, mitologia osagai bat da beste askoren artean, hala nola: gurtza lekuak, arkitektura sakratua, ospakizunak, apaizak, egutegia, gurtza moduak, objektuak, hil ondorengo bizitzarekin lotutako sinesmenak, tabuak, eta abar.\nMitologia erlijio gehienetan ageri da modu garbian, eta era berean, mitologia gehienak erlijio bati lotuak egon ohi dira, gutxienez. Termino hau maizago erabiltzen da antzinako gizarteek sortutako erlijioak izendatzeko, hala nola greziar mitologia, erromatar mitologia eta eskandinaviar mitologia. Hala ere, garrantzitsua da gogoratzea pertsona batzuek eskandinaviar eta zelta panteoiak fabula huts gisa ikusten dituzten bitartean, beste batzuek erlijiotzat hartzen dituztela (ikus neopaganismoa). Era berean, hori gertatzen da herri indigenen mitologiak aztertzean ere (adibidez, Hego Amerikako Mitologia); bertan, jatorrizko erlijioak oraindik ere agertzen diren kasuak ikus daitezke.\nOro har, pertsona askok ez dituzte kristautasuna, judaismoa eta islama bezalako erlijioen jatorriaren eta garapenaren inguruko kontakizunak gertakarien hitzez hitzeko kronikatzat hartzen, baizik eta haien balio-sistemen irudikapen figuratibo edo sinbolikotzat.\nHala ere, pertsona askok, hala nola ateoek, agnostikoek edo erlijio horietakoren bateko sinestunek, mito eta mitologia hitzak erabiltzen dituzte erlijio batean edo gehiagotan agertzen diren historiak edo fededuna denaz bestelako erlijioak faltsutzat edo, gehienez ere, zalantzazkotzat jotzeko. Horrela, gaur egun dauden erlijio gehienetako jendea iraindu egiten da beren fedea mito-multzotzat hartzen denean; izan ere, haien erlijioa berez, gezurra dela esatea bezala da, eta hori beren sinesmenen aurka doa. Horren adibidea da talde kristau askotan Bibliako kontakizunei dagokienez; izan ere, Bibliako fededunek ez dute uste, oro har, beren istorioetako batzuk mitologikoak direnik, eta hitz hori hitz gutxiesgarritzat baino ez da erabiltzen.\nHala ere, jende gehiena ados dago erlijio bakoitzak bere erlijio-eskrituren inguruan garatu den mito-multzo batekin; izan ere, mito hitza bera modu objektiboan egiaztatu ezin diren gertaerei buruzkoa da. Era berean, mitologia juduaz, mitologia kristauaz edo mitologia islamiarraz hitz egin daitekeela uste da, sinesmen horietan dauden elementu mitikoez hitz egiteko, fedearen printzipioen egiazkotasunaz edo bere historiaren bertsioez hitz egin gabe; izan ere, bere erlijioa egiazkotzat hartzea pertsona bakoitzaren fedeari eta sinesmenei dagokie, eta ez mitoen azterketari.\nHorren adibide dira gaur egungo apaiz eta errabinoak mugimendu judu eta kristau liberalenen barruan, neopaganoez gain, beren testu erlijiosoek mitoak dituztela onartzeko arazorik ez dutenak. Horrela, bere testu sakratuak egia erlijioso gisa ikusten dituzte, inspirazio jainkotiarrak errebelatuak, baina gizadiaren hizkuntzan erakutsiak. Hala ere, edozein esparrutan gertatzen den bezala, beste batzuk, aitzitik, ez daude horrekin ados.\nErlijio batzuk desagertzean, haiekin lotutako mitoak luzeago iraun izan dute, aldatuta bada ere, eta folklorean itsatsita. Hori gertatu da Irlandako edo Eskandinaviako. Euskal Herriko kondaira zaharrak, antzinako erlijio baten hondarrak direla uste dute batzuek.\nMitologia moderno ez-erlijiosoa.\nNahiz eta jende askok mitologia antzinako kulturekin edo erlijioekin erlazionatzen duen, ez da beti horrela izaten. \nAlor narratiboan.\nMitoek lotura izan dute beti, forma lterarioekin eta bereziki genero narratiboekin, hala nola fabulak, maitagarrien istorioak, elezahar herrikoiak, sagak, kontakizun epikoak, legendak edo ipuin etiologikoak (zeintzuek azalpena ematen duten gauzak zergatik diren horrela ulertzeko). \nNarrazio mitikoen oinarri horiek ikus daitezke gaur egungo produkzio kultural askotan. Adibidez, telesailak, liburuak eta ipuinak, eta rol-jokoak, besteak beste, fikziozko unibertso propioa osatzea lortzen dutenak; osagai mitologiko oso garrantzitsuak hartzen dituzte, batzuetan sistema filosofiko sakon eta korapilatsuak ere sor ditzaketenak. \nMitologia mota honen adibide bikaina J. R. R. Tolkienek bere Silmarillion eta \"Eraztunen Jauna l\"iburuetan garatutakoa da, besteak beste, berak legendarium deitu zuena, edo Cthulhuren mitoak, H. P. Lovecraften eleberrien eta bere zirkuluaren bateratzetik sortuak. Azken hauek, fisika ezezagun batetik abiatuz azaltzen dute unibertso osoa (suposatzen baitu unibertsoaren eta zientzien gure ezagutzek premisa okerrak dituztela), eta Jainkoaren existentziarik eza, non giza ulermenetik haratagoko kreaturak bizi baitira unibertsoan denboren hasieratik. Horren arabera, gizateria haientzat garrantzirik ez duen hauts-mota soil bat da. Gure ustez, jainkoak dira, primigeniar izenekoak, eta haien artetik boteretsuenak, kanpoko jainkoak eta jainko arketipikoak.\nBeste adibide aipagarri batzuk, eleberri eta film desberdinetarako sortutako fikziozko munduak dira; esate baterako, \"Star Trek\", \"Star Wars\", \"Saint Seiya\" manga, \"Drangolace\" eleberriak, \"Harry Potter\"...\nKritikari batzuen iritziz, narrazio modernoetako pertsonaia nagusiak eta istorio-zikloak jabego publikokoak ez direnez, egile-eskubideei buruzko legeek eragotzi egiten diete egile independenteei historia modernoen zikloak jarraitzea, pertsonaien saga horiek mitologien funtsezko ezaugarrietako batzuk partekatzea saihestuz; gutxienez, egile-eskubideen epea bete arte eta jabego publikokoak izatera igaro arte. Hala eta guztiz ere, egile-eskubideen jabeek beste egile batzuekin jarraitzen dute batzuetan, hala nola L. Sprague de Camp-en Tarzan pertsonaiekin eta Conan eleberriekin (originalki Robert E. Howardenak), edo superheroien komikiekin, dozenaka autore izan ohi dituztenak.\nAlor ideologikoan.\nMito terminoak mitologiaren eta erlijioaren esparrutik haratagoko esanahia ere badu gizarte modernoetan. Kontestu ideologiko bati ere lotzen ahal zaio, adibidez marxismoaren ikuspegi historizistan, estatuaren desagerpena mitotzat jo daitekeela kontsideratzen dute kritikoek.\nAntzinako Greziako esanahiak.\n\u03bc\u1fe6\u03b8\u03bf\u03c2 (m\u0233thos) terminoak Homero eta haren garaiko beste poeta batzuen lanetan agertzen da, zeinetan terminoak hainbat esanahi zituen: \"elkarrizketa\", \"narratiba\", \"diskurtsoa\", \"ipuina\" edo \"hitza\".\n\u03bb\u03cc\u03b3\u03bf\u03c2 (\"logos\") terminoaren antzera, \"mythos\"ek ere hitzen forman eman daitekeen guztia adierazten du. Horiek grezierazko \u1f14\u03c1\u03b3\u03bf\u03bd (\"ergon\": \"ekintza\", \"obra\" edo \"lana\") kontrastatu daitezke. Hala ere, \"mythos \"terminoak ez du benetako eta gezurrezko narrazioen arteko bereizketa espliziturik.\nAntzinako Greziako antzerkiaren testuinguruan, mitoek antzezlanen mitoa, narrazioa, argumentua eta istorioa aipatzen zituzten. David Wiles-en arabera, aro horretan, \"mythos \"greziar hitzak esanahi ezberdinen espektro osoa hartzen zuen, ukaezinezko faltsutasunetatik hasita esanahik erlijioso edo sinbolikoa zuten istorioetaraino.\nAristoteles (K.a. 384\u2013322) filosofoaren arabera, antzezlan baten izpiritua bere mitoa zen. \"Mythos \"terminoa Greziako tragediaren iturbururako ere erabiltzen zen. Garai hartako tragikoak greziar mitologian inspiratu zitezkeen, jainko eta heroiak aipatzen zituen \"istorio tradizionalen\" multzoan. David Wilesek dio greziar tragediaren ikuskera modernoak engainagarriak izan daitezkeela. Normalean, entzuleak antzezpen baten oinarri ziren mitoak jada ezagutzen zituztela pentsatzen da, eta errepresentazioaren emaitza aurreikus zezakeela. Hala ere, ez zuten espero mito tradizionalak agertokira egokitzean antzerkigile greziarrek leialtasunez erreproduzitzea; baizik eta mitoak birsortu eta bertsio berriak sortzen zituzten. Euripides eta haren antzeko narratzaileak (K. a. 480\u2013406) suspentseaz fidatzen ziren entzuleak hunkitzeko. Bere obretako batean, Merope bere semearen hiltzailea hiltzen saiatzen da aizkora batekin, jakin gabe gizona bere semea dela. Entzuleek, lan horri emandako erreakzioen deskribapen zahar baten arabera, ez zekiten filizidioa egingo ote zuen, edo garaiz atxilotuko zuten. Izututa, zutitu, eta zalaparta sortu zuten.\nDavid Wilesek dio antzinako Greziako mito tradizionalak ahozko tradizioaren parte zirela, batez ere. Garai horretako greziarrak kultura-alfabetatuak ziren, baina ez zuten testu sakraturik sortzen. Testuetan, ez zegoen, forma aldaezin batean, jasotako eta betiko gordetako mitoen behin betiko edo baimendutako bertsiorik. Horren ordez, mitoen aldaera anitz zabaldu ziren. Aldaera horiek abestietara, dantzetara, poesiara eta arte bisualetara egokitu ziren. Mito-interpretariek aske ziren lan berri baterako sorburu-materiala birmoldatzeko, publiko berri baten beharretara egokituz edo egoera berri bati erantzunez.\nAntzinako Greziako haurrek txikitatik ezagutzen zituzten mito tradizionalak. Platon filosofoaren arabera (K.a. 428\u2013347), amek eta umezainek mitoak eta istorioak kontatzen zizkieten beren ardurapean zeuden haurrei: David Wilesek mitologia-ezagueraren biltegi gisa deskribatzen ditu.\nBruce Lincolnek \"mythos \"eta \"logos \"terminoen itxurazko esanahiaz jarri du arreta Hesiodoren lanetan. Teogonian, Hesiodok musei egozten die, bai egiak aldarrikatzeko eta bai gezurra sinesgarriak (hau da, gauza errealak diruditen faltsukeriak) egiteko gaitasuna. Testuan, faltsukeriak kontatzeko erabiltzen den aditza \"legein \"da, etimologikoki \"logos\"arekin lotzen dena. Eskuizkribuaren tradizioan, bi aldaera daude egia aldarrikatzeko erabiltzen den aditzaren kasuan. Aldaera batek \"gerusasthai\" erabiltzen du; besteak, berriz, \"mythesasthai\". Azken hori \"mytheomai \"(\"hitz egin\", \"zenbatu\") aditzaren forma bat da, etimologikoki mitoarekin lotzen dena. \"Lanak eta egunak\" obran, Hesiodok bere anaia Persesekin izandako gatazka deskribatzen du. Era berean, bere anaiari egiazko gauzak kontatzeko asmoa iragartzen die irakurleei. Egia esateko darabilen aditza \"mythesaimen \"da, \"myththeomai\"ren beste forma bat.\nInterpretazioak.\nMitoen interpretazioak XIX. mendean.\nXIX. mendean, garrantzitsuenak hauek izan ziren:\nMitoen interpretazioak XX. mendean.\nXX. mendean, garrantzitsuenak hauek izan ziren:\nMitoen interpretazioak XXI. mendean.\nAipatutako interpretazio askok gaur egun oraindik ere balio badute ere, mito-kritika kulturala sortu zen XXI.mendean, Jos\u00e9 Manuel Losada literatura-teoriaren eskutik. Metodologia horrek mitora egungo kulturatik eta egungo kulturara mitotik hurbiltzeko aukera ematen du.\nIkertzaile horren ustez, mitoaren kritikak eskatzen du azterketa jakin bakoitzean mitoaren definizio bat aldez aurretik bere gain hartzea; mito bakoitza tipologia batean katalogatzea definizio koherente baten bermea da.\nLosadak mitoa definitzen du: \u00abnaturalez gaindiko erreferente transzendente sakratua duten aparteko gertaeren kontakizun funtzional, sinboliko eta tematiko gisa, printzipioz testigantza historikorik ez duena eta kosmogonia edo eskatologia indibidual edo kolektibo bati erreferentzia egiten diona, baina beti absolutua\u00bb.\nBeste zientziekiko (soziologia, politika zientzia, psikoanalisia, etab.) autonomia osasuntsu bat mantenduz soilik egin daiteke benetako mitoaren kritika. Aldi berean, mito baten azterketak nahitaez diziplinarteko izaera izan behar du.\u200b\nOndorioz, mito-kritikak, imajinario sinbolikoaren analisia alde batera utzi gabe, edozein kultura-agerpen hartzen du indarrez. Mito-kritika berri hori literatura, zinema eta telebista, antzerkia, eskultura, pintura, bideojokoak, musika, dantza, kazetaritza, Internet eta bestelako agerpen-bide kultural eta artistiko besteak beste, esparru zabaletako agerpen mitikoak aztertzeaz arduratzen da.\nAzkenik, mito-kritikak mito-kritikaren epistemologia ere garatzen du diziplina zientifiko gisa.\nEuskal mitologia kontestuan.\nEuskal mitologia ere badela kontsideratzen da, batez ere Jose Migel Barandiaranek XX. mendearen hasieran egindako ikerketetatik batutako materialetatik, substratu mitiko euskaldun bat agerikoa zela azaldu zuelako. Barandiaranen ikuspegian, mitologia hori, euskara bezala, aurre-indoeuroparra izatez, kristautasuna iritsi baino lehenagoko paganismo batekin lotzen da. \nEra berean, Barandiaranek kontsideratu zuen Mariren pertsonaia, ikuspegi horietan, zentrala zela, \"mendietako jeinu\" bat batzuetan, naturaz gaindiko izakia gehienetan, eta hipotesi gisa antzinako euskal erlijio bateko jainkosa izan zitekeela aipatu zuen. Hortik abiatuta, Luis Garagalza izeneko ikerlariak Mari \"Europa zaharreko mitologia ama-emakumezkoarekin\" lotzen du, Marija Gimbutasek eta beste batzuek identifikatu duten antzinateko Europako \"Jainkosa Handi\" batekin.\nXX. mendean jasotako datuetatik eraikitzen ahal den euskal mitologiaren deskribapena edo osotasuna nahikoa mugatua da, europar mitologia klasikoarekin edo mitologia zeltarekin konparatuta. Era berean, euskal mitoek inguruko mitologiekin dute lotura (Kantabria, Asturias, Galizia, Aragoi), eta, kasu horien antzera, naturarekin harreman handia dute. Mito hauetan agertzen diren izakiek fenomeno naturalekin eta naturako elementuekin dute zerikusia gehienbat. Europar mitologia handietan ere, badira oinarrian naturarekin harremana duten izaki eta mitoak; baina, oro har, jainko-jainkosa, errege-erregina, printzesa, borrokalari eta heroiz josiak daude, eta, elezaharretan, beraien arteko ahaidetza luze eta korapilatsuak kontatzen dira. Azken batean, mitologia pertsonifikatu eta gizarteratu bat islatzen dute. Euskal mitologia, ordea, oinarrizkoagoa eta zuzenagoa da, eta, historian zehar, gutxiago garatua (eta gutxiago idatzia). Bestalde, mitologia handi horien panteoian, jatorri indoeuroparraren eraginez, jainko nagusiak zerutiarrak dira (Zeus grekoan, Jupiter erromatarrean, Thor iparraldekoan), eta, euskal mitologian, lurra da guztiaren erdigunea.\nEuskal pertsonaia mitologikoak.\nEuskal mitologiari dagokionez, Jose Maria Satrustegik, bere \"Mitos y Creencias\"\u00a0liburuan, honela aipatzen ditu Euskal Herriari buruzko pertsonaia mitologikoen gorabeherak:\nMari: euskal mitologian, pertsonaia mitiko aipagarriena da. Dudarik gabe emakume ederra da Mari. Eskuarki, lurraren barruan bizi da, eta, noizean behin, kanpora ateratzen da kobazuloren batetik. Batzuetan, arriskutsua da bere kobazulora hurbiltzea ere. Artzainek bere txabolak Supelegor ingurutan eraiki dezaten ez du pairatzen.\nHerensuge: herensugea munduko mitologian ere agertzen da. Euskal Herrian, Aralarko istorioa da aipagarrienetakoa. Euskal herensugea lurrazpiko kobazulotan bizi da, eta gizakumeak jaten ditu.\nBasajaun: basoko jauna (izenak dioen moduan) euskal tradizioen berezko emaitza da. Euskaldunen irudimen sineskeriatsuak giza itxurako munstro ikaragarri bat bezala margotzen du, ilez estalia eta azazkal luze eta gogorrekin piztia baten atzaparrak balitz bezala.\nJentilak: ikaragarri handi eta indartsu diren gizakiak. Jentila maleziarik ez duen gizakia da, tolesgabea. Bidasoaldean diote Hendaiako hondartzan dauden bi harri tzarrak (dunbak) jentil batek bota zituela Aiako Harritik.\nTartalo: euskal ziklopea, \"Torto\", \"Anxo\" eta \"Alabari\" ere deitua. Kopetan begi bakarra duen gizakia da. Gizaki haragiz elikatzen da, eta Zegamako Sahadar mendian omen du egoitza. \nMitologia indigena.\nMitologia, hizkuntza mota bat izateaz gain, talde sozial batzuek sortu duten bizimodua da. Hori dela eta, uste da soziologia modernoa, ia osorik, ez dela arduratzen komunitate indigenen sinesmen eta bizipenei dagokienez \"egiaztaezinak\" diren itxurazko gertakariekin zerikusia duten gertaerez. Kontuan izan behar da, gizarte horiek, beren \"ez intelektualtasunaren\" erdian, mundua ikusteko modu batzuk erabiltzen dituztela, non \"zibilizatu edo intelektual\" izeneko gizarteek ez duten haiek behatzeko gaitasunik. Esperientzietan antzeman daitezke, zientziaren begien aurrean azaldu ezin diren esperientzietan, baina esperientziaren aurrean azal daitezkeenetan. Esan behar da egiaztagarri guztiak ez direla benetan existitzen.\nMitologiak eta egutegiak.\nOraingo egutegian, gregorianoa deitzen dena, hilabeteak eta asteko egunek izaki eta jainko mitologikoetatik eratorritako izenak dituzte Europar jatorriko hainbat hizkuntzetan. Frantsesa, Okzitaniera eta Gaztelania bezalako hizkuntzetan, jatorri hau begi bistakoa da, baina horrek ez du esan nahi mitologia propiotik datozela. Adibide bat ematearren, gaztelaniaz ostirala \"\"viernes\", frantsesez \"vendredi\"\" eta okzitaneraz \"divendres\", Venus-etik dator, erromatar mitologiako jainkosa zena eta ingelesez, berriz, \"friday\" Freyja, jainko germaniarragandik dator, alemanez antzekotasuna are estuagoa da:alemanez \"freitag\". Bi kasuetan antzekotasunak dituzten izakiei lotuta daude, edertasunaren jainkosak baitira biak."}
{"id": "52484", "revid": "148985", "url": "https://eu.wikipedia.org/wiki?curid=52484", "title": "Espainiako Lehen Errepublika", "text": "Espainiako Lehen Errepublika herrialde honetan izandako erregimen politikoa izan zen. 1873ko otsailaren 11an hasi zen Espainiako Gorteetan aldarrikatu zenean eta 1874ko abenduaren 29an bukatu zen Mart\u00edez Campos generalak Borboien monarkia berrezarri zuenean.\nEspainiako Historiako lehen errepublika saio laburra izan zen oso, ezegonkortasun politikoa nabarmena baitzen. Lehen hamaika hilabetetan Errepublikak lau presidente izan zituen, guztiak Alderdi Errepublikano Federalekoak. Alabaina, 1874ko urtarrilaren 3an Pav\u00eda generalak estatu kolpea egin eta Errepublika unitarioa ezarri zuen, Serrano generalaren diktadurapean. Denbora-tarte horretan hiru gatazka armatu egon ziren: Hirugarren gerra karlista, Altxamendu kantonalaeta Hamar Urteko Gerra.\nEspainiako Lehenengo Errepublika seiurteko demokratikoaren barnean kokatzen da. Garai honetan bortizkeria izan zen nagusi.\nErrepublika federala.\n1873ko otsailean Amadeo Savoiakoak abdikatu egin behar izan zuen, zenbait arazo politiko eta sozial medio zirela. Gainera, bere erregetzaren aurkako jarrerak ere nabarmendu egin ziren eta horrek ere izan zuen eragina. Hurrengo hauteskundeetan abstentzioa izan zen nagusi, baina, hala ere, errepublikarrek irabazi zituzten hauteskundeok. Gauzak horrela, ekainean, errepublika federala aldarrikatu zen, zeinetan Pi i Margall izendatu zuten lehendakari eta errepublikarren bandoa horrela zatitu zen:\nFrancisco Pi i Margallen gobernua.\nPi y Margallek Gorteen aurrean aurkeztutako gobernu programak gerra karlistarekin bukatu nahi zuen, Eliza eta estatuaren arteko banaketa ekarri nahi zuen, esklabotza deuseztatu nahi zuen eta emakume eta ume langileen adeko erreformak txertatu nahi zituen. Ondasun komunalak ere herriari eman nahi zizkion Madozen desamortizazioa delako lege baten bidez, alabaina lege hori ez zen onartua izan. Ezta errolda baten truke lurrak bizi osorako erabiltzea ahalbitzen zuen legea ere.\nOnartu zutena abuztuaren 20ko legea izan zen zeinak errenta eta pentsio batzuk deuseztatzen zituen. \u00a0Azkenik, programak Konstituzio Berri bat sortu nahi zuen, baita dohako eta derrigorrezko hezkuntza ezartzea ere. Honako printzipioak zituen Pi i Margall lehendakari zela aurkeztu zen 1873ko konstituzio federalaren proiektuak:\nPi i Margallen gobernuak intrantsigenteen oposizioa izan zuen. Proposatutako programa berrian federalen aldarrikapen historiko batzuk ez baitzituzten sartu, besteak beste: tabakoaren estankoaren abolizioa, loteriarena, eta zerga judizialena.\nMinistro intrantsigenteak zirela eta, gobernuaren lana blokeatuta zegoen. Hori dela eta, gorteetan proposamen bat aurkeztu zen zeinak botere exekutiboa zuen lehendakariari bere ministroak izendatzeko eta kargutik kentzeko aukera ematen zuen. Proposamen hori onartu zenean, Pik bere ministro intrantsigenteak kargutik kendu eta moderatuekin gobernua osatu zuen.\nHala eta guztiz ere, Pi i Margallek dimisioa eman behar izan zuen zeuden arazo larriei ezin erantzunez:\nErrepublika unitarioa.\n1873ko uztailean, Nicol\u00e1s Salmer\u00f3n izendatu zuten presidente. Horrek bi arazori egin behar izan zion aurre, besteak beste Goardia Zibila eta armadaren laguntzaz: Fronte karlistak aurrera egitea (aurre egiteko soldadu gehiago erreklutatu behar izan zituzten) eta kantonalismoaren hedatzea. Ondorioz, Kantonalismoaren alde zeuden agintariak bota egin behar izan zituzten eta 1873ko uztaila eta iraila bitartean, Pavia eta Martinez Campos jeneralek Andaluzia eta Levanteko erresistentzia kantonalista zapaltzea lortu zuten. Cartagenako kantoiak, ordea, 1874ko urtarrila arte eutsi zuen.\n1873ko irailean, Emilio Castelar izendatu zuten gobernuburu:\nFederalistak, kantonalistak, anarkistak, sozialistak\u2026 eskuinerako aldaketa horren aurka agertu ziren. Hori aprobetxatuz, 1874ko urtarrilean Manuel Pavia jeneralak estatu kolpea jo zuen:\nUrtarrilaren 2an kongresuak egindako bileran Castelar gobernutik bota zuten. Errepublika federala ezartzea eztabaidatzen ari zirela, Pavia hainbat guardia zibilekin ganberan indarrez sartu zen eta gorteak desegin zituen. Bien bitartean, aldeko indarrak Madril hartzen ari ziren.\nPaviaren estatu kolpearen ondoren, Serrano jenerala izan zen gobernuburu eta ezohiko botereak izan zituen. 1874 urterako:\n1874ko abenduan, Martinez Campos jenerala eta beste militar batzuk altxatu egin ziren eta Alfontso Borboikoa izendatu zuten Espainiako errege. Hala:"}
{"id": "52485", "revid": "2048", "url": "https://eu.wikipedia.org/wiki?curid=52485", "title": "Emilio Castelar", "text": "Emilio Castelar Ripoll (C\u00e1diz, 1832ko irailaren 7 \u2014 San Pedro del Pinatar, Murtzia, 1899ko maiatzaren 25a) espainiar politikari eta idazlea izan zen.\n\"La Democracia \"egunkaria sortu zuen 1863. urtean. Frantzian egon zen erbesteratua 1866-68 bitartean eta Espainiako Lehen Errepublikako behin-behineko gobernuko burua izan zen. Puerto Ricon esklabotza deuseztatu zuen. Historiari eta filosofiari buruzko lan ugari idatzi zuen."}
{"id": "52486", "revid": "1423", "url": "https://eu.wikipedia.org/wiki?curid=52486", "title": "Emilio Castelar y Ripoll", "text": ""}
{"id": "52487", "revid": "1423", "url": "https://eu.wikipedia.org/wiki?curid=52487", "title": "Castelar", "text": ""}
{"id": "52488", "revid": "105290", "url": "https://eu.wikipedia.org/wiki?curid=52488", "title": "Bremen (estatua)", "text": "Bremen edo Bremengo Hiri Hansar Askea (ofizialki alemanez: \"Freie Hansestadt Bremen\", izen informalagoa \"Land Bremen\" -Bremengo Estatua- da) Alemaniako 16ko Estatu Federalen artean txikiena da.\nGeografia.\nBremengo Estatuak bi bereizitako lurralde ditu: Bremen hiria (Stadtgemeinde Bremen), estatuko hiriburua, eta Bremerhaven hiria (Stadt Bremerhaven). Azken honen izenak Bremengo portua esan nahi du, Ipar Itsasoko portua baita.\nBiak Weser ibaiko ertzean daude kokaturik, Saxonia Beherea (Niedersachsen) estatuak guztiz inguraturik. Bremen estatuak hiri horietaz gain ez du beste barne-barrutirik.\nPolitika.\n2011ko maiatzaren 22an egin ziren Bremengo estatuko senaturako hauteskundeak. Honako hauek izan ziren emaitzak:"}
{"id": "52489", "revid": "1150", "url": "https://eu.wikipedia.org/wiki?curid=52489", "title": "Bremen estatua", "text": ""}
{"id": "52490", "revid": "6327", "url": "https://eu.wikipedia.org/wiki?curid=52490", "title": "Federalismoa", "text": ""}
{"id": "52492", "revid": "336", "url": "https://eu.wikipedia.org/wiki?curid=52492", "title": "Hansa", "text": "Hansa edo Hansako Liga XIII. eta XVII. mendeen bitartean Itsaso Baltikoan salerosketa-monopolioa ezarri eta mantendu zuten merkataritza-taldeen batasuna izan zen.\nHistoria.\nAlemanian, XII. mendetik aurrera hiri berriak sortu ziren gaztelu, jauregi, monasterio edo gotorlekuen ondoan Inperioko lurralde osoan. Hirietan, askatasun eta eskubide bereziak jarri ziren indarrean, landetako populazioak jaun nobleen menpeko jarraitzen zuen bitartean. Partikularki, zenbait hiri Inperioko Hiri Aske bihurtu ziren. Horrek esan nahi zuen ez zeudela inolako jaunaren azpian, ez sekular ez erlijioso, baizik eta Enperadorea zuten buru bakarra.\nHiriak, oro har, ibilbide luzeko merkatari dirudunek kontrolatzen zituzten. Esku langileek gremioak osatzen zituzten, arautegi zorrotzen azpian, hirien gaineko kontrola bereganatu nahian. Ekialdeko eta iparraldeko salerosketak ugaldu ziren, L\u00fcbeck buru zuen Hansako Liga garatzen zen heinean.\nNolanahi ere, Hansan ez zeuden bakarrik Inperioaren azpiko hiriak baturik, Herbehereetakoak, Norvegiakoak eta Ingalaterrakoak ere bazeuden. Batasun hori XIII. mendean sortu zen Kolonia eta beste 29 hiriren artean, amankomuneko interesak babesteko asmotan. Merkataritza-pribilejio andana jaso zituen batasun horrek, batik bat Ingalaterran, Flandrian eta Errusian ere.\nL\u00fcbeck eta Hamburg hiriek, 1241ean, Itsaso Baltiko eta Itsaso Beltzaren arteko ibilbide komertzialaren gaineko kontrola partekatzeko hitzarmena sinatu zuten. Bi hiri horiek, 1252an Flandriarekin ere salerosketarako itunak sinatu zituzten. Honela, Bruggek, Flandriako hiri nagusiak, Hansako garapenean parte hartze handia izan zuen. Geroago Londresekin ere hartu-eman komertzialak abian jarri zituzten. Bremen eta Danzig sartu ziren geroago, eta haien atzetik Westfaliako, Rhin aldeko, Herbehereetako, Prusiako, Lituaniako eta Estoniako beste hiri asko.\nFederazio hau, Hansa 1343an deituta, Danimarkari gerra egitera ausartu zen. Garaituta, Danimarkak kalteordainak ordaindu behar izan zituen, batasunaren ahalmen ekonomikoa handituz. Hurrengo urteetan, merkataritza gune berriak zabaldu zituen Iparraldeko Europan. Honela, nekazaritza eta nolabaiteko industria garatu ahal izan zituen, baita ubide eta errepideak egin ere.\nNolanahi ere, XV. mendearen amaieran batasunaren desintegrazio hasi zen. Europan estatu subiranoen garapenarekin, Amerikako aurkikuntzarekin eta Herbehereetako zein Ingalaterrako itsaso nagusitasunarekin bizkortu zen Hansaren gainbehera."}
{"id": "52495", "revid": "119347", "url": "https://eu.wikipedia.org/wiki?curid=52495", "title": "Bundesrat", "text": "Bundesrat Alemaniako 16 estatu federalen ordezkaritza parlamentua da. Berlin hiriko erdigunean dagoen Leipziger Platz enparantzan kokatua dago.\nBundesrateko kideak ez dira populazioak ez estatuetako parlamentuek hautaturik, estatuetako gobernuek baizik. Estatuek, gainera, ez daukate ordezkarien kopuru bera, biztanleria kontuan hartzen baita:"}
{"id": "52496", "revid": "6950", "url": "https://eu.wikipedia.org/wiki?curid=52496", "title": "Zona Especial Norte (diskoa)", "text": "Zona Especial Norte RIP eta Eskorbuto musika taldeen disko elkarbanatua da, 1984. urtean Spansuls diskoetxearen zigilupean argitaratutakoa. Bi taldeentzat lehen diskoa izan zen, aurretik maketak bakarrik kaleratu zituzten.\nKantuen zerrenda.\nZerrenda hau berrargitaratutako diskoen kantuen zerrenda da. Jatorriz Eskorbutok abesti gutxiago zituen."}
{"id": "52497", "revid": "2048", "url": "https://eu.wikipedia.org/wiki?curid=52497", "title": "Pr\u00e1xedes Mateo Sagasta", "text": "Pr\u00e1xedes Mateo Sagasta Escolar (Torrecilla en Cameros, Errioxa, 1825eko uztailaren 21a - Madril, 1903eko urtarrilaren 5a) espainiar politikaria izan zen. 1870-1902 bitartean, gutxienez zazpi bider izan zen Espainiako Gobernuko presidente. Erretorikarako trebetasunak ezagun egin zuen.\nBiografia.\nPr\u00e1xedes Mariano Mateo-Sagasta y Escolar 1825eko uztailaren 21ean jaio zen Torrecilla en Cameros (Errioxa). Clemente Sagasta y D\u00edaz eta Esperanza Escolar izan ziren gurasoak eta 3 senideetako bat izan zen.\n1849an, Portu, ubide eta bideetako ingeniarian lizentziatu zen eta Zamorako Herri Lanetako buru egin zuten, Zamora-Ourense arteko errepidearen ardura hartu zuelarik.\n1852an, Norteko trenbidearen ikerketa egin zuen: Valladolid-Burgos arteko 121 kilometroak.\n32 urte zituen 1857an, ingeniari-irakasle egin zutenean sortu berria zen Herri Lanetako Laguntzaileen Eskolan, eta hantxe eman zituen hurrengo 9 urteak Topografia eta Eraikuntza gaiak irakatsiz.\n1858an, zuzendariorde egin zuten eta irakaskuntza eta parlamentari lanak eraman zituen batera.\n1866an etorri zen aldaketa, San Gil kuartelean izandako altxamendu baten ondorioz, irakasle lana galdu baitzuen eta Bide Ingeniarien taldetik alboratua izan zen.\n1868an, Iraultza Loriatsuaren ondoren, erbestetik itzuli zen eta politikari ekin zion bete-betean.\nHastapenak politikan.\n1848an, Portu, ubide eta bideetako ingeniaritza ikasketak egiten aritu zen bitartean, Espainiako Elisabet II.aren aldeko manifestua sinatzeari uko egin zion eskolako ikasle bakarra izan zen.\nZamoran murgildu zen politikan 1854an, Herri Lanetako buru egin zutenean. Hiriko Batzar Iraultzailearen presidente egin zuten eta Gorteetarako diputatu ere bai.\n1858an, berriro hautatu zuten diputatu eta hantxe egon zen 1863ra arte.\n1865etik aurrera, Primekin ekintza iraultzaileetan elkarlanean aritu zen 1866ra arte. San Gil kuarteleko altxamenduan parte hartu zuen, Elisabet II.a eraisteko xedean, eta horregatik atxilotu zuten, epaitu eta heriotza zigorra esleitu zioten. Hala ere, alde egin eta Frantzian erbesteratu ahal izan zuen.\nSeiurteko Demokratikoa.\n1868ko Iraultza Loriatsuaren ostean, Elisabet II.a erori eta gero, Sagasta etxeratu egin zen. Seiurteko Demokratikoaren hasieran, Behin-behineko gobernua eratu zuten eta, Pr\u00e1xedes Mateo gobernazio ministro egin zuten.\nPrimen heriotzaren ondoren sortutako Alderdi Konstituzionaleko kide izan zen eta, 1871n, Amadeo Saboiakoa agintean zegoen bitartean, Ministro Kontseiluaren presidente izendatu zuten.\n1874ko irailetik urte amaierara arte, Ministro Kontseiluaren buru izan zen berriro, Serrano jeneralaren agindupeko gobernuaren garaian eta, krisi sozial eta politiko larriak zeuden garai hartan, Alderdi Konstituzionalaren buru izan zen.\n1874ko Borboien Berrezarkuntza.\nBorboiak berriro tronuan, Alfontso XII.a errege, 1880an, Sagastak Alderdi Liberala eratu zuen eta C\u00e1novas del Castilloren Alderdi Kontserbadorearekin batera, txandakako sistemari eman zioten hasiera. Epe horretan, Sagastak 5 alditan hartu zuen gobernuaren ardura.\n1885eko azaroaren 24an, Alfontso XII.a hiltzear zegoen eta Alderdi Liberaleko buru zen Sagastak Pardoko Ituna hitzartu zuen Alderdi Kontserbadorearen buru zen C\u00e1novas del Castillorekin. Maria Kristina Austriakoa haurdun zegoen eta, bat-bateko heriotza haren aurrean, jaiotzeke zegoen Alfontso XIII.aren erregetzari lagundu nahi zioten. Itun haren arabera, C\u00e1novasek Sagastari utziko zion lehendakaritza, beti ere 1876ko Konstituzioa errespetatzen bazen. Adostutakoaren arabera, azaroaren 27an, Sagastak gobernu berria eratu zen.\n1893ko ekainean, Sagasta Euskal Herrira heldu zen trenez. Haren gobernuko Gamazo ministroak Gamazada protestaldia piztu zuen Nafarroa Garaian, eta errebolta giroa Hego Euskal Herri osora zabaldu zen. Abuztu amaieran, Donostian zen, eta Sagastaren tiroen gaua deitu kinka gertatu zen haren hotelaren kanpoaldean.\nPardoko Itun hark 1909ra arte iraungo zuen. Egia esan behar bada, 1881az geroztik martxan zegoela esan dezakegu, Sagastak Berrezarkuntzan lehendakaritza hartu zuen lehen aldian.\nSagasta zen presidente 1898an, Espainiak Kubako Gerra galdu zuenean, Kuba, Puerto Rico, Filipinak eta Guam galduz. Galera haren ondoren ere izan zuen gobernatzeko aukera, 1901 eta 1902 bitartean.\nBizitza pertsonala.\nUrrezko Toisoiaren zaldun egin zuten eta Concepci\u00f3n de Villaviciosa eta Torre y Espada ordenatako Gurutz Handiak jaso zituen. Sagasta hargin beltz garrantzitsua izan zen eta Espainiako Gran Orienteko Maestre Handia izatera iritsi zen.\n1885ean, \u00c1ngela Vidal Herrerorekin ezkondu zen eta bi seme-alaba izan zituzten: Jos\u00e9 Sagasta Vidal eta Victoria Esperanza Mateo Sagasta y Vidal, lehen Sagasta kondesa.\n1903ko urtarrilaren 5ean Pr\u00e1xedes Mateo Sagasta Madrilen hil zenean, Gorteetako diputatu zen, Logro\u00f1o ordezkatuz."}
{"id": "52499", "revid": "6327", "url": "https://eu.wikipedia.org/wiki?curid=52499", "title": "UCEM", "text": ""}
{"id": "52500", "revid": "336", "url": "https://eu.wikipedia.org/wiki?curid=52500", "title": "Laureano Figuerola", "text": "Laureano Figuerola Ballester (Calaf, Bartzelona, 1816ko uztailaren 4a - Madril, 1903ko otsailaren 28a) Seiurteko demokratikoan Ogasun Ministro bezala garrantzizko erreforma ekonomikoak sustatu zituen abokatu, ekonomialari eta politikari kataluniarra izan zen."}
{"id": "52501", "revid": "119347", "url": "https://eu.wikipedia.org/wiki?curid=52501", "title": "No te muevas", "text": "No te muevas RIP musika taldearen 2. diskoa da, 1987. urtean Basati Diskak diskoetxearen zigilupean argitaratutakoa."}
{"id": "52502", "revid": "499", "url": "https://eu.wikipedia.org/wiki?curid=52502", "title": "Canovas", "text": ""}
{"id": "52503", "revid": "499", "url": "https://eu.wikipedia.org/wiki?curid=52503", "title": "Mateo Sagasta", "text": ""}
{"id": "52504", "revid": "119347", "url": "https://eu.wikipedia.org/wiki?curid=52504", "title": "HIESari aurre egiten", "text": "HIESari aurre egiten RIP musika taldearen 3. diskoa da, 1995. urtean Esan Ozenki diskoetxearen zigilupean argitaratutakoa.\nDisko hau zuzenean grabatu zen 1994ko irailaren 30ean. Zuzeneko abestietaz aparte, \"Enamorado de la muerte\" abestiaren beste bertsio bat ere sartu zuten."}
{"id": "52505", "revid": "119347", "url": "https://eu.wikipedia.org/wiki?curid=52505", "title": "Punkaren 25 urteko historia bizia - Historia viva del punk", "text": "Punkaren 25 urteko historia bizia - Historia viva del punk RIP musika taldearen dokumentala da, 2005. urtean Gaztelupeko Hotsak diskoetxearen eta Goiena Komunikazio Zerbitzuaken zigilupean argitaratutakoa.\nDokumental hau DVD eta musika CD batez osatuta dago. Dokumentala Iker Barandiaran eta Iban Toledo kazetari arrasatearrek landu zuten. Bertan taldekideak berak eta beraien lagunak agertzen dira elkarrizketatuak. Gainera zuzeneko hainbat grabaketa ere badakar. Musika diskoak argitaragabeko 14 abesti zahar ditu, batzuk Mallabik abesturikoak."}
{"id": "52506", "revid": "105290", "url": "https://eu.wikipedia.org/wiki?curid=52506", "title": "Alfontso XII.a Espainiakoaren erregealdia", "text": "1874 urtearen amaieran, Elisabet II.a Borboikoaren seme Alfontso XII.arekin Borboien monarkia berrezarri zenean, \"Borboien berrezarkuntza\" \u2014edo, besterik gabe, \"Berrezarkuntza\"\u2014 izenaz ezaguna den garai luzea hasi zen. Seiurteko demokratikoaren eta errepublikaren ezegonkortasuna eta porrotaren ondoren, oreka eta indar politikoen adiskidetzea lortu nahi izan zuen erregimena ezarri zen.\nCanovasen sistemaren oinarriak.\nCanovas del Castillo izan zen 1923 arte luzatu zen Berrezarkuntzaren sistema politikoaren bultzatzaile nagusia. Kontserbadorea zenez herriaren eskaera demokratikoak baztertuz, sistema politiko baten oinarri juridikoak ezarri zituen bi elementu bermatzeko: ordena eta aurrerakuntza ekonomikoa.\n1876ko Konstituzioa.\n1876an konstituzio berri bat eman zen 1845ekoaren antz handia zuena alderdi askotan, baina era berean hura baino malguago eta anbiguoagoa zenez gero, kontserbadore zein moderatuek onartu zuten. Honen arabera subiranotasuna erregearen eta gorteen artean banatzen zuen.\nEliza/Estatua harremanei zegokienez, Seiurteko garaiko askatasun erlijiosoa mugatu egin zuten eta Katolizismoa erlijio ofizial bakar gisa ezarri zen, eta gurtza ere onartu zen.\nTxandakatze politikoa.\nCanovasek ezarritako Berrezarkuntzako sistemaren beste oinarrietariko bat txandakatze politikoa izan zen: bi alderdi liberal handien arteko adostasuna bilatzen zuen antolamendua zen, aurrez hitz hartuta boterean txandakatzeko. Hauek ziren bi alderdiak:\nTxandakatzetik at hainbat alderdi geratu zen: Ezkertiarren artean, errepublikarrak eta sozialistak eta Eskuindarren artean, karlistak, katolikoak, tradizionalistak eta alderdi nazionalista berriak.\nJauntxokeria.\nTxandakatzearen sistemak burgesiako bi alderdi nagusiek boterean parte hartzea ahalbideratu zuen. Txandakatze hori eraginkorra izateko, ezkertiar eta eskuindarren indar erradikalek instituzioetan parte ez hartzea lortu behar zuten, eta horretarako hauteskundeen manipulazioa beharrezkoa zen.\nBi alderdien txandakatzea, manipulazioan oinarritu zen:\nForuen ezeztapena eta Ekonomia Itunaren ezarpena.\nHego Euskal Herrian Hirugarren Gerra Karlista armen indarraren bidez erabaki zen eta gerraren amaiera bi bidetatik erabaki zen:\nKarlisten porrotaren ondorio zuzena foruen abolizio formala izan zen, Araba, Gipuzkoa eta Bizkaiari dagokienez, uztailaren 21eko legearen bidez:\nNafarroan, 1841ean sinatutako Hitzartutako legeak indarrean jarraitu zuen. Hala ere, Canovasen izaera bakegileari eta Euskal Herriko liberal foruzaleen izaera negoziatzaileari esker, foru ezeztapena ez zen erabatekoa izan. Hiru probintziek estatuko ogasunari ordaindu behar zizkioten kopuruak negoziatu ziren eta otsailaren 28an dekretu bat eman zen.\nDekretu horrek ekonomia itun batzuk ezartzen zituen. Itun horiek hiru Euskal Herriko probintzia horiei zerga erregimen berezia eskaintzen zieten, estatuko gainerakoen desberdina. Ekonomia itunetan Euskal Herriko probintzia horien ekarpenei zegokienez probintzia bakoitzak aldian-aldian estatuko diru kutxetarako eman beharreko kopurua negoziatu eta zehaztu zen eta zergen kudeaketa eta bilketa diputazioaren esku uzten zen.\nDiputazioen eskuduntzak ez zeuden zehaztuta eta autonomia administratibo eta botere handia lortu zuten; hala zerga erregimen berezia ezarri zuten:\nAlfontso XII.aren erregealdiko bilakaera politikoa.\n1875etik 1881era bitarte.\nCanovas bake sozial eta politikoa lortzen saiatu zuen, ezinbestekoa baitzuen bere sistema politiko berria oinarritzeko. Horretarako, militarki bi fronteri ekin zien gatazkak bukatzeko asmoz; karlistenari, penintsula iparraldean eta independentistenari, Kuban; Martinez Campos jenerala bidali zuen Kubako altxamendua baretzera adibidez. Bakea ezartzeko agindua zeukan, hainbat konpentsazio sozial eta ekonomikoren truke. Hori, 1878ko Zanjon-go Bakean burutu zen:\nHala ere, gatazka berpiztu egin zen 1895. urtean eta orduan ere kubatarrek AEBren laguntza izan zuten.\nBorboien berrezarkuntzaren sistemaren oinarriak ezartzeaz gain:\n1881etik aurrera.\n1881ean Alderdi Liberala gobernura iritsi zenean, Mateo Sagastak proiektu erreformistak planteatu zituen:\nHego Euskal Herrian.\nKarlistek indar handia izaten jarraitu zuten, nekazaritza inguruetan batez ere eta gorteetako, diputazioetako eta udaletako hauteskundeetan argi erakutsi zuten joera hori. Liberalak karlismoari aurre egin ahal izateko, joera desberdineko liberalek elkartu egin behar izan zuten hauteskundeetan eta azkar egokitu ziren ekonomia itunek eskaintzen zizkieten abantailetara."}
{"id": "52507", "revid": "119347", "url": "https://eu.wikipedia.org/wiki?curid=52507", "title": "Limerick", "text": "Limerick/Luimneach Irlandako Errepublikako hirugarren hiririk handiena eta izen bereko konderriaren hiriburua da, herrialdeko hego-mendebaldean kokatutakoa. Hiri hau Shannon ibaiak zeharkatzen du. Limerickek 57.106 biztanle ditu (2011) baina metropoli eremua 91.454-taraino iristen da.\nGeografia eta klima.\nLimerick Shanon ibaiak sortzen duen estuarioan dago, eta ibaia zeharkatzeko hiru toki daudenez oso toki estrategikoa izan da betidanik. Bestalde \"Golden Vale\" lautadaren hegoaldean kokatzen da. Lautada hau oso aproposa da nekazaritza eta abeltzaintzareko.\nKlima ozeaniko epela du. 977mm-ko prezipitazioak izaten ditu urtean eta batazbesteko tenperaturak 3\u00a0\u00b0C urtarrilean eta 20\u00a0\u00b0C uztailean dira. Sekula erregistratu den tenperaturarik baxuena -11'4\u00a0\u00b0C izan da (2010an) eta altuena 31'6\u00a0\u00b0C (1995ean)\nHistoria.\nLimerickeko lehenengo asentamenduak \"Inis Sibhtonn\" zuen izena, zeinak \"erregearen uhartea\" esan nahi duen. Limerick herria bera vikingoek sortu zuten 812 urtean eta hauek \"Hlymrekr\" izena eman zioten.\nXII mendean normandiarrek hiria berdiseinatu zuten eta Joanes erregearen gaztelua eta Andre Mariaren katedrala eraiki zituzten. Garai hartan Thomond erresumako hiriburua izan zen eta hala iraun zuen 1543ean desegin zen arte. Gaur egun oraindik ohiko toponimoa da Thomond.\nShannon estuarioko hiri estrategikoa zenez, XVII mendeko gerra zibiletan nabarmen sufritu zituen Oliver Cromwellen (1651) eta Gilen III.aren aldekoen setioak (1690), batez ere Boyneko gudua galdu eta ihes egin zuten irlandar errebeldeei babesa eman zienean. Azken gertakari honek makina bat kondaira sortu ditu irlandar folklorean. Setioa Limerickeko Itunarekin amaitu zen 1691ean. Itun honek eskubideak eman zizkien katolikoei, beti ere Gilen III.aren menpekotasuna onartuz.\nBake egoera honek hiriaren loraldi ekonomikoa ekarri zuen. Merkataritzak ekarritako aberastasunari esker Limerick asko handitu zen eta erdigunean georgiar estiloko etxeak eraiki ziren, gaur egun duen itxura hartuz. 1800ko Batasun Agiriak eta Irlandako Gosete Handiak hiriaren hazkundea gelditu eta gainbehera ekarri zuen. Hala ere Dublin, Cork eta Waterforderako trenbideak eraiki ziren eta inguruko erdigune izaten jarraitu zuen.\nXX mendea Irlandar Independentzia Gerrarekin hasi zen. Limericken britainiar armadaren aurkako protesta sutsuak izan ziren eta hiriak bere burua soviet aske izendatu zuen 1919 apirilaren 15ean. Egoera honek astebete iraun zuen.\nEkonomia.\nDublinen eta Corkek ondoren, Irlandako hirugarren ekonomia gunea da. Unibertsitateak, Teknologia Institutuak eta Aireportuak Ipar Amerikako konpainia handiak ekarri dituzte Limerickera, besteak beste Dell (teknologia berriak) eta Johnson &amp; Johnson (lentillak).\nDell-ek berak Irlandako Barne produktu gordinaren %2a ekoizten zuen, baina 2009an lantegia Limericketik atera eta Poloniara eramatean langabezia tasak gora egin du hirian. Gaur egun %28'6koa da, Irlandako batazbestekoaren bikoitza.\nKultura.\nIrlandako kultur hiri nagusietako bat da Limerick. \"Belltable Theater\" antzokia, arte garaikideko \"Limerick City Gallery of Art\" museoa, \"Irish Chamber Orchestra\" (Irlandako Ganbara Orkestra) eta \"Hunt Museum\" dira honen adibide.\nHiri honetan \"Angela's Ashes\" eleberria eta izen bereko filma girotuta daude. Bertakoa da The Cranberries musika talde famatua ere.\nKirolak.\nErrugbia da kirol maiteena Limerickeko konderrian, \"Errugbiaren Irlandako hiriburua\" dela esaten da. 2006 eta 2008an Heinecken Cup Europako txapelketa handia irabazi zuen Munster Rugby taldearen egoitza Limericken dago, Corken ere jokatzen badu ere. Irlandako liga handian dabiltzan elkarte ugari Limerickekoak dira, hala nola, \"Shannon\", \"Garryowen\", \"Old Crescent\" eta \"Young Munster\". Shannon RFC da All-Ireland errugbi liga gehien irabazi dituen taldea, 9 hain zuzen ere.\nJoko gaelikoei dagokienez Limerick GAA taldeak zazpi aldiz irabazi du hurlingaren txapelketa nagusia. Futbol gaelikoaren atalean bi garaipen ditu txapelketa nagusian, baina biak ere XIX mendearen bukaeran lorturikoak dira.\nFutbolean ere maila polita erakutsi du Limerickeko futbol taldeak Irlandako bi Liga eta bi Kopa irabaziz."}
{"id": "52508", "revid": "119347", "url": "https://eu.wikipedia.org/wiki?curid=52508", "title": "Waterford", "text": "Waterford (gaeleraz \"Port L\u00e1irge\", antzinako eskandinavieraz \"Ve\u00f0rafj\u01ebr\u00f0r\"), Irlandako Errepublikaren bosgarren hiririk handiena eta izen bereko konderriaren hiriburua da, herrialdeko hegoaldean kokatutakoa, Munster probintzian. 46.747 biztanle ditu (2011) hiriak, baina metropoli eremuak 64.000 inguru hartzen ditu. Irlandako hiri zaharrena kontsideratzen da.\nIndustria (ehungintza, elikagai industria, beiragintza, papergintza) da herriko ekonomia jarduera nagusia. Era berean aipagarriak dira harresi zaharraren aztarnak, XI. mendeko dorrea eta XVIII. mendeko bi katedralak.\nIzenak.\nVikingoek sortu zuten hiria eta \"Ve\u00f0rafj\u01ebr\u00f0r\" izena eman zioten, \"ardien fiordoa\". Irlanderazko izenak (\"Port L\u00e1irge\") \"L\u00e1ragen kaia\" esan nahi du eta Waterford izen ingelesak \"uretako pasabidea\".\nGeografia eta klima.\nSuir ibaiak muga egiten du Kilkenny eta Waterfordeko konderrien artean. Waterford ibaiaren hegoaldean dago baina hiria hedatuz joan den heinean Ferrybank auzoa ibaiaren beste aldera zabaldu da. Hiritik kilometro gutxitara Suir ibaia \"Muir Cheilteach\" badian uretaratzen da.\nKlima ozeaniko epela du. Prezipitazioak 1021\u00a0mm-koak dira eta batazbesteko tenperaturak 20\u00a0\u00b0C ingurukoak izaten dira udan eta neguan berriz 3\u00a0\u00b0C-tara jeisten dira. Irlandan \"hego-ekialde eguzkitsua\" ezizena ematen zaio inguru honi.\nHistoria.\nEsan bezala vikingoak izan ziren hiria sortu zutenak. 853an Waterforden ondoan eratu zuten asentamendu txiki bat baina irlandarrek 902an bertatik bidali zituzten. 914 itzuli ziren Ottir Iarla-ren gidaritzapean eta \"Ve\u00f0rafj\u01ebr\u00f0r\" eratu zuten. Hau da beraz Waterforden fundazio data. Irlandan sortu zuten lehenengo hiria izan zen.\nIngelesek Dublin hartu eta Leinsterreko erregea bere lurretatik bidaltzean, honek Waterford eskuratu nahi izan zuen 1167an baina ez zuen lortu. 1171ean Richard FitzGilbert de Clare (\"arku indartsua\") ingelesak ere Waterford erasotu zuen eta horrela Ingalaterrako Koroaren Hiri bihurtu zen.\nSuir ibaiaren ertzean egonik hiriak hazkunde nabaria izan zuen eta Dublin hiriburuaren ondoren herrialdeko bigarren hiri bihurtu zen. Erreforma Protestantearen aurrean Waterfordek katoliko izaten jarraitu zuen eta Irlandako Konfederazio Katolikoarekin bat egin zuen 1642an. Honek 1649 arte iraun zuen, Oliver Cromwell iritsi eta ingelesen nagusitasuna berrezarri arte. Waterford bera 1650an eskuratu zuen Henry Iretonek, Cronwellen ilobak.\nXVIII mendean goraldi ekonomikoa izan zuen, garai hartakoak dira alde zaharreko etxe ugari, eta XIX mendean beiragintza eta untzigintza industriak errotu ziren. 1922an Irlandako Gerra Zibilaren borroka latza izan zen Waterforden.\nKultura.\nHiru antzerki konpainia eta museo ugari daude hirian. Badaude azpimarratzekoak diren bi jaialdi:\nKirolak.\nIrlandako beste herrietan ez bezala, Waterfordeko kirolik arrakastatsuena futbola da. Waterford United F.C. da bertako taldea eta sei Liga eta bi Kopa irabazi zituen 60 eta 70. hamarkadetan, garai hartako talde irlandarrik garrantzitsuena bihurtuz. Europako txapelketetan ere aritu zen.\nHonetaz gain gaeliar jokoek ere indar handia dute baina emaitzak apalak izan dira. Hala ere Waterford GAA taldeak Irlandako Hurling txapelketa nagusia birritan irabazi duela aipatu beharrekoa da.\nWaterfordeko kirolik zaharrena berriz arraunketa da. 1878an eratu zen \"Waterford Boat Club\" elkartea."}
{"id": "52509", "revid": "5461", "url": "https://eu.wikipedia.org/wiki?curid=52509", "title": "Kilkenny", "text": "Kilkenny/Cill Chainnigh Irlandako Errepublikaren zazpigarren hiririk handiena eta izen bereko konderriaren hiriburua da, herrialdeko hego-ekialdean kokatutakoa. 24.423 biztanle ditu (2011).\nIzena.\nIrlanderazko \"Cill Chainnigh\" izenak \"Canice-ren eliza\" esan nahi du, honek argi erakusten duelarik antzina bazela Caniceren (Kenneth) ohorezko eliza bat gaur egun katedrala dagoen muinoan. \"Marmolezko hiria\" ere estaen zaio, inguruan marmol beltza ugari baitago eta etxe ugari material horrekin eginak baitaude.\nGeografia eta klima.\nNore ibaiak sortu duen ibarraren erdialdean kokaturik dago Kilkenny, Dublindik 117 kilometro hego-mendebaldera. Klima ozeaniko epela dauka, 854\u00a0mm-ko prezipitazioak urtero eta batazbesteko tenperaturak aldiz udan 20\u00a0\u00b0C beroena eta neguan 2\u00a0\u00b0C hotzenak.\nHistoria.\n1085ean \"Ceall-Cainnigh\" erre zela dioen testu bat aurkitu da eta hau da izen hori aurkitzen den dokumenturik zaharrena. Eliza bera VI mendeko izan zitekeela uste da, garai hartan konderriak \"Osraighe\" izena zuen. Monasterioaren inguruan herria sortu eta haziz joan zen.\nXII mendean normandiarren inbasioekin batera Richard FitzGilbert de Clare (\"arku indartsua\") Leinsterreko jaunak gaztelu handi bat eraiki zuen ibaiaren ertzean. XIII mendean egoera berezia zegoen herrian, monasterioaren inguruko lurretan irlandarrak zeuden (Irishtown izena zuen) eta gazteluaren harresien barnean berriz High Town normandiarra eratu zen. 1348an Izurri Beltzak kalte handiak eragin zituen herrian.\nKilkennyk hiri eskubideak 1609an jaso zituen eta 1641eko matxinadan Irlandako Konfederazio Katolikoko hiriburua izan zen. Konfederazioa Oliver Cromwellek garaitu zuen 1649an.\nKilkennyko gazteluak 1967an ireki zituen ateak herritarrek bisita zezaten.\nOndasun nabarmenak.\nKilkennyn bertan hainbat eraikin garrantzitsu aurkitzen dira:\nKilkennytik gertu dagoen Thomastown herrixkan Jerpoint Abbey monasterioa dago.\nEkonomia.\nGaragardogintza ongi errotua dagoen hiria da Kilkenny. St. Francis Abbey lantegian Smithwick's eta Kilkenny garagardoak egiten dira.\nKultura.\nAipatzekoa da abuztuero egiten Kilkennyko Arte jaialdia. Musika, antzerki eta erakusketa ugari izaten da astebetean. Beste jaialdi bat Cat Laughs umorezko astea izaten da.\nKirolak.\nKilkenny GAA (hurling) eta Kilkenny RFC (errugbia) hiriko kirol talderik ezagunenak dira."}
{"id": "52510", "revid": "119347", "url": "https://eu.wikipedia.org/wiki?curid=52510", "title": "Karlos Martel", "text": "Karlos Martel \u2014\u2014 (686ko abuztuaren 23a \u2013 741eko urriaren 22a) frankoen buruzagia izan zen. Jauregiko Nagusia titulupean, erregearen ordez gobernatu zuen. Ezaguna da batez ere Poitiersko guduan omeiatarren aurka irabazi zuelako (732) eta karolingiar leinuaren aitagoi izan zelako. Hainbat historialarik musulmanek Mendebaldeko Europan aurrera egitea galarazi zuela uste dute.\nFrankoen gerra zibila.\nPepin Herstalgoaren sasikoa zen, eta 714an, aita hil berria zuela, merovingiar frankoen gerra zibilean Kolonian kartzelatua izan zen. Hala ere, askatu eta bere aurkarien kontra armada bat eratzea lortu zuen, baita bere gustuko erregea jartzea ere (Klotario IV.a). Aldiz, Txilperikok gogor egin zion, baita Eudon I.a Handia akitaniar dukearen laguntza bilatu ere, baina azkenean Eudonek eta Martelek bake-itun bat sinatu zuten Txilperikoren kaltetan (718), eta Martel jaun eta jabe geratu zen Austrasian eta Neustrian (frankoen mendeko lurraldeak, Loiratik iparraldera).\nBorrokari iparraldean eta ekialdean.\n721ean, Al-Andalusko omeiatarrek Tolosa Okzitaniari eraso egin zioten, eta Eudonk laguntza eskatu zion Marteli, baina honek ukatu egin zion, eta nahiago izan zuen bere aurkaria ahultzen ikusi. Martelek iparraldean gudukatzen jarraitu zuen frisiarren kontra, egungo Herbeheretan eta Belgikan, baita ekialdean ere, eta 723. urterako mendean hartuak zituen Bavaria, Alamaniako lurraldea eta saxoiak. Aldi berean, ordu arteko armada indartsuena osatzen joan zen, behar zuenean horretarako Elizari lurrak eta jabetzak atzemanez.\nAkitaniaren kontra.\nFrankoen lurraldeko iparraldean gerra amaituta eta aurkari frankoak menderatuta, Martel Akitaniara begira jarri zen, hura ere bereganatzeko asmoz. 731ean, Eudon Pirinio ekialdean finkatu jaun berbere batekin ituna sinatu izana leporatuta, Martelek Loira ibaia zeharkatu zuen, baita Akitaniako zati bat eta Bourges hiria arpilatu ere. Eudonek Bourges hiria berreskuratu zuen, baina Marteli gudu batean aurre egin eta galdu zuen, baita ahulduta geratu ere.\n732an omeiatarrek Baskoniako dukerria indarrez zeharkatu, arpilatu eta suntsitu zuten, eta Poitiers ingurura helduta Martel buru zuen armadarekin borrokatu ziren. Martelek, Eudon ere oraingoan aldean zuela, omeiatarrei irabazi zien. Ondorioz, Eudonek eta Akitaniak men egin zioten formalki frankoei, nahiz eta funtsean independente jarraitu.\nAzken urteak.\n735ean, Eudon I. Handia hil berritan, bere seme Hunald Akitaniako duke berriak Karlosi men egiteari utzi zion eta aske aldarrikatu zuen bere burua eta Akitania. Ondorioz, armada boteretsu bat aldean zuela, Martelek Bordeleri eraso egin, hiria azpiratu eta arpilatu egin zuen, bigarrenez lau urteko epe laburrean. Aldiz, Akitaniako kondeen armada batek, segur aski Eudonen seme Hunald Akitaniakoa buru zuela, gogor egin zion Karlosen 2. espedizio militar bati 736an eta, berari formalki men egitearen trukean, Karlosek Hunalden eskuetan utzi behar izan zuen Akitania.\nHurrena, Borgoinara jo zuen, Rodano ibai inguruan. Espedizio horretan, bertako agintariak bota zituen, eta berari leial zitzaizkion buruzagiak jarri zituen (\"fideles\"). Egoera Borgoinako Dukerrian kontrolatutakoan, Galia hego-ekialdera alde egin zuen 737an, Septimaniako eta Proventzako jaunen eta omeiatarren kontra borrokatzera. Helburu nagusia ez zuen lortu ordea, Narbona bereganatzea eta omeiatarrak botatzea, baina Septimaniako hainbat hiriri eraso egin zien, eta Avignon suntsitu.\n739an beste espedizio bati ekin zion Rodano ibaian behera, oraingoan Proventzara zuzenduta, Maurontzio Marseillako konde etsaia menderatzera. Helburua lortu egin zuen, eta Proventzako jaunek men egin zioten. Neustriara itzuli, eta handik gutxira hil zen 741ean, Querzy-sur-Oizen."}
{"id": "52511", "revid": "1150", "url": "https://eu.wikipedia.org/wiki?curid=52511", "title": "Nurembergeko epaiketa", "text": ""}
{"id": "52512", "revid": "59723", "url": "https://eu.wikipedia.org/wiki?curid=52512", "title": "Alfontso XII.a Borboikoa (Espainia)", "text": "Alfontso XII.a (izen osoa ; Madrilgo Errege Jauregia, Madril, 1857ko azaroaren 28a - El Pardo, 1885eko azaroaren 25a), Baketzailea ezizenaz, Espainiako errege izan zen 1875etik 1885era bitartean. Elisabet II.a Espainiakoaren eta haren senar Frantzisko Asiskoa Borboikoaren semea zen. Borboien berrezarkuntzaren lehen erregea izan zen, 27 urterekin tuberkulosiak hil zuen arte. Hil ondoko haren seme Alfontso izan zen ondorengo erregea, adin txikikoa zen bitartean Alfontso XII.aren alarguna Maria Kristina erreginordea izan bazen ere.\nBiografia.\nLehen urteak.\nMadrilgo Errege Jauregian jaio zen 1857ko azaroaren 28an. Gurasoak Elisabet II.a Borboikoa eta Frantzisko Asisko Borboikoa printzea izan zituen. Egia esateko, garaiko zurrumurruek Frantzisko homosexuala zela zioten eta agian benetako aita Enrique Puig i Molt\u00f3 kapitaina edo Francisco Serrano jenerala zirella uste zen, biak erreginaren maitale ezagunak baitziren.\nJaio bezain pronto, Alfontsok \"Asturiasko printzea\" titulua jaso zuen. Lau arreba izan zituen:\nJos\u00e9 Isidro Osorio y Silva-Baz\u00e1n eta Burgosko artzapezpikua izan zituen irakasle, azken hau, Pio IX.a aita santuaren aholkua jarraituz, erreginak berak aukeratua.\nDeserrialdia.\n1868an, artean haurra zelarik, haren ama \"La Gloriosa\" deitutako iraultzaren ondorioz destronatua izan zen eta, horrela, errege familia erbestera joan beharrean izan zen. Aspaldi bananduta zeuden zurrumurrua baieztatuz, errege-erreginak bakoitza bere aldetik bizitzen jarri ziren Parisen.\nEuropara irtetean, printzeak esperientzia berriak bizi izan zituen, hala frantsesa, austriarra edo ingelesa bezalako sistema politikoak. Gainera, atzerriko ikastetxe eta akademia militarretan hezi zen lehenbiziko Asturiasko printzea izan zen. Aurreneko ikastetxea Parisko Stanislas eskola izan zen. 1869ko irailaren 29an, errege familia Genevara joan zen; bertan, banakako klaseak jaso zituen eta Akademia Publikora ere joan zen. Bere hezkuntzari jarraipena emanez, Vienako Errege Akademia Inperial Teresiarrera eta Ingalaterrako Sandhursteko akademia militarrera ere joan zen. Herrialde horretan ingeles konstituzionalismoa ezagutu zuen. Haren eta erreginaren arteko gutunen bidez jakin daiteke errege familia, garai hartan, jasaten ari zen egoera ekonomiko estuaren berri.\n1870eko ekainaren 25ean, Parisen, Elisabet II.ak bere eskubide dinastikoei uko egin zien, Alfontsoren faboretan.\nBitartean, Borboi etxea kanporatuta, Seiurteko demokratikoan, gobernu hainbat forma izan ziren Espainian:\nLehen Errepublika urtarrilean amaitu zen, Pav\u00eda jeneralaren estatu kolpearen ondorioz eta, berriro ere, behin-behineko gobernuetako aroa hasi zen. Etapa hartan zehar, Alfontsoren kausa Antonio C\u00e1novas del Castillok ordezkatu zuen gorteetan.\nEspainiako errege.\n1874ko abenduaren 1ean, Alfontsok Sandhursteko manifestua kaleratu zuen, espainiar estatuko kideen aurrean bere burua printze katoliko, espainiar, konstituzionalista, liberal eta nazioari zerbitzatu nahia agertuz . Urte bereko abenduaren 29an, Arsenio Mart\u00ednez-Campos segoviar jenerala altxatu zen Sagunton (Valentzia), Alfontso printzea tronuratzearen alde. Alfontso Ingalaterratik itzuli zen, eta 1875ean koroatu zuten Gorteen aurrean.\n1869ko Konstituzioa indarrik gabe utzi eta 1876an berri bat aldarrikatu zuen, atzerakoiagoa hain zuzen ere. Mendizabalen Desamortizazioaren ondorioz aberastu eta indartu zen burgesiak eta haren alde agertu zen armadak lagundu eta bultzaturik, monarkia egonkortzen eta oreka instituzionala lortzen saiatu zen; hala, \"bakezale\" ezizena eman zioten. Bi zeregin politiko nagusiri ekin zion penintsula barrenean, Antonio C\u00e1novas del Castillo politikari boteretsuaren laguntzaz:\nAtzerrian, ordea, Espainiaren inperio handi haren azken lurraldeetan askapen gerra hasia zen eta Kubako lehen independentzia saioari eutsi bazioten ere (Zanj\u00f3ngo Bakea), espainiarrek, Alfontso XII.a buru eta Mart\u00ednez Campos jenerala beso, ezin iraungiarazi zuten han pizturiko sua.\n1883an, Alfontso XII.ak bisita ofizial bat egin zuen Belgika, Austria, Alemania eta Frantziara. Alemanian, Alsaziako erregimenaren ohorezko koronelaren titulua onartu zuen; lurralde hau alemanek konkistatua zen eta Frantziak erreklamatzen zuen. Ekintza honen ondorioz, Frantziara bisitan joan zenean, paristarren aldetik ongietorri hotza jaso zuen.\nAlemania espainiarren esku zeuden Karolina uharteak okupatzen saiatu zen, bi herrialdeen arteko gatazka sortuz. Liskarra diplomaziaren bidez sahiestu zen, Leon XIII.a aita santuaren bitartekotzari esker, hain zuzen ere. Azkenik, 1885ean espainiar-alemaniar akordioa sinatu zen.\nUrte hartan bertan, Valentzian kolera epidemia zabaldu zen, ondoren herrialdearen barnealdera hedatuz joan zena. Gaixotasuna Aranjuezera heldu zen eta, Alfontsok kaltetuak bisitatzeko nahia erakutsi arren, Canovas del Castilloren gobernuak, arriskutsua zela eta, ez zion utzi. Erregeak, orduan, aurrez abisatu gabe, Aranjuezera joan eta bertako Errege Jauregia irekitzeko agindua eman zuen, tropak bertan sartzeko. Behin han zegoela, gaixoak bisitatu eta laguntza eskaini zuen. Gobernuak honen berri izatean, Grazia eta Justizia Ministroa, Kapitain jenerala eta Gobernadore Zibila bidali zituen hara, erregea Madrilera bueltan eraman zezaten. Iristean, herriak ongietorri egin zion erregeari.\nHandik denbora gutxira, azaroaren 25ean, tuberkulosiak hil zuen Alfontso XII.a El Pardo jauregian (Madril). Alfontsoren emazte Maria Kristina Espainiako erreginorde izan zen Alfontso XIII.a semeak 16 urte bete zituen arte (1902).\nEzkontzak eta seme-alabak.\nAlfontso XII.a bi aldiz ezkondu zen:\nSeme-alaba legitimoez gain, Alfontso XII.ak gutxienez bi seme sasiko ere izan zituen, Elena Sanz kontraltoarekin. Bi haur hauek ez zuten tronurako inolako eskubiderik:"}
{"id": "52513", "revid": "46380", "url": "https://eu.wikipedia.org/wiki?curid=52513", "title": "Augsburg", "text": "Augsburg hegoaldeko Alemanian kokaturik dagoen hiria da. Suabia barruti administratiboko hiriburua eta hiririk handiena da. Augsburg Suabiako hiriburu historikoa da.\nAugsburg hego Alemaniako industriagune garrantzitsuenetakoa da: ehungintza, industria mekanikoa (ibilgailuak, doitasun ekaiak) eta kimikoa.\nHistoria.\nErromatarrek fundatua \"Augusta Vindelicorum\" izenarekin (\"Vindelici\" leinua bizi baitzen bertan), Augsburg Retia probintzia erromatarreko hiriburu bihurtu zen. Hiru alditan suntsitua izan zen eta hiruetan indartsuago bilakatu zen. Lehenengo aldian Hunoek V mendean, ondoren Karlomagnok VIII mendean eta azkenik Guelfoek X mendean.\nAugsburg \"Hiri Inperial Askea\" bihurtu zen 1276an eta bere apezpiku propia ere lortu zuen. XV. mendetik aurrera banka eta merkatugune guztiz garrantzitsua bihurtu zen Fugger eta Welser familiei esker. Erreforma garaian, berebiziko garrantzia hartu zuen hiriak (Augsburgoko Aitorpena, 1530, Luteroren jarraitzaileek Karlos V.ari aurkeztu zioten fede aitorpena; Augsburgoko Interima, 1548, Karlos V.ak Trentora bitartean protestante eta katolikoei eskatu zien luzapena [\"interim\", bitartean]; Augsburgoko Bakea, 1555: \"cuius regio eius religio \"formularen arabera banatu zen Inperioa Luteroren jarraitzaileen eta katolikoen artean).\nHogeita Hamar Urteko Gerran suediar armada protestanteak hartu zuen hiria 1632an borrokarik gabe. 1634ean tropa katolikoek Augsburg inguratu arren suediarrek ez zuten errenditu nahi izan eta 1634-35 negua gogorra izan zen, hotzez eta izurritez biztanle ugari hil baitziren. Populazioa 70.000 ingurutik 16.000ra jaitsi zen.\nGermaniako Erromatar Inperio Santua 1806. urtean sakabanatzean, Bavariak bereganatu zuen Augsburg hiria. Bigarren Mundu Gerran britainiarrek eta estatubatuarrek bonbakatu zuten Augsburg 1942ko apirilaren 17an lehenengo eta 1944ko otsailaren 25/26 bigarrenez. Amerikarrek eskuratu zuten hiria 1945ean eta beren okupazio eremuan gelditu zen. Soldadu estatubatuarrak bertan izan dira 1998 arte.\nHiri senidetuak.\nAugsburg ondorengo hiriekin senidetuta dago:"}
{"id": "52514", "revid": "90204", "url": "https://eu.wikipedia.org/wiki?curid=52514", "title": "Melisos Samoskoa", "text": "Melisos Samoskoa (; ziurrenik K.a. 470) Samosko estatuburu eta itsas komandantea izan zen, Leuzipo eta Demokritoren atomismoan eragin nabarmena izan zuelarik. Samosko itsas armada zuzendu zuen K.a. 441. urtean, Atenastarrak garaitu zituztenean. Parmenidesen ikasle izan zen, bere filosofia hedatu zuelarik.\nFilosofia.\nBere idazkietatik iritsitakoa Sinpliziok gorde zituenak izan ziren Aristotelesek egotzi zizkiolarik Melisori, hauetan Parmenidesen doktrinaren defentsa sutsua egiten delarik. Jonikoz idatzi zituen bere lanak, hauek argudio zerrenda luzeetan zetzatelarik. Honen ustez \"izatea\" infinitua zen, hasiera eta amaierarik gabea, ondorioz jatorria izate ezan ezin zuelarik izan. Ezingo litzateke \"izate\" hau suntsitu \"ez-izate\" ezin bailiteke izan eta beste zerbaitetan bihurtuz gero ez litzatekeelako suntsituko, eraldatu baizik.\nSinplizioren arabera (Physika), Meliso ez zegoen Parmenidesek \"izatea\" eta \"guztizko izatearen\" artean egiten zuen desberdintasunarekin ados. Filosofoaren ustez \"betiereko izatea\" magnitude neurtezin bat izan beharra zuen, ondorioz aldaezina eta bakarra. Barne edo kanpoko edozein aldaketa pentsaezina litzateke beraz honen ustez, Parmenidesen Bakarra edo \"errealitate batua\" ezingo litzatekeela ez izaeran eta kopuruan aldatu inoiz. Ezin da aldaketarik egon batasunaren barnean, edozein banaketak \"espazioa\" edo \"hutsa\" egotea eskatzen baitu, baina hutsa ez da ezer, beraz ez da.\nZenon Eleakoaek azalduko zuen paradoxan datza bere logikaren zailtasuna, adimenak zentzumenak kontraesaten baititu. Argudio abstraktuak batasunaren barnean aldaketa ezinezkoa dela erakuste du, baina zentzumenek aurkakoa dute erakusten. Parmenidesen tesiak defendatzeko sorturiko argudioak azkenean honen aurka zihoazelarik."}
{"id": "52515", "revid": "1982", "url": "https://eu.wikipedia.org/wiki?curid=52515", "title": "Meliso", "text": ""}
{"id": "52517", "revid": "119347", "url": "https://eu.wikipedia.org/wiki?curid=52517", "title": "Arrasate Press", "text": "Arrasate Press AED euskara elkartearen ekimenez eta lagun talde baten lanari esker Arrasaten sortutako euskara hutsezko aldizkaria zen, ostiralero herriko albisteak biltzen zituena. 1988an sortuta, euskara hutsean idatzitako lehen herri astekaria izan zen.\nHistoria.\nArrasate Press aldizkariaren lehen alea 1988ko abenduaren 2an kaleratu zen, lau lagunen artean euskarazko herri aldizkaria sortzearen ideia hura gauzatu ondoren. Aldizkariaren lehen erredaktore burua Joxe Aranzabal izan zen. Arrasateko Udala eta Eusko Jaurlaritzaren diru-laguntzei esker, eta herriko denden publizitateak emandako diru-sarrerei esker, euskarazko aldizkari bat mantendu ahal izatea oso zaila zen garai haietan aurrera eramatea lortu zuten. Garai hartan AED euskara elkarteak kudeatzen zuen aldizkaria, baina 1990ean, Arrasate Telebistaren sorrerarekin batera, Arrasate Komunikabideak (ARKO) elkartea sortu eta haren eskuetara pasa zen. Guztira 7.350 ale inguru banatzen ziren Arrasate eta Aramaioko herritarren artean, beti ere doan.\n12 urtez aldizkari independente bezala argitaratu ondoren, Debagoieneko komunikabideen bateratzearen ondorioz Goiena kooperatiba eta honen Goienkaria eskualdeko aldizkariaren sorrerarekin batera, azken honen atal izatera pasa zen. Honenbestez, eskualdeko aldizkari gehienak (Arrasate Press, Berrigara, Goibekokale, Aretxagazeta, Kontuola eta Ze Barri?), guztiak O\u00f1atiko kontzejupetik aldizkaria izan ezik, Goienkariarekin batera argitaratzen hasi ziren 2000ko abenduaren 1ean.\nBeranduago, Goienkariaren eraberritzearekin batera, herriko aldizkari hauek haren atal izateari utzi zioten, eta desagertu egin ziren. Gaur egun, Goienkariaren 19.000 ale inguru banatzen dira, euskara hutsean, eskualde osoan zehar."}
{"id": "52518", "revid": "129250", "url": "https://eu.wikipedia.org/wiki?curid=52518", "title": "Sin\u00e9ad O'Connor", "text": "Shuhada' Sadaqat, jaiotzez Sin\u00e9ad Marie Bernadette O'Connor eta profesionalki Sin\u00e9ad O'Connor izenaz ezaguna (Dublin, 1966ko abenduaren 8a - Londres, 2023ko uztailaren 26a) abeslari irlandarra izan zen.\nEstilo asko landutako egilea da, pop eta ingelesez nagusiki. Hala ere, \"Sean-N\u00f3s Nua\" bere zortzigarren diskoan gaelerazko abestiak ere sartu zituen, folk musikaren ukituekin batera.\nPolemikak.\nKantariaren inguruan hainbat polemika piztu izan dira behin baino gehiagotan: 1990ean uko egin zion Estatu Batuetako antzoki batean jotzeari, kontzertuaren aurretik ereserki nazionala ematen bazuten. Kantariaren arabera, ez zen egokia \"gerra eta abertzalekeria garaietan erabiltzen ziren ekintzak\" eta artea uztartzea.\n1992an Saturday Night Live telebista saiorako zuzeneko batean zehar Eliza Katolikoaren kontrako kritika gogorrak zituen kantu bat abestu zuen (Bob Marleyren \"War\" kantuaren bertsio bat), eta garaiko Aita Sainduaren, Joan Paulo II.aren, argazkia kamaren aurrean zatikatu. Ekintza horiek hautsak asko harrotu zituen, eta handik gutxira Bob Marleyren omenezko kantaldi batean entzuleek txistu eta irainka hartu zuten.\nGrammy Sariari uko egin zion, euren kutsu komertzialagatik protesta eginez, eta hainbat artistarekin ere ika-mikak izan zituen.\nIzen aldaketa.\n2017an izena aldatu zuen, eta ofizialki Magda Davitt bihurtu zen. Arau heteropatriarkalei aurre egiteko egin zuen hautu hura. Geroago, islama erlijiotzat hartu zuenean, Shuhada' Davitt izen berria hartu zuen, eta 2019an abizena aldatu zuen, bere izen osoa Shuhada' Sadaqat izanik."}
{"id": "52520", "revid": "96586", "url": "https://eu.wikipedia.org/wiki?curid=52520", "title": "Enya", "text": "Enya, jaiotzez Eithne Patricia N\u00ed Bhraon\u00e1in (Gweedore/Gaoth Dobhair, Donegal/Dh\u00fan na nGall, 1961eko maiatzaren 17a-) abeslari irlandarra da.\nFolk musikaren arloan \"Clannad\" taldean parte hartu izan du, baina ezagunagoa bakarkako bere ibilbideagatik, New Age estiloan. Gaelerazko hiztuna izanda, bere jatorrizko hizkuntzaz egin izan ditu abesti mordoa, ugariagoak diren ingelesezkoekin batera.\nBere izen artistikoa, \"Enya\", Eithne bere jatorrizko izenaren transkripzio ingelesa da, nolabait."}
{"id": "52521", "revid": "1982", "url": "https://eu.wikipedia.org/wiki?curid=52521", "title": "Melisso", "text": ""}
{"id": "52523", "revid": "336", "url": "https://eu.wikipedia.org/wiki?curid=52523", "title": "Gregorio XVI.a", "text": "Gregorio XVI.a (latinez \"Gregorius PP XVI\"), jaiotzaz Bartolomeo Alberto Cappellari, (Belluno, Veneziako Errepublika, gaur egun Italia, 1765eko irailaren 18a - Erroma, 1846ko ekainaren 1a) Eliza Katolikoko Aita Santua izan zen 1831ko otsailaren 2tik bere heriotza egunera arte.\nMonje urteak.\nVeneziako jauntxo baten (Giovanni Battista Cappellari) eta bere emazte Giulia Pagani Gesaren semea. Oso gaztea zela beneditarren monasterio baten sartu zen monje izateko ikasketak egiteko. Gaztetatik hizkuntzak eta teologia ikasteko erraztasun handia erakutsi zuen, besteak beste 1799an janseniten aurkako tratatu famatu bat idatzi zuenean. Gotzaintza eskaini zioten arren, uko egin zion eta monasterioan bizitzen jarraitu zuen.\n1807an ordenako buru izendatu zuten, baina Napoleonek Erroma okupatu zuenean berriz lehengo monasterioan babestu behar izan zuen. 1814an Erromara itzuli zen eta Elizaren hierarkian garrantzia handiko postuak bete zituen.\nKardinal.\n1825ean kardinal izendatu zuten. \"Propaganda Fide\" kongregazioko buru izan zen garai hartan, eta Pio VIII.a aukeratzeko 1829an egindako konklabean parte hartu zuen.\nAita Santu.\n1831ko konklabean izandako istiluek Aita Santu izateko faborito zena (Giacomo Giustiniani) lehiatik kanpo utzi zuten. Horren ondoren otsailaren 2an izendatu zuten. Izendapen unean gotzain ez zenez, une horretantxe izendatu zuten gotzain ere.\nElizaren estatuetan egondako altxamenduen ondorioz Austria-Hungariako inperioari laguntza eskatu zion. Bere agintaldian, Aulki Santuak harreman diplomatikoak hautsi zituen Espainia, Portugal, Prusia eta Errusiarekin.\nTeologia eta moral kontuetan oso kontserbadorea zen arren, behin baino gehiagotan esklabotza gaitzetsi zuen, bereziki Kuba, Puerto Rico eta Ameriketako Estatu Batuetan egiten zena.\nArteari bultzada handia eman zion, bereziki Harresiz Kanpoko San Pabloren basilika berreraikiz eta Museo Etrusko, Egiptiar eta Kristaua sortuz. Misioak ere bultzatu zituen, bereziki Hego Amerikan.\nHeriotza.\nErroman hil zen 1846ko ekainaren 1ean. Vatikanoko basilikan hilobiratu zuten."}
{"id": "52524", "revid": "15795", "url": "https://eu.wikipedia.org/wiki?curid=52524", "title": "Erresuma Batuko Elizabeth II.a", "text": ""}
{"id": "52525", "revid": "1423", "url": "https://eu.wikipedia.org/wiki?curid=52525", "title": "Sozialismoa", "text": ""}
{"id": "52527", "revid": "58701", "url": "https://eu.wikipedia.org/wiki?curid=52527", "title": "Vesuvio", "text": "Vesuvio (; ) Napoliko golkoaren ekialdean, Napoli hiritik 9 kilometro ingurura dagoen sumendia da. Italiako Napoliko probintzian dago, Campania eskualdean, eta 1.281 mko garaiera du. Berezia egiten duena da azken 100 urteotan aktiboa egon den Europako bakarra dela, beti ere kontinenteko lurralde nagusia kontuan hartuta eta ez uharteak. Azken erupzioa 1944an izan zen. Eta egun sumendi arriskutsuenen artekotzat hartzen da, Napoliko badiaren inguruan hiru milioi pertsona bizi direlako. Bolkanologoek sumendiaren inguruko deformazioak hobeto ezagutu eta hurrengo magma-jaurtialdiak iragarri ahal izateko Vesuvioko Tomografia lanetan dihardute TNT-ko eztanda txikiek eragindako lurrikara txikien bilakaera aztertuz sumendiaren maldetan.\n79. urteko erupzioa.\nEzaguna da, batez ere, 79. urtean izandako erupzioagatik: orduko Ponpeia eta Herkulano hiri erromatarrak suntsitu zituen, eta gaur egun arte iritsi dira horien aztarnak, orduko gorpu eta etxeko zatiak aski ondo kontserbaturik gelditu zirelako.\nBestelako erupzioak.\nVesuvion plaka tektoniko afrikarrak eta euroasiarrak bat egiten dute. Duela 400.000 bat urte hasi zen bere jarduera bolkanikoa, eta sumendia duela 25.000 urte eratu zen. Badakigu duela 18.000, 16.000 eta 11.000 urte pliniar erupzioak izan zirela. Eta duela 3.800 urte Europak ezagutu duen erupzio bortitzenetakoa izan zen. Brontze Aroko hainbat herrixka suntsitu zituen. 2006an arkeologoek handik alde egindako gizaki eta animalien aztarna ugari aurkitu zituzten baina hiru gorpuren arrastoak baino ez, beraz, orduko hartan biztanle gehienek ihes egitea lortu zuten.\n472. eta 512. urteetan ere eztanda egin zuen. Eta 1631koak Ponpeia suntsitu zuen erupzioaren parekoa izan zen: fluxu piroklastikoa kraterretik hamabost kilometrora iritsi zen eta errauts hodei erraldoiak, besteak beste, Konstantinoplako zerua estali zuen. XIX. mendea bereziki aktiboa izan zen, sumendia zortzi aldiz lehertu baitzen. 1944an, berriro ere sumendia jardunean hasi eta San Sebastiano herriaren zati bat suntsitu zuen. Eta horixe izan da Vesuvioren azken erupzioa, oraingoz."}
{"id": "52530", "revid": "59723", "url": "https://eu.wikipedia.org/wiki?curid=52530", "title": "Bono (abeslaria)", "text": "Bono, benetako izenez Paul David Hewson (Dublin, 1960ko maiatzaren 10a - ) U2 taldeko kantaria da.\nIzaera handikoa, musikan arrakastaz ibiltzeaz gain, hainbat gizarte egitasmotan parte izan du."}
{"id": "52531", "revid": "59723", "url": "https://eu.wikipedia.org/wiki?curid=52531", "title": "The Edge", "text": "David Howell Evans \"The Edge\" (Londres, 1961eko abuztuaren 8a-), musikari irlandarra da, U2 taldeko gitarra-jotzailea.\nGalestar gurasoak ditu, eta txiki-txikitan Dublinera joan zen familia bizitzera."}
{"id": "52533", "revid": "10891", "url": "https://eu.wikipedia.org/wiki?curid=52533", "title": "Adam Clayton", "text": "Adam Charles Clayton (Chinnor, Oxfordshire, 1960ko martxoaren 13a-), musikari ingelesa da, U2 taldeko baxu-jotzailea.\nDublinen aspalditik bizi arren, Erresuma Batuko hiritartasuna mantendu izan du."}
{"id": "52534", "revid": "59723", "url": "https://eu.wikipedia.org/wiki?curid=52534", "title": "Larry Mullen Jr.", "text": "Lawrence Joseph \"Larry\" Mullen, Jr. (Dublin, 1961eko urriaren 31 -), musikari irlandarra da, U2 taldeko bateria-jotzailea."}
{"id": "52535", "revid": "119347", "url": "https://eu.wikipedia.org/wiki?curid=52535", "title": "Duintasunez eutsi", "text": "Duintasunez eutsi Des-kontrol musika taldearen 4. diskoa da, 2006. urtean Oihuka diskoetxearen zigilupean argitaratutakoa.\nDisko hau 2006ko urtarrilean grabatu zen Elkar estudioetan, \"Beldurra\", \"Potrotaino\" eta \"Lau hormen artean\" kantuak izan ezik. Abesti hauek 2005eko abenduan zuzenean grabatu ziren, izatez aurreko diskoetako abestiak dira."}
{"id": "52536", "revid": "119347", "url": "https://eu.wikipedia.org/wiki?curid=52536", "title": "Behin eta berriz", "text": "Behin eta berriz Des-kontrol musika taldearen 2. diskoa da, 2002. urtean Potencial Hardcore diskoetxearen zigilupean argitaratutakoa."}
{"id": "52538", "revid": "119347", "url": "https://eu.wikipedia.org/wiki?curid=52538", "title": "A.C.A.B. (Des-kontrolen diskoa)", "text": "A.C.A.B. Des-kontrol eta Hell Beer Boys musika taldeen diskoa da, 2004. urtean Urban Revolt Records diskoetxearen zigilupean argitaratutakoa. Des-kontrolen 3. diskoa da eta Hell Beer Boys-en 2.a."}
{"id": "52539", "revid": "371", "url": "https://eu.wikipedia.org/wiki?curid=52539", "title": "Vesubio", "text": ""}
{"id": "52540", "revid": "119347", "url": "https://eu.wikipedia.org/wiki?curid=52540", "title": "Jarraituko dugu", "text": "Jarraituko dugu Des-kontrol musika taldearen 1. single-a da, 2001. urtean Beltza Records diskoetxearen zigilupean argitaratutakoa.\nSingle hau Gipuzkoako punk taldeen omenaldi bat da, izan ere atzeko azalean \"Tribute to the punk and Oi! from Gipuzkoa Vol. 2\" esaldia irakur daiteke. Disko honek dakartzan lau abestietatik bakarra da Des-kontrol taldearena, beste hirurak Vomito, RIP eta Pu\u00f1etazo taldeen bertsioak dira. Single hau binilo zuria sendoan argitaratu zen, 500 kopia bakarrik egin zirelarik."}
{"id": "52541", "revid": "58701", "url": "https://eu.wikipedia.org/wiki?curid=52541", "title": "Azor\u00edn", "text": "Jose Augusto Trinidad Mart\u00ednez Ruiz \u2014ezagunagoa Azor\u00edn ezizenaz\u2014 (Mon\u00f3var, Espainia, 1873ko ekainaren 8a - Madril, Espainia, 1967ko martxoaren 2a) gaztelaniazko idazlea izan zen. 98ko Belaunaldiko prosa idazle handienetakoa zen, eleberrigilea, saiakeragilea eta bere garaiko Espainiako literatura kritiko garrantzitsuenetarikoa. Bi gai nagusi agertzen dira behin eta berriro Azor\u00ednen lanetan: denbora iheskorrari buruzko gogoetak eta ikuspegien nagusitasuna. Lirismoz beteriko prosa da Azor\u00ednena, jario astitsukoa eta esaldi laburrekoa.\nBizitza.\nZuzenbide ikasketak egin zituen, baina bizitza guztian kazetaritzan aritu zen. 1904tik aurrera \"Azor\u00edn \"ezizenaz izenpetu zuen (hasierako eleberrietako protagonistaren izena). Gaztetan, talde anarkistekin harremanak izan zituen; baina, mende aldaketarekin batean, eta Ramiro de Maezturekin eta P\u00edo Barojarekin \"Hiruen Taldea\" osatu ondoren, kontserbadore bilakatu zen, eta zenbait aldiz diputatu hautatu zuten. Nolanahi ere, Azor\u00ednen ideia politikoek gorabehera franko izan zuten: Lehen Mundu Gerran Frantziaren aldekoa izan zen, Primo de Riveraren diktadura bultzatu zuten intelektual bakarrenetakoa, Errepublikaren aldekoa 1931n eta Francoren altxamenduaren aldeko 1939an.\nIdazlanak.\nAzor\u00ednen lanean hiru atal bereiz daitezke: saiakera, eleberria eta antzerkia:"}
{"id": "52543", "revid": "56334", "url": "https://eu.wikipedia.org/wiki?curid=52543", "title": "Maria Kristinaren erregeordetza", "text": "1885eko azaroan Alfontso XII.a hil egin zen eta horren emazte Maria Kristinak hartu zuen erregetza, hurrengo erregea izango zen Alfontso XIII.az haurdun zegoela. Canovasek idatzizko konpromezua hartu zuen Mateo Sagastarekin (\"El Pardo-ko Hitzarmena\") txandakatze politikoa eta Errestaurazioko erregimenarekin aurrera egin eta sendotzeko\nGobernu liberalaren ekintzak.\nMaria Kristinaren erregealdiko lehen urteetan (1885-1890) Mateo Sagasta itzuli zen gobernura liberalekin, herriari egonkortasun politikoa emanez eta garapen ekonomikoa bultzatuz. Erreformismo liberala nagusitu zen eta 68ko iraultzako ideiak, 1881-1883 aldian berrezarri nahi izan zirenak, aurrera eramatea lortu zen:\nTxandakatzetik kanpo zeuden taldeei zegokienez mugimendu errepublikarrak gainbehera izan zuen, Pi i Margallen talde federala minoritarioa bilakatuz eta Castelarrek monarkiaren aldeko alderdi liberalarekin bat egitea erabaki zuen. Karlismoak artean ere indar handia izaten jarraitu zuen Euskal Herrian eta garai horretan gizarte mugimenduak sortu edo zeudenak indartu egin ziren. Beranduago alderdi politiko bihurtuko ziren: katalanismoa, sozialismoa, euskal nazionalismoa.\n90eko hamarkada.\nHamarkada honetan Canovas eta Mateo Sagastaren txandakatzea zorroztasun handiz bete zen, baina mende amaieran, esparru sozioekonomiko eta politikoan eragin zuen krisi gogorrari aurre egin behar izan zioten bi alderdiek.\nMende amaierako krisia.\nEuropan hirurogeita hamarreko hamarkadan hedatzen ari zen krisi ekonomikoak eragin negatiboa izan zuen Espainiako ekonomian, lehiakortasun handiaren ondorioz:\nEuskal Herrian.\nForuzaleen egonezinaren eta kontzertua berritzean sortutako tentsioaren emaitza 1893an sortutako nazionalismoaren aurreko istiluak izan ziren: Nafarroako Gamazada eta Gernikako Sanrokada. Errepublikanismoak eta sozialismoak gero eta jarraitzaile gehiago zituzten, batez ere hirietako erdi eta behe mailako klaseen artean; klase horiek gero eta kopurutsuagoak ziren Bizkaiko industrializazioaren erritmo azkarraren ondorioz. Industriako eliteak Errestaurazioko hauteskundeetako iruzurra erabili zuen eta botoak erosi zituen Euskal herriko bizimodu politikoan parte hartu ahal izateko, V\u00edctor Ch\u00e1varri enpresariak bultzatutako La Pe\u00f1a erakundearen bidez.\nKolonietako gerrak.\nKolonietako arazoak izan ziren 90 hamarkadako gatazka nagusiak eta errestaurazio sistemaren kontrako jarrera piztu zutenak. Garai horretan, potentzia handien hedapen inperialista gertatu zen, eta Afrika eta Asia banatu zituzten. Espainiari berriz, garai batean izandako inperio kolonialetik, Puerto Rico, Kuba eta Filipinak baino ez zitzaizkion geratzen 1895. urterako.\nGerraren garapena.\nErrestaurazioaren garaian, AEBk Kuban zituen interesak gero eta handiagoak ziren, azukrearen industria oparoan eta meategietan inbertitutako kapitalak zirela eta. Zanjongo bakearen ondoren (1878), Kuban mugimendu independentistak hedatuz jarraitu zuen, AEBk bultzatuta eta Jos\u00e9 Mart\u00edk zuzendutan.\n1895. urtean, enfrentamendu armatua areagotu egin zen, Filipinetan zein Kuban. Canovasen gobernuak Martinez Campos jenerala bidali zuen azken horretara altxamendua baretzera eta 1897.ean autonomia handia eman zion irlari. AEB Maine zeritzon ontzi iparramerikarraren leherketaren aitzakia erabiliz, gerran sartu ziren. Gerra berehala amaitu zen eta Espainiako armada suntsituta eta irainduta geratu zen:\nAmaiera eta ondorioak.\nErrendizio formala 1898ko abenduan sinatu zen; Parisko bakea: Espainiak Puerto Rico, Filipinak eta Guam uharteak AEBri eman zizkion eta Kubako independentzia onartu zuen. Urtebete beranduago, Espainiak itsasoz bestaldeko inperio osoa desegin zuen, Alemaniari Karolinak, Marianak eta Palau saldu baitzizkion. 98ko hondamendiak nortasun krisi latza eragin zuen Espainiako gizartean, hurrengo mende arte irauteaz gain, errestaurazio sistemaren krisiaren hasiera eragin zuena.\n98ko krisia.\nHondamendiaren eragina.\nAEBen aurrean izandako porrot militarrak benetan eragin handia izan zuen Espainiako gizartean eta gutxiagotasun sentimenduak menderatutako pesimismoa nagusitu zen. Krisi egoera horrek Espainiaren gainbeheraren eta 98ko hondamendiaren arrazoien berezko hausnarketa intelektual eta politiko sakona eragin zuen. Bi mugimendu nabarmendu ziren:\nGainera, nazionalismo espainiar kontserbadorea indartuz joan zen, inperio koloniala galdu, hiri inguruetako garapen ekonomikoa, nekazaritzaren atzerapena eta nazionalismo kataluniar eta euskaldunaren sendotzea zela eta.\nErregenerazionismoa.\nErrestaurazioaren sistema kritikatzen zuen korronte ideologiko berritzaile bat izan zen erregenerazionismoa. Sistema liberala berritzea proposatzen zuen eta Espainiako arazo larriei aurre egitea: jauntxokeria, analfabetismoa, gutxiengoaren gobernua, nekazaritza munduko esplotazio handiak lurjabe handien esku egotea\u2026\nErregenerazionismoko pertsonaia nabarmen eta garrantzitsuena Joaquin Costa izan zen, bere idatziek eragin handia izan zuten XX. mendearen hasieran eta honen ustez, erregimenaren arazoak oligarkia eta jauntxokeria ziren.\n98ko belaunaldia.\nXX. mendeko lehen urteetan garatu zen korronte intelektual eta kulturala izan zen 98ko belaunaldia. Erregenerazionismoa eta XX. mendera igarotzean nagusi zen pesimismoa ezin hobe islatu zituen mugimendu artistiko-literario horrek. Belaunaldiaren lanak Espainia ilunaren kritikan oinarritu ziren:\nKiderik garrantzitsuenen artean ondorengoak aipa daitezke: Miguel de Unamuno, Azorin, Pio Baroja, Ramiro de Maeztu, Vicente Blasco Iba\u00f1ez, Ramon Maria Valle-Inclan eta Antonio Machado idazleak; Ignacio Zuloaga pintorea, etab."}
{"id": "52544", "revid": "10891", "url": "https://eu.wikipedia.org/wiki?curid=52544", "title": "Noel Gallagher", "text": "Noel Thomas David Gallagher (Manchester, 1967ko maiatzaren 29a) pop-rock musikari eta abeslari britainiarra da, \"Oasis\" taldearen kide, gitarra-jotzaile eta bigarren abeslari.\nAzken hamarkadako abesti idazle goraipatuenetakoa da."}
{"id": "52545", "revid": "1545", "url": "https://eu.wikipedia.org/wiki?curid=52545", "title": "Maria Kristina Austriakoa", "text": "Maria Kristina Austriakoa, baita ere Maria Kristina Habsburgo-Lorrenakoa, alemanez \"Maria Christina D\u00e9sir\u00e9e Henriette Felicitas Rainiera von Habsburg-Lothringen\", ezizenez \"Do\u00f1a Virtudes\", (Gross-Seelowitz, Moravia, 1858ko uztailaren 21a \u2013 Madril, Espainia, 1929ko otsailaren 6a) Espainiako erregina ezkontidea izan zen, Alfontso XII.a Espainiakoaren emaztea. Jaiotzez, Austriako artxidukesa eta Hungaria, Bohemia, Eslavonia, Kroazia eta Dalmaziako printzesa zen.\nBizitza.\nMaria Kristina Gross-Seelowitzen jaio zen, Moravian, 1858ko uztailaren 21ean. Gurasoak Karlos Fernando artxidukea eta Isabel Frantziska Austriakoa artxidukeak izan ziren.\n1879ko azaroaren 29an, Maria Kristina Alfontso XII.a Espainiakoarekin ezkondu zen Madrilen, Atochako basilikan. Ezkontideak tartetikoak ziren, Karlos III.a Espainiakoa Maria Kristinaren birraitona baitzen eta, Leopoldo II.a Austriakoa ere bai.\nAlfontso alargun geratu zen Maria de las Mercedes Orleanskoa 1878ko ekainean hil zitzaionean (Urte bereko urtarrilean ezkonduta zeuden) eta Maria Kristina izan zen erregearen bigarren emaztea. Alfontso irekia eta zalapartatsua agertzen bazen, Maria Kristina lasaia eta lotsatia zen eta zuten harreman esturik lortu. Lehen emaztea hil zitzaionetik, Alfontso neskatan zebilen buru-belarri; emazte gazteak ez zuen egoera samurra izan lehen unean, baina badirudi gerora nolabaiteko gertutasuna lortu zutela biek.\nErregeordetza.\nDena den, Maria Kristinari senarra goiz hilko zitzaion, 1885eko azaroan, bera oinordekoaz haurdun zegoenean, eta Espainiako tronuaren erreginaorde bihurtu zen. Alfontso XIII.a jaio eta adinez nagusi izan arte (1885-1902), bera izan beharko zuen erreginaorde Errestaurazioko Espainian. Garai hori izango zen Espainia potentzia kolonial izateari utziko ziona. Errestaurazioa sendotzeko asmoz, Canovasek eta Sagastak Pardoko ituna sinatuko zuten txandakako sistema ezarriz. Alfontso XIII.a izango zen etorkizunerako itxaropena eta politikan esperientziarik gabeko erreginak bihotzeko lagun izango zuen Sagastaren aholkuei jarraituko zien zuzen-zuzen.\nErreginaorde izan zen urteetan, Marokoko auzia larritzen joan zen eta gizarte gatazkak ere bai. Nazionalismo periferikoaren gorakada izan zen eta, 1898an, Ameriketako azken koloniak galdu ziren. Canovas eta Sagasta hil zirenean, Txandakako sistema behera etorri zen eta krisi larriak izan ziren, bai ekonomian eta baita politika edo gizartean.\nSemea errege egiteko desioa 1902an bete zitzaion, Alfontso XIII.a adinez nagusi egin zenean eta Espainiako errege egin zutenean. Hortik aurrera, Maria Kristinak gozo-gozo jarraitu zuen erretiroan eta, 1906an, semea Victoria Eugenia Battenbergekoarekin ezkondu zenan, \"Ama Erregina\" titulua erabili zuen.\nHondartza zale, 1887an, Donostiako Kasinoa inauguratu zuen eta, 1888an, Miramar Jauregia eraikitzeko agindua eman zuen. Bere ohorez daramate izena Maria Cristina hotelak edo Maria Kristina zubiak Donostian eta, 1926an, ohorezko alkate izendatu zuten Donostian.\n1929ko otsailaren 6an, Madrilgo Errege Jauregian hil zen eta El Escorial monasterioan lurperatu zuten."}
{"id": "52546", "revid": "499", "url": "https://eu.wikipedia.org/wiki?curid=52546", "title": "Habsburgo-Lorenako Maria Cristina", "text": ""}
{"id": "52548", "revid": "75106", "url": "https://eu.wikipedia.org/wiki?curid=52548", "title": "W\u00fcrzburg", "text": "W\u00fcrzburg (alemanez ahoskatua; Maingo frankonieraz: \"W\u00f6rtzburch\") Alemaniako hegoaldeko hiria eta ibai portua da. Bavaria estatuaren ipar-mendebaldean dago, Main ibaiaren ertzean. Erdi Aroan, apezpikua zen hiriko buru.\nEtimologia.\nVIII. mendeko Ravenako kosmografia mapan eta bertan \"Uburzis\" izena ageri da. Jatorri zelta duen izena da baina jendeak alemanezko \"W\u00fcrze\" (belar edo espezia) hitzarekin nahastu zuen eta erdi aroan izena latinizatzeko joerarekin \"Herbipolis\" izena ere jaso zuen. Katedralean, San Kilian santuaren oinean esate baterako 1237an idatzitako \"Sigillum Civitas Herbipolis\" leloa ageri da.\nHistoria.\nHistoria luzeko hiria da, K. a. 1000. urterako zeltek Marienberg gotorlekua eraikia baitzuten.\nErdi Aroa.\nIV. mendean alamaniarrak izan ziren bertan eta VI. mendean frankoek konkistatu zuten ingurua. 650 urtearen inguruan merovingiarren egoitzetako bat bihurtu zen. Berehala kristautasuna onartu zuen 686an iritsitako monje irlandar batzuen eskutik eta 704 urtean lehenengo aldiz aipatzen da hiria \"Castellum Viterburth\" izenarekin. 741. urtean Bonifazio santuak sortutako elizbarrutiko apezpikuaren egoitza bihurtu zen eta urteak pasa ahala dukerri bilakatuz joan zen. Henrike Lehoiaren eraginez Inperioko Dieta bertan izan zen 1180an.\nAro modernoa.\n1524 eta 1526 arteko Alemaniar nekazarien gerraren erdiguneetako bat W\u00fcrzburg izan zen. Aipatzekoak dira 1626 eta 1631eko sorgin ehizak ere. Azkenik Hogeita Hamar Urteko Gerraren barnean, 1631ean suediarrek hiria konkistatu eta gaztelua suntsitu zuten. Hala ere, XVII. eta XVIII. mendeetan hiri oparoa izan zen, Sch\u00f6nborn etxeko printze-apezpikuen agintaldian, hain zuzen. 1815 urtean Bavariako estatuaren barnean geratu zen, jadanik sekularizatua.\nXX. mendea.\n1945eko martxoaren 16an 225 bonbaketari britainiarren 17 minututan hiriaren %90a erabat suntsitu zuten. Ondorengo 20 urtetan hiriko eraikin esanguratsuenak zehatz mehatz berreraiki ziren. hasierako urteetako berreraikuntza lanak emakumeek egin zituzten, izan ere gizonak preso hartuak edo hilak baitzeuden.\nW\u00fcrzburg amerikarren okupazio eremuan gelditu zen eta estatubatuarren armadako dibisio bat bertan egon da 2008 urtera arte.\nBanaketa administratiboa.\nW\u00fcrzburg 13 udalerritan (\"Stadtbezirke\") eta, era berean, hauek 25 barrutitan banaturik dago:\nEkonomia.\nNekazaritza eremuko merkataritza (ospe handiko ardoak) eta industria (tresneria mekanikoa eta elektrikoa, papergintza, kimika industria, zurgintza, ehungintza) dira ekonomia jarduera nagusiak.\nOndasun nabarmenak.\nBigarren Mundu Gerrako bonbardaketek ia erabat suntsitu bazuten ere (%\u00a085), monumentu ikusgarriak gorde dira: VIII. mendeko kapera biribila (Alemaniako elizarik zaharrena), XI-XVI. mendeetako hiribilduaren erdian dagoena; XVII. mendeko elizak eta jauregi barrokoak; 1723-1744. urteetako Jauregi Handia, Versaillesko jauregiko eraikuntza moldeari jarraituz egina.\nIrudi galeria.\n&lt;br&gt;"}
{"id": "52549", "revid": "105290", "url": "https://eu.wikipedia.org/wiki?curid=52549", "title": "Oasi", "text": "Oasi bat basamortu baten bakandurik dagoen landare gunea da, iturri edo antzeko ur sorburu baten inguruan hazten dena. Hitza grezierazko \u1f44\u03b1\u03c3\u03b9\u03c2 \"oasis\" hitzetik dator, zuzenean egiptoerazko \"w\u1e253t\" edo demotikozko \"w\u1e25\u1ec9\" hitzetik mailegatua.\nOasien kokalekuak berebiziko garrantzia izan du basamortu eskualdeetako garraio eta merkataritza bideetan. Karabanak oasiz oasi bidaiatu behar zuten, hauek ur eta janariz hornitzen baitzituzten. Horregatik, oasien kontrol politiko edo militarrak merkataritza bideen kontrola esan nahi zuen. Adibidez, Awjila, Ghadames eta Kufra oasiak egungo Libian hil edo biziko garrantzia zuten Sahara ipar-hego eta mendebal-ekialde zeharkatzeko."}
