{"id": "49717", "revid": "336", "url": "https://eu.wikipedia.org/wiki?curid=49717", "title": "Eusko Itsas Gudarostea", "text": "Eusko Itsas Gudarostea edo Gudontzidiaren Laguntzako Ontzitaldea Espainiako Gerra Zibilean Eusko Jaurlaritzak sortu zuen Eusko Gudarostearen itsas armada izan zen. Errepublikako Gobernuaren iparreko flotatik independentea zen; bere buruzagitza zuen. Nagusiki kanoiez armaturiko bakailao-ontziz osatu zen ontziteria, bouak, alegia; besteak, berriz, arrantza-ontzi eta itsasontzi txikiagoak ziren.\nOntzien eskifaia eskarmentuzko euskal herritar arrantzaleekin eta marinelekin osatu zen. Atlantikoko portu frantziarrekin komunikazioak ez galtzeko, armatutako ontziez gain, posta eta garraio lanak betetzen zituzten itsasontziak ere bazeuden.\nSorrera.\n1936ko urrian, Euzko Jaurlaritzako Lehendakaritza eta Guda Sailak, Agirre lehendakariak bera buru zela, Eusko Itsas Gudarostea sortu zuen (\"Gudontzidiaren Laguntzako Ontzitaldea\") Errepublikako guda-ontzidiari haren itsas-trafiko eta arrantza babesteko misioetan laguntzeko, eta bere jurisdikzio uretan zeuden minak garbitzeko.\nAlabaina, Bizkaiko golkoan zegoen Errepublikako Gudontzidiaren etekin apalak mesfidantza giroa sortu zuen Laguntzako Ontzitaldearen eta Errepublikako Ontzidiaren artean. Horren adibide Indalecio Prieto Errepublikako Ontzidi eta Aire ministroari Jose Antonio Agirrek idatzitako eskutitza: \nDatu orokorrak.\nEusko Itsas Gudarostearen indarrak hauek ziren:\nItsasontziak.\nMotak.\nBouak.\nGerra Zibilaren bando biek zituzten arrantza-ontziek \"bou\" zuten izena.\n1936ko urrian, Agirre lehendakariak PYSBEren lau bakailao-ontzi hartzeko agindua eman zion. Ontziak Gipuzkoatik irtenda Bilbon zeuden: \"Hispania\", \"Euzkal-Erria\", \"Mistral\" eta \"Vendaval\" bakailao-ontziak. Errepublikako guda-marinak brankan 101\u20196 mm kanoi eta zubian metrailadore bi jarri zizkioten, gainera \"Mistral\" itsasontziari popan 76\u20192 mm kanoia jarri zion. Abenduan \"Araba\", \"Bizkaya\", \"Gipuzkoa\" eta \"Nabarra\" birbataiatu zituzten eta 1937ko urtarrila eta otsailean, \"Bizkaya\", \"Gipuzkoa\" eta \"Nabarra\" ontzietako popan 101\u20196 mm kanoi bana jarri zieten. \"Araba\", aukeran ez zenez, konpontzeko desmuntatu zuten eta, Bilbo galdu zenean, oraindik konpontzeke zegoen. Itsasontziek 50 metroko luzera zuten eta 10 - 11 korapiloko abiadura.\nBeste arrantza-ontzi txiki bi ere armaz hornitu zituzten: \"Goizeko-Izarra\" eta \"Iparreko-Izarra\". Biek popan 57 mm kanoia zuten eta \"Iparreko-Izarrak\"metrailadore bat. Itsasontziek 25 metroko luzera zuten eta 10 korapiloko abiadura.\n1936ko abenduan bere eskifaia matxinatu eta ofizialak harrapatu ondoren, Bilbora \"Virgen del Carmen\" bou frankista heldu zen. Ontziari \"Donostia\" izena jarri zioten. Brankan \"Gipuzkoak\" zuen 76,2 mm eta popan ekarri zuen 47 mm kanoiak jarri zizkioten. Gainera metrailadore bi eta sei oldar alemaniarrak zituen. Bouak 36 metroko luzera zuen eta 10 korapiloko abiadura.\n1937ko udaberrian beste bou bi armaz hornitzeko prestakuntzak hasi ziren: \"Gasteiz\" eta \"Iru\u00f1a\", tamalez prestakuntzak ezin ziren bukatu Bilbo galdu baino lehen.\nMinaketariak eta motordun txalupak.\nEuzko Jaurlaritzaren kontrolpean zeuden portuen sarrera minaz garbitzeko, bikoteko arraste-arrantza ontziek erabili zen. Hauek minaketariak zuten izena.\n1937ko urtarrilan sei baino ez izan arren, Bilboko portuaren sarrera garbitzeko (frankistek sarritan minatua) maiatzerako hogeita lau ziren. Izena baino, zenbatzaile eman zieten: D-1tik D-24raino.\nGainera, Euzko Jaurlaritzak sei motordun txalupa edo laguntzaile zituen, L-1tik L-6raino, eta zenbait ontzi lguntzaile, yate eta kanoa. Azken hauek portu-pilotu lanak egiteko edo Bilbo eta Baiona arteko loturak egiteko erabili ziren.\nGuda Zibila bukatu eta gero, \"bizirik\" zeuden ontziak bere antzinako jabeen eskuetara itzuli ziren.\nDestruktoreak.\n1937ko maiatzaren 31an, Euskadiko Ontziteriaren kideek \"Jos\u00e9 Luis D\u00edez\" eta \"C\u00edscar\" destruktore errepublikarrak hartu eta 200 ofizial eta marinelez bete zituzten. Itsas-ontziak gutxirako zeuden Eusko Jaurlaritzaren eskuetan, baina segitalde misioren bat egiteko aukera bazuten. Ekainaren 15ean Bilbotik ihesi ziren autoritate zibil eta militarrak Iparraldera eraman zituzten. Gero Espainiako Bigarren Errepublikaren eskuetara itzuli ziren.\nZerrenda.\nHona hemen Euskadiko guda-ontzi laguntzarako ontzien zerrenda:\nMarinelak: itsas gudariak.\n1936ko urriaren 15ean, Eusko Jaurlaritzaren Guda Sailburuak Joaquin de Egia Untzueta Ontzidiaren Sekzioaren buru izendatu zuen eta Eusko Itsas Ontzidia antolatzeari ekin zion.\n1936ko azaroaren 10ean, Eusko Jaurlaritzak \u00abgogozko itxastar gudaritza\u00bb sortzeko agindua argitaratu zuen. Itsasoan esperientzia zuen boluntario zibilak sortutako gudarostea zen. 3000 boluntario baino gehiago izan zituzten, 18 eta 60 urte artean. Hasieran 350 gizon hautatu ziren, baina azkenean ia 700 ziren. Nahiz eta halako uniforme izan (lohihartzeko eta zamarra, prakak, itsas-botak eta txapela beltza), ez zituzten ez entseinarik ez galoirik.\nGehienak Hego Euskal Herriko kostaldeko herrietatik zetozen. Erdia baino gehiago bizkaitarrak ziren (asko, Bermeokoak), laurdena gipuzkoarrak, arabar eta nafarren batzuk (%\u00a01 baino gutxiago), eta beste alde batzuetatik etorritako besteren batzuk ere (gehienbat galiziarrak). Politikoki, %\u00a010 besterik ez zen alderdiren bateko kide: %\u00a010 horietatik, erdia baino gehiago ELAkoak edo jeltzaleak ziren, %\u00a020 PSOEkoak edo UGTkoak, eta gainerakoak CNTkoak edo Eusko Abertzale Ekintzakoak.\nMisio eta ekintza nagusiak.\nSegitalde misioak.\nEuskadiko guda-ontzi laguntzarako ontzien misio gehienak segitaldeko misioak ziren, gehienetan Espainiako Bigarren Errepublikarako armak edo hornigaiak ekartzen zituzten merkataritza-ontziak babesteko. Batzuetan halakoetan bou frankisten erasoen jasanez, adibidez 1937ko urtarrilean \"Blackhill\" britainiarra laguntzen. 1937ko uztailean, \"Ciscar\", Eusko Gudarosteko marinelen kontrolpean, 50 itsas-miliatik Bilbora \"Gobeo\" petrolio-ontzia ekarri zuen.\nHarrapaketak.\n1936ko abenduan, bere marinelek \"Virgen del Carmen\" bou frankista harrapatu zuten eta \"Donostia\" izatera aldatu.\nAbenduan ere, eusko ontziek \"Pluto\" alemaniar merkataritza-ontzia harrapatu eta Bilbora eraman zuten, hala ere Espainiako Bigarren Errepublikako buruzagiek askea uzteko agindua eman zieten. Abenduaren 23an eusko gudariek \"Palos\" alemaniar merkataritza-ontzia harrapatu eta Bilbora eraman zuten. 28an \"K\u00f6nigsberg\" gurutzontziak Bilbora heldu zen \"Palos\"en askatasuna eskatuz. Eusko gudariek \"Palos\" ontziari joaten utzi zuten, zamaren zati bat eta espainiar bidaiariaren bat gabe.\nMina garbiketa.\nBilboko itsasadarrean \"Velasco\" itsasontzi frankistak etengabeko lanak minaketarien beharra eragin zuen. Minaketarien lana ona bazen ere, tamalez Bilboko portuaren uretan \"Goizeko-Izarra\" (17 ontzilariekin) eta \"Mary-Toya\" minaketaria (6 kiderekin, tartean minak kentzearen arloko eusko buruzagia) hondoratu ziren minen eraginez. Behin Bilbo galdua, eusko minaketariek Santander, Xixon eta Aviles garbitzen lagundu zuten.\nBorrokak.\nEuskadiko guda-ontzi laguntzarako ontziteriaren lehendabiziko borroka 1936ko azaroaren 15ean zen: \"Velasco\" destruktore frankista eta \"Mistral\" eta \"Euzkal-Erria\" Euskadiko bouen artean. Euskotarrek \"Velasco\" jo zuten eta zauritu bat eta matxura batzuk izan zituen; frankistek, ostera, \"Mistral\" ere jo egin zuten eta Euskadikoek zauritu bi izan zituzten.\n1937ko urtarrilan ondorio gabeko kanoikadaren elkartrukea izan zuten \"Nabarra\" eta \"Velasco\" itsasontziek, azken honek Bilboko itsasadarra minatzen ari zela.\n1937ko martxoaren 5ean, eusko bouen \"Canarias\" gurutzaontziaren arteko Matxitxakoko itsas gudua izan zen. Guduaren ondorioz, euskotarrek \"Nabarra\" boua galdu zuten.\n1937ko maiatzean, \"Ciscar\", \"Gipuzkoa\" eta \"Bizkaya\" itsasontziek Bermeo bonbardatu zuten, Eusko Gudarosteak herri hura berreskuratzearren egindako saiakera laguntzeko.\nEbakuazioak.\nEuskadiko guda-ontzi laguntzarako ontziteriak frankistak lortutako portuak ebakuatzeko lagundu zuen, Bilbo galduta ere, Santander edo Xixon hiriak.\nOrainaldia.\nArtea.\nLiteraturan, Cecil Day-Lewis poeta irlandarrak (Daniel Day-Lewis aktorearen aita) Matxitxakoko itsas guduan aritutako gudarien omenez \"Nabarra\" izeneko poema idatzi zuen. Honela dio:\nBestalde, Mikel Bego\u00f1a sopelaztarrak eta Ricardo Sendra argentinarrak \"Mar de plomo\" izeneko komikia idatzi zuten Matxitxakoko itsas guduari buruz. Euskarazko bertsioa ere argitaratu zuten: BERUNETZKO ITSASOA. MATXITXAKOKO GUDA.\nItsas gudari eguna.\nMatxitxakoko itsas gudua oroitzeko, itsas gudari eguna sortu zen, Bermeoko Eusko Alkartasunak antolatuta; martxoaren 4an ospatzen da, Bizkaiko herri hartan. 2007. urtean, artelan berriak ordezkatu zuen lehendik zegoen oroitzapen monolitoa, artelan biak Nestor Basterretxearenak dira.\nOntziteriaren hondamenak.\n2008an, Eusko Jaurlaritzak esan du \"Nabarra\" bouaren kokapena aurkitu duela."}
{"id": "49719", "revid": "512", "url": "https://eu.wikipedia.org/wiki?curid=49719", "title": "Sollubeko Gudua", "text": "Sollubeko Gudua Espainiako Gerra Zibileko gudua izan zen, Sollube mendian (Bermeotik hurbil, Bizkaian) gertatua, 1937ko maiatzaren 6tik maiatzaren 14ra arte. Aurrez aurre izan zituen Eusko Gudarostea eta Errepublikaren aldeko hainbat asturiar nahiz kantabriar, batetik; eta Errepublikaren aurka matxinatutako armada frankista (italiarrak, espainiarrak eta marokoarrak), bestetik. Guztira 1.000 bat soldadu hil ziren: 600 Errepublikaren aldean, eta 400 matxinatuen aldean. Bermeoko guduaren ondorengo borrokaldia izan zen, Bizkaiko iparraldeko fronteko azken erresistentzia ekintzetako bat.\nOmenaldia.\nGuda zibila bukatu ostean, bando nazionalak harrizko gurutze batekin omendu zituen han bizia eman zuten italiarrak. Atxilotuta zeuden errepublikarrek eraiki zuten gurutze hura, Bermeoko Ma\u00f1u auzoan, Sollubeko guduko borrokaldi gordinena izan zen tokian, lubakien alboan. 2017ko maiatzaren 14an, aldiz, errepublikarrak eta Eusko Gudarostearen alde bizia eman zutenen omenez, gurutze hura kendu eta omenaldia ospatu zen auzoko probalekuan.\n2006. urtean Sollube mendian aurkitutako hezurrak gudu hartan hil zirenenak direla uste da.\nLiburua.\n\"Bermeo y la Guerra Civil. La Batalla del Sollube\", Sollubeko guduari buruzko liburua 2007ko urrian aurkeztu zuten."}
{"id": "49721", "revid": "1150", "url": "https://eu.wikipedia.org/wiki?curid=49721", "title": "Joku Olinpiko", "text": ""}
{"id": "49723", "revid": "336", "url": "https://eu.wikipedia.org/wiki?curid=49723", "title": "Telematika", "text": "Telematika informatika eta telekomunikazio zientzien bidez datuak transmititzeko erabiltzen diren teknika, protokolo eta arauak aztertzen dituen zientzia. Etimologiari erreparatuz tele urrun eta matika zientzia esanahia dute.\nSarrera.\nAskotan, transmisioa eta komunikazioa elkarrekin nahasten ditugu, baina ez dira gauza bera. Transmi\u00adsioan edonolako seinalea eramaten dugu puntu batetik bestera, seinalea zer-nolakoa den kontuan hartu barik (argia, soinua, indar elektrikoa...). Komunikazioan, berriz, transmititu egiten dugu, baina transmititzen du\u00adgunak esanahia du, bai igorlearentzat, bai hartzailearentzat. Komunikazioan, informazioa transmititzen dugu.\nProzesu telematikoen garapenak aurrerapen harrigarria ekarri die komunikazio telematikoei, eta beraz, gizakien arteko komunikazioei. Horrek informazioa igarotzea areagotu du eta, horrekin batera, sare informatikoetan dabilen informazioa handiagotu du.\nProzesu telematikoak era askotakoak izan daitezke: igorle bakar baten eta hartzaile bakar baten artekoak, igorle baten eta hartzaile anitzen artekoak, igorle anitzen eta hartzaile anitzen artekoak edo igorle askoren eta hartzaile bakar baten artekoak.\nKomunikazio telematikoak zuzenean egin daitezke, baita aurrez grabatuta ere.\nEgun, Internet da prozesu telematikoetan garatuena; enpresek, herritarrek, erakundeek eta edonork sortutako informazioa erabiltzaileon esku jartzen du.\nTelematikaren aukerak handiak dira, elektronikaren eta komunikazio-lineen aurrerakuntza kontuan hartuz.\nKomunikazio-prozesu bateko partehartzaileak.\nKomunikazio-prozesu batean, elementu hauek izango ditugu:"}
{"id": "49724", "revid": "512", "url": "https://eu.wikipedia.org/wiki?curid=49724", "title": "Baix Empord\u00e0", "text": "Baix Empord\u00e0 Kataluniako ipar-ekialdean dagoen eskualdea da, Gironako probintzian kokatutakoa. 124.055 biztanle zituen 2006an eta 132.598 2016an, 36 udalerritan banatuta. Palafrugell, Sant Feliu de Gu\u00edxols eta Palam\u00f3s hiru udalerri populatuenak dira. La Bisbal d'Empord\u00e0, bestela, herriburua da.\nGeografia.\nKokapena.\nIparraldean Alt Empord\u00e0, mendebaldean Girones eta Selva eskualdeak eta ekialdean Mediterraneo itsasoa mugakide ditu.\nKostaldea.\nEskualde honetan zabaltzen da Costa Bravako zati ezagun bat."}
{"id": "49726", "revid": "58701", "url": "https://eu.wikipedia.org/wiki?curid=49726", "title": "Zara", "text": "Zara moda-denden kate bat da. Inditex talde espainiarraren enpresa famatu eta zabalduena da. Munduan zehar, 900 denda ditu 62 herrialdetan, horietatik 270 Espainian.\n2004 urtean, 3.819 milioi euro irabazi zituen Zarak, Inditex taldearen % 68.\nHistoria.\n1975ean, Amancio Ortegak, Inditex enresaren sortzaileak, lehen Zara denda ireki zuen Coru\u00f1an (Galizia). Hogeita hamar urte geroago, 876 denda zituen 61 herrialdeetan batatuta (Europan, Amerikan, Asian eta Afrikan), hiri nagusietako kale onenetan kokatuta. Astero, denda bat inauguratzen du munduko lekuren batean.\nZara da, dudarik gabe, multinazional horren lorpen nagusia. Enpresa, hain zuzen, munduko ehungintzako bigarren taldea bihurtu da eta, Zaraz gain, beste 7 merkataritza-marka ditu: Massimo Dutti, Pull and Bear, Bershka, Stradivarius, Oysho, Kiddy\u00b4s Class eta Zara Home.\nGaur egungo jantziak neurrizko prezioetan datza Zara markaren arrakasta. Jantziak etengabe berritzen dituzte, unean uneko joerei jarraiki diseinatzen eta egiten dituzte-eta. Ekoizpenaren zati txiki bat jantziak saltzen diren herrialdeetako kulturara egokituta egiten dute. Dendek funtzionamenduan ere kontuan hartzen dituzte bertako ohiturak; esaterako, Saudi Arabian, denda bost aldiz ixten dute egunean, islamak agintzen dituen bost otoitzaldiak egiteko aukera emateko.\nEnpresa-ikuspegitik, ekoizpen -eta banaketa- sistema bikainak dira gakoak, gai dira-eta modaren joera aldakorrei erantzuteko. Jantzien patroiak bizkor eta kostu handirik gabe aldatzeko aukerari esker, jantziern aukera etengabe berri dezakete; horrenbestez, sasoian bertan artikulu berri gehiago eskaintzen dizkiote kontsumitzaileari. Dendek eskariaren arabera egiten dituzte eskabideak fabrikara, eta astean bitan jasotzen dituzte salgaiak. Horrela, enpresak biltegiratze-kostuak aurrezten ditu.\nInditex enpresaren egoitza eta zerbitzu nagusiak Coru\u00f1an daude. Ekoizpenari dagokionez, % 50 Espainian egiten dute, eta beste zati handi bat, berriz, beste herrialde batzueta, garapen-maila txikiagokoetan; esaterako, Marokon, Thailandian, Txinan eta Perun. Herrialde horietan eskulana merkeagoa da."}
{"id": "49729", "revid": "336", "url": "https://eu.wikipedia.org/wiki?curid=49729", "title": "Marshall Plana", "text": "Marshall Plana (ofizialki Europa Suspertzeko Programa) Bigarren Mundu Gerraren ondoren AEBek Europako herrialde aliatuen gainean (baita Alemanian eta Italian ere, etsaiak izan baziren ere) garatutako egitasmoa izan zen. Haren helburua herrialde horien egoera ekonomikoa suspertzea eta haietatik komunismoa uxatzea zen. Izena George Catlett Marshall AEBetako Estatu Idazkariaren omenez du izena. William L. Clayton eta George F. Kennan Estatu Saileko ofizialak nabarmendu ziren plana sortzerakoan.\nSobiet Batasunari eta haren aliatuei ere laguntza bera eskaini zitzaien, baldin eta aldaketa politiko zein ekonomikoak egiten baziren nahiz eta kanpoko hainbat kontrol onartzen bazuten. Sobiet Batasunak, halere, muzin egin zion proposamenari. Vyacheslav Molotovek dolarren inperialismotzat jo zuen.\nPlana 1947ko uztailean jarri zen martxan. Lau urtean, 13.000 miloi dolar eman ziren laguntza ekonomiko eta teknikorako, Europako Kooperazio Ekonomikoko Erakundean sartu ziren herrialdeak susper zitezen.\nPlana amaitu orduko, parte hartu zuten herrialde guztiak, Alemania izan ezik, gerra aurreko ekonomia mailetara iritsiak ziren. Hurrengo bi hamarkadetan, Mendebaldeko Europako eskualde andanak inoiz izandako hazkunde ekonomikoa garatu zuten. Halaber, Marshall Plana Europako batasunerako bidean lehenengoetako mugarritzat hartu da, muga zeharkatzeko zenbait zerga ezabatu baitzituzten eta kontinentean ekonomia kontrolpean edukitzeko hainbat erakunde sortu baitziren.\nAzken urteotan, historialariek planaren azken asmoak eta eraginkortasuna zalantzan jarri dituzte. Nazio Batuen Erakundeak \u2014miloika errefuxiatuei lagundu zien\u2014, gerra ondoko suspertzean paper garrantzitsua jokatu zuela ere onartzen da."}
{"id": "49730", "revid": "1150", "url": "https://eu.wikipedia.org/wiki?curid=49730", "title": "Lorena", "text": ""}
{"id": "49731", "revid": "336", "url": "https://eu.wikipedia.org/wiki?curid=49731", "title": "Manhattan Proiektua", "text": "Manhattan Proiektua Bigarren Mundu Gerran lehen arma nuklearra (bonba atomikoa) garatzeko asmotan AEBek, Erresuma Batuak eta Kanadak zuzendu zuten proiektua izan zen. AEBetako Injeniari Gorputzaren agindupean, 1941 eta 1946 urteen bitartean garatu zen. Administrazio orokorraren arduradun Lesli R. Groves jenerala jarri zuten, eta ikerkuntza buru, berriz, Robert Oppenheimer fisikaria.\nProiektuaren emaitzei esker, hiru bonba nuklear lehertu ahal izan ziren 1945ean: uztailaren 16an plutoniozko bonba batekin lehenengo proba egin zen, Trinity proba atomikoa, Mexiko Berria estatuan; Little Boy izeneko uranio aberastuko bonba Hiroshimaren gainean, abuztuaren 6an; eta Fat Man plutoniozko bigarren bonba bat Nagasakiren gainean, abuztuaren 9an.\nProiektuaren jatorrian, Alemania Nazia bere kabuz horrelako armak ikertzen ari zen Aliatuen beldurra zegoen. Nahiz eta hasiera batean ikerkuntza programa txikia zen, 130.000 lagunek baino gehiagok egin zuten lan horretan, eta garaiko 2.000 miloi dolarreko kostua izan zuen."}
{"id": "49732", "revid": "512", "url": "https://eu.wikipedia.org/wiki?curid=49732", "title": "Baixa Cerdanya", "text": "Baixa Cerdanya Kataluniako iparraldean dagoen eskualdea da, Gironako probintzia eta Lleidakoaren artean kokatutakoa. Beti ere, Alta Cerdanya delakoa mugaz bestaldean dago, Ipar Katalunian alegia.\n16.862 biztanle zituen 2005ean, 17 udalerritan banatuta.\nInguru naturala.\nEkialdeko Piriniotan kokatuta, eskualde honetan Gironako probintziaren tontorrik altuena dago, Puig Pedros (2.914 m) alegia, Ipar Kataluniako mugan."}
{"id": "49733", "revid": "512", "url": "https://eu.wikipedia.org/wiki?curid=49733", "title": "Parets del Vall\u00e8s", "text": "Parets del Vall\u00e8s Kataluniako udalerria da, Vall\u00e8s Oriental eskualdean eta Bartzelonako probintzian kokatua. 9,1\u00a0km\u00b2-ko azalera du eta 2009ko urtarrilaren 1eko erroldaren arabera 17.632 biztanle zituen."}
{"id": "49734", "revid": "336", "url": "https://eu.wikipedia.org/wiki?curid=49734", "title": "Jaltako Batzarra", "text": "Jaltako Batzarra Bigarren Mundu Gerrako Aliatu nagusien arteko bilera izan zen, Jalta hirian (SESBen) 1945eko otsailaren 4 eta 11 bitartean egindakoa. AEBak, Erresuma Batuak eta Sobiet Batasunak parte hartu zuten. Bigarren Mundu Gerra osteko Europan potentzia bakoitzak izango zituen eragin eremuak zirriborratu zituen. Franklin D. Roosevelt atzerrira atera zen azken aldia izan zen. Parez pare harekin, Winston Churchill eta Iosif Stalin buruzagiak izan ziren negoziaketetako buruak.\nAurrekariak.\nBigarren Mundu Gerrako aliatuen buruzagien azken batzar inportantea izan zen, bigarrena non hiru potentziak elkartu ziren. Aurrekoa Teherango Batzarra izan zen, 1943an, eta hura bezala hau Moskutik gertu egin izana Stalinen erabakia izan zen, ez baitzuen gehiegi urrundu nahi sekula aginte zentro sobietarretik. Jalta Krimeako kostaldeko hiria da, Errusiako errepublikaren parte zen (gero Ukraina sobietarrekoa izan zen arren), eta naziek okupatua izan zuten eskualdea urte batzuez 1944an sobietarrek askatu zuten arte.\nLider nagusien arteko bilera pertsonal hauetan lehena ere, Churchill eta Stalinen arteko lehen batzarra, Moskun izan zen 1942ko abuztuan: Stalin ez zegoen bidaia luzeetarako, besteak mugi zitezela.\nEztabaidagai nagusiak.\nBildutako alderdi bakoitzak bere asmoak eta beldurrak eraman zituen bilerara. Rooseveltek sobietarrek Ozeano Barean, Japoniaren kontra alegia, ere borroka egin zezaten nahi zuen. Churchill ekialdeko Europan, batik bat Polonian hauteskunde eta instituzio askeak osa zitezen saiatu zen. Stalinek, bere aldetik, SESBko barne segurtasunerako ezinbestekoa zelakoan, ekialdeko Europan bere menpeko zonaldea osatu nahi izaten zuen.\nPoloniaren auzian, Stalinek argudiatu zuen aurreko inbasioak Errusiara Poloniatik iritsi zirela, eta, beraz, Polonia, ohore kontua baino, heriotza edo bizitzako kontua zela Errusiarentzat. Hori dela eta, Poloniaren eskaerak ezin omen ziren negoziatu. Agintariek hiru pospolorekin irudikatu zuten mapa berria, eskuineko pospoloa ezkerrera eramanez. Errusiarrek Poloniako ekialdea bereganatuko zuten, eta, Poloniak, ordainsarian, mendebaldera jo behar izango zuen, Alemaniaren kaltetan. Hauteskunde askeak antolatzeko agindua eman bazuen ere, 1947ko urtarrilean egin zirenek estatu sozialista bultzatu zuten.\nGainera, hirurok gerra osteko Alemania nola gobernatu behar zen zehaztu nahi zuten. Stalinek abantaila estrategikoa zeukan, une haietan, Georgi Zhukov jenerala Berlindik kilometro gutxitara baitzuen. Alemaniari zegokionez, aurrean hartutako erabakiak berretsi ziren: hirutan banantzekoa zen eta bildutako hiru botereek zonalde bana okupatuko zuten. Frantziak bere zatia Erresuma Batutik eta AEBetatik lortu zuen geroago. Berlin bera, nahiz eta sobietarren eremuan egon, hirutan zatitzekoa zen.\nRooseveltek apustu sendoa egin zuen SESBek Japoniaren aurka egin zezan. Stalinek eskatu zuen Mongoliak Txinatik independentzia eskuratu behar zuela. Akordio hau bete zen Txinarekin hartu-eman diplomatikorik izan gabe. Jaltako Batzarra amaitu eta berehala, Sobiet Batasunak Japoniar Inperioari egin zion eraso. Gero, ordea, SESBek ez zuen San Franciscoko bake hitzarmena sinatu Japoniarekin. Gaur egun ere ez dute horrelakorik hitzartu. Eratzekoa zen Nazio Batuen Erakundean parte hartuko zuela agindu zuen Stalinek, Segurtasun Kontseiluko behin betiko herrialdeek veto boterea ziurtatuta. Erabaki honek kritika gogorrak jaso zituen AEBetan hurrengo urteetan. Aipatu izan da Roosevelten gaixotasuna (hortik gutxira hil zen) horrelako ebazpenak onartzeko. Jatorrizko gobernu guztiak bueltatzekoak ziren, eta zibil guztiei bere herrialdera itzultzeko eskubidea bermatu zitzaien. Demokraziak berriro osatzekoak ziren, hauteskunde askeak eginez, ordena Europara itzul zedin."}
{"id": "49735", "revid": "512", "url": "https://eu.wikipedia.org/wiki?curid=49735", "title": "Pla de l'Estany", "text": "Pla de l'Estany Kataluniako ipar-ekialdean dagoen eskualdea da, Gironako probintzian kokatutakoa.\n27.905 biztanle zituen 2005ean, 11 udalerritan banatuta.\nGeografia.\nEskualde mugakideak ditu Garrotxa mendebaldean eta ipar-mendebaldean, Alt Empord\u00e0 ipar-ekialdean eta Giron\u00e8s hegoaldean eta hego-ekialdean.\nBanyoles aintzira da eskualdearen izenak iradokitzen duena."}
{"id": "49736", "revid": "512", "url": "https://eu.wikipedia.org/wiki?curid=49736", "title": "El Pla del Pened\u00e8s", "text": "el Pla del Pened\u00e8s Kataluniako udalerria da]] Alt Pened\u00e8s eskualdean eta Bartzelonako probintzian kokatua. 9,57\u00a0km\u00b2ko azalera du eta 2009ko urtarrilaren 1eko erroldaren arabera 1.041 biztanle zituen.\nBanaketa administratiboa.\nZazpi auzotan banaturik dago:"}
{"id": "49737", "revid": "105290", "url": "https://eu.wikipedia.org/wiki?curid=49737", "title": "Ripoll\u00e8s", "text": "El Ripoll\u00e8s Kataluniako iparraldean dagoen eskualdea da, Gironako probintzian kokatutakoa.\n26.400 biztanle zituen 2005ean, 19 udalerritan banatuta. Ripoll hiriburu eta udalerri populatuena du.\nMugakideak.\nIparraldean Alta Cerdanya, Conflent eta Vallespir (Ipar Katalunia), hegoaldean Osona, ekialdean Alt Empord\u00e0 eta Garrotxa, mendebaldean Baixa Cerdanya eta Bergueda mugakide ditu.\nInguru naturala.\nPuigmal (2.910 m) eta Pic de Bastiments (2.875 m) mendiak eskualde honetan kokatuta daude, Ipar Kataluniarekin mugan.\nOndare kulturala.\nSanta Maria de Ripoll eta Sant Joan de les Abadesses-en monasterioak erromaniko kataluniarraren adibide ederrak dira."}
{"id": "49738", "revid": "512", "url": "https://eu.wikipedia.org/wiki?curid=49738", "title": "La Pobla de Lillet", "text": "La Pobla de Lillet Kataluniako udalerria da, Bergued\u00e0 eskualdean eta Bartzelonako probintzian kokatua. 51,45\u00a0km\u00b2-ko azalera du eta 2009ko urtarrilaren 1eko erroldaren arabera 1.312 biztanle zituen."}
{"id": "49739", "revid": "105290", "url": "https://eu.wikipedia.org/wiki?curid=49739", "title": "Selva", "text": "La Selva Kataluniako ipar-ekialdean dagoen eskualde kostaldekoa da. Administrazio espainolari dagokionez udalerriak Gironako -nagusiki- eta Bartzelonako probintzien artean zabalduta daude.\n151.477 biztanle zituen 2006an, 26 udalerritan banatuta. Santa Coloma de Farners herriburua da, udalerririk populatuenak Blanes eta Lloret de Mar badira ere.\nMugakideak.\nIparraldean Garrotxa, hegoaldean Maresme, Valles Oriental eta Mediterraneo itsasoa, mendebaldean Osona eta ekialdean Giron\u00e8s eta Baix Emporda eskualde mugakide ditu.\nCosta Brava.\nEskualde honetan zabaltzen da Costa Bravako zati ezagun bat. Tossa de Mar udalerrian Santa Maria de Llorell, El Reig, Gran de Tossa de Mar eta Mar Menuda hondartzak daude. Lloret de Mar-en, bestela, Sa Boadella, Treumal, Fenals, Cala Canyelles, Santa Cristina, Sa Caleta eta Platja de Lloret. Eta Blanesen, azkenik, S'Abanell, Blanes, Punta de Santa Anna, Treumal eta Cala de Sant Francesc."}
{"id": "49740", "revid": "512", "url": "https://eu.wikipedia.org/wiki?curid=49740", "title": "Poliny\u00e0", "text": "Poliny\u00e0 edo Poliny\u00e0 del Vall\u00e8s Kataluniako udalerria da, Vall\u00e8s Occidental eskualdean eta Bartzelonako probintzian kokatua. 8,8\u00a0km\u00b2 ditu, eta 2009ko urtarrilaren 1eko erroldaren arabera 7.676 biztanle zituen."}
{"id": "49741", "revid": "105290", "url": "https://eu.wikipedia.org/wiki?curid=49741", "title": "2007ko Kongoko Errepublikako Parlamenturako Hauteskundeak", "text": "2007ko Kongoko Errepublikako Parlamenturako Hauteskundeak bi itzulitan egin ziren, ekainaren 24ean eta uztailaren 24ean. Kanpaina ekainaren 8an hasi zen ofizialki. Alderdi eta mugimendu askok hauteskunde hauek boikoteatzeko asmoa azaldu zuten hasieratik. Hauteskundeetako lehen egunean arazoak izan ziren: hauteskunde-kolegioak berandu irekitzen, listetan ez ziren botoemaileak, botatzeko materialen falta etab. Parteartzea oso baxua izan zen. Hainbat politikari hauteskundeak gezurrezkoak zirela salatu zuten. Lehenego itzuliaren emaitzak aste bat beranduago ezagutu ziren.\nEmaitzak.\n!style=\"background-color:#E9E9E9\" align=left valign=top|Alderdiak\n!style=\"background-color:#E9E9E9\"|Botoak\n!style=\"background-color:#E9E9E9\"|%\n!style=\"background-color:#E9E9E9\"|1. itzulia\n!style=\"background-color:#E9E9E9\"|2. itzulia\n!style=\"background-color:#E9E9E9\"|Eserlekuak"}
{"id": "49743", "revid": "512", "url": "https://eu.wikipedia.org/wiki?curid=49743", "title": "Carlo Petrini", "text": "Carlo Petrini (Bra, Piemonte, 1949ko ekainaren 22an) Slow Food mugimendu internazionalaren fundatzailea da.\nBizitza.\nTrenton Soziologia ikasketak egin ondoren politikan jardun zuen. \"Ganbero Rosso\", \"Il Manifesto\" egunkariko gehigarriaren bultzatzaileetako bat izan zen Bra hiriko udaletxean zegoelarik. 1977tik gastronomia gaietan espezializatutako aldizkari italiarretan idazten du.\nPetrinik \"Libera e Benemerita Associazione degli Amici del Barolo\" sortu zuen, zeina 1986ko uztailean \"Arcigola\" izeneko elkartean bihurtu zen. Bide horretan jarraituz 1989ko abenduaren 9an Parisen Slow Food mugimendua aurkeztu zuen, elkarte horren nazioarteko lahendakaria da gaur egun.\nBere ideietatik sortu dira Turingo Gustuaren Nazioarteko Erakustazoka, Zientzia Gastronomikoen Unibertsitatea eta Terra Madre sarea."}
{"id": "49746", "revid": "512", "url": "https://eu.wikipedia.org/wiki?curid=49746", "title": "El Pont de Vilomara i Rocafort", "text": "El Pont de Vilomara i Rocafort Kataluniako udalerria da, Bages eskualdean eta Bartzelonako probintzian kokatua. 27,35\u00a0km\u00b2-ko azalera du eta 2009ko urtarrilaren 1eko erroldaren arabera 3.714 biztanle zituen bi herritan banaturik.\nUdaletxea el Pont de Vilomaran dago."}
{"id": "49747", "revid": "512", "url": "https://eu.wikipedia.org/wiki?curid=49747", "title": "Prats de Llu\u00e7an\u00e8s", "text": "Prats de Llu\u00e7an\u00e8s Kataluniako udalerria da, Osona eskualdean eta Bartzelonako probintzian kokatua. 13,8\u00a0km\u00b2-ko azalera du eta 2009ko urtarrilaren 1eko erroldaren arabera 2.722 biztanle zituen."}
{"id": "49748", "revid": "105290", "url": "https://eu.wikipedia.org/wiki?curid=49748", "title": "Pallars Sobir\u00e0", "text": "Pallars Sobir\u00e0 Kataluniako ipar-mendebaldean dagoen eskualde mugakidea da, Lleidako probintzian kokatutakoa. Herriburua Sort da.\n7.625 biztanle zituen 2009an, 15 udalerritan banaturik eta ia 1.378 km2-tan.\nGeografia.\nMugakideak.\nIparraldean Ari\u00e8ge (Okzitania), hegoaldean Pallars Juss\u00e0, ekialdean Andorra eta Alt Urgell eta mendebaldean Val d'Aran, Alta Ribagor\u00e7a eta berriro Pallars Juss\u00e0 eskualde mugakide ditu.\nInguru naturala.\nLurraldearen ardatza Noguera Pallaresa ibaia da, Pallars Jussa eskualdea ere zeharkatzen duena.\nBestela, Kataluniako mendirik altuena, Pica d'Estats (3.143 m) hemen kokaturik dago, Ekialdeko Piriniotan.\nHalaber, Aig\u00fcestortes eta San Maurizioko Parke Naturala inguru honetan daukagu.\nHistoria.\nPallarsko konderria desegitean, alde bat Aragoiko koroaren menpe (Pallars Juss\u00e0) gelditu zen, eta beste honek, Pallars Sobir\u00e0, konderria osatu zuen Bartzelonako kondeekin batera 1011tik 1487ra. XV. eta XVI. mendeetan, bestela, markeserri bihurtu zen.\nXVIII. mendearen amaieratik 1860 arte populazioa hazten joan zen, gehienezko marka ezarriz urte hartan 20.348 biztanlerekin. 1870etik 1910era ordea Madozen desamortizazio zibilak eragin zuen krisialdi ekonomiko eta demografikoa, beste faktore batzuen artean.\n1910 eta 1960 artean, industria hidroelektrikoak modernizazio prozesua ekarri zuen eskualdera, Gerra Zibilak eta gerraosteak neurri handi batean moteldu zuten arren.\nBigarren krisialdia 1960 eta 1980 artean etorri zen, beste jaitsiera demografiko bat ekarriz."}
{"id": "49749", "revid": "48990", "url": "https://eu.wikipedia.org/wiki?curid=49749", "title": "Segarra", "text": "Segarra Kataluniako erdialdean dagoen eskualdea da, Lleidako probintzian kokatutakoa.\n20.996 biztanle zituen 2005ean, 21 udalerritan banaturik."}
{"id": "49750", "revid": "105290", "url": "https://eu.wikipedia.org/wiki?curid=49750", "title": "Noguera", "text": "La Noguera Kataluniako mendebaldean dagoen barrualdeko eskualde mugakidea da, Lleidako probintzian kokatutakoa, Huescako probintziaren ondoan.\n37.565 biztanle zituen 2005ean, eta 38.955 2016an, 30 udalerritan banaturik. Balaguer herriburua eta udalerririk populatuena da.\nGeografia.\nKokapena.\nIparraldean Pallars Jussa eta Alt Urgell, hegoaldean Segria, Pla d'Urgell eta Urgell, ekialdean Segarra eta Solsones eta mendebaldean La Litera eta Ribagorza (Huesca) eskualdeak mugakide ditu.\nInguru naturala.\nSerra del Montsec mendilerrotik Plana d'Urgell lautadaraino hedatzen da. Segre ibaia ardatz naturala da, eta Noguera Pallaresa eta Noguera Ribagor\u00e7ana ibaiek ere eskualdea zeharkatzen dute."}
{"id": "49751", "revid": "105290", "url": "https://eu.wikipedia.org/wiki?curid=49751", "title": "Pla d'Urgell", "text": "El Pla d'Urgell Kataluniako erdialdean dagoen eskualdea da, Lleidako probintzian kokatutakoa.\n33.105 biztanle zituen 2005ean, 16 udalerritan banaturik."}
{"id": "49752", "revid": "119347", "url": "https://eu.wikipedia.org/wiki?curid=49752", "title": "Els Prats de Rei", "text": "Els Prats de Rei Kataluniako udalerria da, Anoia eskualdean eta Bartzelonako probintzian kokatua. 32,45\u00a0km\u00b2-ko azalera du eta 2009ko urtarrilaren 1eko erroldaren arabera 538 biztanle zituen.\nBanaketa administratiboa.\nLau herritan banaturik dago:"}
{"id": "49753", "revid": "59723", "url": "https://eu.wikipedia.org/wiki?curid=49753", "title": "Alt Urgell", "text": "L'Alt Urgell Kataluniako iparraldeko eskualdea da, Lleidako probintzian. 21.257 biztanle zituen 2006an, 19 udalerritan banaturik."}
{"id": "49754", "revid": "336", "url": "https://eu.wikipedia.org/wiki?curid=49754", "title": "Urgell", "text": "l'Urgell Kataluniako erdialdean dagoen eskualdea da, Lleidako probintzian kokatutakoa.\n34.117 biztanle zituen 2005ean, 20 udalerritan banaturik."}
{"id": "49755", "revid": "105290", "url": "https://eu.wikipedia.org/wiki?curid=49755", "title": "Alta Ribagor\u00e7a", "text": "l'Alta Ribagor\u00e7a Kataluniako ipar-mendebaldean dagoen eskualdea da, Lleidako probintzian kokatutakoa. Mendebaldean, mugakide dauka Ribagorzako eskualdea (Huesca).\n4.431 biztanle zituen 2006an, 3 udalerritan banaturik."}
{"id": "49756", "revid": "119347", "url": "https://eu.wikipedia.org/wiki?curid=49756", "title": "Garrigues", "text": "Garrigues Kataluniako erdialdean dagoen eskualdea da, Lleidako probintzian kokatutakoa.\n20.032 biztanle zituen 2006an, 24 udalerritan banaturik."}
{"id": "49758", "revid": "512", "url": "https://eu.wikipedia.org/wiki?curid=49758", "title": "Premi\u00e0 de Dalt", "text": "Premi\u00e0 de Dalt Kataluniako udalerria da, Maresmen eta Bartzelonako probintzian dagoena. 6,56 km\u00b2 ditu, eta 2009ko urtarrilaren 1eko erroldan 9.994 biztanle zituen.\nBanaketa administratiboa.\nPremi\u00e0 de Dalt udalerria hamaika auzotan banaturik dago:"}
{"id": "49759", "revid": "512", "url": "https://eu.wikipedia.org/wiki?curid=49759", "title": "T\u00e0rrega", "text": "T\u00e0rrega Kataluniako udalerria da, Urgell eskualdean eta Lleidako probintzian kokatua. Eskualdeko hiriburua eta probintziako hirugarren udalerririk populatuena da.\n2009ko urtarrilaren 1eko erroldaren arabera 16.539 biztanle zituen. 88.38 km2-ko azalera du.\nKale antzerkia.\nIrailero kale antzerkiaren azoka garrantzitsua egiten dute herri honetan, \"Fira de Teatre al Carrer\" izenekoa."}
{"id": "49760", "revid": "59723", "url": "https://eu.wikipedia.org/wiki?curid=49760", "title": "La Seu d'Urgell", "text": "La Seu d'Urgell Kataluniako hiria da, Alt Urgell eskualdean, Lleidako probintzian. Eskualdeko hiriburua eta probintziako laugarren udalerririk populatuena da. 2009ko urtarrilaren 1eko erroldaren arabera, 13.063 biztanle zituen. 15.44 km2-ko azalera du.\nSegre ibaiak udalerria zeharkatzen du."}
{"id": "49761", "revid": "119347", "url": "https://eu.wikipedia.org/wiki?curid=49761", "title": "El Pont de Suert", "text": "El Pont de Suert Kataluniako udalerria da, Alta Ribagor\u00e7a eskualdean eta Lleidako probintzian kokatua. Eskualdeko hiriburua da.\n2009ko urtarrilaren 1eko erroldaren arabera 2.570 biztanle zituen. 148.14 km2-ko azalera du."}
{"id": "49762", "revid": "512", "url": "https://eu.wikipedia.org/wiki?curid=49762", "title": "Les Borges Blanques", "text": "Les Borges Blanques Kataluniako udalerria da, Garrigues eskualdeko hiriburua dena eta Lleidako probintzian ere kokatua.\n2009ko urtarrilaren 1eko erroldaren arabera 6.058 biztanle zituen. 61.59 km2-ko azalera du."}
{"id": "49765", "revid": "58701", "url": "https://eu.wikipedia.org/wiki?curid=49765", "title": "Suomussalmi gudua", "text": "Suomussalmiko guduan finlandiar eta sobietarrak elkarren aurka borrokatu zuten 1939ko abenduaren 7tik 1940ko urtarrilaren 8 arte.\nFinlandiar garaipen garrantzitsua izan zen, armada gorriaren boterea kontuan izanik, eta gaur egun Neguko Gerran Finlandiaren garaipenaren sinbolo bezala ezaguna da.\nBataila.\nAbenduan, soldadu sobietarrak Oulura iristen hasi ziren. Suomussalmi herria menperatu zuten eta Oulurantz jo zutenean, finlandiarr armadarekin aurkitu ziren. Bi laku izozturen arteko baso bat ari ziren zeharkatzen, eta tanke astunekin zenbiltzatenez, ezin izan zuten atzera jo finlandiar soldaduak aurkitu zituztenean. Izugarrizko garaipena izan zen. Finlandiar soldaduak, lurraldea oso ondo ezagutzen zutenez, ez zuten arazorik izan bere uniforme zuriekin sobietar armada eraso eta aldi berean ikusezin izateko. 2.139 gizon bahitzea lortu zuten finlandiarrek, eta 27.523 sobietar (batez ere ukraniarrak) hil suertatu ziren. Finlandiarrak, kamioi, zaldi, munizio, arma, komunikaziorako-material eta 43 tanke eskuratu zituzten eta armada gorriak emandako atzerakada baliatuz, Suomussalmi herriaren boterea lortu zuten berriro.\nBatailatik 2 ofizial bizirik irtetea lortu zuten. Kanpamendura iristean exekutatuak izan ziren, berain bizitzarekin SESB ez defenditzeagatik.\nBukaera.\nArmada gorriaren izugarrizko porrota. Finlandia, bitan zatitzea zuten helburu, Oulun hasten zen ardatza jarraituz, baina ez ziren ezta hirira iristera ailegatu. Irrigarri gelditu ziren."}
{"id": "49766", "revid": "512", "url": "https://eu.wikipedia.org/wiki?curid=49766", "title": "Puigd\u00e0lber", "text": "Puigd\u00e0lber Kataluniako udalerria da, Alt Pened\u00e8s eskualdean eta Bartzelonako probintzian kokatua. 0,40\u00a0km\u00b2-ko azalera du eta 2009ko urtarrilaren 1eko erroldaren arabera 508 biztanle zituen.\nBanaketa administratiboa.\nHiru auzotan banaturik dago:"}
{"id": "49767", "revid": "119347", "url": "https://eu.wikipedia.org/wiki?curid=49767", "title": "La Quar", "text": "La Quar Kataluniako udalerria da, Bergued\u00e0 eskualdean eta Bartzelonako probintzian kokatua. 38,25\u00a0km\u00b2-ko azalera du eta 2009ko urtarrilaren 1eko erroldaren arabera 61 biztanle zituen."}
{"id": "49768", "revid": "512", "url": "https://eu.wikipedia.org/wiki?curid=49768", "title": "Rajadell", "text": "Rajadell Kataluniako udalerria da, Bages eskualdean eta Bartzelonako probintzian kokatua. 45,53\u00a0km\u00b2-ko azalera du eta 2009ko urtarrilaren 1eko erroldaren arabera 496 biztanle zituen.\nBanaketa administratiboa.\nBost herritan banaturik dago:"}
{"id": "49769", "revid": "512", "url": "https://eu.wikipedia.org/wiki?curid=49769", "title": "La Roca del Vall\u00e8s", "text": "La Roca del Vall\u00e8s Kataluniako udalerria da, Vall\u00e8s Oriental eskualdean eta Bartzelonako probintzian kokatua. 36,9\u00a0km\u00b2-ko azalera du eta 2009ko urtarrilaren 1eko erroldaren arabera 10.214 biztanle zituen."}
{"id": "49770", "revid": "119347", "url": "https://eu.wikipedia.org/wiki?curid=49770", "title": "Rubi\u00f3", "text": "Rubi\u00f3 Kataluniako erdialdeko udalerri bat da, Anoia eskualdean eta Bartzelonako probintzian kokatua. 38,53 km\u00b2 ditu, eta 2009an 202 biztanle zituen.\nBanaketa administratiboa.\nHiru herritan banaturik dago:"}
{"id": "49771", "revid": "59723", "url": "https://eu.wikipedia.org/wiki?curid=49771", "title": "Faroeetako bandera", "text": "Faroe uharteetako bandera (faroeeraz, \"Merki\u00f0\") 1948ko martxoaren 23an erabakitakoa da eta Eskandinaviako gurutzean oinarriturik dago. Atzealde zuria du, eta gainean ertz urdina duen gurutze gorria du.\nHistoria.\nKopenhagen zeuden ikasle faroetar batzuek diseinatu zuten, Danimarkako bandera oinarri hartuta. 1919ko ekainaren 22an jaso zuten lehen aldiz Faroe Uharteetan, baina era ez-ofizialean erabili zen.\nBigarren Mundu Gerran Alemaniako naziek Danimarka inbaditzean britainiarrek Faroeak okupatu zituzten eta herri bietako itsasontziak bereizteko, bandera hori erabiltzen hasi ziren. 1948an Danimarkaren barnean autonomia lortutakoan, gobernuak bandera ofizializatu zuen, eta apirilaren 25a Banderaren eguna izendatu zuen."}
{"id": "49773", "revid": "6327", "url": "https://eu.wikipedia.org/wiki?curid=49773", "title": "Feroe Uharteak", "text": ""}
{"id": "49777", "revid": "1340", "url": "https://eu.wikipedia.org/wiki?curid=49777", "title": "Guernseyko bandera", "text": ""}
{"id": "49778", "revid": "105290", "url": "https://eu.wikipedia.org/wiki?curid=49778", "title": "Jerseyko bandera", "text": "Jerseyko bandera 1979ko ekainaren 12an erabakitakoa da. Bandera zuria da gurutze diagonal gorri batekin eta koroatutako Jerseyko armarri batekin."}
{"id": "49779", "revid": "105290", "url": "https://eu.wikipedia.org/wiki?curid=49779", "title": "Bahraingo bandera", "text": "Bahraingo bandera 2002ko otsailaren 14an erabakitakoa da. Ezkerraldea zuria da eta bost hirukiez gorria den eskuinaldetik zatitua dago ertz hozkatu bat osatzen. Gorria Persiar Golkoko herrialdeen banderetan ohiko kolorea da. Ezkerran osatzen diren bost puntak, Islamaren bost zutabeak irudikatzen dituzte."}
{"id": "49782", "revid": "6327", "url": "https://eu.wikipedia.org/wiki?curid=49782", "title": "Lehia espazial", "text": ""}
{"id": "49783", "revid": "56334", "url": "https://eu.wikipedia.org/wiki?curid=49783", "title": "Unbe", "text": "Unbe mendiak Butroe harana eta Erandioko Goierri auzoa banatzen du. 302 metroko garaiera du. Unbe auzoan kokatuta dago.\nUnbeko Ama Birjina.\nMendia oso ospetsua da Ama Birjina agertu omen zelako 1941ean. Urte horretan Felisa Sistiagari Ama Birjina agertu omen zitzaion bere baserrian (Unbe mendiaren ondoan). Hurrengo agerkundea 1968ean izan zen; oraingoan San Pedro agertu omen zitzaion. 1969ko martxoan berriro agertu zen Ama Birjina. Ordutik, bere etxe ondoko iturriari darion urak sendatzeko balio duela esaten da.\nUrte horretan bertan kasua argitara atera zen. Ordutik, hainbat eta hainbat agerpen izaten dira (azkena 1988an). Eta Espainia osotik hainbat eta hainbat erromes joaten da Unbera. Felisa Sistiaga 1990ean hil zen.\nIgoerak.\nUnbe mendia urbanizatuta dago goitik behera. Izan ere, mendiaren postontzitik gertu txaletak daude Unbe-Mendi izeneko urbanizazio pribatuan. Igotzeko lekurik arruntena Akarlandako landetatik da. Igoera oso leuna da."}
{"id": "49784", "revid": "52511", "url": "https://eu.wikipedia.org/wiki?curid=49784", "title": "Jata (mendia)", "text": "Jata Bizkaiko mendia da, Maruri-Jatabeko udalerriaren barruan dagoena, Bakio eta Mungiako mugetan kokatuta. Izen bereko mendilerroan dago. 599 metro garai da.\nIgotzeko lekuak.\nBakio eta Armintza arteko errepidean ere hainbat eta hainbat pista irteten dira Jatara igotzeko."}
{"id": "49785", "revid": "536", "url": "https://eu.wikipedia.org/wiki?curid=49785", "title": "Bretton Woodseko batzarra", "text": "Bretton Woodseko batzarra, edo, ofizialki, Nazio Batuen Moneta eta Finantza Batzarra, 1944ko uztailaren 1 eta 22 bitartean Bretton Woodsen (New Hampshire, AEB) 44 herrialde aliatuetako 730 ordezkari bildu zituen biltzarra izan zen, Bigarren Mundu Gerraren ostean munduko moneta eta finantza sistema arautzeko.\nHelburua mendebaleko diru politikara oreka eta segurtasuna ekartzea zen, eta hartarako dolarra hartu zen erreferentziazko dirutzat, urre patroiarekiko aldaezina zena. Biltzarraren emaitza bezala, deritzon Bretton Woodseko sistema eratu zen, non 1970eko hamarkada arte iraun zuen moneta trukatzeko arautegia osatu zen. Gainera, Berreraikuntza eta Garapenarako Nazioarteko Bankuak (gaur egun Munduko Bankuko zati bat), GATTek (Tarifa eta Sal-erosketarako Akordio Orokorra) edo Nazioarteko Diru Funtsak bilera horietan dute jatorria."}
{"id": "49786", "revid": "105290", "url": "https://eu.wikipedia.org/wiki?curid=49786", "title": "Pastorekorta", "text": "Pastorekorta mendia Ganekogortako mendilerroan dago, Arrigorriagako lurretan, Bilboko muga eta Pagasarri menditik hurbil. 596 metroko altuera du.\nIgotzeko lekuak.\nBilbo: Pagasarri mendia inguratu behar da Pastorekortara heltzeko. Ordu bat eta 45 minutu.\nArrigorriaga: Arboliko mendia igo eta zuzenean Pastorekortara garamatza bideak. Ordu bat eta erdi."}
{"id": "49787", "revid": "119347", "url": "https://eu.wikipedia.org/wiki?curid=49787", "title": "Sag\u00e0s", "text": "Sag\u00e0s Kataluniako udalerria da, Bergued\u00e0 eskualdean eta Bartzelonako probintzian kokatua. 44,60\u00a0km\u00b2-ko azalera du eta 2009ko urtarrilaren 1eko erroldaren arabera 134 biztanle zituen.\nBanaketa administratiboa.\nBi herritan banaturik dago:"}
{"id": "49788", "revid": "119347", "url": "https://eu.wikipedia.org/wiki?curid=49788", "title": "Sallent", "text": "Sallent Kataluniako udalerria da, Bages eskualdean eta Bartzelonako probintzian kokatua. 65,26\u00a0km\u00b2-ko azalera du eta 2009ko urtarrilaren 1eko erroldaren arabera 7.129 biztanle zituen.\nBanaketa administratiboa.\nBederatzi herritan banaturik dago:"}
{"id": "49789", "revid": "512", "url": "https://eu.wikipedia.org/wiki?curid=49789", "title": "Sant Cebri\u00e0 de Vallalta", "text": "Sant Cebri\u00e0 de Vallalta (\"Sant Cebri\u00e0 de Vallalta\" ofizialki eta katalanez) Kataluniako udalerria da, Maresmen eta Bartzelonako probintzian dagoena. 15,67\u00a0km\u00b2-ko azalera du eta 2009ko urtarrilaren 1eko erroldaren arabera 3.309 biztanle zituen.\nBanaketa administratiboa.\nZazpi auzotan banaturik dago:"}
{"id": "49790", "revid": "119347", "url": "https://eu.wikipedia.org/wiki?curid=49790", "title": "Sant Feliu Sasserra", "text": "Sant Feliu Sasserra Kataluniako udalerria da, Bages eskualde administratiboan, Llu\u00e7an\u00e8s eskualde naturalean eta Bartzelonako probintzian kokatua. 22,38\u00a0km\u00b2-ko azalera du eta 2009ko urtarrilaren 1eko erroldaren arabera 641 biztanle zituen."}
{"id": "49791", "revid": "512", "url": "https://eu.wikipedia.org/wiki?curid=49791", "title": "Sant Fost de Campsentelles", "text": "Sant Fost de Campsentelles Kataluniako udalerria da, Vall\u00e8s Oriental eskualdean eta Bartzelonako probintzian kokatua. 13,2\u00a0km\u00b2-ko azalera du eta 2012ko urtarrilaren 1eko erroldaren arabera 8.421 biztanle zituen."}
{"id": "49792", "revid": "1150", "url": "https://eu.wikipedia.org/wiki?curid=49792", "title": "Nazioarteko Moneta Fondoa", "text": ""}
{"id": "49793", "revid": "119347", "url": "https://eu.wikipedia.org/wiki?curid=49793", "title": "Sant Fruit\u00f3s de Bages", "text": "Sant Fruit\u00f3s de Bages Kataluniako udalerria da, Bages eskualdean eta Bartzelonako probintzian kokatua. 22,20\u00a0km\u00b2-ko azalera du eta 2009ko urtarrilaren 1eko erroldaren arabera 7.961 biztanle zituen.\nBanaketa administratiboa.\nZortzi herritan banaturik dago:"}
{"id": "49794", "revid": "119347", "url": "https://eu.wikipedia.org/wiki?curid=49794", "title": "Sant Hip\u00f2lit de Voltreg\u00e0", "text": "Sant Hip\u00f2lit de Voltreg\u00e0 Kataluniako udalerria da, osona eskualdean eta Bartzelonako probintzian kokatua. 0,97\u00a0km\u00b2-ko azalera du eta 2009ko urtarrilaren 1eko erroldaren arabera 3.447 biztanle zituen."}
{"id": "49795", "revid": "119347", "url": "https://eu.wikipedia.org/wiki?curid=49795", "title": "Sant Jaume de Frontany\u00e0", "text": "Sant Jaume de Frontany\u00e0 Kataluniako udalerria da, Bergued\u00e0 eskualdean eta Bartzelonako probintzian kokatua. 21,26\u00a0km\u00b2-ko azalera du eta 2009ko urtarrilaren 1eko erroldaren arabera 29 biztanle zituen.\nHerriari buruzko lehenengo idazkia 905. urtekoa da eta Sant Jaume Vell antzinako elizaren kontsakrazioa aipatzen du."}
{"id": "49796", "revid": "119347", "url": "https://eu.wikipedia.org/wiki?curid=49796", "title": "Sant Joan de Vilatorrada", "text": "Sant Joan de Vilatorrada Kataluniako udalerria da, Bages eskualdean eta Bartzelonako probintzian kokatua. 16,42\u00a0km\u00b2-ko azalera du eta 2009ko urtarrilaren 1eko erroldaren arabera 10.779 biztanle zituen.\nBanaketa administratiboa.\nHiru herritan banaturik dago:"}
{"id": "49798", "revid": "119347", "url": "https://eu.wikipedia.org/wiki?curid=49798", "title": "Sant Juli\u00e0 de Cerdanyola", "text": "Sant Juli\u00e0 de Cerdanyola Kataluniako udalerria da, Bergued\u00e0 eskualdean eta Bartzelonako probintzian kokatua. 11,61\u00a0km\u00b2-ko azalera du eta 2009ko urtarrilaren 1eko erroldaren arabera 273 biztanle zituen."}
{"id": "49799", "revid": "119347", "url": "https://eu.wikipedia.org/wiki?curid=49799", "title": "Sant Juli\u00e0 de Vilatorta", "text": "Sant Juli\u00e0 de Vilatorta Kataluniako udalerria da, Osona eta Bartzelonako probintzian kokatua. 15,9\u00a0km\u00b2-ko azalera du eta 2009ko urtarrilaren 1eko erroldaren arabera 2.955 biztanle zituen."}
{"id": "49800", "revid": "119347", "url": "https://eu.wikipedia.org/wiki?curid=49800", "title": "Sant Mart\u00ed d'Albars", "text": "Sant Mart\u00ed d'Albars Kataluniako udalerria da, osona eskualdean eta Bartzelonako probintzian kokatua. 14,7\u00a0km\u00b2-ko azalera du eta 2009ko urtarrilaren 1eko erroldaren arabera 113 biztanle zituen."}
{"id": "49801", "revid": "512", "url": "https://eu.wikipedia.org/wiki?curid=49801", "title": "Sant Mart\u00ed de Centelles", "text": "Sant Mart\u00ed de Centelles Kataluniako udalerria da, Osona eskualdean eta Bartzelonako probintzian kokatua. 25,6\u00a0km\u00b2-ko azalera du eta 2009ko urtarrilaren 1eko erroldaren arabera 1.001 biztanle zituen."}
{"id": "49802", "revid": "119347", "url": "https://eu.wikipedia.org/wiki?curid=49802", "title": "Zumetxaga", "text": "Zumetxagako San Migel baseliza edo soilik Zumetxaga izeneko baseliza Mungian dago, Larrauri auzoan. Baseliza Mungia eta Bakio arteko bidean kokatua dago, Jata mendiaren magalean. 215 metroko altuera du.\nBaseliza hau Bizkaiko zaharrenetarikoa da, XII. mendekoa. Baseliza San Migeli eskainia dago eta erromanikoa da.\n1994ko urriaren 21ean, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nJaiak eta ospakizunak.\nIrailaren 29an erromeria egiten da Zumetxagan, Zumintzako landan hain zuzen ere.\nDeskribapena.\nAngelu zuzeneko planta bakarreko eliza, garaipenarku batean zehar luzatzen dena, irudi bereko absidean, zertxobait meharragoa. Jatorrizko guneari, geroztiko aldietan, bi portiko itxi erantsi zitzaizkion, bata, oinetan dagoena eta bestea, Ebanjelioko hegalean, azken hori neurri txikiagokoa. Buruhormaren gainean espadaina bat dago jasota. Teilatuak bi isuralde ditu. Hormak, lodiera nabarmena dutenak, ageriko hilaretan tolestaturik daude eta hegoaldetik sarrera bat dago irekita eta leiho bat absidean, bi baoak estilo erromanikoko puntukoak, halaber, gutxi gorabehera XII. mendean egin zen jatorrizko fabrika baino geroagoko bi sarrera ere bai."}
{"id": "49803", "revid": "512", "url": "https://eu.wikipedia.org/wiki?curid=49803", "title": "Sant Mart\u00ed de Tous", "text": "Sant Mart\u00ed de Tous Kataluniako udalerria da, Anoia eskualdean eta Bartzelonako probintzian kokatua. 39,20\u00a0km\u00b2-ko azalera du eta 2009ko urtarrilaren 1eko erroldaren arabera 1.160 biztanle zituen.\nBanaketa administratiboa.\nBederatzi herritan banaturik dago:"}
{"id": "49804", "revid": "105290", "url": "https://eu.wikipedia.org/wiki?curid=49804", "title": "Larrauri", "text": "Larrauri Mungiako (Bizkaia) auzoa da, Bakiorako errepidean kokatutakoa. Ohiko abiapuntua da Jata mendira igotzeko.\nUrte askotan uda pasatzeko lekua izan zen Bilbotik etortzen zirenentzat eta hauek hainbat etxe dotore eta jauregi eraiki zituzten bertan.\nElizak berak ere balio handiko elementuak ditu. Balneario zaharra eta eskola desagertu egin dira eta hau auzoko elkarteek erabiltzen dute euren zereginetarako. Zumetxagan, San Migel baseliza dugu, Bizkaian aztarna erromanikoak dituzten bakarretakoa, antzina-antzinako elementu baliozkoak dituena.\nJaiak.\nIrailaren 24an, Mesedeetako Amabirjina; izen handiko jaiak dira, kontzertuak eta erromeriak ez dira falta izaten."}
{"id": "49805", "revid": "105290", "url": "https://eu.wikipedia.org/wiki?curid=49805", "title": "Emerando", "text": "Emerando auzoa Mungiako eta Me\u00f1akako (Bizkaia) auzoa da. Auzoaren gehiena Mungian badago ere, lur sail batzuk Me\u00f1akakoak dira. Mungia, Me\u00f1aka eta Bakio artean egiten du muga.\n2007ko urtarrilaren 1eko erroldaren arabera, auzoak 88 biztanle ditu.\nJaiak eta ospakizunak.\nSan Martin azaroaren 11n eta Santela, jai nagusia, abuztuko bigarren domekan (kofradi eguna) Bekolandan (Santela baseliza alboan) erromeria handia egoten delarik. Beste baseliza bat dauka, San Martin."}
{"id": "49806", "revid": "105290", "url": "https://eu.wikipedia.org/wiki?curid=49806", "title": "Markaida", "text": "Markaida Mungiako (Bizkaia) auzoa da, nekazaritza alorrekoa. Larrauritik Jataberako bidean dago. 2007ko urtarrilaren 1eko erroldaren arabera, auzoak 80 biztanle ditu.\nJaiak eta ospakizunak.\nAbuztuaren 6an, San Salbatore."}
{"id": "49807", "revid": "119347", "url": "https://eu.wikipedia.org/wiki?curid=49807", "title": "Billela", "text": "Billela (edo Birle) Mungiako (Bizkaia) auzoa da. Jataberekin muga egiten du eta industrialde bat dauka hirigunetik gertu. Bere zubi erromanikotik oso jende gutxi pasatzen da gaur egun, sasoi batean deabru edo sorgin batek bertan pasatzen zirenei orkatilatik oratzen hasi zitzaienetik. San Andres baseliza errepide alboan dago eta honek ondoan ditu erretegia, atsedengunea (mahaiak eta guzti) eta probaleku eder bat, animazio handia daukana.\n2007ko urtarrilaren 1eko erroldaren arabera, auzoak 338 biztanle ditu.\nJaiak eta ospakizunak.\nAzaroaren 30ean San Andres eta, batez ere, Kofradi Egune, abuztuko lehen domekan eta aurreko asteburuan."}
{"id": "49808", "revid": "105290", "url": "https://eu.wikipedia.org/wiki?curid=49808", "title": "Laukariz", "text": "Laukariz Mungiako (Bizkaia) auzoa da. Auzoa oso handia da eta herri eskola badu. Honako auzune hauek daude Laukariz barruan:"}
{"id": "49809", "revid": "90204", "url": "https://eu.wikipedia.org/wiki?curid=49809", "title": "Diplomazia", "text": "Diplomazia estatuen edo nazioarteko erakundeen arteko harremanei dagokien politikaren adarra da, bai eta harreman horiek bideratzen dituzten pertsona eta erakundeen multzoa ere. Diplomazia, oro har, nazioarteko negoziazioei dagokio, eta nazioarteko harremanak bideratzean datza. Adar honek antzen dituen gai ohikoenak bakea, gerra, salerosketak, ekonomia eta kultura dira. Diplomazian jarduteko egitekoa duenari diplomazialari esaten zaio.\nDiplomazia kanpo-politikaren tresna nagusia da, estatu batek munduarekin dituen harremanak bideratzen dituzten helburu eta estrategia zabalagoak ordezkatzen dituena. Nazioarteko itunak, hitzarmenak, aliantzak eta kanpoko politikaren beste erakusgaiak negoziazio eta prozesu diplomatikoen emaitza izan ohi dira. Diplomazialariek estatu baten kanpo-politika egokitzen ere lagun dezakete, gobernamenduko langileei aholkuak emanez.\nMetodo, praktika eta printzipio diplomatiko modernoak Europako XVII. mendeko ohituretatik sortu ziren neurri handi batean. Mendearen hasieran, diplomazia profesionalizatu egin zen; munduko estatu burujabe gehienek berretsitako 1961eko harreman diplomatikoei buruzko Vienako Hitzarmenak prozedura, metodo eta jokabide diplomatikoen esparrua eskaintzen du. Diplomazia gehienak egiaztatutako funtzionarioek zuzentzen dituzte, hala nola kontsul eta enbaxadoreak, atzerriko gaietarako bulego zehatz baten bidez. Diplomatikoek misio diplomatikoen bidez egiten dute lan, gehienetan kontsulatuen eta enbaxaden bidez, eta laguntza-langile ugariren mende daude; beraz, zenbaitetan diplomazia hitza langile diplomatiko eta kontsularrei eta atzerri-ministerioko funtzionarioei ezartzen zaie."}
{"id": "49810", "revid": "9401355", "url": "https://eu.wikipedia.org/wiki?curid=49810", "title": "Gerra", "text": "Gerra ekintzazko gatazka bortitz, zabal eta antolatu bat da, bi talde edo gehiagoren artean asmo jakin batez garatutakoa. Historian, gerrak faktore eragile nabarmena izan dira: nazioak zabaldu ditu, inperioak eraiki, eta zibilizazioak suntsitu.\nGiza ikuspuntu batetik heriotza, hondamena eta sufrimendua eragiten dituen gertakaria da gerra, garaileen zein galtzaileen aldetik, eta halatan, gerraren aurkakoa den bakea desiratzen dute gizaki eta gizatalde guztiek. Horrenbestez, bada pazifismoa edo gerraren aurkako jarrera filosofiko eta politiko bat. Gerra kausa anitzek eragiten dute: lurralde bat eta bertako baliabideak eskuratu nahia, burujabetasuna, erlijioa, ideologia baten inposaketa, eta beste gizatalde mendekotasun edo ezabaketa. Norberaren burua defendatuz, eraso egin eta gerra abiarazi duenari aurre egiteko ere egiten da gerra beste batzuetan.\nGerrak komunitate politikoen artean gertatzen dira eta historian zehar nazio eta estatuen artean izan dira gehienetan; zentzu zabalean, gerratzat hartzen dira, orobat, pertsona, familia edo talde informalen artean gertatzen diren indarkeriazko borrokak, baina iritzi orokor eta akademiko batez gatazka horiek gerra kontzeptutik baztertu behar dira. Polemologia da gerra ikertzen duen diziplina.\nGerran aritzen diren aurkariak \"etsaiak\" dira eta, historian zehar, askotan (baina ez beti) gerra-deklarazio batez abiarazi dute gerra. Etsai beraren aurka komunitatetan biltzen direnei, \"aliatu\" esaten zaie, edo \"koalizio\" bat osatzen dute, helburua dutela etsaiari indar handiagoz aurre egitea. Gerrak batailaz, setioz edo etsaiaren ahulduraz garatzen dira, aurkariak bakea adostu edo aurkari batek bestea garaitu arte. Gerran armada osatzen duten gudari edo soldaduek hartzen dute parte, gehienetan gerra egitearen erabakia politikariek hartzen badute ere; hala ere, gerretako ondorioak gehien pairatzen dituztenak gerrarekin zerikusi zuzena ez duten herritarrak izaten dira.\nGizateriaren historian gerrak kalte eta sufrimendu handiak eragin ditu. Bada, horiek ekidin eta bakea eta segurtasuna bermatzeko, nazio gehienek Nazio Batuak erakundea osatu zuten historian hildako gehien eragindako Bigarren Mundu Gerraz geroztik. Era berean, gerretan giza eskubideak bermatzeko Genevako ituna sinatu zuten, non arma zenbaiten erabilerari buruzko debekua eta biktima, zibil eta presoen babesa ezartzen den. Hala ere, gerretan ohikoa da giza eskubideak urratzea: adibidez, askotan gizonezko gudariek emakume zibilak bortxatzen dituzte.\nSinonimoak.\n\"Guda\", \"gudua\" (batez ere Ipar Euskal Herrian) edo \"gerla\" (baita Ipar Euskal Herrian).\nGerraren historia.\nGerra gizakiaren egintza da berez eta gizakiaren antzinako denboretatik jaso den jarduera da. Historiaurrean izandako gerra arrastoak bilatzea zaila da eta ebidentziak zeharkakoak dira: hilobi eta nekropolietan bortizkeriaz hildako gizakien zaurien aztarnak arakatuz edo Neolito garaitik egiten ziren harresiak. Paleolito garaian ere gizakien arteko indarkeria-arrastoak ere (armazko zauriak, kanibalismoa, erritu-sakrifizioak, borroka-irudiak kobazuloetan) badaude; baina askotan ez dago garbi arrasto hauen interpretazioa gerra moduan egin behar den. Mesolitikotik Alemaniako Ofnet kobazuloan indarkeriaz hildako gizakien burezurren multzo handi bat jaso da eta gerra edo erailketa masibo baten arrasto moduan interpretatu da . Historiaurrean gertatzen ziren indarkeriazko gatazkei buruzko ondorioak XX. menderaino zirauten gizarte primitiboetan behatuz ere atera daitezke: Afrika, Australasia eta amerindiar tribu eta herri primitiboen arteko borroka latzak sarri jaso dira. Egitate hauek naturarekiko harreman estu batean bizi zen gizaki primitiboa, antolakuntza politiko eta ekonomikorik gabe, besteekiko bake giroan bizi zelako primitibismo erromantikoaren mitoa hausten dute.\nAntzinako inperio eta zibilizazio handien sorrera eta garapenean gerra funtsezko elementua da. Mesopotamiako zibilizazioetan eta Antzinako Egipton ugari dira gerrei buruzko erreferentziak denetariko artelanetan. Antzinako Grezian, greko eta troiarren arteko liskar odoltsuen berri ematen duen Iliadan heroi mitologikoak eta jainkoak dira gerran parte hartzen dutenak eta gerran parte hartu, garaitu edo hiltzea ospea eta gorespena lortzeko bidea dira. Gerraren balorazio kultural hori gaurdaino iristen da eta egun ere, gerran parte hartzen duten gudari ausartak goraipatu egiten dira, gerrari buruzko literatura-lan eta filmetan eta baita gerra errealei buruzko diskurtso nagusietan ere. Gerra egiteko moduak, ordea, ezberdinak izan dira herri eta kultura batetik bestera. Lurrez zabalak baina populazio txikia duten herrietan gerrak mugatuak direla frogatu da; adibidez, kultura zenbaitetan gudari ospetsu batzuek soilik egiten dute borroka eta garaile suertatzen denak beste taldekoak mendera ditzakeela onartzen da bi aldeetan.\nAntzinako Greziatik, persiarren aurka Mediar Gerretan frogatu bezala, teknologia aurreratuaren erabilera izango zen gerraren ezaugarri nagusia eta geroztik Mendebaldean gerran garaitzeko faktore erabakigarria izan da. Halatan, eurek garatutako teknologia-mailari esker (salbuespenak salbuespen, bolbora eta zalduneriako ointokia Ekialdetik etorri baitziren) Mendebaldeko herriak izan dira nagusi gerretan beste herrien aurka (aldian behin herri txikiek Mendebalde boteretsua garaitu dute, ordea, gehienetan garai labur baterako izan bada ere; adibidez, konkistatzaileen aurkako amerindiar herrien kasuan). Arlo militarrean eta gerran aplikatzen dira, gainera, lehenbizi teknologia aurreratuenak, gerraren hil ala biziko izaera dela eta. Teknologiaren hedapena batez ere gerraren bitartez gertatu da historian zehar. Beste alde batetik, diziplina eta antolakuntza ere faktore erabakigarriak izan ziren historiaren hasieratik gerren garaipenerako. Mendebaldeko gerren beste ezaugarri nabari da erasokortasuna eta krudeltasuna izan da, gerran etsaiaren aurka errukirik gabe eta modu masiboan oldartuz: Mendebaldeko herrialdeak elkarren aurka borrokatu ziren Bigarren Mundu Gerran historiako beste edozein gerratan baino hildako gehiago izan ziren.\nMendebaldeko gerraren sorrera Mesopotamian izan zen K. a. 3000 urteetan, Neolitoaren amaieran, nekazaritza intentsiboak ekoizpena nabarmen gehitu eta gerrarako prestakuntza, trebakuntza eta armada ugari eta sendoen eraketa ahalbidetu zuenean. Garai hartan garatu zen metalurgiari esker armak (aizkorak eta sastakaiak) ekoiztu ahal izan ziren. K. a. bigarren milurtekoaren hasieran gerrarako bi gurpiletako zaldizko gurdi arin eta azkarrak ere asmatu ziren, ordu arte nekazaritzarako erabiltzen ziren gurdi astunak baino askoz ere azkarragoak. Arku sinpleak baino indar handiagoa zuten arku konposatuak ere orduan asmatu ziren. Zenbaiten iritziz, berrikuntza hauek gerrarako modu eraginkorrenean baliatu zituztenak abeltzaintzan jarduten zuten herriak izan ziren: ohituago zeuden euren bizitokitik urrun eta azkar mugitzen eta euren abereak harrapatzen saiatzen ziren piztiak (eta, beraz, gerran gizakiak ere bai) kolpe zuzen batez hiltzen trebeak ziren. Asiatik etorritako indoeuropar herri horiek izan ziren gerraz Europako kultura megalitiko primitiboagoak garaitu eta Europako lurralde gehienetan barrena zabaldu zirenak.\nAsiria izan zen armada bat modu sistematikoan antolatu zuen lehen inperioa. Logistikarako biltegiak eraiki zituen eta armaz eta harresiak gainditzeko makineriaz horniturik tropa unitate ezberdinetan (ingeniariak, gurdiko gudariak, zalduneria) banatu zuen eta horri esker lortu zuen bere zabalkuntza K. a. VII. mendera arte. Ordu arte, bere armadaren eraginkortasuna nabaria izan zen, antolakuntza zorrotza eta gurdi arin eta beste arma aurreratuei esker. Asiriarren gainbeherarekin batera, ordea, K. a. lehen milurtekoan, gurdi azkarren abantaila deseginda zegoen: aurkariek ere gurdi arinak erabiltzen zituzten eta hala ez bazen, bazekiten gurdiko zaldiak nola akabatu eta guda egiteko etsaia gurdiak baliatu ezin zitezkeen lur eremuetara eramaten. Izan ere, gerran azkar zabaltzen dira beste herrietara trebeziak eta aurrerapen teknologikoak.\nAntzinako Grezian burutzen dira lehenengo aldiz gerrei buruzko lehenengo kronika zehatzak eta zabalak, Herodoto eta Tuzididesi esker, Mediar Gerrei eta Peloponesoko Gerrari buruz hurrenik hurren. Aldi berean, filosofiaren sorrerarekin batera, gerrari buruzko pentsamendua abiarazten da: Platonen iritziz, gerra saihestu ezinezko gaitza da, gizakia menderatzen duen boterea eta aberastasun-irrikak bultzaturik, hiriak gerrarako prestatu behar ditu hiritarrak eta gudariak gizarte-klase gorena da, filosofoen ondoren ; Aristotelesek, aitzitik, gizakiek gerrarako berezko joera dutela ukatu eta estatuaren zeregina gerra bakea lortzeko soilik burutu behar zela aldeztu zuen, gerretan garaipenerako grina baztertuz. Antzinako Greziako estatu nagusietako zen Espartak, berriz, gerrarako prestakuntza izan zuen funtsa. K. a. VII. mendetik \"agog\u00e9\" izeneko gerrarako hezkuntza jasotzen zuten hiritarren semeek txikitatik, modu kolektiboan eta derrigorrezkoan, eta gerran erakutsitako ausardia (\"\"Ezkutuarekin edo ezkutuaren gainean itzul zaitez\" esaten zitzaien gudariei, gudutik garaipenez ala hil itzuli bera zirela adierazteko) ospea lortzeko bide zuzena zen. Esparta batez ere hoplita izeneko infanteria astuneko gudariez borrokatzen zen gerratan, falange izeneko egitura sendoak osatuz, hoplita bakoitza ezkutuz, ezpataz, lantzaz, armaduraz eta burukoaz horniturik. Hoplitak izan ziren, gainera, Antzinako Greziako hiri guztietako armadako egitura nagusia. Ospetsua da Esparta, Tebas eta beste hiri batzuetako beste ehunka hoplitek Termopiletako guduan Xerxes I.aren 200.000 gudariko persiar armadari nola egin zion aurre: hoplitak heriotzaraino borrokatu ziren baina haiei esker, persiarrek galera handiak izan eta atzera egin behar izan zuten Mediar Gerretako hurrengo guduetan. Gerra hauen beste ezaugarri nagusi bat Antzinako Greziako hiriek persiarrengandik defendatzeko osatu zuten batasuna izan zen, Heleniar Ligaren baitan .\nErromatarrek historiako inperiorik handienetakoa osatu zuten gerrari esker. Armen teknologiaren aldetik aparteko abantaila ez zuten, baina antolakuntza, ekintza kolektibo eta diziplina aldetik beste guztien gainetik kokatu ziren mende batzuetan zehar. Erromatar Inperioan gudari guztiak guztiz profesionalak izan ziren eta sarri mertzenario atzerritarren laguntza izan zuten. Hoplitek osaturiko falangeak unitate gogorra zen, baina erasorako oso astuna zen. Erromatarrek legioa asmatu zuten, barneko egitura berezitu eta malgu batez unez une guduko zirkunstantzietara azkar egokitzen zena. Taktika militarrean ere trebeak ziren eta gudaren eremua aukeratzen saiatzen ziren horren abantaila izateko. Ingeniaritza militarra ere nabarmen garatu zuten, katapultak, kanpamentuak, gotorlekuak eta harresiak tentuz eraikiz, Alesiako setioan frogatu zuten bezala. Espioitza eta kontrainsurgentzia ere garatu zuten, gerrilla taktikak komeni zitzaizkienean aurrera eramanez, batez ere Hispanian. Aldi berean, erromatarren \"kalkulaturiko\" krudeltasuna ere aipatu da lurraldeak konkistatu eta herriak menderatzerakoan. Izua zabaltzearen estrategia konstante izango zen erromatarren ondorengo gerretan. Inperioaren zabalkuntza estrategia eta geopolitika zuzen bati esker gertatu zela ere aipatu da: Julio Zesarrek uko egin zion Inperioaren mugak Mediterraneo inguruko lurraldeez haraindi zabaltzeari, iparraldetik Germanian nahita geldituz esaterako. Aldi berean, diplomazia eta politika ere nabarmen erabili zuten gerrarekin batera euren helburuetarako. Horren erakusgarri Bigarren Gerra Punikoan Hanibalek erromatarrak behin eta berriz suntsitu ondoren, erromatarrak abilezia politikoaz garaitu ziren azkenik. Antzinako Erroman Julio Zesar nabarmendu zen gerraren kudeaketan: Galiako gerretan garaitu zen galiarren aurka eta horren kontakizuna egiten du \"Commentarii de Bello Gallico\" liburu bilduma ospetsuan. Erromatar Inperioaren gainbehera, ordea, ez zen gerraren bitartez etorri, berezko suntsipenagatik baizik: erakusgarri moduan, Inperioa guztiz ahulduta zegoen garaian, erromatarrek Atila eta berak zuzenduriko hunoak garaitu zituzten Katalauniako Zelaietako Guduan. Hala ere, inperioa politikoki eta ekonomikoki suntsiturik, azkenean Erroma hiria bera ere vandalo eta bestelako herrietako armadek mendean hartu eta zenbait aldiz arpilatu zuten. Hala ere, konkistatzaile hauek ez zuten ahalmenik izan, gerran aparteko ahaleginik egin gabe ere, sistema politiko egonkor bat finkatzeko: armadan eta gerretan soilik oinarrituriko vandaloen sistemak porrot egin zuten laster. Gerran garaitzeaz gainera, ondorenean ere bizitza zibila kudeatzen jakin behar dela frogatzen da horrela.\nInperio Karolingioak, ordea, asmatu zuen gerra eta gobernua modu egokian uztartzen eta Mendebaldeko Europaren zati handi bat menderatu zuren VI.-VIII. mendeetan. Gerran, zalduneria astuna eta setioaren taktika erabili zuten batez ere. XIII. mendean zalduneriak bere eraginkortasuna galdu zuen gerretan. Horren lekua, geziak indar, zehaztasun eta maiztasun handiz jaurtitzen zituzten balezta eta arku luzeak eskuratu zituen infanteriak hartu zuen. Arma berri hauek metalezko kate xehez egindako armadurak zulatzeko gauza ziren eta zaldiz borrokatzen ziren gudariek armadura beteko piezak erabili behar izan zituzten, baina horrela zalduneriaren kostua nabarmen gehitu zen. Halatan, XV. menderako zalduneriaren garrantzia aurreko mendeetan nabarmen murriztu zen, eta zalduneria-infanteria ratio 1:2 izatetik 1:6 izatera iragan zen.\nArabiar penintsulatik gerraz gertatu zen VII. mendean sortu zen islam erlijioaren zabalkuntza. Mende bakar batean, islamiar kalifa-herriak Ekialde Hurbila, Afrikako iparraldea eta Europako eremu zabalak kontrolatu zituen. Erlijioa kasusa zuzentzat izan zuen lehenengo gerra izan zen. Iberiar penintsulan XV. mendera arte iraun zuten, gaztelaniaz \"reconquista\"\" deitu izan den prozesua burutzean. XI. mendearen bukaeran, eta Aita Sainduak egindako dei bati jarraiki, Europatik milaka soldadu abiatu ziren bi mendeetan zehar luzatu ziren gurutzadak izeneko kanpaina zenbaitetan Ekialde Hurbilera musulmanen aurka borrokatzera. Kasu honetan ere, erlijioa izan zen gerraren zio nagusia.\nErdi Aroko Europako mendebaldean barneko gerrak ere izan ziren. Nabarmenetako bat Frantzia eta Ingalaterraren arteko Ehun Urteko Gerra izan zen, XIV. eta XV. mendeetan baina garai horretan gerraren inguruko gertaera nagusia bolbora, artilleria eta eskuko su armen garapena izan zen. Bolbora Txinan asmatu IX. mendearen inguruan eta XII. menderako su-armetarako erabilera zabaldu zuen bertan. Arabiarren bitartez zabaldu zen mendebaldera. Hasiera batean, artilleriako arma bonbarda izan zen eta setiorako katapulta eta beste gailuen moduan erabiltzen zen, zehaztasun handirik gabe tamaina handiko harriak harresiz bestaldera jaurti eta ateak hausteko, ez baitzuen balio harresiak eraisteko. XIV. menderako, ordea, jaurtigailuei abiadura handia eman eta zehaztasun handiagokoa zen kanoia eta burdinazko jaurtigailuak erabiltzen hasi ziren. Bolboran ere hobekuntzak izan ziren. Horrela, adibidez, Ehun Urteko Gerraren amaieran artilleria izan zen, neurri handi batean, frantsesei garaipena eman zien faktorea. Gotorlekuak, bere aldetik, laster egokitu artilleriara, eta harresi baxuagoak eta lodiagoak eraikitzeari ekin zitzaion eta harresietan bertan ere artilleria-defentsak prestatu. Beste alde batetik, ontziak ere artilleriaz hornitzen ere hasi ziren eta halatan, XVI. mendean Europako herrialdeek burutu zuten gudurik handiena izan zen Lepantoko guduan, ontzietako artilleria izan zen armamentu nagusia.\nEkialdean, Genghis Khanek eta berak zuzenduriko Mongolen inbasioak lurralde zabalak konkistatu zituzten Asian, Txinatik Ekialde Hurbilera. Bere konkisten euskarri nagusia zalduneria izan zen, mongoliar nomadak ohiturik baitzeuden distantzia luzeetan mugitzen, logistika arinekin. Gudari hauen krudeltasuna zibilen aurka oso aipatua izan da historian zehar.\nAmerikaren aurkikuntzak bertako indigenen aurkako eraso, gerra eta ezereztea ekarri zuen. XXI. mendean oraindik aurrera jarraitzen duen Amerikako konkista 1492 urtean abiarazi zen eta orduan garbi geratu zen espainiarrek gerran zuten abantaila teknologikoa, baina praktikan antolakuntza eta taktika militarra eta psikologikoa izan zen erabakigarriena kasu askotan indigenen aurkako borroketan garaipena lortzeko, gehienetan indigenek kopuruz abantaila nabarmena zuten arren. Horrela, askotan espainiarrek kanoi eta arkabuz bakan batzuk soilik bazituzten ere, guduen hasieran efektu psikologiko nabarmena eragiten zuten indigenen artean. Aldi berean, askotan euren teknologia eta kultura direla eta (adibidez, euren armadura distiratsuekin) espainiarrak jainkotzat hartuak izan ziren eta horretaz baliatuz lortu zituzten espainiarrek gerrako garaipenak. Adibidez, Cajamarcako guduan Francisco Pizarro espainiarra eta bere aginduetara zeuden 180 gudariak Atahualpak bildutako gudari-talde itzelaren aurka garaitu ziren, milaka indigena erailez. Gerraren kontzeptua ere ezberdina zen beste kasu batzuetan: indigenek etsaia preso harrapatzea lehenesten zuten batzuetan eta horrela, guduetan larritasunik gabeko zauriak eragiten zizkioten espainiarrei; espainiarrek burutzen zuten gerra, berriz, esterminiokoa zen eta indigenak modo masiboan erailtzeari ekiten zioten. Ondoren, indigenak esklabotzaz menderatuak ere izan ziren eta euren sistema soziokulturala hondaturik, erabateko mendekotasun egoeran geratu ziren.\nXVI. mendean beste gerra mota bat ere garatu zen: ontzi-gerra. Mediterraneoa musulman eta kristauen arteko gerra-eremua izan zen XVI. mendean, ontziak artilleriaz oparo eta astun hornituz, baina geroztik ere maiz errepikatu den gerra-mota izan da. Izan ere, itsasozko merkataritza-bideen garapena dela eta, itsaso-eremu zabalak menderatzea funtsezko faktorea zen nazioen garapenerako. XVII. mendean gerra-mota berezi bat garatu zen batez ere Atlantikoaren mendebaldean: piratek merkataritzako ontziak, maiz Ameriketatik metal baliotsuekin, eraso eta harrapatzen zituzten. Korsario izeneko piratek Frantzia eta Ingalaterrako babesaz erasotzen zituzten espainiar galeoiak; horri esker, nazio horiek irabazi handiak lortu zituzten, Ameriketako itsas uretan Espainiak zuen kontrola ahuldu eta euren mendeko koloniak ezartzearekin batera. Lehorrean ere, mendebaldeko estatuen arteko gerrak piztu ziren, estatuen zabalkuntzaz monarkek euren boterea indartu nahian. XVIII. mendearen bukaeran Iraultza frantsesa eta Estatu Batuen independentzia aldarrikatzen da. XIX. mendearen hasieran Latinoamerikako herrialde anitzen independentzia aldarrikatzen da. Horrela, armadak eta gerrak nazioa eta ideologia politikoa defendatzeko tresna moduan indartzen dira. Ordura arte, nazioarteko gerra afera dinastikoak ebazteko modu bat zen. Hala ere gudarien grina ez zen nahikoa gerran garaitzeko, ordurako armadek taktika konplexuak baitzerabiltzen guduetan. Adibidez, Iraultza frantsesaren ondorengo gerretan boluntarioek osaturiko armadak porrota jasan zuen behin eta berriz, harik eta Napoleon Bonaparte agertu zen arte. Napoleon historia osoko jeinu militar handienetakoa izan zen eta Europako zati handi bat bere mendean izan zuen XIX. mendearen hasieran. Estrategia moduan, mugikortasuna lehenetsi zuen eta guduetan erretagoardia eta alboak erasotzeko taktika bereganatu zuen, etsaia alde horietatik erasoz guztiz suntsitu arte.\nXX. mendeak historian zehar egiaztatu den beste joera bat baieztatu zuen: gerrak gero eta bakanago gertatzen badira ere, gero eta hondamen handiagoak eragiten dituzte. I. Mundu Gerra eta II. Mundu Gerrarekin, XX. mendea gerra totalaren mendea izan zen, eta ez soilik munduko herrialde nagusiek bertan parte hartzen zutelako: gerra horiek gerren kataklismo izaera nabarmendu dute, gerra nuklearraren mehatxuarekin indartu dena. Mehatxu hori disuasio moduan erabiltzea ere ohikoa da munduko nazio eta bloke politikoen arteko estrategia geopolitiko gisa.\nGerraren zuzentasuna.\nSorraratzen duen sufrimendua dela eta, gerra etikatik biziki eztabaidatu den gaia da. Historian zehar, gerra zuzenerako justifikazio anitz eman dira. \"Ius ad bellum\" (\"Justizia gerrarako\") motako argudioek gerra abiarazteko justifikazioak aztertzen dituzte: asmoa edo helburuak zuzenak badira, gerra ere zuzena izango da. Ikuspuntu honetatik, teoria realista da historian gehien onartu dena, zeinaren arabera mehatxu baten existentzia objektiboa, eraso baten aurrean egin beharreko defentsa edo gaitz larriagoak ekiditea (utilitarismo ikuspuntu batetik), estatuaren interesak labur esanda, gerra bat abiarazteko arrazoiak izan daitezke. Teoria realistatik estatuak betebehar eta obligazio etikorik ez dutela ere baieztatu da, eta nazioaren interesari soilik begiratu behar diotela, etikatik interpretazio hau guztiz baztertzen bada ere: estatuak etika-subjektuak ere badira, gizaki eta gizarteari erasaten dizkietan erabakiak hartzen baitituzte .\nGerraren zuzentasuna \"ius in bello\" edo gerraren baitan burutzen diren ekintza militarren zuzentasunaren ikuspuntutik ere azter daitezke. Horrela, moral orokorrak zibilen aurkako erasoak, exekuzioak eta justifikatu gabeko indarkeria-ekintzak guztiz gaitzesten ditu. \"Ius in bello\" (\"Justizia gerran\") edo gerraren baitako zuzentasuna arautzen duen nazioarteko ituna Ginebrako ituna da, non besteak beste gerran ekintza militarretan jarduten dutenen aurka soilik jo eta zibil edo gudari ez direnen eskubideak errespetatu behar direla ezartzen den. Gerran genozidioak burutu, zibilen aurkako erasoetan parte hartu edo gerra-presoei tratu txarrak eman dizkieten pertsonek gerra-krimenen egile moduan salatzen dira eta nazioarteko epaitegien esku jartzen dira batzuetan.\nDena den, teoriaren aldetik gerra justifikatzeko arrazoiak zentzukotzat jo daitezkeen arren, praktikan gerra zuzen eta ez zuzenen arteko bereizketa hain garbia ez dela (historian gerra guztiak antzekoak izan baitira, sufrimendua eta hondamena sorraraziz) eta argudio moralez justifikaturiko gerrak askotan izugarrizko bortxakeriaz burutu direla nabarmendu da teoriko zenbaiten aldetik, gerra inongo kasutan zuzena ez dela baieztatzeko. Halatan, praktikan zaila da erabakitzea gerra nork duen \"arrazoi\", nork duen eskubidea gerra bat abiarazteko. Batzuen iritziz, arrazoia bera da gatazka zerbait irrazional moduan ulertu eta, beraz, etsaia gaizkiaren eragiletzat jo eta gerra indartzen duena ; ikuspuntu honetatik, helburua ez litzateke arrazoia baztertzea izango, baizik eta arrazoiaren mugak, gerrei buruz erabakitzerakoan, behar bezala zehaztea eta soluzio negoziatu eta baketsuen alde egitea.\nGerraren aurka: pazifismoa.\nGerraren aurka eta bakearen aldeko jarrera da pazifismoa. Gerraren aurkako jarrera gerrak berarekin beste pertsonak erailtzea dakarrelako sortzen da pazifismoan. Pazifismoaren baitan, ordea, bakearen eta indarraren erabilerari buruzko interpretazio ezberdinak daude. Pazifista absolutuak hiltzea kasu guztietan baztertzen dute, baina praktikan gutxi dira norberaren bizitzaren defentsan hiltzailea hiltzea baztertuko luketenak. Era berean, bakezale batzuek gerra bat etikoa izan daitekeela onartzen dute, norberaren defentsan eta tiraniaren aurka borrokatzeko. Adibidez, Bertrand Russell , bakezale bera, nazien aurkako II. Mundu Gerraren aldeko zen \"ius ad bellum\" ikuspuntutik, gerora gerran erabilitako bitartekoak gaitzetsi bazituen ere. Halatan, gerraren aurkako jarrera bakezale konsekuentzialista bat badago, gerra ez egitearen ondorioei ere behatzen diena. Pazifismoaren joera batek gerraren aurka baino, militarismoaren eta nazioarteko arazoak sistematikoki indarkeriaren bitartez ebatzi beharra gaitzesten ditu. Beste batzuek errugabeen hilketak nabarmentzeko joera izaten dute, baina alde honetatik armada bateko gudariak errudunak ote diren ere galdetu daiteke. Beste ikuspuntu batetik, badira bakezaleak gerran parte hartu eta beste pertsona batzuk hiltzeari uko egiten diotenak, intsumisoak eta kontzientzia eragozleak alegia, gerraren aurka soilik modu pertsonalez edo ekintza politikoarekin batera jarduten dutenak.\nGerren prebentzioa eta gatazken konponketa.\nGerrek ondorio latzak dakartzate bai garaile bai galtzaileentzat. Historia garaikidean, gutxi zan dira herrialdeen arteko gatazketan aurretik gerra ez pizteko gutxieneko saialdia egin ez diren egoerak. Gerren prebentzio eta bakearen sustapenerako lehen nazioarteko erakundea I. Mundu Gerraren ondoren sortu zen Nazioen Liga izan zen, II. Mundu Gerrara arte iraun zuena. Nazioen Ligak oztopo handiak izan zituen, ordea, bere bake-lana garatzeko. Oztopo nagusia I. Mundu Gerra piztu zuen Alemania, Estatu Batuak (bertako Senatuak bertan sartzea nahi izan ez zuelako) eta Sobietar Batasuna (bere erregimenagatik baztertua izan zelako), hirurak herrialde nagusiak, kanpoan geratzea izan zen. Nazioen Ligak hartutako erabakiak abiarazteko agintaritza eza ere nabaria izan zen. II. Mundu Gerraren ondoren, Nazio Batuen Erakundea sortu zen, geroztik munduko gatazka eta gerretan erresoluzioak jaulki eta bitartekaritza lanak egin dituena. Nazioen Ligak baino egitura egokiagoa du gatazkei aurre egiteko: munduko herrialde guztiak hartzen ditu bere baitan eta mundu osoko herrialdeek osaturiko kaskourdinek osaturiko indar militarren bitartez hartutako erabaki eta akordioak betearazten ditu. Aldi berean, garapen ekonomiko, osasun eta kulturako nazioarteko erakundeak ere biltzen ditu, bakerako elkartasuna funtsezkoa dela printzipioaz. 2010 urtera arte 60tik gora bake-misioetan egin du lana, bakerako akordioak egiaztatu, gudariei armamentua erretiratu eta segurtasuna bermatuz. Bere agintea, ordea, kolokan jarri izan da askotan: sorreratik hartutako erabakietan beto-eskubidea dute II. Mundu Gerran garaipena lortu zuten herrialdeek eta horrek blokeoak eragiten ditu sarri, gatazka batean sartuta dauden herrialdeen alituak zein diren.\nOro har, gerraren prebentzioak eta gatazken konponketak aldi ezberdinetan gara daitezkeen ekintzak biltzen dituzte. Gerra piztu aurreko diplomazia ahaleginak, gerran bertan parte hartze zibila edo militarra izan daiteke, zibilak babestu edo gerraren efektuak mugatzeko. Gerra ondoren ere, gerraren efektuak gainditzea eta gerra berriz ere piztu ez dadin ekintzak ere burutu behar dira. Kontuan hartu behar da, bakea gerra eza ez ezik, gerra pizteko aukerak guztiz baztertzen dituen elkartasun eta justizia ere badela. Gerraren prebentziorako, disuasioa eta hertsapena ere erabili izan dira nazioartetik, erasoa egiteko asmoa duen aldearen aurka zigor ekonomiko eta ekintza militar mugatuekin mehatxua eginez.\nEstrategia eta taktika.\nGerraren kudeaketa ikuspuntu ezberdinetatik egin daiteke. Gerraren azken xedea lortzeko hartu beharreko erabaki multzoari estrategia militar deritzo. Gerraren estrategia finkatzeko, etsaiaren puntu indartsuak eta ahulak eta inguruak eta egoerak eskaintzen dituen aukerak eta mehatxuak aztertu eta, horiek kontuan harturik, gerraren azken helburuak lortzeko garatu beharreko politika militarra zehazten du. Epe laburrera, toki eta denbora jakin batean garatzen den gudu baten baitan lortu nahi diren helburuetarako erabiltzen diren bitartekoen zehaztapena eta erabilera eta burutuko diren mugimendu eta ekintzak aztertu eta erabakitzeari taktika militarra deritzo. Estrategian gerran garaitzeko erabakiak finkatzen diren bitartean, taktikak gerran gertatzen diren guduetan nola jokatu behar den ezartzen du.\nFuntsean bi estrategia bereizten da gerran: erasoa eta defentsa. Erasoak ekimena erasotzailearen esku uzten badu ere, defentsaren estretegia ere hobetsi da kasu batzuetan. Estrategia egokiena ingurua eta etsaiaren egoera zein diren erabakiko da, nolanahi ere. Sun Tzuk aipatu zuenez:\nClausewitzek, ordea, defentsa hobesten zuen estrategia moduan:\nHistorian gehien erabili den taktika etsaia ustekabean harrapatzea izan da. Makiavelok ohartarazi zuenez, \"\"beti garaipena bilatzen duenak bere jokabidea aldatu behar du denboran\". Aurretik, Sun Tzuk ere baieztatu zuen: \"desbiderapenaren artifizioa duena garaituko da\"\". Praktikan maiz eta era askotan erabili da estrategia mota hau: \"blitzkrieg\" edo tximista-gerra puntu jakin batean indar militar handia pilatuz eta aurreratuz, etsaiaren frontea guztiz hautsiz, edota gerrilla, non definizioz etsaia ustekagabean harrapatzeko indar militar txikien erabilera den. Estrategia honen erabilera sistematikoak gerra asimetriko terminoa ere sortu du: gerran asimetria dago, aurkariek elkarri modu ezberdinetan aurre egiten diotenean gertatzen da, abantaila estrategiko bat eskuratu asmoz . Etsaia arlo taktikoan ustekabean harrapatzeko beste modu bat raid motako erasoa da, non gerra-frontearen atzetik etsaiak menderatzen duen lurraldean jotzen den fronte nagusian etsaiak duen indarra ahuldu asmoz eta besterik gabe norberaren indarra erakutsi eta mehatxu egiteko asmoz. Etsaiaren egitasmoak ezagutzea, beraz, funtsezkoa gerran garaile izateko. Horretarako, espioitza jarduera nabarmena izan da historian zehar. Adibidez, Termopiletako guduan persiarrentzat espioitza- lanak egiten zituen greziar baten eskutik lortu zuten garaipena persiarrek. Berrikiago, XX. mendeko bi mundu gerretan oso nabarmena izan zen espioien erabilera alde batetik eta bestetik. Horrela, gerrako egitasmoei buruzko informazioa modu sekretuan kodifikatzea, etsaiek eskuratu ez dezaten, ohikoa izan da.\nGerrari buruzko pentsamendua.\nSun Tzu eta \"Gerraren antzea\".\nSun Tzu (edo Sun Wu) Txina zaharreko jeneral eta maisu bat izan zen, ezaguna \"Gerraren Antzea\" gerrari buruzko tratadua idazteagatik. \"Gerraren Antzea\" K. a. IV. mendearen inguruan idatzia izan zen, Txina aspalditik astintzen zuten gerra zibilen giroan eta gerrari buruzko ikuspegi arrazional eta berezi bat, taoismoaren filosofian oinarriturik eta, beraz, grina oro baztertuz, azaltzea da bere ezaugarri nagusia. Egun, gerraz gainera, gatazka, lehia eta lorpen-egoera guztietarako aipatzen dira bere irakaspenak, bi mila urte luze pasatuta erabateko gaurkotasuna atxikiz. Bereziki \"Gerraren Antzea\" trataduan nabarmentzen den irakaspena gerra saihesteak dakarren abantaila da. Halaber, gerran izan beharreko ekonomia ere aldarrikatzen du, gerraren helburuetarako ahalik eta bitarteko, ahalik eta gudu gutxien egin behar direla aldeztuz.\nKarl von Clausewitz.\nKarl von Clausewitz prusiar militarrak \"Vom Kriege\" (\"Gerraren gainean\") liburua idatzi zuen XIX. mendean. Bere gerrari buruzko teoria zorrotza da eta bertan azaltzen diren estrategiak eta taktikak mundu osoko militarrek jarraitu dituzte geroztik. Clausewitzen esanetan, gerraren funtsa soziala bada ere, gerra \"kameleoi\" bat da, etengabe aldatu egiten baititu bere ezaugarriak, gerra menderatzen duen elementu soziala zein den. Hiru elementu bereizi zituen Clausewitzek gerran: jendailaren indarkeria irrazionala, gorrotoak eta herrak bultzaturik; gerraren ziurgabetasuna, jeneralek kudeatzen dutena eta gerraren funts politikoa, gerra gobernu tresna bilakatzen duena . Dena den, gerraren definizio sinplea eman zuen: gerra borroka da, etsaia gure nahietara makurtzeko. Sun Tzuren \"Gerraren Antzea\" trataduan ez bezala, ordea, Clausewitzek ez du hobetsiko garaipena gerra piztu aurretik, gerrari aurre egin nahi ez izatea ahuldade zantzua baita. Bere iritziz, gerran gizalegez jokatzea ere baztertu behar da:"}
{"id": "49812", "revid": "499", "url": "https://eu.wikipedia.org/wiki?curid=49812", "title": "Naziarteko harremanak", "text": ""}
{"id": "49813", "revid": "119347", "url": "https://eu.wikipedia.org/wiki?curid=49813", "title": "Mikel Go\u00f1i", "text": "Mikel Go\u00f1i Martikorena, pilota arloan Go\u00f1i II.a deituraz ezaguna (Oronoz-Mugairi, Baztan, Nafarroa Garaia, 1977ko apirilaren 25a) esku huskako pilotari profesional ohia da. Aurrelari aritzen zen. 1,84 metro luze da, eta 104 bat kilo pisatzen du. Indar itzela eta teknika bikaina zituen, pilotan aritzeko sekulako dohainak, baina pilotan titulu nabarmen bakarra besterik ez zuen irabazi (Nafarroako 2001eko lau eta erdikoa), ondo prestatzen eta bere gorputza zaintzen jakin izan ez zuelako; horregatik kaleratu zuen Aspe enpresak 2009an. Geroztik ez du goi mailako partidarik jokatu, baina oso pilotari ospetsua izan da, jendetasun handikoa, oraindik jendetzak erakartzen baitzituen bere partidetara, eta hedabideetan sarri azaldu izan da, pilotaz kanpoko gaiengatik ia beti.\nKirol ibilbidea.\nProfesionaletako lehen partida Tolosako Beotibarren jokatu zuen, 1996ko otsailaren 17an. Aitari kasurik egin gabe, ikasketak utzi zituen une hartantxe. Orduz geroztik, oso kirol ibilbide gorabeheratsu izan zuen. Lehendabiziko urteetatik erakutsi zuen dohain handiko pilotaria zela, indartsua eta ausarta. Gero, ordea, titulu nagusietatik bakarra besterik ez zuen lortu: Nafarroako 2001eko lau eta erdiko txapelketa, finala Carlos Armendaritzi irabazita. Joaqu\u00edn Plaza prestatzailearen babesean entrenatu zuen urte huraxe izan du Mikel Go\u00f1ik bere pilotari karrerako hoberena. Zaleek bereziki gogoan dute 2001eko abuztuan Gasteizko Andre Maria Zuriaren jaietan Belokiren aurka jokatu eta 22-21ekoarekin irabazi zuen partida aparta, esku huskako pilotan inoiz jokatu den buruz buruko partidarik hoberenetakoa. Urte haren hondarrean, abenduaren 8an, Mari Mar Romero alcorcondarrarekin ezkondu zen.\nBere pilotari karrera osoan, pilotalekuetan egindakoagatik baino gehiago, pilotalekuetatik kanpoko egintzengatik azaldu izan da hedabideetan. Parrandazale amorratua, egoera txarrean agertzen zen frontoietara (kokainaren mendetasuna zuelako zurrumurrua ere zabaldu zen; berak gai hori hartzen zuela onartu zuen, baina mendetasuna zuenik ukatu). Gainera, ez zuen diziplinarik egunero eta behar bezain gogor entrenatzeko, ez eta dietarekin eta gaueko atsedenarekin gorputza zaintzeko ere. Sasoi hoberenean zenean, 2001ean, 93 kilo pisatzen zuen, baina laster gainditu zituen 100 kiloak, eta neurri horretatik gora dabil geroztik. Maila goren-gorenean aritzeko eta titulu nagusi guztiak irabazteko bezainbesteko dohainak zituen arren (pilotazale askoren ustez, bere garaiko pilotaririk handiena izateko aukera eskuan izan zuen), entrenatzen ez zenez eta gorputza zaintzen ez zuenez, askotan aise galtzen zituen partidak, apustuzaleen amorraziorako. Gehiegizko pisua izateak ere eragotzi egiten zion defentsan behar bezain arin ibiltzea, eta partida luzatuz gero nekeak erasaten zion. Hala eta guztiz ere, bere eraso joko ikusgarriarekin eta berebiziko jendetasunarekin, jende andana handiak erakartzen zituen bere partidak ikustera (haietako asko, parranda giroan ezagututako gazteak): gutxik bezala betetzen zituen beti pilotalekuak. Aspe enpresatik emandako abisu guztiek ere ez zuten oneratu, ordea, eta kaleratu egin zuten 2005eko apirilean.\nGoi mailako pilotatik kanpora, bi urtez Ordago pilota enpresan jardun zuen. Sasoia pixka bat berreskuratuta, Aspek kontratatu zuen berriro, eta, 2007ko ekainaren 24an, atzera ere maila goreneko partida bat jokatu zuen, Lasa atzean lagun zuela, Eugi eta Laskurainen aurka. Galdu arren, joko puntu ederra erakutsi zuen Mikel Go\u00f1ik, eta enpresaren nahiz zaleen itxaropenak piztu zituen berriro. Gorabeheratsu izaten jarraitu zuen, ordea, eta 2009ko ekainean Aspek behin betiko kaleratu zuen.\nBizitza, goi mailako pilotatik at geratu eta gero.\nEsku huskako pilotarien elitetik kanpora geratu zen arren, geroztik ospeari eutsi zion, hainbat telebista saiotan (ETB 1eko \"Euskal Herriko 101 Gaztelu\"n, ETB 2ko \"El Conquistador del Fin del Mundo\"n, eta abarretan) agertzen baitzen. Urtean hainbat partida jokatzen jarraitu zuen (2011n, 97 partida; eta 2012an, 102, eliteko pilotari gehientsuenek jokatutakoen bikoitza): herrietatik zein pilota klubetatik zuzenean kontratatzen zuten, edota Garfe zein Egursport pilota enpresen bidez (Aspe eta Asegarce baino maila apalagoko enpresak), eta partidetara jendetzak erakartzen jarraitzen zuen.\nBere seme Mikel Xabier eta Ikerrez arduratzeak bizimodu lasaiagoa hartzen lagundu zion, aldi batez gaztaroko gehiegikeriak atzean utzita. Hala ere, trafiko arauak hausteagatik hainbat arazo izan zituen, baita gidabaimeneko puntu guztiak galdu eta baimena berriz atera behar izan ere. 2011ko abuztuan, kirol arroparen denda bat ireki zuen Arraiozen (Baztan, Nafarroa Garaia), jaioterritik hurbil, orduan emazte zuen Mari Mar Romerorekin batera. Mari Marrengandik banandutakoan, Gasteiza (Araba) joan zen bizi izatera.\n2014an Anotzibarrera (Nafarroa Garaia) joan zen bizi izatera. Han alokatuta zuen etxebizitzatik marihuana landare batzuk lapurtu zizkiotela-eta, bi pertsonari legez kontrako atxiloketa, mehatxuak eta lesioak egin zizkien, 2014ko azaroaren 30etik abenduaren 2ra bitartean. Egin zioten epaiketan, gertaera horiek frogatutzat eman ziren. Horrenbestez, zortzi urte eta hiru hilabeteko kartzela zigorra ezarri zioten 2017ko irailean. 2018ko abuztuaren hasieran sartu zen espetxean. Hiru urte eta bi hilabetez Araba espetxean preso egon eta gero, 2021. urtearen bukaeran atera zen kalera, hirugarren gradua lortuta. 2022ko urtarrilean ETB 1eko \"Abiapuntua\" saioan emandako elkarrizketan adierazi zuenez, \u00abHirugarren gradua bi ahoko ezpata da, askatasuna da baina gauzak ondo egin behar dituzu. Berriro espetxera itzultzea sekulako kolpea litzateke.\u00bb"}
{"id": "49814", "revid": "1519", "url": "https://eu.wikipedia.org/wiki?curid=49814", "title": "Go\u00f1i (argipena)", "text": "Go\u00f1i leku-izen bat da, abizen bat eratu duena."}
{"id": "49815", "revid": "103793", "url": "https://eu.wikipedia.org/wiki?curid=49815", "title": "Eugi (argipena)", "text": "Eugi hitzak adiera bat baino gehiago izan ditzake:"}
{"id": "49817", "revid": "201", "url": "https://eu.wikipedia.org/wiki?curid=49817", "title": "Gerra Zibila Euskal Herrian", "text": ""}
{"id": "49819", "revid": "336", "url": "https://eu.wikipedia.org/wiki?curid=49819", "title": "Jarraipenaren Gerra", "text": "Jarraipenaren Gerra (; ) 1941. urteko ekainaren 25ean hasi eta 1944ko irailaren 19raino iraun zuen, eta SESB eta Finlandiaren arteko azkenengo gerra sendoa izan zen, II. Mundu Gerra zirauen bitartean.\nJarraipenaren gerra izena jaso zuen Neguko Gerra ondoren izan baitzen. Baina gerra honetan, Alemania naziaren indarrak jokoan jarri ziren finlandiarren alde, Leningrad hiriburu sobietarra menperatzeko asmoarekin.\nBritainia Handiak ere Finlandiari gerra deklaratu zion, 1941ko abenduaren 6ean, baina ez zuen gerran zuzenki parte hartu, eta AEBrekin batera SESBi laguntzak emateaz arduratu zen.\nGerra 1947an bukatu zen, Parisko bake-akordioan.\nGerraren gakoak.\nFinlandia, II. Mundu Gerran, ardatzarekin parte hartu zuen herrialde demokratiko eta ez-faxista bakarra izan zen, eta aliatuen haserrea jaso behar izan zituen. Esan daiteke, Finlandia, ez zela Erroma-Berlin-Tokio ardatzean sartu, gero Italiak egingo zuen bezala, bere interesak babesten saiatu zen, defenditzeko lortu zitzakeen herrialdeen babesa eskatuz.\nNeguko Gerra, sobietarren eraso batengatik hasi zen. Jarraipenaren gerran aldiz, finlandiarrak hasi ziren erasotzen lehenengo, Neguko Gerraren kalteak berreskuratu nahian. Finlandiarrak, Bizargorri Operazioan parte hartu zutela argi dago (jarraipenaren gerraren bidez), baina haiek, ez zuten SESB menperatzeko egin alemaniar edo italiarren antzera, finlandiarrek, beraienak ziren lurraldeak berreskuratzeko egin zuten ofentsiba, hori bai, ardatzaren laguntzarekin. Froga argiena finlandiar juduak, behartu gabe, Bizargorri Operazioan parte hartu zutela da.\nGerra baino lehen.\nII. Mundu Gerra aurretik.\nNahiz eta Karelia ekialdeko biztanleak, ez ziren inoiz finlandiarrak izan, hauek kultura antzekoa zuten eta finlandieraz mintzatzen ziren. Finlandia herrialde independente bihurtu zenean, finlandiar eta ekialdeko kareliar guztiek, eskualdea Finlandiaren menpe egotea nahi zuten. Eskualdea eskuratzen saiatu ziren demokratikoki, Nazioen Ligaren bidez, baina eskaerak eskaera soilean gelditu ziren. Finlandia, SESBen aurka defentsa eraikitzeko aliatuak bilatzen ari zen. Polonia, Lituania, Letonia, Estonia eta herrialde eskandinaviarrekin aliantzak osatzen saiatu zen, baina herrialde hauek SESBetik defenditzeko behar haina arrazoi ez zeukatenez, ez zen aliantza argirik gauzatu. Finlandiak laguntza behar zuen, SESB begiak Finlandian ezarriak zituen, eta orduan Alemania, finlandiarrei babesa eskaini zien, SESB, iparraldetik, gertutik kontrolatzeko. Honetaz konturatzean, SESBek, Alemaniarekin hitz hartu zuen bake-akordioa erabiliz, Finlandia babesgabea erasotzea erabaki zuen (Neguko Gerra).\nNeguko Gerra.\nFinlandiarrek SESBen erasoei aurre egin zien, eta independente gelditzea lortu zuen. Alemania ordurako, Bizargorri Operazioa abian jartzen ari zen, eta finlandiarrei bake-akordio bat sinatzea eskatu zion SESBekin, etorriko zena aurreratuz. Bake-akordioan, finlandiarrek, lur asko galdu zituzten, SESBekiko gorrotoa piztuz.\nBake garaia.\n1940ko Moskuko bake-akordioa, oso txarra izan zen finlandiarrentzako. Finlandiar armadaren porrota zirudiena, politiko eta negoziatzaileen porrota izan zen, alemaniarren presiopean zeudenak. Finlandiak ia irabazia zuen gerra, porrota bilakatu zen. Hauen artean, Finlandiar Karelia berreskuratzeko planak egiten hasiak ziren, alemaniarrei laguntza eskatuz, hauek espero zuten bezala.\nBitartean, Alemania naziak, Eskandinavia eraso zuen 1940ko apirilaren 9an. Suedia eta Finlandia, ez ziren okupatuak izan, Alemaniak, herrialde bien laguntasuna espero baitzuen SESBen aurka.\nAdolf Hitleren interesa Finlandian jarri zen orduan. Bizargorri Operazioa abian jarri nahi zuen, eta bere armada SESB iparraldetik eraso nahi bazuen, finlandiarren laguntza behar zuen. Orduan Finlandia eta Alemaniaren arteko negoziaketak hasi ziren. Alemaniak, Karelia eta galdutako eskualdeak itzuliko zizkiola esan zion Finlandiari, honek, SESBi laguntza ematen ez bazion eta bere armada Finlandiatik zehar , SESBen mugara iristen baimentzen bazion.\nGerra.\nHasiera.\nAlemaniarrak, Petsamo eskualdean zeuden, SESB erasotzeko prest. Finlandiarrak aldiz, \u00c5land Uharteetan zeuden, sobietarrek, irlak menperatuko zituztelakoan. SESB, Alemania Finlandian zegoen susmoak zituen, eta zalantzak kentzeko, 18 hiri finlandiar bonbardatzea erabaki zituen. Bonbardaketak aliatuek ere gaitzetsi zituzten\nOrduan, 1941eko ekainaren 25ean, Bizargorri Operazioa hasten zela ikusirik, Petsamon zeuden tropa alemaniarrak, SESB erasotzen hasi ziren. Finlandiarrak aldiz, Karelia eskualdea erasotzen hasi zen, hego-ekialdetik batez ere. SESB arerioz josita zegoen, eta mendebaldean zeukan muga osoan zehar aurkariak erasotzen ari zitzaizkion.\n1941eko finlandiarren erasoa.\nEkainaren 21erako finlandiar tropak mugan zeuden. SESBek Neguko Gerran bezalako armada bat izango zuela uste izan zuen, baina egia esan gizon kopuru bikoitza lortu zituen gerra honetarako. Bi gerren arteko bitartean, alemaniarren laguntzekin gizonak prestatzea lortu baitzuten. Iparraldean aldiz, alemaniarrak erasoka ari ziren eta oraindik iritsi ez ziren gizon batzuk, Suediatik mugara zihoazen.\nSESB prestatua zegoen gerrarako, baina ez zeukan indar askorik eta hasieratik atzeraka egiten joan zen.\nAlemaniarrak hegazkinekin erasotzen hasi ziren Leningrad hiriburua, eta bertako biztanleei, hiriburutik gertu zeudela abisatu zien. SESBek ezin zuen finlandiarren eta alemaniarren aurka borrokatu iparraldean, gehiegi ziren.\nFinlandiarren konkistak.\nUztailaren 9an erasotzeko agindua emana zegoen, eta finlandiarrak, mugatik Leningraderantz abiatu ziren. Finlandiarren tropa guztiak bertan aurkitzen ziren, beraz orain, finlandiar armada guztia bat eginda zegoen, Neguko Gerran gertatu ez zena. SESBen erresistentzia oso txikia aurkitu zutenez, erraz lortu zuten 3 hilabetetan Karelia guztia eskuratzea, Neguko Gerran SESBek lapurtutako lurrak eta ekialdeko Karelia ere, inoiz Finlandiarena izan ez zena.\nAlemaniarrak aldiz, arazo gehiago izan zituzten sobietarrak garaitzeko. Bizargorri Operazioa hasi eta aste batean, hasi ziren Petsamotik SESB erasotzen. Hala ere, nahiz eta sobietarren defentsa gogorra, hau puskatzea lortu eta SESBen sartu ziren, SS gizonekin.\nFinlandiarren arazo nagusia, Suedia eta Britainia Handia izan ziren. Finlandiak, ez zuela Alemaniarekin kolaboratuko esan zien, baina hilabete bat beranduago gerran sartu ziren biak SESBen aurka, eta bi herrialdeak iruzurtuak sentitzen ziren. Hala ere, Suedia, nahiz eta neutral bezala defini heuren burua, Alemaniarekin kolaboratzen hasi zen ere.\nBere baitan, eta gerraren irabaziak finlandiarren galerak tapatu ezinik, Finlandia, Alemaniarekiko gero eta menpekotasun handiagoa zuen, janari eta munizio kontuetan.\nBritainia Handiak Finlandiari gerra deklaratu zion 1941. urteko abenduaren 6ean, finlandiarren independentzia egunean. Britainiarrek, Alemaniak Finlandiatik bota nahi zituzten, eta beraien herrialdetik botatzeko esan zien finlandiarrei, trukean Neguko Gerra aurreko mugak izango zituen. Finlandiak, bere baitan, Karelia eskualde osoa zeukan orain, ez zegoen hau uzteko asmotan eta proposamena ukatu zuenez, britainiarrek gerra deklaratu zioten.\nFinlandiak Alemaniarekin egindako akordioaren erdia bete zuen. Bere babespean, Finlandiak, bere lurraldeak handitu zituen eta Leningrad hiriburuaren ondoan kokatu zuen muga, alemaniarren eskutan. Finlandiarrek ez zeukaten SESB erasotzeko asmorik eta hurrengo 2 urteetan, gerra bukatu zeneraino, ez zuten berri sobietarren aurkako erasorik egin.\n1942-1943.\nBizargorri Operazioa aste gutxi batzuk iraun behar zuen. Britainia Handiak eta AEBk ere, abuztuan amaituko zela uste zuten. Finlandiarrak urduritzen hasiak ziren. Mugak luzatu zituzten, baina mugen egonkortasuna alemaniar soldaduek ekarri behar zuten. SESB aldi berean, finlandiarrekin bake-akordioa sinatzeko saiakerak egiten hasi zen, behintzat herrialde baten ustezko erasoa ekiditeko. Hala ere, finlandiarrek ez zuten onartu, egindako konkistak ezerezean geldituko zirelakoan. Finlandia, Leningrad hiriburuaren gainean zeuden, baina alemaniarrak ez ziren erasotzen ausartzen.\nBitartean, Suedia, isolatuta zegoen Alemaniaren menpe zeuden Finlandia eta Norvegiaren artean, eta ez zuen Alemaniarekin kolaboratzea beste irtenbiderik.\nLaguntza Internazionala.\nNeguko Gerran bezala, suediar boluntario asko eta asko izan ziren. SSko armadetan norvegiar eta daniar boluntarioak egon ziren, Alemaniaren alde borrokatu zutenak.\nEstoniarrak, gerra honetan, gogo handiz aritu ziren ere, eta finlandiarren alde borrokatu zuten, herrialde lagun honen mugak zabaltzeko. Gerra bukatzean, sobietarrek, ihes egitea lortu ez zuten estoniarrak exekutatu zituzten, Estonia, SESBen menpe zegoelako.\nJuduak Finlandian.\nFinlandiak, ez zituen Alemania naziaren pentsamenduak onartzen eta juduak lasai bizi ziren bertan, guztiz onartuak baitziren eguneroko bizitzan. Haietariko asko gainera, finlandiar armadan parte hartu zuten, eta Alemania juduak, Alemaniatik Finlandiara jotzen zuten babes bila.\nHala ere, Finlandiak, ez zuen apal jokatu sobietarrekin, eta bahitutakoak Gestapoen esku uzten zituen.\nSESBen susperketa.\nFinlandia galdua zegoen. Alemaniaren porrotak, Finlandiaren botere apala agerian uzten zuen. SESBekin bake-akordio batera iristen saiatu zen orduan, lortutako lurraldeak mantentzeko nahiarekin, baina SESBek ez zuen akordiorik nahi eta Finlandia suntsitzeari ekin zion. Hasieran airezko bonba saio batzuk bota zituen Helsinki, Kotka eta Oulun, baina hildakoak eskuko hatzekin kontatu ziren, finlandiarren airezko botereari esker.\n1944ko ekainaren 9an, Sobietar Batasuna, Alemania jada jokoz kanpo utzi zuela, Finlandia erasotzen hasi zen Karelian. Bigarren egunerako, soldadu sobietarrak defentsa finlandiarra igaro zuten eta Finlandiaruntz abiatu ziren, herrialde honen independentzia arriskuan ipiniz. Petrozavodsk hiriburu kareliarra, 1944ko ekainaren 28an berreskuratu zuten sobietarrek.\nFinlandia arriskuan zegoen, eta Adolf Hitlerrek, SESBek menperatzeko beldurra zeukanez, Alemaniako hainbat soldadu bidali zituen hara defentsa sendoa eraikitzeko. Finlandiarren armada modernoei esker, defentsa horrek aski iraun zuen denbora tarte handi batean. Honela, SESBek Neguko Gerra bukaerako mugak mantentzea lortu zituen eta finlandiarrez nazkatuta, begia Polonian jartzea erabaki zuen. Finlandiarrak, gerraz nazkaturik, bakea onartu zuten gogo txarrez.\nAmaiera.\nSESBek Estonia menperatu zuen, eta bake-akordio bat sinatzera behartu zien finlandiarrei, Tallinn hiriburutik, Helsinki tiroetatik gertuago baitzeukaten. Orduan, Finlandiak, 1940. urteko mugak berreskuratu zituen, Petsamo eskualdea galdu eta gainera, Porkkala penintsula (Helsinki hiriburuaren ondoan) sobietarren esku gelditu ziren. Irailaren 19an sinatutako bake-akordioan, SESBek, finlandiarrei, alemaniarrak Finlandiatik botatzeko eskatu zien, ordainetan herrialdearen independentzia onartuko zuten. Alemaniar soldaduak botatzeko garaia iritsi zen finlandiarrentzat, beste gerra batean sartuko zuena, Laponiako Gerra."}
{"id": "49820", "revid": "119347", "url": "https://eu.wikipedia.org/wiki?curid=49820", "title": "Alt Pened\u00e8s", "text": "L'Alt Pened\u00e8s Kataluniako erdialdean dagoen eskualdea da, Bartzelonako probintzian. 592.77 km2-ko azalera dauka eta 2006an 96.779 biztanle zituen (163.27 biz./km2).\nMugakideak.\nMugakide eskualde hauexek ditu: Iparraldean Anoia, ekialdean Baix Llobregat, hegoaldean Garraf eta mendebaldean Alt Camp eta Baix Pened\u00e8s.\nUdalerriak.\nHogeita zazpi udalerrik osatzen dute, hauek izanda populatuenak:"}
{"id": "49823", "revid": "3829", "url": "https://eu.wikipedia.org/wiki?curid=49823", "title": "Labrit pilotalekua", "text": "Labrit pilotalekua Iru\u00f1eko pilotaleku nagusia da.\nIzena.\nIzena kokapenarengatik datorkio, Joanes Albretekoa kalea eta Labriteko jaitsieraren artean baitago (Joanes Albretekoa (1469-1516), Nafarroako erregearen omenez).\nHistoria.\n1952an eraikia, maila altuenetako frontoien artean ez da oso handia, luzera 36 m baitu, pala motzean eta eskuz pilotan aritzeko egokia. Berriki (2008tik aitzina) erremonte partidak ere izan dira, pilota egokiak baliatuta. 1986an berrikuntza lanak egin ziren. 2002an ere, Munduko Pilota Txapelketarako berritu zuten pilotalekua, moldaketa sakonagoak eginez, eta, nahiz eta edukiera zertxobait murriztu, 1.200 inguru lagunentzako tokia badu. Aforoa, ordea, 933 eserlekukoa da. Berritzea egin artean, pilotalekuko frontisa eta hormak, ezkerrekoa eta errebotea, zuriak ziren, eta lurzorua \"Portland\" motako zimenduzkoa, fina eta azkarra. \nIru\u00f1eko udala da jabea, Nafarroako Pilota Federazioak kudeatzen badu ere. Egoitza bertan du eta. Enpresen partidak eta kluben entrenamenduak tartean, gehi federazio mailako partidak, norgehiagoka andana egiten dira Labriten. Halaber, udalak eratutako hainbat kirol zein kultura-ekitaldi ospatzen dira noizean behin, hala nola sanferminetan haurrentzako jaialdiak eta jolasak, mitin politikoak eta bestelako ospakizunak."}
{"id": "49824", "revid": "1150", "url": "https://eu.wikipedia.org/wiki?curid=49824", "title": "Labrit pilotaleku", "text": ""}
{"id": "49825", "revid": "119347", "url": "https://eu.wikipedia.org/wiki?curid=49825", "title": "Bergued\u00e0", "text": "Bergued\u00e0 Kataluniako iparraldean eta erdialdean dagoen eskualde zabala da, Bartzelonako probintzian, Lleidako probintziaren mugan. 1184.89 km2-ko azalera dauka eta 2009an 41.744 biztanle zituen (35.23 biz./km2).\nBerga du herriburua.\nMugakideak.\nEskualde mugakideak iparraldean Cerdanya eta Ripoll\u00e8s ditu, hegoaldean Bages, ekialdean Osona eta berriro Ripoll\u00e8s eta mendebaldean Alt Urgell eta Solson\u00e8s.\nUdalerriak.\nHogeita hamaika udalerrik osatzen dute, hauek izanda populatuenak:\nInguru naturala.\nEskualdea Kataluniako Aurrepirinioan kokatuta dago, Andorra eta Frantziatik gertu. Iparraldean, 2.000 metrotik gorako mendiak topatzen ditugu, ipar-mendebaldeak tontorrik altuenak ditugularik, Pedraforca (2.506) horien artean. Cad\u00ed eta Moxer\u00f3-ko mendilerroek Natura Parkea osatzen dute iparraldeko zonalde hartan.\nBestela, ibarren artean aipatzekoa da Llobregat ibaiak osatutakoa, eskualdearen ipar-ekialdean sortzen dena."}
{"id": "49826", "revid": "512", "url": "https://eu.wikipedia.org/wiki?curid=49826", "title": "Amorru (gaixotasuna)", "text": "Amorrua edo errabia gaixotasun infekziosoa da, nerbio-sistema kaltetzen duena. Birus batek eragiten du, ARN motakoa, amorruaren birusa hain zuzen ere.\nLouis Pasteurek sortu zuen eritasun honen aurkako txertoa 1885ean.\nEragilea.\nAmorruaren eragilea Errabdobirusen taldeko birusa da. Birus hauek ARN dute material genetiko gisa eta simetria helikoidaleko kapsidea.\nPrebalentzia.\nAmorruaren kasu gehienak garapen bidean dauden herrialdeetan gertatzen dira, hots, Afrikan, Asian eta Hego Amerikan. Amorruaren ondorioz mundu osoan 45.000 lagun inguru urtero hiltzen direla kalkulatzen da.\nEuskal Herrian amorrua aitortu beharreko gaixotasuna da, azken 30 urteetan kasu bakar bat agertu ez den arren.\nInfekzioa.\nAmorrua zoonosia da, hau da, animaliek transmititutako gaitza. Amorruaren birusak animaliak infektatzen ditu, eta hauek bektore moduan jarduten dute. Animalia gaixoen listuan agertu ohi da birusa, eta haginkada baten bidez pasatzen da gizakira.\nAnimalia basatiak zein etxeko animaliak amorruaren bektoreak izan daitezke. Batez ere otsoak, txakurrak, azeriak, mofetak, mapatxeak, katuak eta saguzarrak (azken hauek aerosolen bitartez ere kutsa dezakete).\nHaginkada egin ondoren birusa inokulazio puntuan ugaltzen da, eta hortik -poliki bada ere- nerbio-sistemara abiatzen da. Hilabeteak pasatzen dira birusa nerbio-sisteman sartu arte, eta fase horretan gaixoak ez ditu sintomak garatzen, edo sintoma arinak besterik ez. Bizkarrezur-muinera iristerakoan, aldiz, birusa azkar abiatzen da burmuinetara. Bertan, neuronak kaltetzen ditu eta entzefalitisa sortzen du. Honek, muskuluen espasmoekin batera, gaitzaren ondorio larriak dakartza, heriotza eragingo dutenak.\nSintoma klinikoak.\nAipatu denez amorruaren inkubazio-epea oso luzea izan daiteke, urtebeteraino. Batzuetan, berriz, lehenago bukatzen da, bi hilabeteetan. Inkubazio-epea nerbio-sistemara ailegatu arte birusak behar duen denbora izaten da, sintomarik gabeko epea.\nBurmuinetara iristerakoan lehenengo sintoma nabariak agertzen dira, neurologikoak batik bat: sukarra, ondoeza, herstura, depresioa, eztarriko espasmoak, gehiegizko listu-ekoizpena, buruko-asaldura handia..., koma-egoeran bukatzen direnak. Heriotza arnas aparatuaren paralisiak eragin ohi du.\nTratamendua.\nTratatu ezean amorrua hilgarria da beti. Birusaren aurkako tratamendu bakarra immunizazioan datza. Animalia amorratuaren haginkadaren ondoren immunizazio bikoitza duen tratamendua aplikatzen da:\nGaitzaren inkubazio epea luzea denez, immunizazio aktiboa oso eraginkorra da, txertoa jartzen denetik 3-4 asteetan antigorputzak sortzen baitira. Birusa nerbio-sistemara iritsi denean, aldiz, immunizazioak ez du ezertarako balio.\nProfilaxi mailan etxe-abereen txertaketak oso eraginkorra dela erakutsi du, herrialde garatuetan amorrua desagerrarazi baitu."}
{"id": "49831", "revid": "95857", "url": "https://eu.wikipedia.org/wiki?curid=49831", "title": "Iru\u00f1eko Udala", "text": "Iru\u00f1eko Udala Iru\u00f1ea hiria gobernatzen duen udal erakundea da. Horren buruan alkatea dago, zein 1979tik aurrera hauteskunde unibertsalen bidez aukeratzen den. Egungoa Navarra Suma alderdiko Enrique Maya da.\nKokalekua.\nUdaletxearen eraikina Iru\u00f1eko Alde Zaharrean dago, Udal Plazan.\nAtzealdean, Santo Domingoko merkatua, Done Jakue plaza eta Burguen plaza ditu, alboan berriz, Santo Domingoko aldapa.\nUdaletxearen historia.\nEtxe hori dagoen eremuan hainbat izan dira, historian. Hala, 1753. urtean, itxura primitiboko lehenengo udaletxea lurrera botatzea erabaki zen, eta Juan Migel Goieneta arkitektoa udaletxe berri bat eraikitzen hasiko zen. 1755ean, Jos\u00e9 Zay Lordak rokoko estiloko fatxada bat egin zuen, eragin barrokoekin. 1756an, goiko aldea Juan Lorenzo Catal\u00e1nen eskutik aldatu zen. Fatxada hori da antzinako eraikinetik geratzen den zati bakarra. Eraikinaren barrualdea 1951n suntsitu zen, udaletxea berregiteko, Jose Iarnotz Orkoienen eskutik.\nAlkateak.\nHauek izan dira Iru\u00f1eko azken alkateak:\nIru\u00f1eko udal hauteskundeak.\n1976.\nAlkatea: Francisco Javier Erice Cano (PSOE). Franco hil ondorengo trantsizio aldiko Iru\u00f1eko lehenengo alkatea. Alkatetza motza izan zuen, 1976ko otsailaren 1etik urriaren 10a arte. Haren ondorengoa Tomas Caballero alkatea izan zen, FNI alderdikoa (Frente Navarro Independiente).\n1979.\nAlkatea: Julian Balduz (PSOE) izan zen, 1979ko hauteskundeetan, Madrilgo presidentzia zeukan UCD alderdiak boto gehienak izan zituen arren, 27 zinegotzitik 8. Bigarrena HB izan zen, 7 zinegotzirekin. Hirugarrena PSOE 5 zinegotzirekin, eta hauen atzean UPN beste 5ekin. EAJk 2 eskuratu zituen.\nSozialistak alkatetzara ailegatu ziren ezkerreko alderdien eta nazionalisten laguntzarekin. Patxi Zabaleta buru zuen HBk sozialisten alde bozkatu zuen UCDk boterea lor ez zezan. Balduz, Iru\u00f1eko alkate gazteena izan da, 32 urterekin.\n1983.\nAlkatea: Julian Balduz (PSN-PSOE). 1983ko hauteskundeetan Julian Balduz berriro aukeratuta atera zen, oraingo honetan PSN-PSOEren izenean, urte horretan PSNk PSOEn barnan autonomia lortu baitzuen.\n1987.\nAlkatea: Javier Chourraut (UPN). 1987ko hauteskundeetan, lehenengo bi taldeen artean, UPN (oraindik AP -egungo PP- alderdiarekin batu gabe) eta PSN-PSOE) berdinketa gertatu zen zinegotzien kopuruari zegokionez, zazpina. Alkatetza UPNrentzat izan zen, PSNk baino 150 boto gehiago jaso baitzituen.\n1991.\nAlkatea: Alfredo Jaime Irujo (UPN-PP). Alkatetza zerrenda bozkatuarentzat izan zen, UPNrentzat hain zuzen ere. Oraingo honetan, Alderdi Popularrekin batera aurkeztuta, hautagaia Alfredo Jaime izan zen.\n1995.\nAlkatea: Javier Chourraut (CDN). Hauteskunde hauek arestian UPNren barruan gertaturiko zatiketak markatu zituen. Zatitutako adarrak, CDNk hain zuzen ere, alkatetza eskuratu zuen, udalean sarrera ederra egindakoan eta bigarren indarra bihurtutakoan. UPNk alkatetza jaso ez zezan, PSNk zein NEBk bozkatuta, Javier Chourrautek alkatetza bigarren aldiz eskuratu zuen, oraingo honetan sortu berriko alderdiarekin.\n1999.\nAlkatea: Yolanda Barcina (UPN-PP). 1999ko hauteskunde hauetan, UPNk zerrenda bozkatuena izaten jarraitu zuen. Euskal Herritarrok plataformak bigarren postua lortu zuen, 6 zinegotzi lortuta eta PSN hirugarren postura igoaraziz. CDNk eta NEBk 3 eta 2 eskuratu zituzten hurrenez hurren. UPN eta CDNren arteko itunak alkatetza Yolanda Barcinari eman zion, Iru\u00f1eko lehendabiziko emakumezko alkatea bihurtuz.\n2003.\nAlkatea: Yolanda Barcina (UPN-PP). Zinegotzi bat gehiago jasota, UPN lehendabiziko indar politikoa zen berriz. Batasunak ezin izan zuen bere burua aurkeztu, legez kanpo baitzegoen. Iru\u00f1ea Berria hautagaitzari ere debekatu zitzaion. Honek, hala ere, bere aldeko botoa eskatu zuen (ofizialki boto nulotzat jo zena). Boto nulo horretan oin hartuz, Iru\u00f1ea Berria plataformak zinegotzi bat aldarrikatu zuen Iru\u00f1eko Udalean. PSN bigarrena izan zen, 5 eserleku lortutakoan, NEBk 3, eta EAJ-EAk, Aralarrek eta CDNk bina. UPN eta CDNren arteko hitzarmena berrituta, Yolanda Barcinak jarraitu zuen alkatetzan.\n2007.\nAlkatea: Yolanda Barcina (UPN-PP). UPNk aurreko hauteskundeetan lortutako zinegotzien kopuruari eutsi zion. Uxue Barkos zerrendaburua zeukan Nafarroa Baik, aurkezten zen lehenengo aldian, udaleko bigarren indarra bihurtu zen, 8 zinegotzi lortuta. PSNk eta ANV-EAEk -Iru\u00f1ean aurkeztea zuenak- 4 eta 2 hurrenez hurren. CDN eta NEB ordezkaritzarik gabe geratu ziren. Honela, ezin izan zen lehengo bi legegintzalditako ituna berretsi. PSNk gobernu alternatiboa lortzeko giltza zeukan, baina, azkenean, abstenitzean, Yolanda Barcinak hirugarren aldiz jarraian alkatetza lortu zuen.\n2011.\nAlkatea: Enrique Maya (UPN). UPNk eta PPk batera aurreko hauteskundeetan lortutako zinegotzi kopuru bera lortu zuten, eta gauza bera gertatu zen NaBai eta Bilduren batuketarekin (aurrekoetan NaBai + ANV). PSNk zinegotzi bat galdu zuen, Ezkerraren mesedetan, eta CDNk galdu zuen ordezkaritza. Alkateak guztira 13 aldeko boto lortu zuen (UPN + PP), Uxue Barkos beste hautagaiaren aurretik geldituz (11 aldeko boto: NaBai, Bildu eta Izquierda-Ezkerra).\n2015.\nAlkatea: Joseba Asiron (EH Bildu). Bigarren indar bozkatuena izan arren, alderdi abertzale eta ezkertiarren arteko akordioari esker alkatetza lortu zuen. Horrela, Asironek EH Bilduren, Geroa Bai-ren Aranzadiren eta I-E-ren botoak jaso zituen bere alde, azken urtetakoaren aurrean aldaketa gauzatuz.\n2019.\nAlkatea: Enrique Maya (NA+). UPN, PP eta Cs alderdi eskuindarrek osatutako koalizioa gehiengo osotik zinegotzi bakar batera gelditu zen (13 zinegotzi), eta PSNk bere burua bozkatzeari esker, Maya Iru\u00f1eako alkatetzara itzuli ahal izan zen. Asironek EH Bilduren 7 zinegotzien eta Geroa Bairen 2 zinegotzien sostengua jaso zuen.\n2023.\nAlkatea: Cristina Ibarrola (UPN). Zenbaketan zehar UPNren eta EH Bilduren arteko lehia estua izan ondoren, alderdi erregionalista gailendu zen. Hala ere, 2019ko NA+ koalizioarekin alderatuta behera egin zuen eskuin espainiazalea (UPN, PP eta Cs koaliziokideek bi eserleku galdu zituzten guztira). Hauteskundeen ondoren \u00abgehiengo aurrerakoia\u00bb osatzeko saiakerak egon ziren arren, PSNk ezker abertzalearekin hitz egiteari uko egin ondoren, alkatetza UPNko Ibarrolaren esku geratu zen, zerrenda bozkatuena izan baitzen. Joseba Asiron EH Bilduren hautagaiak bere alderdiaren, Geroa Bairen eta ZNren sostengua jaso zuen; eta Elma Saizek PSNren bost botoak soilik.\nZinegotziak.\nIru\u00f1eko Udala 27 zinegotziz osatuta dago, 4 urtean behin hautatuak. Honako hau da zinegotzien banaketa, alderdi politikoaren arabera, 2019. urteko hauteskundeen ostean.\nUdalaren eginkizunak.\nNafarroa Garaiko udalek, legeria orokorrak Estatuko guztiei aitortzen dizkien eskumen, ahalmen eta eskubide berak dituzte. Halaber, Nafarroa Garaiari dagozkion gaietan, Foru Komunitateko legeek ematen dizkieten eskumenen jabe izanen dira. Udalak dira, Nafarroako Foru Komunitatearen legearen arabera, lurralde antolamenduko oinarrizko entitate lokalak eta Iru\u00f1a 196.000 biztanle inguru izatean, ezkuduntz asko hartzen ditu bere baitan, hala nola, ondorengoak: Herriko \u00a0argiteria, \u00a0 hilerria, \u00a0 kale-bideen garbiketa, edateko uraren etxeetako hornidura, estolderia, biztanleguneetarako irispideak, herri \u00a0 barruko \u00a0bideen \u00a0 zoladura , herriko parkea,liburutegi publikoa, merkatua etahondakinen tratamendua ,babes zibila, gizarte-zerbitzuak betetzea, suteei aurrea hartzea eta suteak itzaltzea, eta erabilpen publikoko kirol-instalazioak , bidaiari-taldeentzako hiriko garraioa eta ingurumenaren babesa\u00a0 eta \u00a0janarien \u00a0eta edarien kontrola.\nHorretaz gain, Udala Iru\u00f1erriko Mankomunitatearen kide da, eta haren bitartez ematen ditu ondoko zerbitzu hauek: uraren ziklo integrala (ur-hornidura eta behe-saneamendua), hiri-hondakin solidoen tratamendua eta hiri-garraioa (autobus- eta taxi-zerbitzuak).\nUdalaren barne egitura.\nOsoko Bilkura alkateak eta zinegotziek osatzen dute, eta herritarren ordezkaritza politiko gorena duen organoa da udal-gobernuari dagokionez. Alkateak eginen du osoko bilkurarako deia eta bertan buru jardungo du, salbu Legeak aurreikusten duen kasuetan. Alkateak, egokitzat jotzen duenean, zinegotzietako bat\u00a0 eskuordetzen ahalko du osoko bilkuraren deia egiteko eta bertan buru aritzeko. Osoko Bilkurak bere erregelamendua eginen du, izaera organikoa izanen duena, eta idazkari nagusi bat izanen du.\nIndarrean dagoen araudiaren arabera, hona hemen besteak beste Osoko Bilkuraren eskumenak: gobernu-organoak kontrolatzea eta fiskalizatzea, izaera organikoko erregelamenduak onetsi eta aldatzea, udal-ordenantzak eta -erregelamenduak onestea eta aldatzea, tributu-izaerako baliabide propioak zehaztea, bere eginkizunak edo jarduerak beste herri-administrazio batzuei eskualdatzea edota plangintza orokorrari hasierako onarpena ematea.\nAlkateak du udalerriaren ordezkaritzarik gorena eta kudeaketa politikoaren erantzule da Osoko Bilkuraren aurrean. Alkateak, besteak beste, eginkizun hauek ditu: Udalaren ordezkari izatea, Udalerriko politika, gobernua eta administrazioa zuzentzea; Osoko Bilkuretarako eta Tokiko Gobernu Batzarraren bilkuretarako deia egin eta bertan buru izatea; Udal-administrazioaren zerbitzura dauden langileen goi-zuzendaritza betetzea eta Udaltzaingoaren buruzagitza betetzea; Udaleko organo betearazleen erabakiak argitaratzeko agintzea, eta erabakiok bete eta betearaztea; bandoak, dekretuak eta jarraibideak ematea; kasu berezi eta oso presakoetan beharrezkoak eta egokiak diren neurriak hartzea, eta Osoko Bilkurari jakinaraztea; eta Udal-administrazio betearazlearen antolakuntza eta egitura ezartzea Osoko Bilkurak udal-antolakuntzaren gainean egotzita dituen eskumenen aurka joan gabe.\nTokiko Gobernu Batzarrak, alkatearen lehendakaritzapean, alkateari dagokion zuzendaritza politikoan laguntzen dio kide anitzeko organo moduan. Alkateari dagokio Tokiko Gobernu Batzarreko kideak askatasunez izendatzea eta kargutik kentzea; kideon kopurua ezin da izan Osoko Bilkurako kideen legezko kopuruaren herenetik gorakoa, alkateaz gain. Tokiko Gobernu Batzarrak bere kudeaketaren erantzukizun politikoa du solidarioki Osoko Bilkuraren aurrean, bertako kide bakoitzak bere kudeaketaz duen zuzeneko erantzukizuna alde batera utzi gabe. Eztabaidak isilpean gorde behar dira.\nTokiko Gobernu Batzarrari hauek dagozkio, besteak beste: ordenantzen eta erregelamenduen proiektuak onartzea, organikoak barne, Osoko Bilkura eta bertako batzordeak arautzeko arauak salbuespen direla; aurrekontu-proiektua onartzea; hirigintza-antolamenduko tresnen proiektuak onartzea, horien behin betiko zein behin-behineko onarpena Osoko Bilkurari dagozkionean; edozein lizentzia-mota ematea, arloko legediak berariaz beste organoren bati egotzitakoa ez bada; kontratazioak eta emakidak; ondarea kudeatu, eskuratu eta besterentzea, eta kreditu-eragiketak ituntzea ere; lanpostuen zerrenda eta\u00a0 langile-ordainsariak onestea: edo udal-administrazioko zuzendaritza-organoetako titularrak izendatzea eta kentzea.\nOsoko Bilkurak batzordeak izanen ditu, talde politiko bakoitzak dituen zinegotzi kopuruaren arabera izendatzen dituen kideez osatuak. Batzordeei eginkizun hauek dagozkie: Osoko Bilkuraren erabakira jarri behar diren gaien azterketa, txostena zein kontsulta; Alkatearen eta haren gobernu-taldearen kudeaketaren jarraipena, eta legearekin bat Osoko Bilkurak eskuordetzan emandakoak. Batzordeak iraunkorrak eta bereziak izan daitezke. Iru\u00f1eko Udalak batzorde iraunkor hauek ditu: Lehendakaritza, Herritarren Aferak eta Hirigintza. Eta batzorde berezi hauek deitzen ditu: Kontuak, Kontratazioak zaintzekoa, eta Iradokizunak eta Erreklamazioak.\nUdalaren azken organoa Bozeramaileen Batzordea da, alkateaz, udal-talde politikoetako bozeramaileez eta ezein udal-talderi atxikita ez dauden zinegotziez osatuta. Haren bilkurek eztabaidatzeko izaera izanen dute. Eginkizun hauek ditu: alkateak ematen edo agertzen dizkien informazioak eta kontsultak oro zinegotzi guztien artean zabaltzea; udal-talde politikoen eta zinegotzi atxiki gabeen eskari guztiak bideratzea, eta Udalaren Osoko Bilkuretan zenbat parte-hartze egonen diren eta horiek zenbat iraun behar duten erabaki eta alkateari proposatzea.\nUdal alorrak.\nIru\u00f1eko harremanak ondoko printzipio hauetan oinarrituko dira, alegia, koordinazioan, elkarlanean, laguntzan, eta elkarri informazioa ematean, bakoitzak dituen eskumen eremuak errespetatzen direla. Entitate lokalek lankidetza eta elkarlan teknikak erabiliz beren arteko harremanak antolatu eta bultzatuko dituzte, horrela gestio eginkorragoa eta etekin hobea erdiesteko bide emanen die. Hauek dira Iru\u00f1eko Udalaren administrazio-antolaketa organo nagusienak.\nAlkatetzako Alorra: Zuzenean alkatearen mende. Alor honetan, funtsean, orain arte Alkatetza Kabineteak eta Udal Gerentziak zituzten eginkizunak eta eskumenak elkartzen dira, eta haiei beste eginkizun batzuk gehitzen zaizkie.\nGardentasun, Berrikuntza eta Hizkuntza Politikako Alorra: Zinegotzi ordezkarien mende, eta haiei emandako eskumenekin bat, honako alor hauek ezartzen dira. Hona alorraren helburuak: gardentasuna eta udal-administrazioaren informazio zein kudeaketarako irisgarritasuna sustatzea, betiere administrazio oneko eskubidea betez eta gobernu irekiko forma berriak gordez; berrikuntza teknologikoak eta administrazio elektronikoaren ezarpena zein hobekuntza sustatzea, Smart City estrategia diseinatu eta garatzea; eta Udalak zein Udal Sektore publikoak \u2013zeina erakunde autonomoek eta Udalaren pean dauden enpresa publikoek eta fundazioek osatzen baitute\u2013 egiten dituzten kontratazio publikoekin zerikusia duen oro. Halaber, alor honi atxiki zaizkio Udalaren zerbitzu juridikoak, ezertan galarazi gabe Toki Araubidearen Oinarriak arautzen dituen apirilaren 2ko 7/1985 Legearen 122., 129. \u00a0eta artikulu konkomitanteetan xedatutakoa. Hari ematen zaio Udalak Asociaci\u00f3n Navarra de Inform\u00e1tica Municipal, S.A. (ANIMSA) merkataritzasozietatearekin dituen harremanen ardura. Bestalde, Hizkuntza Politikako gaiez arduratzen da Udalaren eskumena den orotan, eta, hori horrela, hirian euskara bultzatu, hedatu eta sustatzea.\nHerritarren Partaidetzako eta Gizartea Ahalduntzeko Alorra: Gobernu-jardunaren ildo nagusietako bat sustatzen du: Partaidetza, eta, haren bidez, herritarren ahalduntzea. Udalaren eta herritarren artean komunikatzeko bideak ireki eta harremanetarako zubiak eraikitzea. Herritarren Partaidetzarekin eta Gizarte Ahalduntzearekin zerikusia duten jarduketak planifikatu eta koordinatzea. Adinekoen, aniztasunaren eta migratzaileen zein beste zenbait gizartesektoreren aldeko politikak abiarazteko ekimena kudeatzea.\nBerdintasuneko Alorra: Alor honek aparteko garrantzia dauka udal-jardunean. Berdintasuna sustatzen du emakumeen eta gizonen artean, ekitatea bilatzen du, eta babesa ematen dio LGTBQI kolektiboari. Alorrak Berdintasunaren aldeko politikak sustatu eta koordinatzen ditu, zeinak, betiere, zeharkakotasun-izaeraz abiatuko baitira, Udalaren jardunaren alde guztietan. Alorraren jarduna Iru\u00f1eko III. Berdintasun Planarekin bat (2016-2022) garatuko da, betiere kontuan hartuz bere helburuak, esku hartzeko esparruak, ildo estrategikoak, berariazko helburuak eta jarduketak.\nGizarte Ekintzako Alorra: Hari atxikia da Udal Laguntza Etxean SA merkataritza-sozietatea (ASIMEC), zeina likidazioan baitago.\nKomunitate Garapeneko Alorra: Inplikaturik dauden gainerako udal-alorrekin batera, ardura dauka honako hauek dinamizatu eta kudeatzeko: Komunitate Ekintzako proiektua Iru\u00f1eko auzoetan, Gizarte Ekimenetarako Zentro Komunitarioen kudeaketa, Komunitate Prebentzioko programa eta gazteriako politikak. Halaber, Kirol arloko udal-politika publikoak garatzen ditu.\nKultura eta Hezkuntzako Alorra: Hezkuntza-sustapena, dagozkion eskumen-mailetan. Kultura sustatzeko jarduerak bultzatu eta kudeatzea. Hari atxikiak dira Iru\u00f1eko Haur Eskolak erakunde autonomoa eta Gayarre Antzokia Fundazioa.\nHiri Bizigarriko eta Etxebizitzako Alorra: Hiria lurraldean sortzea, hiri-antolamendua planifikatuz eta kudeatuz, xede hartuta naturaguneen eta ondare historiko, kultural eta artistikoko ondasunen babesa, hiri-ingurunearen kalitatearen hobekuntza, eta ekonomia jasangarria zein gizarte-kohesioaren sustapena. Laguntzea herritarrek orok etxebizitza duin eta egokiak eduki ditzaten bermatzen. Udalaren alor guztietako proiektuei dagozkien obrak kontratatu eta egitea, ahal den eraginkortasunik handiena lortzeko funtsa publikoak erabiltzean. Horren baitakoa da Etxebizitza eta Birgaitze Bulegoa. Hari atxikiak dira Hirigintza Gerentzia erakunde autonomoa eta Pamplona Centro Hist\u00f3rico, Iru\u00f1a Biziberritzen SA merkataritza-sozietatea.\nHiri Ekologiako eta Mugikortasuneko Alorra: Herriko biztanleen ingurunea osasungarri gordetzea, osasun-, higiene- eta ikuskaritza-baliabideak baliatuta. Hiri jasangarri baterako eredu bat sustatzea, zeina islatuko baita hala Udalaren jarduketetan, ondarean eta baliabideetan nola oro har hirian bertan. Mugikortasun jasangarriko departamentu berezi bat sortzea, ahalbidetzeko, hala arauen ikuspegitik nola hirian esku-hartzeari dagokionez, herritarrak modu jasangarri eta eraginkorrean mugitzea, betiere lehenetsita oinez, hiri-garraioan edo bizikletaz ibiltzea, garraio motordun pribatua erabili ordez. Energia-autosufizientzia sustatzea udal-mailan, eraginkortasun- eta jasangarritasun-printzipioak balioetsita. Hari atxikia da Energia Agentzia.\nTokiko Ekonomia Jasangarriko Alorra: Funtzio publikoaren garapen egokia kudeatzen du, eta populazioari buruzko tresnak zein prozedurak bideratzekoak zuzentzen ditu. Alorra, halaber, ahal den eraginkortasunik handiena lortzen saiatzen da, udal-baliabideen kudeaketan. Tokiko ekonomiaren sustapena jasangarritasunaren ikuspegitik eta arreta berezia emanda gizarte-ekonomiaren eta ekonomia solidarioaren sektoreri zein tokiko merkataritzari, bai eta turismoa indartzeari ere. Horren baitakoak dira ekonomiaren, finantzen eta aurrekontuaren kudeaketa-organoak, bai eta Kontu-hartzailetza ere. Eta hari atxikiak dira Mercairu\u00f1a SA eta Comiru\u00f1a SA.\nHerritarren Segurtasuneko eta Elkarbizitzako Alorra: Herritarrei babesa ematen die eskubideak zein askatasunak balia ditzaten, eta herritarren segurtasuna bermatzen du elkarbizitza baketsuaren alde eginik eta pertsonak zein haien ondasunak babestuta, betiere legeekin bat. Halaber, izan daitezkeen larrialdiei aurrea hartu eta horien ondorioak ahal den arinenak izatea du helburu.\nAurrekontuak.\nIru\u00f1eko Udalak aurrekontu orokor bakarra egin eta onetsiko du, urtero. Hurrengoen adierazpen zenbakitu, bateratu eta sistematikoa izan beharko du: dagokion ekitaldi ekonomikoan gehienez aitor daitezkeen betebeharrena, eta ekitaldi horretan muga-eguna duten edo gauzatzekoak diren eskubideena. Aurrekontu ekitaldiak urte naturalarekin bat eginen du. Toki entitatearen osoko bilkurak aurrekontu bakar orokorra aplikatu behar den urtearen aurreko abenduaren 31 baino lehen onetsi behar du behin betikoz, hurrengo artikuluetan ezartzen den prozeduraren arabera.Aurrekontua ez bada indarrean dagokion ekitaldi ekonomikoaren lehen egunean, automatikoki luzatuko da aurrekoaren indarraldia, harik eta berriak indar hartu arte.Hasiera batez osoko bilkurak aurrekontu orokorra onetsirik, ikusgai egonen da idazkaritzan hamabost egun balioduneko epean, Nafarroako Aldizkari Ofizialean eta iragarki oholean argitaratu ondotik, herritarrek eta interesatuek aztertu eta bidezko juzgatzen dituzten erreklamazioak aurkez ditzaten. Iru\u00f1eko toki entitateen aurrekontu orokorra, behin betiko onespena jaso duenean, udalaren aldizkari ofizialean argitaratuko da, halakorik badu, eta, laburturik, Nafarroakoan. Kontu orokorra, kontu-hartzailetzak moldatua, ekainaren 1a baino lehen, toki entitatearen kontu batzorde bereziaren esku jarriko du haren buruak, txostena eman dezan; batzordea talde politikoen ordezkariek osatuko dute, halakorik bada. Kontu orokorra, aurreko txosten eta dokumentuekin, korporazioaren osoko bilkuraren esku jarriko da.2018 urteko aurrekontua Iru\u00f1eko udalean: 204.543.681 eurokoa da. Ezohiko osoko bilkuran onartu dituzte Iru\u00f1eko Udaleko 2018ko aurrekontuak, hirugarren urtez jarraian. EH Bildu, Geroa Bai, Ezkerra eta Aranzadiren babesarekin. Azkenean, aurtengo kontuak joan den 2018ko urtarrilaren 16an sartu ziren indarrean\nLangileria.\nIru\u00f1eko Udalaren zerbitzuko langileria funtzionario publikoek, behin-behineko langileek eta kontratupeko langileek (finkoek edo aldi baterakoek) osatzen dute.\u00a0 Udalaren beharrezkoak diren eginkizun publikoak hauek dira:\nIru\u00f1eko Udalak 1307 langile ditu. Horietatik 1238 dira funtzionarioak, eta 35 erregimen foralen onespean lan egite dute. Funtzionariok izendapen legal baten esker administrazio lokalean onartuta daude ordainsari zerbitzu profesional baten bidez, zuzenbide administratiboaren menpean egonda. Izendapen askeko postuak aldi baterako langileek beteko dituzte, hala nola politikariek edo laguntza funtzioa betetzen dutenek.\nFuntzionarioen mailak eta graduak.\nEskatzen zaioen titulazio mailareneta haien eginkizunen arabera, funtzionariak bost mailetan kotzen dira: A, B, C, D, E. Maila bakoitza zazpi graduz osatuta dago eta funtzionari batek\u00a0 gora egin dezake graduen artean, zazpigarren gradua lortu arte.\nA Maila (unibertsitateko lizentziduna, ingeniarua edo arkitektoa): maila honeko funtzionarioek\u00a0zuzenbide jarduerak izango dute.B Maila (unibertsitateko diplomaduna, ingeniari Teknikoa, arkitekto teknikoa edo hirugarren graduko lanbide heziketa): maila honeko funtzionarioek laguntza lana eskainiko diote A mailako funtzionarioei eta titulazio bereko profesionalei.C Maila (batxiller titulua, bigarren graduko lanbide heziketa): exekuzio lanak egingo dituzte.D Maila (eskola graduatua edo lehen graduko lanbide heziketa). laguntzaile edo laguntza lanak egingo dute.E Maila (eskola ziurtagiria): mendeko laguntza lanak egingo dituzte.\nGarraioa.\nIru\u00f1eko hiri garraioak zerbitzuaren 14. linea eskaintzen du udaletxera joateko."}
{"id": "49832", "revid": "119347", "url": "https://eu.wikipedia.org/wiki?curid=49832", "title": "IAESTE", "text": "Esperientzia Teknikoko Ikasleen Aldaketarako Nazioarteko Elkartea (ingelesez \"International Association for the Exchange of Students for Technical Experience\" edo IAESTE) gobernuz kanpoko erakundea da, independentea eta ez politikoa, nazioarteko mobilitaterako programa bat sustatzen duena, ikasleek praktika profesionalak egitea errazten duena, Unibertsitate-enpresa markoan aurkeztuta.\nHelburu garrantzitsuenak hauek dira:\nIAESTE Nazioartean.\nIAESTEk bere hasieratik 300.000 ikasle elkartruke baino gehigo egin ditu eta elkarte garrantzitsuenetarikoa da nazioarte mobilitate esparruan. Gaur egun, elkarte honetan 80 herrialde baino gehiagok parte hartzen dute eta presentzia maila hau Gurutze Gorria edo Nazio Batuen Erakunde-arenarekin koparragarria da.\nNazioartean duen garrantzia esanguratsua da, programa hau 1000 unibertsitate eta 3000 enpresa baino gehiagotan jarraitzen hari direlako. Nazioarte mailan, urtero 6000 ikasle elkartuke gestionatzen ditugu. Aktibitatearen alderik handiena Europar Batasun-ean betetzen da, batez besteko 2500 praktika antolatzen direlarik, 700 europar beste herrialdeetan, 800 Asia eta Australia-n eta 600 Amerikar kontinentean.\nIAESTEko partaideek nazioarteko zenbait erakunderekin arremanak dituzte, este baterako Unesco, ECOSOC, ILO, UNIDO-rekin, baita beste heziketa instituzioekin ere. Elkarteak herrialde bakoitzeko batzordeen konfederazio bezala lan egiten du, inter\u00e9s akademiko, industrial eta ikasleen esparruko gaiak jorratuz. Komite bakoitzak ahalik eta solaskide gehienekin harremanak izan behar dituela ezartzen du IAESTEK, entitate hau nazioarte erreferente bihurtzen duelarik.\nPraktikak.\nIAESTE programak nazioarte mailan praktikak eskaintzen eta ahalbideratzen ditu. Praktika hauek espezialitate teknikoko ikasleei zuzenduta daude, baita herrialdeko enpresei atzerriko etorkizuneko profesionalak har ditzaten.\nIkasleak bete behar dituen baldintzak flexibleak dira eta enpresari bakoitzak aukera ditzake bere beharrizanaren arabera. Enpresa bakoitzak aukeragai dituen baldintzak hauek dira: praktikaren iraupena eta denboraldia, hizkuntza aldetiko ezagutza, soldata eta beste ezaugarri batzuk, ezate baterako jakite edo abilezia zehatzak. Aldi berean, ikasleak eskuragai ditu hainbat aukera, bere agenda akademikoa, curriculum eta motibazioen arabera.\nPraktiken bitartez jasotzen den dirua nahikoa izan behar da ikaslearen eguneroko gastuak bermatzeko atzerriko herrialdean. Normalean 40 ordu lan egingo da astero.\nHerrialde berrrira bidaiatzean, IAESTE arduratuko da ikaslearen harrera eta ostatua billatzeaz, eta aldi berean enpresa eta ikasleen artean otu ditzateken galderak eta intzidentziak zuzentzen ahaleginduko da.\nFuntzionamendua.\nEnpresa batek baldintzak zehazten dituenean eta praktikaren eskaintza onartzen duenean, gestio prezesu konplexu bat jartzen da martxan. Prozesu honetan, enpresa bakoitzaren beharrizanak eta eskakizunak hartzen dira kontutan, eta negoziazioa hasten da herrialde bakoitzak eskaintzen dituen hautagaien artean. Prozesu hau urtarrilaren amaieran egiten den nazioarteko bilera batean egiten da.\nEnpresaren eskaerak betetzen dituen hautagaia aukeratu ondoren, enpresak informazio eta dokumentazio guztia jasoko du martxoan edo apirilean. Kasuren batean, hautagaiaren curriculuma ez bada egokitzen enpresaren eskakizunei, IAESTEren delegazioa tokatzen zaion herrialdeko delegazioarekin kontaktuan jarriko da beste hautagai bat aurkez dezaten.\nEnpresak hautagaia onartzen duen momentuan, IAESTE arduratuko da ikaslearen harrera eta ostatua bilatzeaz. Enpresari eskatzen diren konpromisu bakarrak hauexek dira:\nIAESTEko ikasleek eremu akademikoko praktikak egiten dituzte, eta ez lan eremukoak, beraz ez da beharrezkoa alta ematea Segurtasun Sozialean. Ikasle guztiak aseguru internazional batez babestuta daude, ezbehar, gaixotasun eta sorterriratzea babesten dituena. Hortaz, enpresa ez da arduratu behar gai hauei buruz.\nIAESTE Euskadi.\nIAESTEko komite lokal bat dago Euskal Autonomia Erkidegoan, Bilbon.\nBilbokoak Espainiako komisio permanentean parte hartzen du."}
{"id": "49833", "revid": "1150", "url": "https://eu.wikipedia.org/wiki?curid=49833", "title": "Iru\u00f1eko udala", "text": ""}
{"id": "49834", "revid": "1150", "url": "https://eu.wikipedia.org/wiki?curid=49834", "title": "Entzierroa", "text": ""}
{"id": "49835", "revid": "105290", "url": "https://eu.wikipedia.org/wiki?curid=49835", "title": "Balparda-Villar", "text": "Balparda-Villar Santurtziko barrualdean dagoen auzoa da, herriaren mendebaldeko sarreran kokatutakoa, Kabiezesera iritsi baino lehen.\nBalparda, Villar Goikoa eta Villar Behekoa auzuneek osatzen dute, baserri ingurua dela.\nKaleak.\nMellogane kalea eta Antonio Alzaga etorbidea dira kale nagusiak.\nEkonomia.\nAuzo hontan Balpardako industrialdea dago, A-8 autobideko sarrerako errepidearen ondoan. Industrialdeak hiru hektareako azalera dauka."}
{"id": "49836", "revid": "105290", "url": "https://eu.wikipedia.org/wiki?curid=49836", "title": "Kabiezes", "text": "Kabiezes Santurtziko (Bizkaia) barrualdean dagoen auzo bat da, herriaren mendebaldeko sarreran kokatua, Balparda-Villar igaro ondoren, eta Kuetos, Los Hoyos, Ranzari eta Pajares auzuneek osatuta. Udalerriko auzorik populatuena da.\nJaiak.\nEkainaren 28an ospatzen da San Pedro-Kepa Deuna auzo honetan. Asteburu bat irauten du buruhandiekin, euskal dantzekin, kontzertuekin, herri-kirolekin eta arrekin."}
{"id": "49837", "revid": "105290", "url": "https://eu.wikipedia.org/wiki?curid=49837", "title": "San Juan del Rompeolas", "text": "San Juan del Rompeolas eta San Juan de Regales Santurtziko iparraldean dagoen auzoak dira, Zierbenara doan errepidearen ondoan daudenak.\nIberdrolako Zentral Termikoa ipar-mendebaldean eta Bilboko portua ipar-ekialdean dituzte.\nZerbitzuak.\nLangile-auzoak dira biak ala biak, arazo sozio-ekonomikoek jota azken hamarkadetan. Eusko Jaurlaritzak proiektua aurkeztu zuen 2006an, auzoa eraberritu, etxeak berriztu, eta azpiegiturak hobetzeko."}
{"id": "49838", "revid": "105290", "url": "https://eu.wikipedia.org/wiki?curid=49838", "title": "San Juan de Regales", "text": "San Juan de Regales eta San Juan del Rompeolas Santurtziko iparraldean dagoen auzoak dira, Zierbenara doan errepidearen ondoan daudenak.\nIberdrolako Zentral Termikoa ipar-mendebaldean eta Bilboko portua ipar-ekialdean dituzte.\nZerbitzuak.\nLangile-auzoak dira biak ala biak, arazo sozio-ekonomikoek jota azken hamarkadetan.\nKaleak.\nRegales kale nagusia da."}
{"id": "49839", "revid": "119347", "url": "https://eu.wikipedia.org/wiki?curid=49839", "title": "Opus Dei", "text": "Opus Dei, edo formalki Gurutze Santu eta Opus Deiko Prelatutza, norberaren bizitza arruntak santutasunera eramaten duela azpimarratzen duen Eliza Katoliko erakundea da. Opus Dei latinez \"Jainkoaren Obra\" da eta, batzuetan, Obra edo Opus, besterik gabe, deitzen zaio.\nOpus Dei Josemaria Escriv\u00e1 de Balaguer apaiza katolikoak fundatu zuen 1928ko urriaren 2an. Azken onespena Pio XII.ak eman zien 1950ean. Joan Paulo II.ak 1982an prelatura pertsonala bihurtzean, apezpikuen autoritatetik kanpo geratu ziren Opus Deiko kideak. Eliza Katolikoan barnan horrelako egoera duen lehen, eta orain arte, erakunde bakarra da. 2002an, Josemar\u00eda Escriv\u00e1 santu izendatu zuen Joan Paulo II.ak.\nKide motak.\nOpus Deik guztira zenbat partaide dituen zehaztea zaila da oso, normalean kidetasun hori ezagutarazten ez dutelako. Kide gehienak supernumerarioak dira, ohikoenak lanbide askeko gizon eta emakume ezkonduak dira. Eguneroko otoitzez gain, bileretara eta hainbat ekitalditara, erretiroetara esaterako, joaten dira. Lanaren eta familiaren eginkizunak direla eta, ez dira beste kide motak bezain baliogarriak suertatzen erakunderako, baina normalean diru edo beste mota bateko laguntzak ematen dituzte, norberaren egoeraren arabera.\nNumerarioak kide ezkongabeak dira, gizonezkoak zein emakumezkoak, normalean Opus Deik kudeatutako etxeetan bizi direnak, baina etxeak zorrozki bananduta daude sexuen artean. Numerarioek soldata osoa ematen diote erakundeari. Trukean, erakundeak oinarrizko guztia ematen die.\nNumerario urgazleak emakumezko kide ezkongabeak dira. Etxe berezietan bizi dira, eta ez daukate kanpoko lanik. Euren eginkizuna Opus Deiren etxeetako eguneroko beharraz arduratzea da.\nKritikak.\nOpus Deik kritika ugari jasan ditu, batez ere Eliza Katolikotik bertatik, hain zuzen Opus Deiko kide horien eta euren familien artean, edo Askapenaren Teologiaren aldekoen partetik. Sekta gisa jokatzea leporatzen zaio, ezkutuan eta kontrol handiarekin. Hau da, kideek ezin dute bere partaidetza publikoki ezagutarazi, nagusi baten baimena izan ezean, 1950eko konstituzioaren aginduz. Horrek espekulazio itzela ekarri du kidea nor izango den edo nor ez. Gainera, nagusiek eguneroko bizitzaren alderdi guztiak kontrolatzen dizkietela (posta, aisialdia, sexu-harremanak) ere egotzi zaio. Ez da ahaztu behar numerarioek diru guztia erakundearen esku uzten dutela.\nPartaide berriak biltzeko orduan ere, jarduera maltzurra eta oldarkorra erabiltzea kritikatzen zaio. Batzuetan numerarioei eskatzen zaie haien lagunen artean kide berria nor izan litekeen esateko. Balizko partaide berri horiek laudorio eta bileretara joateko gonbidapen asko jasotzen dituzte.\nJosemar\u00eda Escriv\u00e1k berak ere kritika andana jaso zituen. Alde batetik, Francisco Franco eta Augusto Pinocheten gobernuak babestu izana leporatzen zitzaion, baita haren izaera atzerakoia ere. Beste alde batetik, hain azkar santu bihurtzeak (gogora dezagun 1975ean hil arren 2002rako santu izendatu zutela) era guztietako susmoak eta zurrumurruak piztu zituen.\nEliza Katolikoan dagoen barneko papera ere eztabaidagarria da, prelatura pertsonalaren egoerak independentzia handiegia ematen dielako. Praktikan elizaren barneko eliza dela argudiatzen dute. Gainera, Opus Deiren eragina Elizaren barnean luzeegia da, askoren ustez."}
{"id": "49841", "revid": "336", "url": "https://eu.wikipedia.org/wiki?curid=49841", "title": "Finlandia Bigarren Mundu Gerran", "text": "Finlandiak Bigarren Mundu Gerran gauzatu zituen eraso militarrak, 1939 eta 1945 urte artean izan ziren. Gerra hauen bitartez Finlandiak, bere independentzia eta konstituzio demokratikoak babestu nahi zituen. 3 gerra ezberdintzen dira: Neguko Gerra, SESBen aurka; Jarraipenaren Gerra, Alemaniarekin bat egin da, SESBen aurka; eta Laponiako Gerra, Alemania naziaren kontra. Finlandiak bere soberania mantentzea lortu zuen, baina lurralde batzuk galdu behar izan zituen horretarako.\nHasiera.\n1809. urtean, Errusiak, Finlandia menperatu zuen, eta suediarren hatzaparretatik babestu zuen Finlandiako Gerran. Finlandia, Errusiar inperioarekin bat egin zuen, eta haren barnean Finlandiako Dukerri Handia eskualde autonomoa osatu zuen. Hazkuntza handia eman zuen Finlandiak, baina Errusiar Iraultza gertatu zenean, komunisten legeak erabiliz independentzia deklaratu zuen. Finlandian, gerra zibil bat gertatu zen orduan; armada zuria (burges finlandiarrak, suediar boluntarioak eta alemaniarrak), armada gorriaren aurka (sobietarrak eta finlandiar ezkertiar eta sozialistak). Gerra armada zuriak irabazi ostean, finlandiak independentzia lortu zuen, eta SESBekin harremanak hoztuz joan ziren bitartean, Alemania inperialarekin hobetzen joan ziren.\nBi mundu gerren arteko tartean, finlandiarrek, haien lurrak handitu nahi zuten, antzina beraienak izan ziren Kareliako lurrak bereganatuz. 1938. urtean, Karelia eskualdea berreskuratzeko negoziazioak egiten hasi ziren sobietarrak eta finlandiarrak, baina finlandiarrek proposatzen zuten muga, Leningrad hiriburutik oso gertu zegoenez, sobietarrek, alemaniarren esku-hartzeaz kezkatuta, negoziazioak hoztu zituzten.\nSESBk, Finlandiaren atzean alemaniarrak ikusten zituen, eta hauekin egindako bake-akordioa aprobetsatu nahian Finlandia lurraldeak menperatzea pentsatu zuen, Alemaniarekin edukiko zuen gerrarako prestatuz edo, haien muga luzatzeko. Neguko Gerra hasi zen, 1939ko azaroaren 30ean.\nNeguko Gerra.\nStalinek, ukraniar soldaduak aukeratu zituen gerrarako, Finlandiako negu hotzetara ohituak ez zeudenak, eta hauek porrot egin zuten. Negu hortan, -40\u00a0\u00b0Cko tenperaturak izan ziren Finlandian, eta finlandiar soldaduak, zuriz jantzirik eta eskiz mugitzen zirela, eraso azkarrak egiten zituzten, sobietarrei min handia eginez. Finlandiarrek ez zuten zentimorik gastatu armamentuan, izan ere erasoaldi azkar hoietan, sobietarrei munizio eta armak lapurtzeaz arduratzen ziren.\nNahiz eta armada gorriaren soldaduen kopurua finlandiarrena baino askoz ere handiagoa zen, ezin izan zuten elur artean finlandiar defentsa gainditu, eta izugarrizko porrota eduki zuten. Haien harrotasunak ere ez zuen asko lagundu, 10 egunetan Helsinki hiriburura iristea pentsatzen baitzuten, eta ez ziren Mannerheim lerrotik ere igaro.\nAlemania eta SESBen arteko bake-akordioa hautsi egin zen, eta lehenengoak eta Suediak Finlandia presionatu egin zuten bake-akordio bat sinatzeko SESBekin, Bizargorri Operazioan sobietarrak ezustean harrapatzeko.\nFinlandiak 1940. urtean sinatutako Moskuko bake-akordioan, lurraldeen %10a galdu zuen, baina hala ere finlandiarren garaipentzat hartu daiteke, sobietarrek herrialde guztia menperatu nahi baitzuten.\nBakea.\nBakeak oso gutxi iraun zuen, izan ere sobietarren etengabeko presioak finlandiarrak nazkatzen zituen.\nSuediak eta iparraldeko herrialdeek ez zioten laguntza eskaintzen Finlandiari, eta gerra zibilean bezala, finlandiarrek laguntza eskatu behar izan zioten alemaniarrei. Orduan, Bizargorri Operazioa jokoan sartu zen. Finlandiak operazioan parte hartzea adostu zuen, Neguko Gerran galdutako eskualdeak eta Karelia eskuratzeko helburu bakarrarekin. Alemaniak laguntza eskainiko ziola hitz eman zion eta bere lurraldean zehar soldaduak eramaten hasi zen, sobietarren Leningrad hiriburura iristeko helburuarekin.\nBizargorri Operazioa, 1941. urteko ekainaren 22an hasi zen, baina finlandiarren eta sobietarren arteko Jarraipenaren Gerra ekainaren 25ean hasi zen.\nJarraipenaren Gerra.\n1941ko udazkenean finlandiar soldaduak erasokorrak izaten ari ziren eta berehala lortu zituzten bereganatu nahi zituzten eskualdeak. Bizargorri Operazioaren ondorioz, Britainia Handiak gerra deklaratu zion Finlandiari, baina egia esan inoiz ez zuen honen aurka borrokatu eta deklarazio huts bat baino ez zen izan. Finlandiarrak bere helburua lortua zuten, baina alemaniarrak ez ziren Leningrad hiriburura hurbiltzera ausartzen, eta finlandiarrek behar zuten muga defenditzeko laguntza ez zen inoiz iritsi.\n2 urte igaro ziren, borrokarik gabe, finlandiarrak heuren lurraldeak eskuratuak zituztenez, SESBen aurkako erasoaldirik ez zuten planteatzen. Orduan, 1944ko ekainaren 9an, sobietarren susperketa gertatu zen, eta finlandiarrak berreskuratu zituzten lurraldeak eskuratzen hasi ziren. Alemaniarrak, Finlandia iparraldean jarraitzen zuten, eta finlandiarrei ez zieten mugak defenditzeko laguntzarik eman.\nAzkenik, irailaren 19an, SESBek bake-akordio bat sinatu zuen Finlandiarekin, eta finlandiarren independentzia errespetatuko zutela adostu zuten, alemaniarrak, finlandiar lurraldetik botatzen bazituzten eta Finlandiaren hainbat lurralderen truke.\nLaponiako Gerra.\nLaponiako Gerra, Finlandia eta Alemania naziaren aurkako gerra izan zen, Laponia finlandiar eskualdean. Alemaniak, Finlandian soldaduak zituen, eta herrialde honek SESBekin sinatu zuen bake-akordioa kontuan hartuta, soldaduak lurralde hoietatik Norvegiara igarotzea ezinbestekoa zela pentsatu zuen. Alemaniak, norvegiar soldaduak jarri zituzten mugan, Finlandian zeuden soldaduak babesteko asmoz, baina soldadu horiek ez ziren inoiz iritsi, Finlandiak, erretiroa zapuztu zielako eta presoak, sobietarrei emanak izan zirelako. Gerra, finlandiarren garaipenarekin amaitu zen.\nNurembergeko epaiketen arabera, Finlandiak, gerran egon ziren eskualde guztiak galdu zituen (Petsamo, Karelia, Salla...), eta hauek, Sobietar Batasunaren esku gelditu ziren. Gaur egun oraindik, Finlandiak lurralde hauek erreklamatzen dizkio Errusiari."}
{"id": "49842", "revid": "105290", "url": "https://eu.wikipedia.org/wiki?curid=49842", "title": "Santurtzi Zaharra", "text": "Santurtzi Zaharra hiri sardina-saltzaileko erdigunea eta auzo zaharra da, arrantza-portuaren inguruan kokatutakoa. Murrieta etorbidetik hasita, Txitxarra eta Parke zentraletik pasatu eta Itsasalde etorbidera heltzen da auzoa.\nGarraiobideak.\nBizkaibus.\nBilbo, Barakaldo, Sestao, Balmaseda, Zalla, Muskiz, Trapaga, Abanto-Zierbena eta EHUrako autobusak, bidetik Portugalete, Ortuella, Sopuerta edo Galdamesetik pasatzen direla."}
{"id": "49844", "revid": "119347", "url": "https://eu.wikipedia.org/wiki?curid=49844", "title": "Euskal blogosfera", "text": "Euskal blogosfera euskaraz idatzitako blogek eratutako blogosfera da, 2001ean sortua. Izan ere, urte hartan abiatu zen \"Sustatu\", euskarazko lehenengo bloga. Ordutik, euskal blogosfera handituz joan da, komunitateak apurka-apurka sareratuz. Sei urte geroago, 5.500 blog inguru ziren euskaraz, horietatik 3.000 bat aktibo edo bizirik, Joxe Aranzabal blogariaren ikerketaren arabera (2007ko uztaila).\nHistoria.\n2001eko urriaren 29a data garrantzitsua da euskal blogosferan, orduan hasi baitzen martxan \"Sustatu\" blog kolektiboa, lehenengoa izan dena. 2001eko azaroaren hasieran bigarren plataforma sortu zuen EHUko Gorka J. Palazio irakasleak 300 ikasleren blogak sortuz Berriemaile.com domeinuan eta Wordpress-en lehen bertsioarekin, sistema hori euskaratuta.\n2003ko otsailean Jabi Zabala \"Sarean.com\" webgunean bere blog pertsonala idazten hasi zen, aitzindaria izaten. Gaur egun ere, oso blog irakurria eta jarraitua da.\nAurrerantzean, beste blogari solte batzuk agertzen joan ziren, baina nabarmentzekoa da \"Eibar.org\" komunitatea, euskarazko dozena bat blog pertsonal batu zituena 2004an; halakorik egiten lehenengoak izan ziren. Luistxo Fernandez eibartarra izan zen sortzaileetarikoa, eta beste hainbat blogariren artean, hor dihardute Xabier Mendiguren Elizegi eta Julen Gabiria idazleek.\nGeroago, 2005eko otsailean, sortu zuten \"Goiena.net\" komunitatea, gaur egun euskarazko komunitate handienetan bigarrena dena (EHUrena da handiena)."}
{"id": "49845", "revid": "336", "url": "https://eu.wikipedia.org/wiki?curid=49845", "title": "Prentsa idatzia", "text": "Prentsa idatzia idatzizko komunikabideen multzoa da. Oro har, bitan banatzen da prentsa idatzia: batetik egunkariak, bestetik aldizkariak, argitaratze maiztasuna zein den. Gainera, lehenengoen papera kalitate kaxkarragokoa da. Aldizkariena hobea ez ezik, koloretsuagoa ere izaten da. Halaber, aldizkariek hobeki egin diete aurre Internetek ekarri dituen komunikabide elektronikoei, agian bezero fidelagoak dituelako.\nIzan ere, azken urteotan egunkarien salmentak behera egin du mundu osan, hainbat herrialdetan izan ezik (Txina eta garatzeko bidean dauden beste batzuetan). Horren eragile nagusiak doako prentsa idatzia eta Internet izaten dira askoren ustez. Horretaz gain, egunkari tradizionalen sinesgarritasuna eta independentzia kolokan daude herrialde askotan.\nMaterialak.\nPapera.\nPapera material fin bat da, gehienbat bertan idazteko, inprimatzeko edo zerbait biltzeko erabiltzen dena. Elkar gurutzaturik dauden landare zuntzek eratzen dute, zelulosak batez ere, bai fisikoki eta bai kimikoki, hidrogeno zubiak direla eta. Material malgu bat da, erabilera askorekin: papera idazteko, paketeak egiteko, garbitzeko eta eraikuntzan zein prozesu-industrialetan erabiltzen da.\nTs'ai Lunek asmatu zuela esan ohi da, K.a. 105. urte inguruan. Hala ere K.a. II. mendeko aztarnategi arkeologikoetan paper zuntzak aurkitu dira. Gaur egungo papergintza industria globala da, Txina delarik gehien produzitzen duen herrialdea, Ameriketako Estatu Batuek jarraituta.\nIzena, euskaraz, papirotik datorkio, horrela deitzen baitzen paperaren Egiptoko aitzindari bat, bere izen berbera daramaten landaren batzuen zuntzekin sortua.\nTinta.\nTinta hainbat pigmentu (edo koloratzaile) eta likido garraiatzaile bat duen likidoa da. Material baten gainean idazteko edo marrazteko balio du, normalean papera. Edozein inprimazio egiteko erabiltzen da. Tintarik zaharrena txinatarra da, orain dela 5.000 urte baino gehiago asmatua.\nTinten likido garraiatzailea hainbat alkoholen eta uraren arteko nahasketa da. Nahasketa horietan gehien erabilitakoak etanola, metanola, isopropanola, etilen glikola eta ura dira. Likido garraiatzaileak tinta likido egoeran mantentzen du papera bezalako gainazal porotsu batekin ukipenean ez dagoenean.\nIdazteko tintak kolorea ematen dion koloregai edo pigmentu berezi bat izaten du. Normalean tinta gehienak isurkariak izaten dira, baina badira ore bigunen modukoak ere. Tinta guztiek azido tanikoa izaten dute kopuru txikietan, eta horren eginkizuna koloregaia paperean finkatzea da. Tipografiako tintek bi osagai nagusi dituzte: batetik, gai solidoa edo pigmentu kolore emailea, eta bestetik, gai likatsua edo ore biguna.\nInprenta.\nInprimatzeko makina edo moldiztegia testu eta irudiak paperaren gainean birsortzeko erabiltzen den makina da. Tinta jartzen da tipo izeneko metal zatien gainean, eta tinta hori paperera igarotzen da presioaren bidez.\nLehen inprimatzeko makina Bi Shengek asmatu zuen, 1040 aldean, Txinan. Europan halako makina bat egiterik ez izateko arazoa ez zen teknikoa; izan ere, Antzinako Erroman bazekiten tinta zigiluen bitartez inprimatzen, baina ez zegoen papera egiteko modu merkerik. Txinatarrek arroz-papera erabiltzen zuten, eta inprimatzeko portzelanazko oinarria. Europan ez dago argi nork asmatu zuen. Gehienen iritzia Johannes Gutenbergek asmatu zuela da, nahiz eta haren izena ez dagoen jasota inongo testu idatzitan. Johannes Mentelinek Estrasburgon (1458-1478), Panfilo Castaldik Italian (1470) eta Laurens Costerrek Haarlemen (1430) inprimatzeko makinaren asmatzaile direla esan ohi da, eta bakoitzari bere herrian monumentua ezarri zaio horren omenez.\nMotak.\nEgunkariak.\nEgunkaria edo kazeta egunero kaleratzen den argitalpena da, bereziki albisteak ematen dituena.\nEguneroko berriak dakartzan aldizkakoa da. XIX. mendearen hasieran sortu ziren lehenengo egunkariak, orduan bete zirelako lehendabiziko aldiz egunkari bat sortzeko baldintzak. Batetik berri iturburuen iraunkortasuna, lehenengo agentziak sortu eta berriak igortzeko sistemak jarri zirenean: garraiobideak eta hasierako telegrafia sistemak. Orobat papergintza eta inprimaketarako sistemak ere hobetu egin ziren. Gaur egun, egunkariak hainbat sailetan banatuta egoten dira: kudeatzea, erredakzioa eta inprimaketa. Erredakzioa da kazetaritzari gehien dagokiona; bi sailetan banatzen da: erredakzioa bera, aldi berean alorka banatua, eta maketazioa, egunkariaren orrien banakera eta bertan berriak zein lekutan eta nola jarri erabakitzen duena.\nMunduko lehen kazeta, \"Relation aller F\u00fcrnemmen und gedenckw\u00fcrdigen Historien\", 1605ean argitaratu zuen lehen aldiz Johann Carolusek Estrasburgon.\nGaur egun, euskarazko bakarra Euskal Herri osoko mailan \"Berria\" da, \"Euskaldunon Egunkaria\" eta \"Egunero\"ren ondorengoa dena 2003tik, Egunkaria itxi baitzuten. Eskualde mailan, \"Hitza\" egunkariak ditugu. Hala ere\"Hernaniko Kronika\" da astean zazpi egunez argitaratzen den paperezko egunkari bakarra.\nHistoriari begiratzen badiogu, Espainiar estatuan gerra zibil modura ezagutzen den garaian \"Eguna\" izeneko egunkaria sortu zuten EAJko edo haren oso inguruko idazle eta gudari batzuek, hala nola Augustin Zubikaraik, Lauaxetak, eta abarrek.\nAldizkariak.\nAldizkariak maiztasun finkoa duen argitalpen idatzia da, eta argitaratze-maiztasun horren arabera hartzen du izen zehatzagoa: astekaria edo kazeta, hamaboskaria, hilabetekaria, bihilabetekaria, hiruhilabetekaria edo urtekaria, adibidez. Magazinak gai multzo zabala jorratzen duten aldizkariak dira, irudiekin eta dibulgaziorako. Gai zehatzak lantzen dituzten aldizkari berezituak ere badira. Egunkariak bezala, aldizkariak kiosko eta liburu-dendetan saltzen dira paperean, eta Internetez edizio digitalean"}
{"id": "49846", "revid": "119347", "url": "https://eu.wikipedia.org/wiki?curid=49846", "title": "Santurtziko Udala", "text": "Santurtziko Udala Bizkaiko udalerri horretan tokian tokiko agintea daukan erakunde nagusia da. Udalbatza alkateak eta 21 zinegotzik osatzen dute gaur egun. Osoko bilkura zinegotzi guztiek eratzen dute eta alkatea da osoko bilkurako burua.\nUdaletxea.\nGaur egungo udaletxea 1905ean eraiki zuten. Eraikin eklektikoa da eta Emiliano Pagazaurtundua diseinugileak Frantziako Bigarren Inperioko formetatik hartu zuen inspirazioa."}
{"id": "49847", "revid": "28807", "url": "https://eu.wikipedia.org/wiki?curid=49847", "title": "Itoitz (urtegia)", "text": ""}
{"id": "49848", "revid": "42829", "url": "https://eu.wikipedia.org/wiki?curid=49848", "title": "Derry Askea", "text": "Derry Askea (ingelesez \"Free Derry\", irlanderaz \"SaorDhoire\") Ipar Irlandako Derry hiriko zati errepublikazale batek bere buruari eman zion izena da, 1969ko abuztuaren 12-14 bitartean biztanleek poliziarekin izandako borroken ostean. Derry Askeko autonomia egoerak (eta britaniar poliziarekiko nolabaiteko askatasun mugagabea) 1972 arte iraun zuen.\nBertan, Derry Askearen Izkina deritzon kokaleku ospetsua dago.\nZonalde honetako biztanleek, ia-ia erabateko nazionalistek, barrikadak altxatu zituzten. Armak eskuetan, Ulsterreko polien zein Erresuma Batuko soldaduen sarrera galarazten zuten. IRAren agintea onartzen zen Derry Askean barnan.\nErresuma Batuak, Derry Askea bere agintera itzul zedin, Motorman Operazioa osatu zuen. 1972ko uztailaren 31n, milaka tropa britaniarrek, tankeekin, gurdi korazatuekin baita bulldozer koraztuekin ere, barrikadak eraitsi zituzten eta zonaldea okupatu zuten berriro. IRAk ez zuen aurrerik egin, horrenbesteko operazio handiaren aurrean ez arma, ez borrokalari ez entrenamendu askirik ez zuelakoan."}
{"id": "49849", "revid": "336", "url": "https://eu.wikipedia.org/wiki?curid=49849", "title": "Finlandiako Gerra", "text": "Finlandiako Gerra (; ) Suedia eta Errusiar Inperioaren arteko gerra izan zen, 1808ko otsailetik 1809ko irailera iraun zuena. Gerra ondorio bezala, Finlandia, Errusia Inperialaren esku gelditu zen eta dukerri bat osatzera pasa zen.\nHasiera.\nErrusiarrek Napoleonekin bake-akordioa sinatu ostean, Suediak \"antikristo\"arekin negoziazioak egitea oso gaizki ikusi zuen, eta britainiarrekin batu zen. Hasieran, Suediak, bere lurraldeak zabaltzeko aliantza egin zuen, eta Danimarka eta Norvegia herrialdeekin borrokatzen hasi zen britainiarrekin batera.\nDanimarka menperatu zutenean, itsaso Baltikotik irtenbide gabe gelditu zuen Errusia, eta horrek Suedia eta errusiarren arteko harremanak hoztu egin zituen. Suedia, Errusiaren aurka borrokatzeko prest agertu zen orduan. Errusiak ere, herrialdearekin gerra batean sartzeko aukera planteatu zuen, irabaziz gero, Finlandia eskuratu, eta bere mugak Suediarekiko urrunduko zituen.\n1808ko otsaila-maiatza.\n1808ko otsailaren 21ean, errusiar soldaduak, Finlandiako muga igaro zuten eta H\u00e4meenlinna hiria menperatzea lortu zuten. Erasoa, Suediako erregea prestatu gabe iritsi zen, eta bere soldaduen zati txikia Finlandiara eraman ahal izan zuen, Danimarkaren erasoa espero baitzuen ere.\nHortaz, errusiarrek, defentsarik gabe, Kuopio, Tampere, Jakobstad, Svartholm, Helsinki, Hanko eta \u00c5land Uharteak menperatzea lortu zituzten. Suediarrek, Finlandia defenditzeko, Pohjanmaa eskualdean babestu ziren. Gutxi egin ahal izan zuten, baina eskualdea Errusiaren atzaparretatik babestu zuten denbora batez.\nErrusiarrak, finlandiarren laguntza guztiak jaso zituzten, izan ere, hauek, Suediaren totalitarismotik ihes egin nahi zuten. Britainia Handiak bitartean, Suediari inoiz iritsiko ez zen laguntza hitz eman zion. Finlandian, Suediaren ondoan borrokatzeari uko egin zion eta soldaduak, Espainiara bidali zituen Napoleonen aurka borrokatzeko.\n1808ko abuztua-iraila.\nGerrako denbora-tarte honek, errusiarrei laguntza jasotzen lagundu zion. Soldaduak 55.000ra iristen ziren, suediarren 36.000ren aurrean. Abuztuaren 14an errusiarrek, gehiengo hau baliatu zuten suediarrak berriro erasotzeko.\nFinlandia hegoaldeko errusiar soldaduek, irailean, Finlandia eskuan zeukatela ikusi zuten. Suediarren adorea lurretik zegoen eta galdutako bataila guztien ondoren, gerra behin betiko amaitzea nahi zuten. Iparraldean aldiz, egoera nahasiagoa zen. Suediarren boterea hazten hasi zen, eta bataila batzuk irabazten hasi zen.\nSuediarrak, hiru frontetan zeukaten gerra, Danimarkan, 45.000 soldadu zeudela; Norvegian, 35.000 soldadurekin; eta azkenik, Finlandian. Honek, suediarren nahasketa ekarri zuen, eta iparraldean zerua argitzen joan zen errusiarrentzat.\n1809ko negua.\nAldi honetarako, Errusiak, Finlandia osoaren kontrola lortua zuen. Azaroaren 19an sinatutako akordio batean, Suediar soldaduak herrialdea uztera behartuak izan ziren. Hala ere, gerra, ez zen bere baitan bukatu eta amaiera txukuna emateko, errusiarrak Suediar lurretan sartzen hasi ziren.\nErrusiarrek 3 frontetik erasotu zuten Errusia. Lehenengoa \u00c5land uharteetatik Stockholm hiriburua erasotu nahian; bigarrengoa Turkutik; eta hirugarrena Botniako Golkotik.\nErasoa, azkarra izatea espero zuen baina Errusiako enperadoreak ideia surrealistatzat hartu zuen, eta baztertzeko puntuan egon zen.\nGerraren Amaiera.\nAzkenik, Suediak eta Errusiak, ez aurrera ez atzera zeraman gerra batean murgildurik bake-akordio bat sinatzea erabaki zuten 1809ko irailean. Ondorioz, eta Suedia Stockholm hiriburua Errusiak menperatuko zuen beldurraz, Finlandia eskualdeari agur eta Errusiak eskuratu zuen."}
{"id": "49851", "revid": "1150", "url": "https://eu.wikipedia.org/wiki?curid=49851", "title": "R.E.M.", "text": ""}
{"id": "49852", "revid": "59723", "url": "https://eu.wikipedia.org/wiki?curid=49852", "title": "Eleberri", "text": "Eleberria edo nobela prosan egindako narrazio luzea da, orokorrean fikziozko gertaerak kontatzen dituena. Dena den, zaila da mota guztietako generoak eta formak batzen dituen definizioa eratzea.\nXVIII. mendera arte, nobela amodiozko eta intrigazko narrazio motza izaten zen, erromantze epiko luzeari kontrajarria, baina mende horretan, erromantzearen ezaugarriak hartuz joan zen, literaturako genero nagusia bihurtu arte.\nEzaugarriak.\nHauek dira eleberriak beste genero literario batzuetatik bereizten dituzten ezaugarriak:\nHor dago ipuin eta kontakizunekiko alde nagusia. Eremu lausoa dago ipuinaren eta eleberriaren artean, eta ezin da zehatz-mehatz bereizi. Batzuetan \"nouvelle\" edo \"eleberri laburra\" terminoak erabiltzen dira \"eleberri\" izateko laburregi baina \"ipuin\" izateko luzeegi diruditen lanak izendatzeko; hala ere, horrek ez du esan nahi hirugarren genero bat dagoenik (aitzitik, arazoa bikoiztuko luke, bi muga egongo liratekeelako hura zehazteko, bat egon beharrean).\nHelburua.\nNarrazioaren xedearen arabera, lanak bi helburuok ditu:\nKontatzeko modua.\nAdinaren, sexuaren, hezkuntzaren, maila sozialaren eta emozioaren arabera hitz egiten dutenen hizkuntza islatzen da.\nHistoria.\nEsan ohi da Europako eleberria Miguel de Cervantesen \"On Kixote Mantxakoa\" lanarekin (1605) hasi zela, bai gaiari dagokionez (jarrera kontrajarriak: zaldunaren ezinezko idealismoa eta zerbitzariaren izaera lurtarra), bai teknikari dagokionez (egilearen \"persona\"ren erabilera).\nGero, Ingalaterran errotu zen aurrenekoz: Daniel Defoe, Samuel Richardson eta Henry Fielding, denek bateratsu, XVIII. mendearen hasieran idatzi zuten, eta Ingalaterrako genero irakurriena bihurtu zen haien lana. Joera hori azkar hedatu zen, eta XIX. mendean eleberri bikainen iturburu izan zen, Britainia Handian, Frantzian, Errusian eta Estatu Batuetan batez ere.\nHedapen azkar horren zergatietako bat da lehenago literaturaz kanpo egondako bizikizunak ikertzeko eta azaltzeko eleberriak zuen ahalmena. Aurreneko aldiz, eguneroko bizimoduaren txikikeriak idazlearen arduraren gune egoki izan ziren. Eleberriko protagonistak ez zuten zertan heroi izanik; berdin izan zitezkeen errege edo morroi. Hala, Europako eleberriaren erakargarritasuna, eguneroko bizimodua beste edozein literatura formak baino leialago azaldu ahal izatean datza. Bestalde, egiazkotasun hori lortzeko arauen eta konbentzio berrien bilaketak egin du eleberriaren historia. Eta, alderdi errealista hori berezkoa duelako agian, XIX. mendean jo zuen gailurra, eleberri errealistarekin.\nGarai horretakoak dira, gutxi gorabehera, Charles Dickens, Mark Thackeray eta George Eliot Ingalaterran; Honor\u00e9 de Balzac, Gustave Flaubert eta Emile Zola Frantzian; Ivan Turgenev, Leon Tolstoi eta Fiodor Dostoiesvski Errusian, eta Nathaniel Hawthorne eta Herman Melville Estatu Batuetan.\nXX. mendean eleberria behinolako segurtasuna galtzen hasi zen, lehenagoko ustea, literatura hizkuntzak eta teknikak giza bizikizunak adieraz zitzakeela alegia, zalantzan jarri baitzen. James Joyce, besteak beste, errealitateak literatura adierazpenari uko egiten dion alderdiak aztertzen hasi zen. Bide horretatik, irakurle arruntarengandik aldendu zen eleberria; prozesu hori mendearen erdi aldeko \"anti-eleberrian\" gertatu zen (Frantziako \"nouveau roman,\" etab.). Esperimentu horiek zenbaitetan interes handiko lanak eragin badituzte ere, eleberri \"literarioaren\" eta herrikoiaren arteko tartea handitu egin dute. Zenbait eleberrigilek, Graham Greenek esate baterako, bien arteko zubia egitea lortu dute, baina tarte hori XX. mendearen azkenaldiko eleberriaren ezaugarri nagusietako bat da, hala ere.\nEuskal eleberria.\nEuskal eleberria berandu sortua da. Euskaraz idatzitako aurreneko eleberria, generoaren arau guztiak betetzen zituena, 1898an argitaratu zen: Txomin Agirreren \"Au\u00f1emendiko lorea\". Hala ere, badira ia ehun urte lehenagotik eleberri saiotzat edo eleberritzat har daitezkeenak. Horien artean aurrena, Juan Antonio Mogelek idatzi zuen: \"Peru Abarka\" (1802an idatzia, 1881ean argitaratua). Bertan, nekazari baten eta kirurgialari baten arteko elkarrizketa ageri da.\nJean Baptiste Azkonagerrek \"Atheka gaitzeko oihartzunak\" (1870) argitaratu zuen, kontrabandista baten istorioa kontatuz, baina jatorriz frantsesez idatzita zegoen. Joan Batista Elizanburuk \"Piarres Adame\" idatzi zuen (1889) eta Duvoisin kapitainak \"Baigorriko zazpi liliak\" (1884). Guztietan ere baserri giroa ageri da nagusi. Txomin Agirreren Joanes artzaina pertsonaia (1912, \"Garoa\") horren eredu garbiena da: gizon tolesgabe, oso eta prestua da, kaleko giro nahasiarekin harremanik nahi ez duena. Guztiak ohiturazko eleberriak dira. Literatura egiteko jarrera hori ez zen oso berandu arte erabat eten.\nHala ere, Yon Etxaidek, Espainiako gerra ondorenean, \"Joanak joan\" argitaratu zuen (1955): Etxahun koblakariaren bizitza kontatzen du, era berriagoan, baina etenik sortu gabe. Urte berean agertu zen lehen euskal polizia eleberria, \"Hamabost egun Urgainen\", Jose Antonio Loidik egina eta irakurleengan arrakasta handia lortu zuena.\nBaina eleberrigintza modernoaren benetako zantzuak Txillardegirekin etorri ziren (1957, \"Leturiaren egunkari ezkutua\"). Lehen aldiz baserri girotik aldenduta, gizaki modernoaren arazoak ukitzen ditu egileak. Munduan egiten zen literaturarekin lotura handia du, Sartreren bidetik, existentzialismoaren ezaugarriak jasotzen baititu Txillardegiren lanak.\n1969an Ramon Saizarbitoriak \"Egunero hasten delako\" argitaratu zuen, Frantziako mugimenduen ildo beretik. Aro berri bat zabaldu zuen liburu hark euskal eleberrigintzaren barruan, Europako joerekiko irekiagoa. Handik hara idazle askoren jarduna lotuago ibili bada ere nazioarteko idazkerarekin, esperimentalismo saioak sakonduz, baserri girora bueltatzeko joera hedatua izan da, Txomin Agirreren kontrako bidetik ordea. Baserriaren kontraesanak azaltzen dituzte kontakizun horiek, pertsonaia eta egoera benazkoagoak ispilatuz. Bernardo Atxaga eta Anjel Lertxundi bide horretan aitzindari dira.\nGeneroak.\nXIX. mendetik aurrera, eleberriko hainbat genero garatu dira. Kritikariek gutxiesten badituzte ere, irakurle arrunten artean arrakasta handia lortu dute, gehienetan adituek goraipatutako eleberriek baino arrakasta handiagoa. Azken urteotan, generoko nobela hoberenak \"literatura ontzat\" jo izan dituzte.\nZenbait genero mota:\nZenbait eleberri garrantzitsu.\nXI. mendeko lehen eleberritzat hartzen den japonierazko \"Genji Monogatari\" liburutik ehunka dira literaturaren historiako lan garrantzitsuak, besteak beste \"Dekamerona\", \"On Kixote\", \"Robinson Crusoe\", \"Gulliverren bidaiak\", \"Frankenstein\", \"Madame Bovary\", \"Gerra eta Bakea\", \"Denbora galduaren bila\", \"Ulises\", \"1984\" edota \"Bakardadeko ehun urte\"."}
{"id": "49853", "revid": "69297", "url": "https://eu.wikipedia.org/wiki?curid=49853", "title": "Unai Etxebarria", "text": "Unai Etxebarria Arana (Caracas, Venezuela, 1972ko azaroaren 21a - ) venezuelar jatorriko euskal txirrindularia da.\nCafes Baque taldean aritu zen gaztetatik. Kadete mailan, txurdinagako lasterketa irabazi zuen 1988ean, eta afizionatu mailan, 3. postua eskuratu zuen Markinako lasterketan, 1991ean.\n1997an, txirrindularitza profesionalean debutatu zuen Euskaltel-Euskadi taldearekin. Haurtzaroa Euskal Herrian pasa zuen. Venezuelako nazionalitatea daukanez nazioarteko txapelketan Venezuelako selekzioarekin parte hartzen du."}
{"id": "49854", "revid": "100337", "url": "https://eu.wikipedia.org/wiki?curid=49854", "title": "Samuel S\u00e1nchez", "text": "Samuel S\u00e1nchez Gonz\u00e1lez (Oviedo, Asturias, 1978ko otsailaren 5a -) txirrindulari ohia da. 2008ko Olinpiar Jokoetan, Errepide Lasterketan garaipena lortu zuen Beijingen urre olinpikoa eskuratuz.\n\"Club Ciclista Colloto\" (Oviedo) beheko mailetan hasi zen. 1994an Espainiako kadete mailan txapeldunordea izatea lortu zuen Asturiako selekzioarekin. 1997an, Bizkaiko Olarra taldearekin sinatu zuen. 2000n, txirrindularitza profesionalean debutatu zuen Euskaltel-Euskadi taldearekin.\n2008an \"Doi la cara pola oficialid\u00e1\" kanpainaren alde egin zuen, asturiera Asturiasko hizkuntza koofiziala izatea aldarrikatzen zuena."}
{"id": "49855", "revid": "69297", "url": "https://eu.wikipedia.org/wiki?curid=49855", "title": "Iban Mayoz", "text": "Iban Mayoz Etxeberria (Donostia, 1981eko irailaren 30a - ) euskal txirrindularia da. 2004an txirrindularitza profesionalean debutatu zuen Relax-Fuenlabrada taldearekin. Umea zela, Urrestillan bizi zen.\nKirol ibilbidea.\nIban Mayozek 2004an hasi zuen bere ibilbide profesionala Relax-Bodysol taldean eta 2005ean Relax-Fuenlabradarekin fitxatu zen. 2006an Euskaltel-Euskadi ProTour taldeak kontratatu zuen eta 2006ko Italiako Giroan parte hartu zuen talde honekin.\n2007. urtearen amaieran, Euskaltelek ez zion kontratua berritu eta Karpin Galicia taldean sartu zen. 2008. urtean, Andaluziako Itzulian (8.) eta Errioxako Itzulian (9.) ohorezko postuak lortu zituen eta Euskal Herriko Itzuliko tarteko helmugen saria eskuratu zuen.\n2010ean Footon-Servetto ProTour taldean sartu zen eta urte horretako Italiako Giroan 22. postuan amaitu zen. Frantziako Tourrean parte hartzen ari zelarik, hiru saihets hautsi zituen erorketa batean eta lasterketa utzi behar izan zuen.\nPalmaresa.\n2000\n2002\n2008"}
{"id": "49856", "revid": "1150", "url": "https://eu.wikipedia.org/wiki?curid=49856", "title": "Erromatar inperioa", "text": ""}
{"id": "49857", "revid": "56334", "url": "https://eu.wikipedia.org/wiki?curid=49857", "title": "Etxe", "text": "Etxea gizakia bizitzeko prestatzen den edozein eraikuntza da. Solairu bakar batean edo bat baino gehiagotan antolaturik egoten da.\nHistorikoki, gizarte- edo familia-bizitzako jarduera eta harremanak garatu diren lekua da, jaiotzatik hasi eta kide askoren heriotzara arte. Euriaren, haizearen, hotz-beroen eta gainerako gertakari meteorologikoen aurkako aterpe gisa balio izan du, eta sarkinengandik babesten, gizakiak ala animaliak izan. Gainera, bertako biztanleen gauzak eta ondasunak gordetzeko lekua izan da.\nEuskaraz, bizitegi funtzioa ez duten beste hainbat eraikini ere \"etxe\" deitu ohi zaio, hala nola zerbitzu publikoetara bideratutako eraikinak (udaletxea/herriko etxea, osasun etxea, ikastetxea, ertzain etxea, espetxea...), edo pribatuetara (jatetxea, putetxea, banketxea...). Euskal Herrian, etxeei (eta baserriei) izena emateko ohitura handia izan da historian zehar, izen berezi bat hartuz (\"Goienetxe\", \"Etxeberria\" eta abar) edo-eta \"Enea\" edo \"Bait(h)a\" hartuz (\"Cristina Enea\", \"Ajuria Enea\" eta abar). Munduan zehar ere, etxe jakin batzuk ezagun egin dira, balio historiko edo funtzionala dela-eta (\"Etxe Zuria\", Frida Kahloren \"Etxe Urdina\" edo \"Ur-jauziko etxea\" esaterako). Solairu askotako eta dorre irxuraki eraikin oso luze eta garaiei \"etxe-orratz\" deritze.\nMunduan zehar euskal diaspora biltzen diren tokiek \"Euskal Etxe\" dute izena.\nHitza.\n\"Etxe\" hitza lehen aldiz XII. mendean agertzen da forma horretan, Aymeric Picaud elizgizonaren \"Iter pro peregrinis ad Compostellam\" erromesentzako hiztegian, \"Domum [uocant] eche\" esaldian.\nHala ere, hitzaren lehen agerraldia toponimia batean da, 867. urteko Ciresako kartularioan (Echo Ibarra, Aragoi): \"Isxaverre\" ageri da, \"Etxeberri\" esanahiarekin (egungo \"Javierregay\" gaztelaniaz edo \"Xabierregai\" aragoieraz, Aragoiko Jazetanian). Testuak honela dio: \"...et ecclesie Cirasiensi totum quod habeo de Isxaverre gayo usque ad locum qui dicitur Aquatorta\".\nDeiturak.\nEuskal Herrian izan duen garrantziaren lekuko, \"\"etxe\" hitzak emari joria izan du euskal deiturak osatzerakoan. Euskaltzaindiaren Onomastika batzordeak 249 deitura jasotzen ditu hasieran \"etxe\"\" (edo eratorriren bat) duena.\nHistoria.\nEtxearen historia eta bilakaera hiriaren historiaren eskutik doa. Ez da homogeneoa, eta eraikinen kalitatea ere ez da izan goranzkoa biztanle guztientzat, garai guztietan baitaude etxe miresgarrien adibide bikainekin kontrastatzen duten bizileku ziztrinen ugariak.\nHastapenak.\nEhiztarien etxolak, lehen etxeen aurrekoak, adarrez eta zuhaixkez eginiko aldi baterako babesleku soilak, gure arbasoek eraiki zituzten gutxiebez orain dela 300.000 urte. Mamut larru eta hezurrekin eraikitako ehiztari-borden hondakinak aurkitu dira, K.a. 35.000 - K.a. 10.000 bitartekoak. Europako ehiztari nomaden familia-talde handientzako zurezko neguko kanpamenduak K.a. 12.000an datatu dira.\nEzagutzen diren lehen herrixka K. a. 6000 inguruan agertu ziren. Ekialde Hurbileko ibai handien hegi emankorretan, nekazaritza-jarduerei lotuak. Mediterraneo inguruko eskualdeetan, K.a. 5500 inguruan, adobezko etxeak eraiki ziren soroen ondoan. Anatoliako hegoaldean \u00c7atalh\u00f6y\u00fck aztarnategia dago, Neolito eta Kalkolito garaiko hiri kokaleku bat. Adobezko etxe laukizuzenek osatzen zuten eta sarrera sabaitik egiten zen zuzenean beheko su ondora, etxeak abaraska baten antzera pilatuta baitzeuden.\nIndo haranean, Mohenjo-Daro, Kalibangan eta Harappa bezalako hiriek patiodun etxe handiak zituzten (K.a. 1800). Minos erregearen jauregia, K. a. 1700ean datatua dago. Antzinako Egipton, hiritar aberatsek jauregiak eraiki zituzten. Akhetaton hiri berrian, etxeak patio zentral batekin eraiki zituzten. K. a. 1300 inguruan. Olmeka kultura sortu zen Erdialdeko Amerikan eta buztinezko etxeak eraikitzen zituzten, nahiz-eta horietatik ia ez da aztarnarik geratzen.\nAntzinako Grezia eta Erroma.\nGreziar hiri-estatuetan, K. a. 400 inguruan patiodun etxeak eraikitzen ziren. K. a. 200 urtean, Alexandriak 300.000 biztanle inguru zituela uste da. Hasiera batean, zurezkoak ziren, eta ondoren, adreiluzkoak edo harrizkoak, baina beti oso txikiak eta apalak. Bi zatitan banatuta zeuden: bat, beheko pisua hartzen zuena gizonentzat: \"androia\" (\u1f00\u03bd\u03b4\u03c1\u03ce\u03bd) edo \"andronitisa\" (\u1f00\u03bd\u03b4\u03c1\u03c9\u03bd\u1fd6\u03c4\u03b9\u03c2); bestea, goiko solairuan edo behekoaren atzealdean zegoena, emakumeentzat: \"ginezeoa\" (\u03b3\u03c5\u03bd\u03b1\u03b9\u03ba\u03b5\u03af\u03b1) edo \"ginekonitisa\" (\u03b3\u03c5\u03bd\u03b1\u03b9\u03ba\u03c9\u03bd\u1fd6\u03c4\u03b9\u03c2). Estalkia lastoz edo teilaz egina zegoen, teilatu-hegalekin. Hormak, barrutik eta kanpotik kareztatuak, pezokoak edo zur buztinduzkoak ziren, harrizko oinarri batekin hezetasunetik babesteko. Iparraldean, oinplano zirkularreko etxea da nagusi, baina habitat bereizgarria oinplano angeluzuzeneko \"megaroi\" etxea da.\nErromatarren garaian, klase aberatsen landako egoitza erromatar \"villa\" zen. Hirian, propietate ederrak zituzten, \"domus\" izenekoak, aberastasunaren arabera handiagoak edo luxuzkoagoak zirenak, estatus soziala eta jabearen \"dignitas\" zelakoa islatu behar zutenak. Baina gehiengoa, familia ugari eta txiroak, \"insula\" eraikinetan bizi ziren. Erromak 100. urtean 450.000 biztanle zituen.\nErdi Aroa.\nErdi Aroko Europan, eskualdeko eraikuntza-materialen arabera, nekazarien etxeak adobe, harri edo zurezkoak ziren, lastozko tailatu batekin, gela zabal bakarrarekin eta beheko suarekin etxebizitzaren erdigune bezala. Familia osoaren etxebizitza zen, eta aletegi gisa erabiltzeaz gain, normalean ukuilua ere izaten zen barnean. XIII. mendera arte ez zen espazio bereizirik sortu animalientzat etxeen barrualdean. Gelan, mahaia zen funtsezko altzaria, non familia osoa jartzen zen inguruan aulkietan eserita. Apalak zeuden, zeuzkaten gauza urriak uzteko, eta zurezko kakoak jantziak zintzilikatzeko. Ez zegoen oherik, lurrean lo egiten zen, normalean lasto gainean edo lastairatan. Herri eta hirietan, kale berean, maila guztietako etxeak aurkitu ahal ziren: eskulangileen lantegiak bizitegiarekin, merkatarien etxeak, alokatzeko bizileku osasungaitzak eta aitoren semeen jauregiak. Herrietako etxeak, nagusiki, zurezkoa zen VIII. eta IX. mendeetan, eta harria nagusi bihurtzen hasi zen XII. eta XIII. mendeetan, XIV. mendeetan zurezko bilbadura garatu arte. Euskal Herrian, aipatzekoak dira dorretxeak, hasieran zurezkoak zirenak baina XII. mendetik aurrera harriz eraikiak, oinplano karratukoak.\nEzaugarriak.\nEraikuntzaren ikuspuntutik, etxea honako elementu hauez osatua dago:\nEgitura.\nEgitura, etxea eusten duen eta lurrari finkatzen dion euskarri erresistentea da. Buztinez, pezoz, adreiluz, harriz, zurrez, altzairuz edo hormigoi armatuz egina egon daiteke, baina salbuespen gisa beste material batzuk ere erabil daitezke. Egiturak bi atal nagusi ditu: \"zimenduak\" eta \"egitura nagusia\".\nZimenduak: etxea bermatzen den lurpeko atala da eta, hortaz, etxebizitzaren pisua eta jasaten dituen tentsioak lurzoruari transmititzen dizkio. Etxe batek hainbat zimendu mota izan ditzake: zapatak (bakanduak edo jarraituak), lauzak, piloteak eta abar. Lurraren erresistentzia txikia denean (normalean 0,1 n/mm\u00b2 baino txikiagoa), kargei eusteko beharrezkoa da lauza edo piloteak erabiltzea. Etxebizitzak lurpeko gelarik badu, hala nola biltegiak edo garajeak, euste-hormak behar ditu inguruko lurra eusteko, eta horiek zimenduaren zatitzat edo euste-egituraren zatitzat har daitezke.\nEgitura nagusia: lur gainetik altxatzen da. Euskarri bertikal batzuk ditu, eta horiek puntualak (zutabeak) edo linealak (karga-hormak) izan daitezke. Euskarri horien gainean bermatzen dira elementu horizontalak, zoruak eta sabaiak osatzen dituztenak. Elementu horizontal hauek norabide bakarrekoak (habe eta habexka sistema) edo bi norabidekoak (forjatuak eta lauzak) izan daitezke.\nItxiturak.\nItxiturak etxearen barruko bolumena estaltzen eta babesten duten azalerak dira, hau da, estalkia, kanpoko hormak eta beheko plano horizontalean dagoen zolata edo lauza.\nItxiturek hainbat funtzio betetzen dituzte, eta nagusiak dira irazgaiztea (uretatik babestea) eta isolatzea, bai zaratatik (isolamendu akustikoa) bai tenperatura-aldaketatik (isolamendu termikoa). Funtzio horiek betetzeko, itxiturek ezaugarri horiek aldi berean lortzea ahalbidetzen duten eraikuntza-sistemak erabiltzen dituzte, eta ohikoa da geruza espezializatu batzuez osatuta egotea (geruza irazgaitza, geruza isolatzailea, eta abar). Munduko klima eta kultura ezberdinetan dauden beharrizan eta material ugariren ondorioz, itxiturek forma ugari har ditzakete, sistema primitibo eta sinpleenetatik (animalien larruak, landareak edo oihalak) gaur egungo geruza anitzeko sistema konplexuetaraino.\nArotzeriek eteten dituzte itxiturak. Leihoek eta ateek osatzen dituzte, eta barrura sartzea, aireztapena eta etxearen argiztapen naturala ahalbidetzen dute.\nBanatzaileak.\nEtxearen barruko espazioa banatzen duten elementuak dira, gela desberdinetan banatuta. Funtzio nagusia etxebizitzako eremuak (komunak, sukaldea, logelak, egongela eta abar) bisualki eta akustikoki bakartzea da. Oro har, kartoi-igeltsuzko plakak, zurezko holtzak edo adreiluzko trenkadak izan ohi dira.\nEstaldurak.\nZoruak, paretak eta sabaiak estaltzen dituzten materialak dira, eta etxearen akabera eta ageriko zatia osatzen dute. Zoruetan ohikoa da zura (parketa esaterako), zeramika (solairu lauzak) edo harrizko materialak erabiltzea; paretetan eta sabaietan, berriz, igeltsua erabili ohi dira, eta, ondoren, pintura geruza bat jarri ohi zaio. Etxeetako hezeguneetan (sukalde eta komunean) maiz erabiltzen da zeramika (lauza beiraztatuak), garbiketa errazteko eta hezetasunei aurre egiteko.\nMaterialen aukeraketa eta barruko argiztapena barne-diseinuaren diziplina espezifikoa da, eta luxuzko etxeetan ez da harritzekoa dekoratzailearengana jotzea.\nInstalazioak.\nEtxea zerbitzuz hornitzen duten sare eta aparatuen multzoa dira. Instalazio eta sare ohikoenak honako hauek dira: edateko ura, argindarra, berokuntza, saneamendua eta telekomunikazioak. Batzuetan beste hauek ere erabiltzen dira: gas naturala, energia berriztagarriak (eguzki-energia, geotermia eta abar), aire girotua, domotika, suteen aurkako sistemak eta segurtasun-sistemak.\nGelak eta beste atalak.\nEtxearen antolamendua erabileraren arabera aldatzen da. Oinarrizko unitatea-edo gela da.\nEtxebizitzara bideratutakoak, funtsean, honako hauek dira: egongela, logelak (kopuru aldakorrean), bainugela eta komuna (bat edo gehiago) eta sukaldea.\nKasu askotan, honako hauek ere badaude: jangela, ataria edo atondoa, eskailerak, korridoreak edo banatzaileak, eta garajea.\nEta jarduera espezifikoetarako areto osagarriak, hala nola bulegoa, estudioa, liburutegia, jolas gela, erretzaileen gela, sauna eta abar eta abar.\nLaneko eremu osagarriak: garbitokia, esekitokia, ofizioa, eta abar.\nBiltegiratzeko eremu osagarriak: sotoa, janaritegia, jantzigela, trastelekua, ganbara, etab.\nKanporako egonaldikoak: terrazak edo solariuma, balkoiak, ataripeak, etab.\nBeste eraikuntza osagarri batzuk ere izan ditzake, bananduak edo atxikiak, hala nola ibilgailuentzako garajea, bihitegia edo lorategiko ekipamendu eta tresnetarako estalpea. Eta kanpoaldeko espazio hauek izan ditzake: lorategia, baratzea, patioa, igerilekua, pergolak, berotegia, jolasteko pistak, etab.\nNekazaritzara bideratutako gizarte tradizionaletan, etxabereek (oiloak edo bestelako aziendak esaterako) etxeko zati bat gizakiekin partekatu dezakete, ukuilu eta oilategietan. Ohiko ezaugarria da Euskal Herriko baserrietan."}
{"id": "49858", "revid": "1545", "url": "https://eu.wikipedia.org/wiki?curid=49858", "title": "Finlandiako Armada Gorria", "text": "Finlandiako Armada Gorria, Finlandiako Gerra Zibilean komunisten eta ezkertien alde borrokatu zuten armada izan ziren. Gerra hasieran, 30.000 soldadura ez ziren iristen, baina 3 hilabetetan kopuru hori laukoiztea lortu zuten, ezkertiarren laguntza jasoz.\nSozialistek Finlandiako polizia bezala sortu zuten, baino nahiz eta, Helsinki, Viipuri, Turku eta Tampere bezalako hiriak kontrolatu, Armada Zuria Finlandiako polizia nagusia bilakatu zen. Gerra hasi zen Finlandian. Armada Gorriak, SESBen laguntzak jaso zituen, eta hauen helburua (gerra irabaziz gero), Finlandia, SESBen barnean errepublika sozial bat sortzea zen. Hala ere, Tampere hiria galdu ostean, gerra zibila krudeldu eta galdu egin zuten. Armada Gorriaren bukaera izan zen, eta milaka pertsona exekutatuak izan ziren."}
{"id": "49859", "revid": "1545", "url": "https://eu.wikipedia.org/wiki?curid=49859", "title": "Finlandiako Armada Zuria", "text": "Finlandiako Armada Zuria () Alemaniaren laguntzaz 1918ko Finlandiako Gerra Zibila irabazi zuen armada izan zen. Antzeko armadak izan ziren Estonian, Letonian eta Lituanian ere, baina hiru herrialde horietakoek SESBen aurkako gerra galdu zuten eta hiru herrialdeak haren menpe gelditu ziren.\nFinlandiako Armada Zuriak Bigarren Mundu Gerra arte iraun zuen. Lapua Mugimenduan parte hartu zuen, eta mugimenduak hondoa jo zuenean Armada Zuria desagertu zen.\nFinlandiako Gerra Zibila.\nErrusia egoera politiko nahasian zegoen, eta Finlandiako burges, dirudun eta eskuindarrek beren polizia bat eratzea pentsatu zuten 1918. urtean. Nahiz eta, Armada Gorriak baina indar txikiago izan, eskuinekoak boterera iritsi zirenez, Armada Zuria Finlandiako polizia nagusia bilakatu zen. Horrek bi armaden arteko desadostasunak ekarri zituen, bai eta istiluak ere. Armada Zuriak Alemaniaren laguntza jasotzen zuen, Finlandian boterea bereganatu nahi baitzuen Alemaniak. Eskuinekoek, independentzia nahian, Armada Gorriaren aurka jo zuten, eta Alemaniaren laguntzaz Finlandiako Gerra Zibila irabaztea lortu zuten.\nArmada Zuriak, behar zituen soldaduak lortzeko, nekazariei 10 urte baino gehiagoko semeak erosten zizkien, eta gerrara bidaltzen zituen.\nGerra Zibilaren ondoren.\nOndoren, Armada Zuria polizia nagusi eta bakarra bilakatu zen Finlandian, eta Lapua Mugimendu antikomunistan sartu zen. Mugimenduak porrot egiteak Armada Zuriaren gainbehera ekarri zuen, eta 1932. urtean desagertu zen."}
{"id": "49860", "revid": "56334", "url": "https://eu.wikipedia.org/wiki?curid=49860", "title": "Mikel Astarloza", "text": "Mikel Astarloza Chaurreau (Pasai San Pedro, Gipuzkoa, Euskal Herria, 1979ko azaroaren 17an, Donostian -), eta nahiz eta 26 urtean zehar Pasai San Pedron bizi izan, orain Donostian bizi da. I\u00f1igo Chaurreau txirrindulari ohiaren lehengusua da.\nBere ezaugarri nagusia luzapen handiko kirolaria izatea da eta beraz, ongi doakizkio esfortzu luze eta jarraiak. Egoera lasai batean, minutuko 40 pultsazio izan ohi ditu eta esfortzu beteko egoeran 200 pultsazioetara iristeko gaitasuna du. Erlojuaren aurkako probetan espezialista da nahiz eta sasoiko dagoenean mendate garaietan ongi ibiltzen den. Bestetik, zailtasunak ditu esfortzu motz eta bortitzak egiteko unean; esprinetan eta portzentaia altuko igoeretan kasu. Oraingoz, lortu duen emaitzarik aipagarriena 2009ko Frantziako Tourrean lortutako garaipena da.\nBiografia.\nMikel Astarlozak profesional gisa debuta 2002an egin zuen Ag2r taldearekin, afizionatu mailan hamahiru garaipen lortu ostean. Aipagarrienak Week-end b\u00e9arnais itzulia eta Euskadiko erlojuaren aurkako bi txapelketa dira. Txirrindulari izan aurretik beste kirol batzuetan ere aritua da: arraunean, futbolean eta pilotan. Azken bietan aritu zen gehien, txirrindularitzarekin batera, eta azkenean ohartu zen pedalei ematen moldatzen zela ongien.\n2009ko ekainaren 26an Dopin kontrol batean positibo eman zuen EPO erabili izanagatik, horregatik UCIk 2009ko uztailaren 31n zigortu zuen. Astarlozak EPO erabiltzea ukatu zuen, esanez \"kirol-suizidioa\" zela legez kanpoko drogak erabiltzea. 2010eko maiatzaren 15ean, Espainiako Txirrindularitza Federazioak, ofizialki, bi urteko zigorra eman zion. Astarlozak bere errugabetasuna aldarrikatu zuen etengabe, eta Euskaltel-Euskadi taldeak adierazi zuen berriro kontratatuko zutela, behin debekua amaituta. 2011ko abuztuan itzuli zen euskal taldera, Burgosko Itzulian.\nAstarloza 2012ko Frantziako Tourrean korritzeko aukeratua izan zen, baina 6. etapako pilaketa handi batean erorikoa izan zuen, 25km geratzen zirela, eskuineko ukondoa hautsi eta ezin izan zuen etapa amaitu.\n2013ko urriaren 1ean, Astarlozak txirrindularitza profesionaletik erretiratuko zela iragarri zuen Pekingo Tourraren ondoren."}
{"id": "49861", "revid": "105290", "url": "https://eu.wikipedia.org/wiki?curid=49861", "title": "Olavinlinna", "text": "Olavinlinna (suedieraz: Olofsborg; ingelesez: St. Olaf's Castle; euskaraz: Olaf-en gaztelua), XV. mendeko Finlandiako gaztelua da. Mundu osoan, iparraldeen kokatutako gaztelua da, Savonlinnan. 1475. urtean errege Suediar batek sortu zuen, Errusiaren aurkako defentsarako eta Suediar erresumako mugak babesteko. H\u00e4me gaztelua eta Turkuko gazteluarekin batera triangelu defentsibo bat osatzen zuten Finlandian, eta bertako biztanleei suediarrak agintari zirela gogorarazten zien.\nIzugarrizko gaztelua da, leku paradisiako batean ipinia eta oso ondo kontserbatua, ikusgarria. Gaur egun, gaztelua, museo soila da eta urtero Opera Jaialdi bat antolatu ohi da udan."}
{"id": "49862", "revid": "69297", "url": "https://eu.wikipedia.org/wiki?curid=49862", "title": "Roberto Laiseka", "text": "Roberto Laiseka Jaio (Gernika, Bizkaia, 1969ko ekainaren 17a - ) euskal txirrindularia izandakoa da.\nAfizionatu mailan, Mungiako Beyena taldean aritu zen eta 1989. urtean Durangoko lasterketa irabazi zuen. Gero, Cafes Fortaleza taldean aritu zen eta 1992ean, bigarren sailkatu zen, Bermeon, eta Galdakaoko El Corte Ingles sarian hirugarren sailkatu zen, 1993ean.\n1994an debutatu zuen txirrindularitza profesionalean Euskaltel-Euskadi taldearekin, eta bertan izan zen erretiratu arte. Txirrindularizale artean ospetsuenetarikoa eta idoloa zen. 2006an Italiako Giroan jausi, min hartu eta ondo berreskuratzea lortu ez zuenez erretiratu egin zen hurrengo urtean.\n30 urte bete arte ez zuen lorpen handirik izan, baina orduz geroztik eskalatzaileen artean nabarmendu zen eta irabazi zituen etapa guztiak mendiko etapetan izan ziren. Horien artean 2001eko Frantziako Tourrean Luz Ardidenen bukatu zuen etapa."}
{"id": "49863", "revid": "512", "url": "https://eu.wikipedia.org/wiki?curid=49863", "title": "Turkuko gaztelua", "text": "Turkuko gaztelua (finlandiera: Turun linna; suediera; \u00c5bo slott) Finlandiako hego-mendebaldeko Turku hirian dagoen gaztelua da, ustez 1280. urtean eraikia.\nTurkuko gaztelua Finlandian zutik dirauen eraikuntzarik zaharrena dela uste da, eta Eskandinavia osoko gaztelurik handiena. Erdi Aroan gaztelua aintzira baten erdian zegoen, uharte gisa; baina gaur egun Turkuren ondoan dago, lurrez inguraturik. Izan ere, uhartearen ingurua XV. mendean haran bilakatu zuten, ibaia desbideratuz.\nHurrengo urteetan, gaztelu indartsu eta sendoena bihurtu zen, eta errusiarrek eta novgorodtarrek ezin izan zituzten haren harresiak gainditu. Hala ere, gazteluak ez dauka gerra historia handirik, Viipuriko gazteluak eta Olavinlinna gazteluak ez bezala.\nXVI. mendean berreraikia izan zen, Suediako erregeentzako. Izan ere, lurralde hauetara etortzea gogoko zuten, eta ondorioz, gazteluaren inguruan, Turku hiria garatu zen.\nGaztelua, Olavinlinna gaztelua eta H\u00e4me gazteluarekin batera hiruki defentsibo bat osatzen zuten.\nHistoria garaikideari dagokionez, 1941ko Jarraipenaren Gerran, sobietarrek gaztelua bonbardatu zuten, baina ez zuten hau suntsitzea lortu. 1987. urtean berreskuratu egin ziren harresiak eta museo bilakatu zen, lehengo urtean 200.000 turista jaso zituelarik. Gainera, gela handiak, hiriak, bilkuretarako erabiltzen ditu."}
{"id": "49864", "revid": "56334", "url": "https://eu.wikipedia.org/wiki?curid=49864", "title": "Be\u00f1at Albizuri", "text": "Be\u00f1at Albizuri Aransolo (Berriz, Bizkaia, 1981eko maiatzaren 17a - ), euskal txirrindularia da. 2006an debutatu zuen txirrindularitza profesionalean Euskaltel-Euskadi taldearekin.\nIbilbidea.\nEuskaltel-Euskadik 2005eko denboraldiaren bigarren partean proba egin eta Errioxako Itzuliaren etapa batean bigarrena izan ondoren 2006an profesional bihurtu zen. 2008ko denboraldiaren bukaeran taldeak ez zuen kontratua luzatu.\nBere ibilbidean ez zuen garaipenik izan profesional moduan.\nPalmaresa.\n2004"}
{"id": "49865", "revid": "119347", "url": "https://eu.wikipedia.org/wiki?curid=49865", "title": "Portukoplak", "text": "Portukoplak. Itsas kantak eta poemak Kirmen Uribek idatzitako eta Elkarrekin argitaratutako liburua da. Lan honetan Uribek itsasoaren eta arrantzaren inguruko euskal abesti eta olerkiak biltzen ditu. Gehienak garai zaharreko olerkiak ditugu baina bada gaur egungo abestirik ere.\nLiburua plazaratu eta hilabete gutxira \"Portukoplak\" ikuskizuna martxan jarri zuen Mikel Urdangarinekin batera, non poesiak musikarekin bat egiten zuen."}
{"id": "49866", "revid": "69297", "url": "https://eu.wikipedia.org/wiki?curid=49866", "title": "Igor Anton", "text": "Igor Anton Hernandez \"Fuji\" (Galdakao, Bizkaia, 1983ko martxoaren 2a - ) euskal txirrindularia da. Afizionatuetan Olarra taldetan izan zen. 2005ean debutatu zuen txirrindularitza profesionalean Euskaltel-Euskadi taldearekin.\nPalmaresa.\n2004\n2006\n2007\n2008\n2009\n2010\n2011\n2012\n2013\n2015"}
{"id": "49868", "revid": "69297", "url": "https://eu.wikipedia.org/wiki?curid=49868", "title": "Andoni Aranaga", "text": "Andoni Aranaga Azkune, (Azpeitia, Gipuzkoa, 1979ko urtarrilaren 1a - ), euskal txirrindularia ohia da. 2004an debutatu zuen profesionaletan Chocolade Jacques talde belgikarrarekin.\nItaliako Giroan bitan hartu zuen parte, baina ezin izan zuen amaitu.\nPalmaresa.\nAmateurretan.\n1996\n1997\n2000\n2001\n2003\nProfesionaletan.\n2005"}
{"id": "49869", "revid": "69297", "url": "https://eu.wikipedia.org/wiki?curid=49869", "title": "Jorge Azanza", "text": "Jorge Azanza Soto (Altsasu, Nafarroa Garaia, 1982ko ekainaren 16a) txirrindulari profesional ohia da. Txirrindularitzari lotuta jarraitzen du, Euskadi Fundazioko kirol zuzendaria baita. Ziordian bizi da.\n2005ean debutatu zuen txirrindularitza profesionalean, Kaiku taldearekin; eta 2013an erretiratu zen, orduko bere taldea (Euskaltel-Euskadi) desegitearekin batera.\nPalmaresa.\n2004\n2005\n2006"}
{"id": "49870", "revid": "69297", "url": "https://eu.wikipedia.org/wiki?curid=49870", "title": "Jon Bru", "text": "Jon Bru Pascal (Bera, 1977ko urriaren 18a - ) euskal txirrindulari ohia da. 2002an txirrindularitza profesionalean debutatu zuen L.A. Pecol taldearekin eta 2008an erretiratu zen.\nPalmaresa.\nAmateurretan.\n1996\n1997\n1998\n1999\n2000\n2001\nProfesionaletan.\n2002\n2003\n2004\n2005\n2006"}
{"id": "49872", "revid": "1982", "url": "https://eu.wikipedia.org/wiki?curid=49872", "title": "On Kixote", "text": ""}
{"id": "49874", "revid": "105290", "url": "https://eu.wikipedia.org/wiki?curid=49874", "title": "Literatura genero", "text": "Literatur generoak zenbait irizpide (teknika, doinua edo edukia) kontuan hartuz literatura-lanak sailkatzeko erabiltzen diren kategoriak dira.\nOrokorrean, kategoria horiek oso lausoak izan ohi dira, adituak bat ez datozelako. Oso zaila da sailkapen berean historiako genero eta azpigenero guztiak egokitzea. Garai bakoitzak bereak izaten ditu, hau da, Grezia klasikoko generoak (epika, tragedia eta komedia) edo japonierazkoak (haiku etab.) ez dira bateragarriak. Oro har, genero orokorrenak prosa, poesia eta antzerkia izaten dira."}
{"id": "49877", "revid": "201", "url": "https://eu.wikipedia.org/wiki?curid=49877", "title": "Nobela", "text": ""}
{"id": "49879", "revid": "65203", "url": "https://eu.wikipedia.org/wiki?curid=49879", "title": "Zientzia-fikzio", "text": "Zientzia-fikzioa arte-genero zabala da: etorkizunean edo unibertso ezezagunetan gerta litekeenaz hipotesiak egiten dira, egungo zientzia- eta teknika-ezagueretan oinarrituta. Zientzia-fantasiarekin nahas daiteke, baina genero horren kokalekua fantasiako munduak izaten dira (\"Eraztunen Jauna\", kasu).\nZientzia-fikzioak hainbat ezaugarri ditu:\nSailkapena.\nGogorra.\nEgileak bere garaiko zientzia eta teknikaren proiekzioak egiten baditu etorkizunerantz, zientziari dagokionez sinesgarri egiteko asmoz, zientzia fikzio gogorra egiten duela esaten da.\nGaraian garaiko sinesmen zientifikoetatik asko urrundu gabe egiten den literatura da. Horretarako, egileak zientzia kontuak ondo jakin behar ditu eta ezin ditu garaian garaiko uste zientifikoak saihetsi.\nBiguna.\nEgilearen helburu nagusia giza emozioak, gizartearen bilakaera eta abar izaten dira. Egilea ez da asko kezkatzen fisikaz, astronomiaz eta beste kontu zientifikoez: kezka nagusia giza jokabideak ditu, gizarte kontuak direlako.\nHistoria.\nHasiera.\nZientzia-fikzio terminoa Hugo Gernsback-ek sortu zuen 1926an, 1920ko Estatu Batuetako \"Amazing Stories\" izeneko narrazio espekulatiboko aldizkari ezagun batean. Badirudi erabilera goiztiar bat topatu dela 1851ko datarekin, eta William Wilsoni egozten zaio, baina erabilera isolatua da, eta terminoa ez zen orokortu gaur egungo adierarekin, harik eta Gernsback-ek modu trinkoan erabili zuen arte. Ordura arte, zientzia-fikziotzat jotzen ditugun narrazioek hainbat izen jasotzen zituzten, hala nola \u00abbidaia fantastikoak\u00bb, \u00abmundu galduen kontakizunak\u00bb, \u00abutopiak\u00bb edo \u00abzientzia eleberriak\u00bb.\nZientzia-fikziozko lehen lana, gaur egun ulertzen den bezala, 1818n argitaratu zen Mary Shelley-ren Frankenstein edo Prometeo modernoa. Horren aurrekariak kondairetan eta mitoetan topatzen dira, mitologia grekoan adibidez. Ilargirako bidaiei buruzko istorio ezagunenak Cyrano de Bergerac-ena (XVII. mendea) eta M\u00fcnchhausengo baroiarena (XVIII. mendea) dira. Carl Sagan eta Isaac Asimov, ordea, bat datoz esatean Johannes Keplerren \"Somnium\" (1634) dela zientzia-fikziozko lehen kontakizuna. Somniumek Ilargira doan abenturazale bat deskribatzen du, eta Keplerrek Lurraren mugimenduak Ilargitik nola ikusiko liratekeen azaltzeko duen kezka erakusten du. Beste batzuek Tomas Moro aipatzen dute aitzindari gisa; Utopia (1516) idazlan famatua dela-eta. Bestalde, aipagarria da Luziano Samosatakoaren \"egiazko istorioa\" idazlana, gaur egun zientzia-fikzioko generoan ohikoak diren hainbat elmentu baititu, hala nola gizakiak lurretik kanpora bidaiatzea, estralurtarrekin harremanak izatea eta abar. Ez da harritzekoa, izan ere aitzinako ipuin eta mitologietan elementu espekulatiboak ez ziren hain ezohikoak.\nShelleyren ondoren, zientzia-fikziozko narratibaren ezaugarriak aurreratu zituen beste idazle ezaguna Edgar Allan Poe estatubatuarra izan zen. Geroago, 1850eko hamarkadan, XIX. mendeko autore emankorrenetako bat izan behar zuena agertu zen, zientzia-abenturen alorrean: Jules Verne. 1863an argitaratu zuen zientzia-fikziozko bere lehen lana: \"Bost aste globoan\". Lan horren agerpena mugarria izan zen.\nVerne-ren ildotik, Europan ugaldu ziren mota horretako idazlanak, H. G. Wells geroko ekarpenarekin. Wellsen ondoren, XX. mendean, John Wyndham arloko hurrengo idazle handia izan zen. Eremu anglosaxoitik kanpo, Karel \u010capek azpimarratu behar da, bere \"R.U.R.\" antzezlanean \"robot\" terminoa sortu zuelako eta zientzia-fikzioaren klasiko baten sortzailea delako: \"Arrabioen gerra\".\nEstatu Batuetan Mark Twain-en eta Jack London-en arloarekin erlazioa duten idazlanak egon arren, Edgar Rice Burroughs jotzen da zientzia-fikzioaren bertako aintzindaritzat. \nUrrezko aroa (1938-1950).\n\"Astounding Science Fiction\" aldizkaria 1930ean sortu ondoren, generoko maisu berriek (Isaac Asimov, Arthur C. Clarke eta Robert A. Heinlein) ospetsu egin zuten zientzia-fikzioa eta lortu zuten zientzia-fikzioa bilduma orokorragoetan sartzea. Zientzia-fikzioan soilik aritzen ez diren egileak arloan aritzeak ere errespetu handiagoa ekarri zion. Horretan aipatzekoak dira Karel \u010capek, Aldous Huxley, C. S. Lewis eta gaztelaniaz Adolfo Bioy Casares eta Jorge Luis Borges.\nBigarren Mundu Gerraren ondoren, generoa aldatu zen. Eleberriek ipuinak zokoru zituzten eta argumentuak konplexuago bihurtu ziren. Aldizkari berriak ere sortu ziren eta nerabeen artean zabaldu zen zaletasuna.\nZilarrezko aroa (1951-1965).\nGerraosteko lehen izenburu nagusitzat har daitekeena ez zuen zientzia-fikziozko idazle batek idatzi, George Orwell-en 1984 (1948) eleberria mugarria izan zen eta. 1950ko hamarkadan, hala ere, idazle-zerrenda oso luzea da, eta generoko bizkarrezurra osatzen dute: Robert A. Heinlein, Isaac Asimov, Clifford D. Simak, Arthur C. Clarke, Poul Anderson, Philip K. Dick, Ray Bradbury, Frank Herbert, Stanislav Lem eta beste asko.\nAro berria.\n1965etik 1972ra bitartean igarotako urteak dira generoaren literatura-esperimentazio handieneko garaia. Erresuma Batuan, Michael Moorcock \"New Worlds\" aldizkariaren zuzendaritzara iristearekin lotu ohi da. Moorcockek, orduan 24 urteko gazteak, William Burroughs eta J.G. Ballard-en literaturaren eredu eta teknika berriei egin zien leku. Zientzia-fikzioaren urrezko eta zilarrezko aroetako robot eta inperio galaktikoetatik urruntzen hasi ziren gaiak, eta ordura arte landu gabe zeuden gaiak hartu zituzten ardaztzat: kontzientzia, barne-munduak, balio moralen erlatibizazioa, eta abar. Aro berri hontako ordezkariak dira Samuel Ray Delany, Judith Merril, Fritz Leiber, Roger Zelazny, Philip K. Dick, Ursula K. LeGuin, Philip Jos\u00e9 Farmer eta Robert Silverberg,\nCyberpunk eta Postcyberpunk.\n1980ko hamarkadan, gero eta nonahikoagoak ziren konputagailuek eta lehen sare informatiko globalak agertzeak izugarri handitu zuten autore gazteen irudimena, sinetsita baitzeuden horiek eraldaketa ekarriko zutela gizartean. Ernamuin horretatik sortu zen cyberpunk (edo ziberpunk) mugimendua. Termino horrek ikuspegi ezkorra eta desengainatua biltzen ditu, teknologiak eta kapitalismo basatiak menderatutako etorkizun baten ikuspegi ezkorra, eta \u00abpunk\u00bb menderakaitz eta iraultzailea, askotan anarkista. Idazle belaunaldi berri bat sortu zen etiketa horren azpian, William Gibson, Bruce Sterling eta Neal Stephenson buru zirela.\nGeroago ezkortasun hori modulatu zen. Postcyberpunk eleberrietan, askoz ohikoagoa da protagonistak beren komunitateetako kide errespetagarriak izatea: zientzialariak, militarrak, poliziak eta baita politikariak ere. Pertsonaia marjinalagoen kasuan ere, \"statu quo\"-a mantendu edo hobetzeko interesa izaten dute, ez hura suntsitzeko interesa, ziberpunkean ohikoa zen bezala. Postcyberpunk etiketa jaso zuen lehen eleberria \"Snow Crash\" (1992) da, Neal Stephenson-ek idatzia\nEuskaraz.\nGenero horretan zerbait argitaratu duten idazleen zerrenda osatu gabe bat (alfabetikoki):\nItzulpenak:"}
{"id": "49881", "revid": "201", "url": "https://eu.wikipedia.org/wiki?curid=49881", "title": "Erti", "text": ""}
{"id": "49882", "revid": "201", "url": "https://eu.wikipedia.org/wiki?curid=49882", "title": "Berlarjale", "text": ""}
{"id": "49883", "revid": "119347", "url": "https://eu.wikipedia.org/wiki?curid=49883", "title": "Media Markt", "text": "Media Markt alemaniar jatorriko enpresa da, kontsumorako elektronika produktuak saltzeko dendak Europa osoan zehar dituena. Informatika, etxetresna elektrikoak, audio-bideoa eta CDak dira bere berezitasun nagusiak.\nLeopold Stiefel, Walter Gunz, Erich Kellerhals eta Helga Kellerhals enpresariek sortu zuten Media Markt. 1979ko azaroaren 29an ireki zuten lehen denda, Munichen hain zuzen ere. Gaur egun, \"MediaSaturn Holding\"en eskuetan dago bere jabetza.\nPublizitatea.\nPublizitatea egiterako orduan txistezaleak dira Media Marktekoak. Esate baterako, alemanezko hau: \"Lasst euch nicht verarschen\" (ez zaitzatela adarra jo). Jarraian azaltzen dena da bere lema nagusia, hizkuntza ezberdinetan:\nDendak Euskal Herrian.\nGaur egun lau denda ditu Media Marktek Euskal Herrian:"}
{"id": "49884", "revid": "137486", "url": "https://eu.wikipedia.org/wiki?curid=49884", "title": "Robot", "text": "Robotak automatikoki atazak burutzen dituen gailu elektroniko eta mekanikoak dira. Eskuarki, euren mugimenduen itxurek bere kabuz ibiltzeko gaitasuna dutela dirudite, baina gizakien aginte zuzenaren azpian ez badaude, programa baten jarraibideei men egiten diete.\nZer nolako makina robot kategorian barnan sar daitekeen edo ez eztabaidan dagoen bitartean, robot arrunt batek ondoko ezaugarri batzuk, nahiz eta ez guztiak, izango ditu:\nEtimologia.\n\"Robot\" hitza lehen aldiz Karel \u010capek txekiar idazleak erabili zuen R.U.R. (\"Rosumovi Univerz\u00e1ln\u00ed Roboti\", \"Rosumen Robot Unibertsalak\", euskaraz \"Erroboten Lantegia\" bezala itzulia) antzezlanean, 1920ean. Baina badirudi berak ez zuela hitza asmatu, baizik eta Josef \u010capek anaiak. \"Roboti\" hitza, txekierazko \"Robota\" hitzetik eratorri/eraldatu zuen, \"lan nekeza\" edo \"lanaldia\" esan nahi duena.\nEuskaraz, hiztegi batuan \"robot\" agertzen da, eta ez \"errobot\"..\nHistoria.\n\"Automata\" hitzaren ideia orokorrak mundu osoko kulturetako mitologian du jatorria. Antzinako Txina, Antzinako Grezia eta Ptolomeotar Egipto zibilizazioetako zenbait ingeniari eta asmatzailek bere kabuz aritzeko gai ziren makinak eraiki zituzten, batzuk animalien eta gizakien antzarekin. Automataren lehen deskribapenek zenbait kontzepturi egin zieten erreferentzia, hala nola, Archytas-en uso artifizialari, Mozi eta Lu Ban-en txori artifizialei, hitz egiteko gai zen Heron Alexandriakoaren automatari, Bizantzioko Filo-ren konketa automatari eta Lie Zi-n azaldutako gizaki automatari.\nLehen robotak.\n1928. urtean, lehenbizikoetako robot humanoidea, \"Eric\", aurkeztu zuten \"Model Engineers Society\" erakusketan, Londresen, hitzaldi bat emanez. W. H. Richards-ek asmatutako robotak aluminiozko armadura-gorputza zuen, hamaika elektroiman eta hamabi volteko potentziadun motore bat zituena. Robotak bere eskuak eta burua mugi zitzakeen eta urruneko kontrol bidez edota ahots bidez kontrola zitekeen. \"Eric\"-ek eta bere \"anaia\" \"George\"-k munduari bira eman zioten.\nWestinghouse Electric korporazioak Televox robota sortu zuen 1926. urtean: erabiltzaileek piztu eta itzali zezaketen eta hainbat gailutara konektatu zitekeen kartoi zati bat zen. 1939.urtean, Elektro izeneko beste robot humanoide bat kaleratu zen \"1939 New York World's Fair\" azokan. 2.1 metroko altuera eta 120.2 kg-ko pisua zuen eta ekintza hauek egin ahal zituen: ahots bidezko aginduei jarraitu, 700 hitz inguru esan, zigarroak erre, globoak puztu eta bere burua eta besoak mugitu. Haren gorputza altzairuzko engranaje batez, espeka batez eta motore-eskeleto batez osatuta zegoen, aluminiozko azal batez estalirik. 1928.urtean, Makoto Nishimura-k Japoniako lehen robota diseinatu eta eraiki zuen: Gakutensoku.\nRobot autonomo modernoak.\nWilliam Grey Walter-ek portaera konplexuko robot autonomo elektronikoak sortu zituen, Burden Neurological Institute-n, Bristolen (Ingalaterran), 1948 eta 1949. urteetan. Garuneko zelula gutxi batzuen arteko konexio aberatsak jokaera konplexua izan zezakeela egiaztatu nahi izan zuen. Haren lehen robotak, \"Elmer\" eta \"Elsie\", 1948 eta 1949 bitartean sortu zituen eta dortokak izango balira bezala deskribatu zituzten, haien forma eta ibiltzeko era motelagatik. Hiru gurpileko dortoka robot hauek, fototaxirako gai ziren: horrela, beraien burua berriz kargatzeko gunera joan zitezkeen bateria baxua zutenetan.\nWalterrek prozesu mentalak simulatzeko elektronika analogikoa erabiltzearen garrantzia azpimarratu zuen eta bere garaiko beste asmatzaile batzuek, berriz, Alan Turing eta John von Neumannek adibidez, prozesu horien ikuspegia konputazio digitalaren alorrera bideratu zuten. Walterren lanak ondorengo belaunaldietako hainbat robotika ikertzaile inspiratu zituen; hala nola, Rodney Brooks, Hans Moravec eta Mark Tilden. Bere dortoken lan modernoak BEAM robotika moduan aurki daitezke.\nBestetik, lehen robot programagarri eta digitalizatua George Devol-ek asmatu zuen 1954. urtean. \"Unimate\" izena jarri zion. Horrekin, robotika-industria modernoaren oinarriak ezarri ziren. Devolek lehen \"Unimate\"a 1960.urtean saldu zion General Motors konpainiari eta lantegi batean instalatu zuten 1961. urtean Trenton, New Jersey-en, metalezko pieza beroak galdaketa-makina batetik altxatzeko eta pilatzeko. Devolen lehen robot programagarri eta digitalizatuaren patenteak robotikaren industria modernoaren oinarria adierazten du.\nLehen paletizatze-robota, berriz, 1963. urtean sortu zuen Fuji Yusoki Kogyo konpainiak. 1973.urtean, elektromekanikoki gidatutako sei ardatz zituen robota patentatu zuen KUKA robotika-fabrikatzaileak Alemanian eta \"manipulazio beso unibertsal programagarria\" Victor Scheinman robotikaren aitzindariak asmatu zuen 1976. urtean. Haren diseinua Unimation konpainiari saldu zitzaion.\nRobot komertzial zein industrialak ari dira zabaltzen orain, eta horien lana gizakiarena baino merkeagoa eta zehaztasun eta fidagarritasun handiagokoa da. Gizakiarentzat arriskutsuak, aspergarriak edota zikinak izan daitezkeen lanak ere egiten dituzte robot hauek. Asko zabaldu dira robotak fabrikazioan, muntaketan eta enbalaje lanetan, garraioan, lur- eta espazio-esplorazioan, kirurgian, armagintzan, laborategietako ikerketetan eta kontsumo- zein industria-ondasunen ekoizpenean.\nRobot modernoak.\nRobot mugikorrak.\nRobot mugikorrek ingurunean mugitzeko ahalmena dute; hau da, ez daude denbora guztian toki batean finko. Modu automatikoan gidatutako ibilgailua (AGV edo automated guided vehicle), gaur egungo robot mugikorren adibide bat da. AGVak lurrean kokatutako markatzaileak edo hariak jarraitzen ditu. Ikuspegi edo laser bidez ere gidatuak izan ahal dira.\nIndustria, segurtasun eta militar arloetan robot mugikorrak aurkitu daitezke. Kontsumitzaileen produktuetarako, entretenimendurako edota garbiketarako ere erabiliak izaten dira. Gaur egun, ikerketa ugariren ardatz dira robot mugikorrak, ia unibertsitate guztiek AGVen inguruan ikertzeko laborategi bat edo gehiago dituzte.\nRobot mugikorrak ingurune ongi kontrolatuetan erabiltzen dira, muntaketa-lerroetan adibidez, ustekabeko interferentziei erantzuteko zailtasunak dituztelako eta horregatik, gutxitan ikus daitezke. Hala ere, garbiketa eta mantentze lanak egiteko robotak gero eta garatuagoak daude eta etxeetan aurki daitezke.\nRobot industrialak.\nRobot industrialak ingurune kontrolatu batean lan bera behin eta berriz egiteko diseinatuak daude. Gehienek, automobilen muntaketa-kateetan egiten dute lan. Robotek, gizakiek baino efizientzia handiagoz egin dezakete lan haien zehaztasunari esker. Zuloak beti toki berean eginten dituzte edo torlojuak estutzean beti indar bera ezartzen dute, lan orduak kontuan hartu gabe, gizakietan gertatzen ez den bezala. Industria elektronikoan parte hartzen duten robotek ere garrantzia handia dute, mikrotxipak muntatzeko zehaztasun ezin hobea behar baita.\nTeknika ezberdinak daude robot industrialak programatzeko. Horien artean, keinu bidezko programazioa eta testu programazioa daude. Keinu bidezko programazioan, langileak robota gidatzen du eskuz edo kontrol batzuen bidez, egin beharreko lana irakasteko. Robotak, urrats guztiak gordetzen ditu eta gero era automatiko batean errepikatu ditzake. Testu programazioan aldiz, posizio guztien eta robotak egin behar dituen ibilbideen kalkulua egiten da. Ondoren, informazio hau erabiliz, robotak exekutatu behar duen programaren instrukzioak sortzen dira. Azkenik, programa robotera transferitzen da eta robota eginbeharrarekin hasi daiteke.\nBeso robotikoak.\nFabrikatutako robot industrial arruntena beso robotikoa da. Metalezko zazpi segmentuz eta sei artikulazioz osatua dagoen artikulatutako beso bat da. Ordenagailu batek robota kontrolatzen du juntura bakoitzean kokatutako urrats-motorrak erabiliz. Horrek, ordenagailuari beso robotikoak behin eta berriro mugimendu berbera zehatz-mehatz egitea ahalbidetzen dio. Robotak, mugimendu sentsoreak erabiltzen ditu mugitutako kopurua zehatza izan dadin.\nSei artikulazio dituen robot industrial batek, gizaki baten besoaren antz handia du. Sorbalda, ukondoa eta eskumuturra du eta sorbalda, mugitzen den gorputz baten oinarrira lotuta egoten da. Beso robotikoak sei modu ezberdinetan pibotatu dezake, gizakiaren besoak aldiz, zazpi era ezberdinetan.\nGizaki baten besoaren lana, eskua leku batetik beste batera mugitzea da, era berean, beso robotikoaren lana, amaieran duen pieza leku batetik beste batera mugitzea da. Amaieran izan ditzakeen pieza ohiko bat eskuaren imitazio sinplifikatu bat da, objektu ezberdinak hartu eta mugitu ahal izateko. Esku robotiko hauek, presio sentsoreak barneratuak dituzte objektuari aplikatutako indarra ordenagailuari adierazten diotenak, objektua ez erortzeko edo ez apurtzeko. Amaierako pieza gehiago daude, soldagailua edo zulagailua adibidez.\nHezkuntza robotak.\nIrakasleen hezkuntza laguntzaile moduan erabiltzen dira. 1980ko hamarkadatik aurrera, \"turtles\" moduko robotak ikastetxeetan erabili dira Logo programazio-lengoaia erabiliz.\nHaurrei matematika, fisika, programazioa eta elektronika ikasten laguntzen duten Lego Mindstorms, BIOLOID , OLLO edo BotBrain Educational Robots moduko robot kitak daude.\nIbilgailu autonomoak.\nIbilgailu autonomoa edo robotikoa gizakiaren gobernatze eta kontrol-ahalmenak imitatzeko gai den ibilgailua da. Bere inguruan gertatzen dena hautemateko eta horren arabera nabigatzeko gai da. Gidariak bere helmuga aukeratu dezake baina ez du behar inongo operazio mekanikorik aktibatzerik.\nHauen aurrekari izan dira ingelesez AGV edo Automated guided vehicles deitu izan direnak, gidaritza automatikoko ibilgailuak. Lehen adibideak lantegi edo ingurune kontrolatu baten barruan ibili izan dira eskala txikiko gailuak izan dira, jarrai zezaketenak marrak lurrean, laser bidez seinaleztatutako ibilbideak eta, garai aurreratuagoetan, ikusmen sistemak.\nIngurune itxi horietatik errepidera edo mundu irekiera salto egitea urrats handia da, baina egin dira saiakerak. Lehenengo taxi autonomoa 2016ko abuztuan atera zuen nuTonomy enpresa Estatu Batuarrak Singapurren. 2016 urtearen amaieratik aurrera Uber ere automobil autonomoak erabiltzen ditu Pittsburgh eta San Francisco hirietan. 2018ko martxoaren 19an iritsi zen gidari gabeko automobil baten partetik lehenengo harrapaketa-hilgarria. Uberrek erabilitako gidari gabeko automobil batek harrapatutako emakume bat hil zen Tempen, Arizona. Honen ondorioz, Uberrek Tempe, Pittsburgh, Toronto eta San Francisco hirietan egindako probak bertan behera geratuko zirenaren berri eman zuen.\nRobotak gizartean.\nGutxi gorabehera munduko robot guztien erdia Asian daude, % 32 Europan, % 16 Ipar Amerikan, % 1 Australasian eta % 1 Afrikan. Munduko robot guztien % 40 Japonian daude, robot gehien dituen herrialdea izanik.\nAutonomia eta galdera etikoak.\nRobotak aurreratuagoak eta sofistikatuagoak egin diren heinean, adituek eta akademikoek, gero eta gehiago miatu dute robotaren jokabidean gobernatu behar duten etika galderen inguruan eta ea robotek edozein motako eskubide sozial, kultural, etiko edo legal erreklamatu dezaketen.\nTalde zientifiko batek 2019rako robot garun bat izatea posible dela dio. Beste batzuek aldiz, roboten inteligentzia aurrerapenak 2050 urte inguruan joko direla diote. Momentuko azken aurrerapenek, roboten jarrera sofistikatuagoa egin dute. Robot adimenduen eragin soziala \"Plug &amp; Pray\" izeneko dokumentalaren gaia da.\nVernor Vinge-k ordenagailuak eta robotak une batean gizakiak baino azkarragoak izan daitezkeela iradoki du. Horri, \"the Singularity\" (Singularitate teknologikoa) deitzen dio. Bere ustez, zertxobait edo agian oso arriskutsua izan daiteke gizakiarentzat. Filosofia hau, singularitate teknologiko filosofian eztabaidatzen da.\nRobot militarrak.\nAditu eta akademiko batzuek zalantzan jarri dute roboten parte hartzea borroka militarrean; batez ere, robotei autonomia-funtzio batzuk ematen zaizkienean. Horrez gain, robot batzuk kontrolatzen duten beste robot batzuen teknologiak ere kezkatzen dituzte.\nAmeriketako Estatu Batuetako Itsas Armadak txosten bat finantzatu du non adierazten den: robot militarrak konplexuagoak bihurtzen diren bitartean, arreta handiagoa jarri behar dela autonomia-erabakiak hartzeko gaitasunetan. Ikertzaile batek, robota gizatiarragoa izanda erabaki eraginkorragoak hartuko dituela dio. Hala ere, beste adituek zalantzan jartzen dute hori.\nRobot batek bereziki, EATRk, kezka publikoak sortu ditu. Substantzia organikoak erabiliz, bere erregaia etengabe sor dezakeelako. EATRen erregaia biomasatik eta landarediatik lortzeko diseinatua dago, gerra-eremuetan edo beste inguruneetan aurkitu daitezkeenak. Proiektuaren arabera, oilasko gantza ere erabili daiteke.\nManuel De Landa-k adierazi du, adimendun misilak eta pertzepzio artifizialarekin ekipatutako bonba autonomoak, robot moduan kontsideratu behar direla, erabaki batzuk autonomoki egiten baitituzte. Bere ustez, joera garrantzitsu eta arriskutsu bat dago erabaki garrantzitsuak makinei esleitzearekin.\nRobot hilgarri (edo hiltzaile) autonomoen aukera are gehiago garatu da adimen artifizialaren aplikazio praktikoekin. 2010eko hamarkadatik aurrera hasi dira adituen ahotsak entzuten, \"robotak laster hasiko direla jendea hiltzean, ez badugu debekurik ipintzen lehenbailehen\". Dagoeneko bada arma autonomo hiltzaileak (droneak eta robotak) debekatzea eskatzen duen mugimendu zabal bat, besteak beste Ban Lethal Autonomous Weapons delakoa.\nRobot bertsolariak.\nBertsoBot robot bertsolaria da, Ixa taldearekin eta Aholab taldearekin batera garatzen zuten proiektua. Bertsolaritza euskal kulturaren adarra da, abestuz, errimatuz eta neurtuz egiten den berbaldia. Bertsolaritzak batean biltzen ditu robot adimenduna garatzeko beharrezkoak diren hainbat abilezia, hala nola: ahots-seinalearen ulermena, ordenagailu bidezko ikusmena bertsolariak eta oholtza gaineko beste ezaugarriak ezagutzeko, nabigazioa, elkarrekintza publikoarekin, gorputz-espresioa, etab. Erronka berria bihurtu zen taldearentzat robot bertsolaria garatzea. 2013an saio bat prestatu zuten. Galtxagorri eta Tartalo robotek euren lehen plaza egin zuten, EHU-ko Gipuzkoako Campuseko gelategiko portxetan. Andoni Ega\u00f1a, Felix Zubia, Maialen Velarde eta Oier Lakuntza bertsolariak lagun hartuta, ordu erdi pasatxoko bertso-saioa egin zuten.\nHandik lau urtera \u201d\"Bertsobot: Gizaki-Robot arteko komunikazio eta elkarrekintzarako portaerak\"\u201d izenburuko doktorego-tesia aurkeztu zuen Aitzol Astigarraga informatikari bertsozaleak. Elena Lazkano eta Basilio Sierraren zuzendaritzapean.EHUko Informatika Fakultateko Robotika eta Sistema Autonomoen taldea (RSAIT) Elena Lazkano eta Basilio Sierra irakasleek koordinatzen dute. Taldeak robot mugikorrak, robotika soziala eta ikasketa automatikoa uztartuz lan egiten du. Beren robotak martxan erakusten dituzten hainbat bideo eskaintzen dituzte. Hainbat ikerketa-proiektu zuzendu dituzte."}
{"id": "49885", "revid": "98814", "url": "https://eu.wikipedia.org/wiki?curid=49885", "title": "Bizi estralurtar", "text": "Bizi estralurtarra Lurretik kanpo egon litekeen eta bertan sortu ez zen bizia da. Oraindik ez da bizi estralurtarrik atzeman modu eztabaidaezinean, baina horretan ari dira lanean hainbat proiektu. Bizitza horrek prokariotoak bezalako forma xumeetatik gizadia baino askoz aurreratuagoak diren zibilizazioak sor ditzaketen izaki adimendunetaraino har lezake. Drakeren ekuazioak unibertsoko beste leku batzuetan bizi inteligentearen existentziari buruz espekulatzen du. Bizi estralurtarraren zientzia bere forma guztietan astrobiologia bezala ezagutzen da, unibertsoan bizia sortzeko, banatzeko eta eboluzionatzeko erabiltzen diren baldintza deterministak eta gertakizun kontingenteak ikertzen dituen diziplina anitzeko eremua.\nLur planetatik kanpo bizia duten \"munduak\" egoteko aukerari buruzko espekulazioak antzinakoak dira. Kristautasunaren lehen garaietako idazle askok \"mundu-aniztasun\" baten ideia eztabaidatu zuten, Demokritok proposatutakoaren gisa; Agustinek Epikuroren ideia aipatzen du, ezin konta ahala munduren ideia, \"Espazioaren mugagabetasun mugagabean zehar\" (jatorriz Herodotori Gutunan adierazia) \"Jainkoaren Hiria\"n. I. mendeko \"De rerum natura\" poeman (2:1048-1076 liburua), Lukrezio filosofo epikurearrak iragarri zuen ezin konta ahala exoplaneta aurkituko genituela, Lurraren antzeko eta bestelako bizimoduekin, baita beste giza arraza batzuekin ere.\nIdazle aurremodernoek uste zuten \"mundu\" estralurtarrek izaki bizidunak izango zituztela. William Vorilongek, XV. mendean, Kristok bere biztanleak berrerosteko mundu estralurtarrak bisitatu ahal izateko aukera onartu zuen. Nicolas Cusakoak 1440an idatzi zuen Lurra \"izar distiratsua\" zela, espazioan ikus zitezkeen gainerako objektu zerutiarrak bezala, eta Eguzkiaren antzekoa irudituko litzaiokeela kanpoko ikusle bati, atmosferaren kanpoko geruzako \"distira sutsuko\" geruza baten ondorioz. Teorizatu zuen gorputz estralurtar guztietan gizakiak, landareak eta animaliak bizi zitezkeela, eguzkia barne. Descartesek idatzi zuen ez zegoela modurik izarretan \"izaki adimendunak\" bizi ez zirela frogatzeko, baina haien existentzia espekulazio kontua zela. Pentsalari horien idazkiek erakusten dute bizi estralurtarrarekiko interesa historian zehar egon dela, baina gizakiak duela gutxi baino ez du hori ikertzeko baliabiderik izan.\nXX. mendearen erdialdetik, ikerketa aktiboak egin dira bizitza estralurtarraren zantzuak bilatzeko, egungo eta historiako estralurtar bizitzaren bilaketa eta estralurtar bizitza adimendunaren bilaketa mugatuagoa barne hartzen dutenak. Bilaketa-kategoriaren arabera, metodoak teleskopioen eta espezimenen datuen analisitik komunikazio-seinaleak detektatzeko eta bidaltzeko erabiltzen diren irratietaraino doaz.\nBizi estralurtarraren kontzeptuak, eta bereziki adimen estralurtarrarenak, eragin kultural handia izan du, bereziki estralurtarrak fikzioan irudikatzeko garaian. Urteetan zehar, zientzia fikzioak ideia zientifikoak jakinarazi ditu, aukera ugari irudikatu ditu eta eragina izan du ikusleen interesean eta bizi estralurtarrari buruzko ikuspegietan. Espazio partekatua da adimen estralurtarrarekin komunikatzen saiatzearen komenigarritasunari buruzko eztabaida. Batzuek metodo oldarkorrak bultzatzen dituzte, bizi estralurtar adimendunarekin harremanetan jartzeko. Beste batzuek -teknologikoki aurreratuak diren gizarteek gizarte ez aurreratuak esklabo bihurtzeko edo deuseztatzeko duten joera aipatuz- diote arriskutsua izan daitekeela Lurraren gaineko arreta aktiboki piztea.\nEzaugarriak.\nEguzki Sisteman eta unibertso osoan bizi estralurtarra dagoela dioen hipotesia planteatu du, mikroorganismoen forman gutxienez. Hipotesi hau unibertso behagarriaren tamaina handian eta lege fisikoen konstantzian eta koherentzian oinarritzen da. Argudio honen arabera, Carl Sagan eta Stephen Hawking bezalako zientzialariek erabilia, nekez gerta liteke Lurra ez den beste lekuren batean bizitzarik \"ez\" egotea. Argudio hori printzipio kopernikarrean islatzen da, Lurra Unibertsoan posizio berezian ez dagoela dioenean, eta kaskarkeriaren printzipioan, Lurreko biziak ezer berezirik ez duela dioenean. Disparitatearen aieruak dio bizi zelulabakarra ohikoa dela galaxian, baina bizi zelulaniztuna arraroa dela konparazioan.\nBiziaren kimika duela 13.800 milioi urte Big Bang eta gutxira hasi ahal izan da, unibertsoak 10 eta 17 milioi urte bitartean zituen garai bizigarri batean. Baliteke bizia modu independentean sortu izana unibertsoko leku askotan, Lurrean duela 4.200 milioi urte inguru prozesu kimikoen bidez gertatu zen bezala. Litekeena da, halaber, bizia maiztasun txikiagoz sortu izana eta, meteoritoen bidez adibidez, planeta bizigarrien artean zabaltzea panspermia izeneko prozesu batean. Nolanahi ere, molekula organiko konplexuak Lurra sortu aurretik Eguzkia inguratzen duen hauts-aleen disko protoplanetarioan sor litezke. Ikerketa horien arabera, prozesu hau Lurretik kanpo gerta daiteke Eguzki Sistemako hainbat planeta eta ilargitan eta beste izar batzuetako planetetan.\n1950eko hamarkadatik, astronomoek proposatu dute izarren inguruko \"eremu bizigarriak\" direla bizitzarako lekurik gertagarrienak. 2007az geroztik eremu horietan egindako exoplaneten aurkikuntza ugariek Lurraren antzeko konposizioak dituzten milaka milioi planeta egon daitezkeela iradoki du. 2013ra arte, planeta gutxi batzuk baino ez ziren aurkitu eremu horietan. Hala ere, 2013ko azaroaren 4an, astronomoek jakinarazi zuten, Kepler misio espazialaren datuetan oinarrituta, Lurraren tamainako 40.000 milioi planeta egon zitezkeela Eguzkiaren antzeko izarren eta Esne Bideko nano gorrien eremu bizigarrietan orbitatzen, horietatik 11.000 milioi Eguzkiaren antzeko izarren inguruan orbitatu litezkeelarik. Zientzialarien arabera, hurbilen dagoen planeta 12 argi-urteko distantziara egon daiteke. Bizidun munduen kopuruak gora egin dezake Goldilocks ertzaren kontzeptua txertatzen bada, berez bizigarritasun planetariotik kanpo dauden hainbat planetatan gune bizigarriak baldin badaude. Astrobiologoek habitat potentzialen \"energiari jarraitzeko\" ikuspegia ere aintzat hartu dute.\nBizitza Lurrean nonahi aurki daiteke, eta bertan dauden ia ingurune guztietara egokitu da denboran zehar, baita zailenetara ere. Horregatik, ondorioztatzen da zeruko beste gorputz batzuetako bizia ere moldagarria izan daitekeela. Hala ere, biziaren jatorria ez dago moldatzeko erraztasunarekin lotuta, eta betekizun zorrotzagoak izan ditzake. Baliteke planeta batek edo ilargi batek bizirik ez izatea bertan, bizigarriak izan arren.\n2017an argitaratutako ikerketa baten arabera, Lurreko espezieen konplexutasunak izan zuen bilakaeraren ondorioz, beste leku batzuetako eboluzio estralurtarraren iragarpen-mailak gure planetako bizimoduaren antza izatea eragingo luke. Azterlanaren egileetako batek, Sam Levinek, honako hau dio: \"Gizakiek bezala, aurreikusten dugu erakundeen hierarkia batez osatuta daudela, eta erakunde horiek guztiak lankidetzan aritzen direla estralurtar bat sortzeko. Organismoaren maila bakoitzean gatazka ezabatzeko, lankidetzari eusteko eta organismoa martxan mantentzeko mekanismoak egongo dira. Mekanismo horien adibide batzuk ere eman ditzakegu\". Biziak adimena garatzeko duen gaitasuna ere ikertzen da. Gaitasun hori planeta batek dituen txoko ekologiko potentzialen kopuruarekin sortzen dela iradoki da, eta biziaren beraren konplexutasuna ingurune planetarioen informazio-dentsitatean islatzen dela, zeina, aldi berean, haien txokoetatik abiatuta kalkula daitekeen.\nOinarri biokimikoa.\nBizirako oinarrizko lehen baldintza orekarik gabeko termodinamikarik gabeko giroa da; horrek esan nahi du oreka termodinamikoa energia-iturri batek hautsi behar duela. Kosmoseko energia-iturri tradizionalak izarrak dira, Lurreko bizian bezala, eguzkiaren energiaren araberakoa dela. Beste energia-iturri batzuk ere badaude, hala nola sumendiak, plaken tektonika eta iturri hidrotermalak. Ozeanoko eremu sakonetan eguzki-argirik jasotzen ez duten ekosistemak badaude Lurrean, iturri hidrotermanlen energia hartzen dutenak eguzkiarenaren ordez. Eremu magnetikoak eta erradioaktibitatea ere energia-iturri gisa proposatu dira, baina ez lirateke hain eraginkorrak izango. \nLurreko biziak ura behar du egoera likidoan, erreakzio biokimikoak gertatzen diren disolbatzailea den aldetik. Oso gutxitan gerta liteke abiogenesi-prozesu bat ingurune gaseoso edo solido baten barruan hastea: atomoen abiadurak, azkarregiak edo motelegiak lirateke, eta zaildu egiten du horietako batzuk aurkitzea eta erreakzio kimikoak hastea. Ingurune likido batek metabolismorako beharrezkoak diren elikagaiak eta substantziak garraiatzeko aukera ere ematen du. Karbonoaren eta beste elementu batzuen kopuru nahikoak, urarekin batera, organismo biziak sor ditzakete planeta telurikoetan, konfigurazio kimikoarekin eta Lurraren antzeko tenperatura-tartearekin. Uraren ordez amoniakoz egindako bizitza alternatiba gisa iradoki da, nahiz eta disolbatzaile hori ura baino eraginkortasun txikiagokoa dirudien. Pentsa daiteke, halaber, bizi-forma batzuetan disolbatzailea hidrokarburo likidoa izatea, hala nola metanoa, etanoa edo propanoa.\nBizi estralurtar potentzialaren beste alderdi ezezagun bat hura osatuko luketen elementu kimikoak izango lirateke. Lurreko bizia karbonoz osatuta dago neurri handi batean, baina beste biokimika-mota batzuk egon daitezke.\nKarbonoaren ordezkatze-potentzial batek gai izan behar du molekula konplexuak sortzeko, eboluziorako behar den informazioa gordetzeko eta ingurunean libre egoteko. DNA, RNA edo hurbileko antzeko bat sortzeko, elementu horrek gai izan behar du bere atomoak beste askorekin lotzeko, molekula konplexu eta egonkorrak sortuz. Gutxienez hiru lotura kobalente sortzeko gai izan behar du; bi, kate luzeak egiteko, eta, gutxienez, hirugarrengo bat, esteka berriak gehitzeko eta askotariko informazioa emateko. Bederatzi elementuk bakarrik betetzen dute baldintza hori: boroa, nitrogenoa, fosforoa, artsenikoa, antimonioa (hiru lotura), karbonoa, silizioa, germanioa eta eztainua (lau lotura). Ugaritasunari dagokionez, karbonoa, nitrogenoa eta silizioa dira unibertsoko ugarienak, besteak baino askoz gehiago. Lurrazalean elementu horietako ugariena silizioa da, hidrosferan karbonoa da eta atmosferan karbonoa eta nitrogenoa. Silizioak, ordea, desabantailak ditu karbonoaren gainean. Silizio atomoekin eratutako molekulak ez dira hain egonkorrak eta azidoen, oxigenoaren eta argiaren aurrean ahulagoak dira. Silizioan oinarritutako bizi-formen ekosistema batek tenperatura oso baxuak, presio atmosferiko handia, oxigenorik gabeko atmosfera eta ura ez den beste disolbatzaile bat beharko lituzke. Tenperatura baxuek arazo gehigarri bat gehituko lukete: abiogenesia-prozesu bat aktibatzeko zailtasuna, lehenengo eta behin bizia sortzeko.\nBizi estralurtarra karbonoan oinarritzen bada eta ura disolbatzaile gisa erabiltzen badu ere, Lurrekoa bezala, biokimika erabat desberdina izan dezake oraindik. Bizia Lurrena RNAren mundu batekin hasi zen, eta, ondoren, bere egungo formara eboluzionatu zuen, non RNAren zeregin batzuk DNAk eta proteinek hartu zituzten. Bizi estralurtarra RNA munduan harrapatuta egon daiteke oraindik, edo beste konfigurazio batzuetara eboluzionatu. Ez dago argi gure biokimika sor litekeen eraginkorrena den, edo antzeko zer elementuk osatuko luketen. Hala ere, litekeena da zelulek Lurrarena ez bezalako konposizioa izan arren zelula-mintz bat izatea. Lurreko bizitza prokariotetatik eukariotoetara eta organismo zelulabakarretatik zelula anitzeko organismoetara igaro zen eboluzioaren bidez. Orain arte ez da prozesu alternatiborik asmatu emaitza hori lortzeko, ezta hipotetikorik ere. Eboluzioak bizitza banakako organismoetan zatitzea eskatzen du, eta ezein antolaketa alternatibo ez da behar bezala proposatu. Oinarrizko mailan, mintzek zelula baten muga definitzen dute, zelularen eta haren ingurunearen artekoa, eta hein batean irekita egoten dira harekin energia eta baliabideak trukatzeko. \nZelula sinpleetarik eukariotoen arteko eboluzioa, eta horietatik zelula-anitzeko bizi formetara ez dago bermatuta, beraz. Kanbriar leherketa bizia sortu eta milaka milioi urtera gertatu zen, eta haren kausak oraindik ez dira guztiz ezagutzen. Bestalde, zelulanitz izateko jauzia hainbat aldiz egin zen, eta horrek iradokitzen du eboluzio konbergenteko kasu bat izan zitekeela, eta litekeena dela beste planeta batzuetan ere gertatzea. Simon Conway Morris paleontologoak uste du eboluzio konbergenteak gure landare eta animalieb antzeko erresumak eragingo lituzkeela, eta ezaugarri asko animalia estralurtarretan ere garatzen direla, hala nola aldebiko simetria, gorputz-adarrak, digestio-sistemak eta zentzumen-organoak dituzten buruak. Planetaren testuinguruak ere eragina izango luke: grabitate handiagoko planeta batek animalia txikiagoak izango lituzke, eta beste izar mota batzuek fotosintetizatzaile ez-berdeak eragin ditzakete. Eskuragarri dagoen energia-kopuruak biodibertsitateari ere eragingo lioke; izan ere, iturri hidrotermalek eutsitako ekosistema batek izar baten argiak eta beroak baino energia gutxiago izango luke eskura, eta, beraz, haren bizimoduak ez luke halako konplexutasun bat baino gehiago handituko.\nBizigarritasun planetarioa Eguzki-sisteman.\nEguzki-sistemako gorputz batzuek bizi estralurtarrerako ingurune potentziala dute, bereziki azal azpiko ozeanoak dituztenak. Bizia Eguzki Sistemako beste leku batean aurkitzen bada, astrobiologoek iradokitzen dute segur aski muturreko mikroorganismo moduan izango dela, nahiz eta muturreko organismoen paradoxa den muturreko inguruneetan bizi diren bitartean ezin direla azaleratu, zenbait muga jarriz ikuspegi honi. NASAren 2015eko Astrobiologia Estrategiaren arabera, \"Bizia beste mundu batzuetan, seguruenik, mikrobioak izango lirateke, eta konplexua den edozein bizi-sistema, seguru asko, mikrobioen bizitik sortu eta oinarrituko da. Mikrobioen mugei buruzko ezagutza handiak lor daitezke, Lurra modernoko mikrobioen azterketetatik abiatuta, baita haien nonahikotasuna eta antzinako ezaugarriak ere\". Ikertzaileek mota askotako lurpeko organismoak aurkitu dituzte, gehienak mikrobianoak, lurpekoak ingurune oso sakonetan ere. Ikerlarien ustez, Lurreko bakterio eta arkeobakterio guztien %70 inguru lurrazalaren barruan bizi dira. Rick Colwellek, Oregon Estatuko Unibertsitateko Karbono Sakonaren Behatokiko taldeko kideak, BBCri esan zion: \"Uste dut arrazoizkoa dela pentsatzea beste planeta batzuen zorupea eta ilargiak bizigarriak direla, bereziki ikusi dugulako hemen Lurrean organismoek eguzki-argitik urrun funtziona dezaketela, lurpeko arroka sakonetatik zuzenean emandako energia erabiliz\".\nMartek mikrobio-bizia duten lurrazal azpiko inguruneak izan ditzake. Jupiterren Europa ilargiaren azal azpiko itsas ingurunea izan liteke Eguzki Sistemako habitatik probableena, Lurretik kanpo, muturreko mikroorganismoentzat.\nPanspermiaren hipotesiak proposatzen du Eguzki Sistemaren beste zati batzuetako bizitzak jatorri komuna izan dezakeela. Eguzki Sistemako beste gorputz batean bizi estralurtarra egongo balitz, Lurretik atera zitekeen, Lurreko bizitza beste alde batetik erein zitekeen bezala. Zuzendutako panspermiak mikroorganismoak espazioan nahita garraiatzea esan nahi du, Lurrera hemen bizitza hasteko bidalita edo Lurretik bizirik dauden izar-sistema berriak ereiteko bidalita.\nFrancis Crick Nobel saridunak, Leslie Orgelekin batera, proposatu zuen zibilizazio estralurtar aurreratu batek nahita sakabanatu ahal izatea biziaren haziak, baina \"ARN mundu\" goiztiar bat kontuan hartuta, Crick-ek geroago esan zuen bizitza Lurrean sortu zela.\nMerkurio.\n\"MESSENGER\" espazio-ontziak izotzaren arrastoa aurkitu zuen Merkurion.\nBabes zientifikoa egon daiteke, 2020ko martxoan egindako azterketetan oinarritua, Merkurio planetaren zatiak bizirako egokiak izan zitezkeela pentsatzeko, eta, agian, bizia aurkitzeko moduak, nahiz eta seguruenik mikroorganismo primitiboak izan diren planetan existitu direnak.\nArtizarra.\nXX. mendearen hasieran, Artizarra Lurraren zela uste zen bizigarritasunari dagokionez, baina Aro Espaziala hasi zenetik egindako behaketek erakutsi zuten Artizarraren azaleko tenperatura 467 \u00b0C ingurukoa zela, eta, ondorioz, Lurraren antzeko bizirako guztiz ezinezkoa. Halaber, Artizarraren atmosfera ia guztiz karbono dioxidoa da, eta toxikoa izan daiteke Lurraren antzeko bizitzarako. 50 eta 65 kilometro arteko altitudeetan, presioa eta tenperatura Lurraren antzekoak dira, eta muturreko mikroorganismo termoazidofiloak Artizarreko atmosferaren goiko geruza azidoetan. Gainera, Artizarrak ur likidoa zuen azalean, gutxienez, sortu eta milioi urte gutxira. Artizarraren atmosferan fosfinarenxurgapen-lerro bat aurkitu da, azalpen abiotikorako bide jakinik gabe, gaur egun atmosferan bizia egon zitekeela pentsarazi zuen 2020ko irailean. Gerora egindako ikerketek fosfinaren seinale hori sufre dioxidoaren seinale espektroskopikoa zela ikusi zen, eta ohartu ziren ez zegoela xurgatze-lerrorik.\nIlargia.\nDuela 3,5 eta 4 mila milioi urte bitartean, Ilargiak eremu magnetiko bat, atmosfera bat eta ur likido nahikoa izan zezakeen bere azalean bizitzari eusteko. Ilargiaren barruko eskualde bero eta presurizatuek ur likidoa izan dezakete oraindik.\n2022an ez da jatorrizko ilargi-bizitzarik aurkitu, ilargi-arroken eta lurraren laginetan bizi-zantzuak barne.\nMarte.\nMarteko bizitza luzaroan espekulatu izan da. Uste da ur likidoa Marten egon dela iraganean, eta orain, noizean behin, bolumen txikiko gatzun likido gisa aurki daiteke Marten, sakonera txikian. Marteko atmosferan behatutako metanoaren biosinadura potentzialaren jatorria ezin da azaldu, nahiz eta bizia tartean sartzen ez duten hipotesiak proposatu diren.\nMarteko iragana epelagoa eta hezeagoa zela dirudi: ibaien oheak, kasko polarrak, sumendiak eta uraren aurrean sortzen diren mineralak aurkitu dira. \"Curiosity\" roverrak Aeolis Palus (Gale kraterra, 2013) aztertzen lortutako ebidentziak ur gezako aintzira zahar bat iradokitzen du, mikrobioen bizitzarako giro atsegina izan zitekeena. Gainera, Marteko zorupean gaur egun dauden baldintzek bizia babes dezakete.\nGaur egun, \"Curiosity\" eta \"Perseverance\" roverrek Marte aztertzen dute, eta antzinako biziaren ebidentziak bilatzen ari dira; besteak beste, mikroorganismo autotrofikoetan, kimiotrofikoetan eta/edo kimiolitoautotrofikoetan oinarritutako biosfera bat, bai eta ur zaharra ere, bizirako egokiak izan daitezkeen ibai eta laku inguruneak (ibai edo aintzira zaharrekin zerikusia duten lautadak) barne. Marten bizigarritasunaren, tafonomiaren (fosilekin zerikusia duena) eta karbono organikoaren ebidentzien bilaketa NASAren helburu nagusia da orain.\nZeres.\nZeresek, asteroide-gerrikoan dagoen planeta nano bakarrak lurrun-atmosfera mehea du. Lurruna izotz-sumendiek edo sublimatzen ari den gainazaletik gertu dagoen izotzak (solido izatetik gas izatera) sor zezaketen. Hala ere, Zeresen ura egoteak, bizia han posible izan ote zitekeen ikertzera eraman du. Eguzki Sistemako leku bakanetako bat da, non zientzialariek bizi zantzuak bilatu nahi dituten. Planeta nanoak gaur egun izaki bizidunik ez izan arren, iraganean bizia gordetzen zuen seinale batzuk egon daitezke.\nJupiter sistema.\nJupiter.\nCarl Saganek eta beste batzuek 1960 eta 1970 urteetan Jupiterren atmosferan bizi diren mikroorganismo hipotetikoetarako baldintzak kalkulatu zituzten. Hala ere, erradiazio biziak eta beste baldintza batzuek ez dute ematen kapsulazioa eta biokimika molekularra ahalbidetzen dutenik, eta, beraz, uste da bizitza oso zaila dela. Jupiterren ilargi batzuek, ordea, biziari eusteko gai diren habitatak izan ditzakete. Zientzialariek ur likidoz berotutako azal azpiko ozeanoak kanpoko hiru galileotar ilargien (Europa, Ganimedes eta Kalisto) hondoetan egon daitezkeela adierazten dute. EJSM/Laplace misioa ingurune horien bizigarritasuna zehazteko planifikatu zen; hala ere, finantzaketarik ez zegoenez, programak ez zuen jarraitu. Antzeko misioak, hala nola ESAko JUGO eta NASAko Europa Clipper, garatzen ari dira gaur egun, eta 2023an eta 2024an abiatzeko prest daude, hurrenez hurren.\nEuropa.\nEuropa Ilargiak espekulazioak sortu ditu biziaren existentziari buruz, izotz azpian ur likidozko ozeano bat izateko aukera handia izan delako. Ozeanoaren hondoko iturri hidrotermalek, halakorik bada, ura berotu eta mikroorganismoei elikagaiak eta energia emateko gai izan daitezke. Baliteke, halaber, Europak makrofauna aerobikorako egokia izatea, izpi kosmikoek sortutako oxigenoa erabiliz, izpi horiek beren azaleko izotzari eragiten baitiote.\nEuropan bizia bilatzeko arrazoia asko hobetu zen 2011n, Europako maskor izoztu lodiaren barruan laku handiak daudela ikusi zenean. Zientzialariek ikusi zuten lakuen inguruko izotz-apalak haietan kolapsatzen direla, eta, hala, mekanismo bat sortu zuten, Europako azalean eguzkiak argiztatutako eremuetan sortutako produktu kimiko bizidunak barnera transferitzeko.\n2013ko abenduaren 11n, NASAk jakinarazi zuen Europako azal izoztuan \"buztinen antzeko mineralak\" (bereziki, filosilikatoak) detektatu zirela, sarritan material organikoekin lotuta. Zientzialarien arabera, mineralen presentzia asteroide edo kometa batekin talka egitearen ondorioa izan daiteke. \"Europa Clipper\" bizigarritasuna aztertuko lukeen zunda 2024an espazioeatzeko asmoa dago. Europako azal azpiko ozeanoa da bizitza aurkitzeko helbururik onena gaur egun.\nSaturno sistema.\nJupiter bezala, Saturnon izaki bizidunak egotea ez da probablea. Hala ere, Titan eta Entzelado ilargiak biziarentzat egokiak diren habitatak izateko aukera ote dagoen espekulatu da.\nEntzelado.\nEntzelado, Saturnoren ilargak, bizirako baldintza batzuk ditu, jarduera geotermikoa eta ur-lurruna barne, bai eta marearen eraginez berotutako izotz azpiko ozeanoak ere. \"Cassini\u2013Huygens\" zundak 2005eko hegaldian karbonoa, hidrogenoa, nitrogenoa eta oxigenoa \u2014bizia izareko funtsezko elementu guztiak\u2014 detektatu zituen Entzeladoko geiser baten bidez, izotza eta gasa jaurtitzen zuena. Geiserraren tenperaturak eta dentsitateak iturri beroagoa eta likidoagoa adierazten dute, gainazalaren azpian. Bizia posible den gorputzetatik, organismo bizidunak erraz sar litezke Eguzki-Sistema beste gorputzetan Entzelado bidez.\nTitan.\nTitan, Saturnoren ilargirik handiena, atmosfera esanguratsua duen eguzki-sisteman ezagutzen den ilargi bakarra da. \"Cassini-Huygens\" misioaren datuek hidrokarburoen ozeano global baten hipotesia ezeztatu zuten, baina geroago frogatu zuten eskualde polarretan hidrokarburo likidoen lakuak zeudela, Lurretik kanpo aurkitutako azaleko likidoen lehen gorputz egonkorrak. Misioaren datuen analisiak kimika atmosferikoaren zenbait alderdi aurkitu ditu gainazaletik gertu. Datuek ez dute frogatzen, baina hipotesi baten arabera, han dauden organismoak hidrogenoa, azetilenoa eta etanoa kontsumitzen eta metanoa sortzen egon daitezkeela. NASAko Dragonfly misioak Titan erdi-erdian lurreratzeko asmoa du, 2027rako ezarritako jaurtiketa-datarekin laginak lortzeko gai den ontzi batekin.\nBeste objektu batzuk.\nEguzki-sistemako gorputz txikienetan beroa atxikitzeko eta berokuntza erradiaktiboa izateko ereduek iradokitzen dutenez, Rhea, Titania, Oberon, Triton, Pluton, Eris, Sedna eta Orcus ozeanoak izan ditzakete 100 km inguruko lodierako lurrazal solido izoztuen azpian. Kasu horietan, ereduek adierazten dute geruza likidoek zuzeneko kontaktua dutela nukleo harritsuarekin, eta, horri esker, mineralak eta gatzak modu eraginkorrean nahas daitezkeela uretan. Hori ez dator bat satelite izoztu handiagoen barruan egon daitezkeen ozeanoekin, hala nola Ganimedes, Kalisto edo Titanekin, non uste baita izotzaren presio handiko faseetako geruzak ur likidozko geruzaren azpian daudela.\nHidrogeno sulfuroa bizia mantentzeko disolbatzaile hipotetiko gisa proposatu da, eta nahiko ugaria da Jupiterren Io ilargian, eta likido-egoeran egon daiteke gainazaletik distantzia laburrera.\nKanpo estekak.\n[[Kategoria:Astronomia]]\n[[Kategoria:Biologia]]\n[[Kategoria:Exobiologia]]\n[[Kategoria:Biziaren jatorria]]\n[[Kategoria:Bizi estralurtarra]]\n[[Kategoria:SETI]]\n[[Kategoria:Eztabaida zientifikoak]]\n[[Kategoria:Soluziorik gabeko astronomiako problemak]]"}
{"id": "49886", "revid": "1545", "url": "https://eu.wikipedia.org/wiki?curid=49886", "title": "Kalevala", "text": "Kalevala Elias L\u00f6nnrot finlandiar idazleak XIX. mendean idatzi zuen poema epikoa da, hark eta beste ikerlari batzuek finlandiar lurretan bertakoen artean eginiko folkloreari buruzko lanetan oinarritua.\nFinlandian ohikoa zen elezahar eta mitoak hitz neurtuetan edo kantuetan kontatzea, eta horrela pasatzen ziren belaunaldiz belaunaldi, rapsoden bidez, askotan. Ikerketa horietan, Kareliako herrietan bildu zituzten mito eta elezahar horiek, zuzenean entzunez edo rapsoden idazkiak aztertuz. Kalevala liburua, hortaz, finlandiarren tradizio eta sinesmen guztien batura da, hitzez hitz antzinatik zetozen ohitura zaharrenak. Euskal Herriko Erdi Aroko gesta kanten antzekoa da, baina eskandinaviar ukituekin eta bertako antzinako ohiturak erabiliz.\nEgitura eta ezaugarriak.\n1835ean argitaratu zen lehenengoz, eta 5.052 bertso zituen, 32 poematan sakabanaturik. Obraren amaiera eta azken argitalpena 1849an izan zen, haren 23.000 bertsoak 50 poematan agertzean. Elias L\u00f6nnrotek ohiturak eta istorioak gertatzen ziren lurraldeetara jo zuen, haien berri izateko. Horrela, poema epiko zorrotza idaztea lortu zuen.\nL\u00f6nnrotek, informazioa jasotzean, bertsio desberdinak elkartu eta nahasi zituen, eta istorioak batuz idatzizko egitura oso ona lortu zuen. Gainera, pertsonaiak murriztu zituen eta historietan agertzen ziren lurraldeak nabarmendu, finlandiarren mitologia lurraldeetan hobeto kokatzearren. Dena den, gaur egun ere eztabaidatua da zenbat aldatu ote zuen L\u00f6nnrotek jatorrizko poesia.\nPoeman hezur-haragizko heroiak agertzen direla dirudi, gizatasun eta jainkotasunaren ezaugarriak dituztenak eta askotan kontraesan eta aldrebeskeriak ageri dituztenak. Kalevalan, beraz, horrela, mitologia giroan erakusten zaizkigu gizatasunaren mugak.\nIstorioa.\nV\u00e4in\u00e4m\u00f6inen heroiaren lehen zikloa (1-10 kantuak).\nLehen zati honetan kantariak bere buruaren aurkezpena egin eta munduaren sorkuntzari buruz kantatzen du. Segidan, V\u00e4in\u00e4m\u00f6inenen jaiotza eta lurrean emaniko lehen pausoak kontatzen dira.\nJarraian V\u00e4in\u00e4m\u00f6inen eta Joukahainenen arteko lehiari buruz mintzatzen da kantua. Jokahainenek, V\u00e4in\u00e4m\u00f6inen bera baino kantari hobea dela ezin sinetsiz, erronka botatzen dio, baita galdu ere. Bere burua salbatzeko, bere arreba Aino emaztegaitzat eskaintzen dio V\u00e4in\u00e4m\u00f6ineni, eta honek onartu egiten du. Ainok, ordea, V\u00e4in\u00e4m\u00f6inen gorroto du eta bere burua itotzen du itsasoan.\nV\u00e4in\u00e4m\u00f6inenek, emaztegai bila, Pohjolara lehen bidaia egiten du. Bertako Louhi sorginarekin tratuan ibili ondoren, itzuli, Ilmarinen sanpoa eraikitzeko konbetzitu du eta ondoren hau Pohjolara joatera behartzen du. Sanpoa Louhik eskuratzen du eta ez Ilmarinenek ez V\u00e4in\u00e4m\u00f6inenek ez dute emaztegairik lortzen.\nLemmink\u00e4inen heroiaren lehen zikloa (11-15 kantuak).\nLemmink\u00e4inen Saari irlarantz abiatzen dela kontatzen da, hau ere emaztegai bila. Gaizkiulertu bat medio, Kyllikki emaztegaiak arbuiatu egiten du Lemmink\u00e4inen, eta azken hau Pohjolara abiatzen da beste emaztegai baten bila. Amaren aholkuei kasu egin gabe, Louhiren alabetako batekin ezkontzeko asmoa du.\nLouhik zenbait froga ezartzen dizkio Lemmink\u00e4ineni, eta Tuonelan dabilerarik, eraila eta zatikatua suertatzen da. Amak zatiak biltzen ditu Ilmarinenek emaniko erreminta bati esker, eta semea berpiztea lortzen du.\nV\u00e4in\u00e4m\u00f6inen heroiaren bigarren zikloa (16-25 kantuak).\nV\u00e4in\u00e4m\u00f6inenek Pohjolara joateko itsasontzi bat eraiki nahi du. Tuonelan delarik, harrapatu eta preso hartua da, baina ihes egitea lortzen du. Ondoren, Antero Vipunen erraldoi jakintsua behartzen du hitz magiko batzuk esatera, V\u00e4in\u00e4m\u00f6inenek haren magia bereganatzen duelarik. Pohjolara joateko prest delarik, Ilmarinen elkartzen zaio, honek ere Louhiren alaba emaztetzat nahi baitu.\nLouhiren alabak Ilmarinen hautatzen du senartzat. Louhik ezinezko frogak betearazten dizkio, baina Ilmarinenek guztiak gainditzen ditu emaztegaiaren laguntzaz. Azkenik, ezteiak ospatzen dituzte. Ezteiak alaitasunez eta oparotasunean burutzen dira, baina Lemmink\u00e4inen ez dute gonbidatzen.\nLemmink\u00e4inen heroiaren bigarren zikloa (26-30).\nHaserre, Lemmink\u00e4inen Pohjolara abiatzen da. Bertan Sariolari erronka jotzen dio, borroka egin eta garaitu egiten du. Pohjolatarrek armada biltzen dute mendeku hartzeko, eta Lemmink\u00e4inen, amaren aholkua jarraituz, ihes egin eta ezkutatu egiten da. Pohjolatarrek hura aurkitu ez eta haren etxea erretzen dute.\nLemmink\u00e4inen Pohjolara itzultzen saiatzen da mendeku gosez, baina Louhiren sorginkeriak medio, ez du hara heltzea lortzen. Itzuli eta etxea berreraikitzen hasten da.\nKullervo heroiaren zikloa (31-36).\nUntamok bere anaia Kalervoren tribua eraso eta guztiak hiltzen ditu, anaiaren emaztea izan ezik. Honen seme Kullervo jaiotzean, Untamo hura hiltzen saiatzen da, baina haurraren botere harrigarriengatik ez du asmoa gauzatzen. Azkenik, Kullervo Ilmarineni saltzen dio, esklabu gisa. Kullervok Ilmarinenen emaztea hil eta ihes egiten du. Gero, bere familiako kide batzuk bizirik direla jakiten duelarik, haiek omen dauden lekura abiatzen da.\nBidean neska gazte bat ezagutu eta limurtzen du. Kullervok familiako kideak topatzen ditu eta limurtu duen neska arreba duela jakiten du. Neskak, horren berri izatean, bere buruaz beste egiten du. Kullervok Untamoren kontra bideratzen du amorrua, jendea erail eta lurrak hondatuz. Itzuleran, bere familiak beldurraren beldurrez ihes egin duela jakiten du Kullervok. Azkenik, alboraturik eta damuturik, bere buruaz beste egiten du.\nIlmarinenen bigarren zikloa (37-38).\nIlmarinen triste da emaztea galdu duelako. Urrezko emakume bat eraikitzen du, baina hotzegia eritzirik, Pohjolako Louhiren alaba gazteena bahitzea erabakitzen du. Asmoa betetzen du Ilmarinenek, baina neskak iraindu eta erasotzen duenez, txori bihurtzen du. Etxera itzuli eta Pohjolak sanpoari esker dituen aberastasunez mintzatzen zaio V\u00e4in\u00e4m\u00f6ineni.\nV\u00e4in\u00e4m\u00f6inen heroiaren hirugarren zikloa (39-49 kantuak).\nV\u00e4in\u00e4m\u00f6inen, Ilmarinen eta Lemmink\u00e4inen Pohjolara joaten dira sanpoa lapurtzeko asmoz. Bidean akabatzen duten munstro baten baraila erabiltzen dute lehen kantelea (finlandiar musika tresna) egiteko. Sanpoa lapurtu eta ihes egiten dute heroiek, baina Louhik sanpoa berreskuratzeko eraso egiten die eta borrokaldian sanpoa zatikatua eta galdua suertatzen da.\nLouhik, sanpoaren galeraz mendekatzeko, izurriteak bidaltzen ditu Kalevalara, sua lapurtzen die eta eguzkia eta ilargia ezkutatzen ditu. V\u00e4in\u00e4m\u00f6inenek gaixotasuna sendatu eta Ilmarinenen laguntzaz sua berrezartzen du. Azkenik, heroiek Louhi eguzkia eta ilargia itzultzera behartzen dute.\nMarjattaren zikloa (50 kantua).\nMarjatta izeneko birjinak haurra edukitzean, V\u00e4in\u00e4m\u00f6inenek hau hiltzea proposatzen du. Haurra, hordea, hizketan hasi eta V\u00e4in\u00e4m\u00f6ineni zuhurgabezia leporatzen dio. Haurra Kalevalako errege izendatzen dute eta V\u00e4in\u00e4m\u00f6inen herbesteratua da, bere kantu eta musika tresna soilik utziz.\nKantuaren bukaeran entzuleei eskerrak ematen dizkie kantariak."}
{"id": "49887", "revid": "512", "url": "https://eu.wikipedia.org/wiki?curid=49887", "title": "Elias L\u00f6nnrot", "text": "Elias L\u00f6nnrot 1802ko apirilaren 9an jaiotako filosofo, mediku eta olerkigile finlandiarra. izan zen. Finlandiarren hitzez hitzeko ohiturak idatzi zituen \"Kalevala\" poema epikoan. Mikael Agricola ondoren, finlandieraren bigarren aita da Finlandian, hizkuntza hura gogor sustatu zuelako. 1884ko martxoaren 19an hil zen bere etxean, bere semeak Kalevala irakurtzen ziolarik."}
{"id": "49888", "revid": "336", "url": "https://eu.wikipedia.org/wiki?curid=49888", "title": "Eva Mendes", "text": "Eva Mendes (Miami, Florida (AEB), 1974ko martxoaren 5a - ) kubatar jatorriko estatubatuar aktore eta modelo da.\nBiografia.\nEva Mendes Miamin jaio zen, Floridan (AEB), 1974ko martxoaren 5ean, baina Los Angelesera aldatu ziren bizitzera. Gurasoak kubatar inmigranteak ziren eta 4 senideetatik gazteena zen Eva.\n1990eko hamarkadan, agente batek bere argazki bat ikusi zuen karpeta baten azalean eta txundituta geratu zen; Evak Marketing ikasketak utzi egin zituen.\n2011z geroztik Ryan Gosling aktorearen bikotekide da. 2014ko irailaren 12an, Eva Mendes eta Ryan Gosling neska baten guraso izan ziren, Esmeralda. 2016ko apirilaren 29an, berriz, bikoteak bigarren alaba bat izan zuen, Amada.\nLana eta arrakasta.\nAktore lana.\nEgin zuen lehen filma, 1998an, \"Children of the Corn V: Fields of Terror\" izan zuen. Urte berean, \"ER\" estatubatuar telesail dramatikoaren pasarte bat ere egin zuen.\n\"A Night at the Roxbury\" filman ere paper txiki bat egiteko aukera izan zuen 1998an eta nazioartean kokatu zuen Evaren lana.\nZinema munduan gero eta arrakasta handiagoa joan zen lortzen, pertsonaia garrantzitsuak egin zituelarik hurrengo filmetan: \"My Brother the Pig\" (1999), \"Urban Legends: Final Cut\" (2000), Denzel Washington protagonista izan zuen \"Out of Time\" (2001), \"Training Day\" (2001), \"2 Fast 2 Furious\" (2003), Will Smithekin egin zuen \"Hitch\" (2005) edo Nicolas Cagekin egin zuen Ghost Rider.\nBideoklip bat baino gehiago ere egin du, The Strokes bandaren \"The End Has No End\", Aerosmith-en \"Hole in my soul\" edo Will Smithen \"Miami\", beste batzuen artean.\nModelo lana.\nEva Mendes Marino Parisottorentzat egin zuen lan, Campariren 2008 egutegirako.\nBilutsik atera zen PETA erakundearen iragarki batean, animalia-larruen erabileraren aurkako kanpainan."}
{"id": "49889", "revid": "336", "url": "https://eu.wikipedia.org/wiki?curid=49889", "title": "Europako Merkataritza Libreko Erkidegoa", "text": "Europako Merkataritza Libreko Erkidegoa (EMLE) \u2014ingelesezko EFTA siglez ezagunagoa\u2014 merkataritza librerako erakunde bat da, Europako lau estaturen artekoa, Europar Batasunari loturik dagoena. Estatu kideen artean industria salgaien salerosketak errazten ditu EFTAk; kide horietako bakoitzak, ordea, bere salerosketa politika bideratu ohi du EFTAz kanpoko herriekiko. Helburua da estatu kideen ekonomiaren egonkortasuna eta hazkundea lortzea. Erakundearen egoitza nagusia Genevan dago. Erabakiak estatu kideetako gobernuek aplikatzen dituzte, banaka, EFTAk ez baitu estatuen gaineko ahalmenik.\n1960ko urtarrilaren 4an eratu zen, Stockholmen, sei estaturen artean: Austria, Britainia Handia, Norvegia, Portugal, Suediak eta Suitza ziren hasierako partaideak. Gerora hiru estatu gehiago batu zitzaizkion: 1961ean Finlandia, 1970ean Islandia eta 1991n Liechtestein. Gaur egun, EFTAko kideak Islandia, Liechtestein, Norvegia eta Suitza dira.\nHistoria.\nEuropako Ekonomia Erkidegoan sartu nahi ez zuten \"Organisation for European Economic Co-operation \"(Europako lankidetza ekonomikorako erakundea) izeneko elkarteko estatu kideek sortu zuten EFTA, Europako Ekonomia Erkidegoarekiko (EEE) harremanetarako hizketak hautsi zirenean (1958). Haren ondorioz, Austria, Danimarka, Norvegia, Portugal, Suedia, Suitza eta Britainia Handiko estatuak elkartu eta EFTA sortu zuten (Stockholmgo Ituna, 1959ko azaroa).\nHurrengo urtean abiarazi zen erakundea. 1961eko uztailean, Finlandia onartu zuten EFTAren barnean. 1970. urteko martxoan Islandia bihurtu zen kide, eta handik hiru urtera, 1973an, Britainia Handia eta EEEko partaide bihurtu ziren, EFTA utzi ondoren. Gauza bera egin zuen Portugalgo estatuak 1986an. 1977tik aurrera sendotu egin ziren EEEren eta EFTAren arteko harremanak; 1992an, Europako ekialdean gertaturiko aldakuntza sakonen ondorioz, EEEk hartu duen nagusitasunak behartuta, Austriak, Finlandiak eta Suediak EEE erakundean sartzeko asmoa agertu zuten."}
{"id": "49890", "revid": "105290", "url": "https://eu.wikipedia.org/wiki?curid=49890", "title": "Freaky Styley", "text": "Freaky Styley Red Hot Chili Peppers taldearen bigarren diskoa da, 1985ean argitaratutakoa.\nKantu zerrenda.\nAbesti guztiak Flea, Anthony Kiedis, Cliff Martinez eta Hillel Slovakek idatzitakoak dira, besterik adierazten denetan izan ezik."}
{"id": "49899", "revid": "653688", "url": "https://eu.wikipedia.org/wiki?curid=49899", "title": "Koldo Fernandez", "text": ""}
{"id": "49904", "revid": "69297", "url": "https://eu.wikipedia.org/wiki?curid=49904", "title": "Aitor Galdos", "text": "Aitor Galdos (Ermua, Bizkaia, 1979ko azaroaren 9a - ) euskal txirrindularia ohia da. 2004an debutatu zuen txirrindularitza profesionalean Nipp-Hoddo taldearekin eta 2012ko denboraldiaren amaieran erretiratu zen.\nPalmaresa.\n2001\n2003\n2004\n2006\n2008\n2009\n2011\n2012"}
{"id": "49915", "revid": "56334", "url": "https://eu.wikipedia.org/wiki?curid=49915", "title": "Espainiako gripea", "text": "1918ko gripe pandemia \u2014Espainiako gripea ezizenaz ere ezaguna\u2014 1918. eta 1919. urteetan munduan 500 milioi pertsona kutsatu eta 20-100 milioi lagun hil zituen gripe pandemia izan zen. 1918ko urtarrilean hasi zen eta 1920 arte iraun zuen, Artikoraino eta Pazifikoko uharteetaraino ere hedatuta. Ohiz kanpoko gripe pandemia larria izan zen, H1N1eko A azpimotako birusaren kariaz. Historian izandako pandemia larrienetarikoa izan zen, eta gaur egun ere ez dugu aski datu historiko eta epidemiologikorik haren jatorri geografikoa zehazteko.\nGaixotasun kutsakorrek bizi-itxaropena murriztua zuten XX. mendearen hasieran. Baina pandemia honen lehen urtean, Ameriketako Estatu Batuetan, adibidez, bizi-itxaropena 12 urtetan murriztu zen. Gripe gehienek gazte, zahar eta beste gaixotasunen batengatik ahuldutakoak hiltzen dituzte, baina 1918ko gripe pandemiak osasuntsu zeuden gazteak hil zituen batez ere.\nZientzialariek pandemia hau azaltzeko hainbat azalpen proposatu dituzte. Ikerketa batzuek proposatzen dute birusaren bariantea berez zela agresiboa. Ikerlari talde batek biktimen ehun izoztuen laginak erabili eta birusa erreproduzitzea lortu zuten. Ikerketa horretan aurkitu zuten, infekzioa animalietan gertatzen zenean, arnas-aparatuaren akats orokorra ekartzen zuela, eta gorputza hiltzen zela zitokina ekaitz baten ondorioz, hau da, gorputzaren gehiegizko erreakzio immunitarioaren ondorioz. Horrek azaldu lezake bere ezohiko izaera larria eta biktimen adin profila hain zehatza eta mugatua izatea, gazte helduek immunitate-sistema sendoa baitute; heriotza tasa baxuagoa izan zuten profiletan (haur eta adinekoak), aldiz, immunitate-sistema ahulagoa da.\nAzkenaldian egindako ikerketek jatorrizko txosten-medikuak hartu dituzte oinarri. Aurkitu dute birusa ez zela izan beste gripe batzuena baino birulentoagoa, baina epidemia gertatzeko baldintza bereziak zeudela, batzuk Lehen Mundu Gerrari lotuak, tartean elikadura eskasa, ospitaleak eta eremu medikuak gainezka egotea, higienerik eza... Ondorioz, infekzio bakterianoa sortu zen, biktima gehienak hil zituena, normalki ohean hilzorian egon ostean. Garaiko datu medikuak ez dira nahikoak pandemiaren jatorri geografikoa identifikatzeko. 1920ko hamarkadako entzefalitis letargikoaren agerpenean paper zuzena izan zuen.\n\"Espainiako gripea\" ezizena.\nLehen Mundu Gerran aliatuek Espainiako gripea izena eman zioten. Espainia gudan ez zegoenez, bertako aldizkariek arreta gehiago eman zioten gaixotasunari, zentsurarik ez zelako aplikatu hedabideetan. Hori dela eta, Estatu Batuetan eta Europako beste herrialdeetan kasu erregistratuak ugari izan arren, Espainian larritasun handiagoa zuelako ustea zabaldu zen. Izan ere, Alemanian, Erresuma Batuan eta Frantzian gaixotasunari eta hilen kopuruari buruzko berriak zentsuratu egin zituzten hedabideetan, tropen morala jaitsiko ote ziren beldur. Hortik datorkio pandemia honi \"Espainiako gripea\" ezizena.\nJatorriari buruzko teoriak.\nIkertzaile gehienek 1918ko martxoan, Estatu Batuetan hasi zela onartzen dute; are gehiago, zenbait ikerlarik Texaseko Camp Funston gunean kontrataturik zeuden langile txinarrak identifikatu dituzte epidemia zabaltzearen arrazoi gisa.\nEdonola ere, honako hipotesiak jorratu dira pandemia honen jatorria zehazteko orduan:\nEuskal Herrian.\nEuskal Herrian espainiar gripeak hiru agerraldi izan zituen:\nIkertzaile batzuen aburuz, laugarren bolada bat ere izan zen 1920an. Oro har, Euskal Herrian epidemia bat-batean agertu zen, ez zuen denbora askorik iraun eta mila lagunetik hamabi hil zituen. Gainera, garaiko hedabideetan ikus daitekeenez, alarma piztu zuen gizartean. Eragina oso ezberdina izan zen herriaren arabera. Haietako batzuetan gogor kolpatu zuen: Orozkon (Bizkaia) herritarren % 25,7 hil zen, eta Etxarri-Aranatzen (Nafarroa) hilkortasuna % 61,1era ailegatu zen urrian. Hildako gehienak 1918ko udazkenean izan ziren.\nPrebentzioa.\nElionor Elisberg Millerrek hiru urte zituen 1918an, aurreko mendeko izurriterik hilgarrienak munduko biztanleriaren ia herena kutsatu zuenean.\u00a0 50 milioi pertsona hil zituen. Gaur egun Elionorren bilobak azaltzen digu nola iraun zuen bizirik bere amonak, hartu zituen prebentzio-neurriei esker. Gripea Chicagotik hedatu zen heinean, gaur egun aktiboki sustatzen den baina modu desegokian inplementatzen den gizarte urruntze eta berrogeialdia ezarri zuten. Elionor beste gaixoengandik bezain urrun geratu zen osasuntsuengandik. Garai hartan hartutako metodoak asko laguntzen digu gaur egungo koronabirusaren pandemiari nola aurre egin jakiteko.\nTransmisio bideak.\n1917. urtean Estatu Batuek Lehen Mundu Gerran parte hartu zuten, Frantziaren aliatu gisa. Beatriz Echeverri soziologoaren ustetan, esan daiteke \u2018gripe espaniarrak\u00b4 Kansanseko Funston kanpamentuan izan zuela jatorria. Soldadu bakoitza bere herrialdera itzuli zen, eta horrela transmititu zen pandemia. Pobreziaren hazkunde esponentzialak, gerrak aurrera egin ahala, militarrei ez ezik, biztanleria zibilari ere eragin zion, eta horrek osasun arazoak ekarri zituen, higiene faltagatik. Pandemia hau pertsonen arteko kontaktu fisikoaren eta higiene eskasaren ondorioz transmititzen zen.\nSintomak.\nBiktimetako asko 20 eta 40 urte bitarteko gazte eta heldu osasuntsuak izan ziren. Sukar altua, belarrietako mina, gorputzaren nekea, beherakoak eta noizbehinkako gonbitoak ziren gaixotasun honen berezko sintomak. Pandemian hil ziren pertsona gehienak bigarren mailako bakterio-pneumonia izan zuten, antibiotikorik ez zegoelako.\nBaina gripe honek pertsonak azkar eta askota larritasuna ohartzerako hiltzen zituen. Desberdintasunik kezkagarrienetako bat bere erasoen bat-batekotasuna izan zen. Adibidez, John M. Barryren The Great Influenza (Gripe handia) lanean, hurrengoa kontatzen du testualki: \"Rio de Janeiron, Ciro Viera Da Cunha medikuntza-ikaslea tranbiaren zain zegoen gizon batek ahots guztiz normalez zerbait galdetu zionean eta, jarraian, hil egin zenean. Lurmutur Hirian (Hegoafrika), Charles Lewis tranbia batera igotzen ari zen etxera itzultzeko. Bost kilometroko ibilbidean sei pertsona hil ziren tranbian, tartean gidaria \". Guztiak gripearen biktimak izan ziren.\nTxertoa.\n1918. urtean txertoak ez ziren existitzen. Lehen ikasketak 1931. urtean hasi ziren. Medikuek eskuan zituzten baliabide guztiak erabili zituzten. Pazienteei odola ematea, oxigenoa ematea eta aspirina kopuru handiak ematea. Txerto eta serum berriak garatzea izan zen helburua, batez ere pneumokokken aurka. Baina bakarrik neurri terapeutiko batek arrakasta zuela erakutsi zuen: odolaren trasfusioa sendatutako pazienteetatik biktima berrietara.\nHeriotzak.\nArazoaren berri eman zen herrialde bakarra izateak izurritea Espainiako Gripea bezala ezagutaraztea eragin zuen. Eta epizentroa ez izan arren, Espainia izan zen kaltetuenetako bat, 8 milioi lagun kutsatuta eta 300.000 pertsona hilda.\nMundu mailan berriz, 50-100.000.000 pertsona inguru hil zituen. Heriotza tasa, %10-20koa zen. Birus honek ere animaliei eragin zien, txakurrak eta katuak adibidez.\nBiktima kopuru handiena 13 asteko epe batean hiltzen joan zen, Irailatik Abendura. Pandemia guztiak bezala, sukar espainiarra ez zituen klase sozialak bereizten, eta, beraz, pobreei eta aberatsei eragin zien. Egungo pertsonai publikoen artean hurrengoak agertu ziren:\nGainera, mundu osoan benetako irismena izan zuen epidemia izan zen. Uharte tropikalak ere ez ziren libratu. Mendebaldeko Samoan, gaixotasuna itsasontzi batean sartu zen 1918ko azaroaren 7an. Bakarrik bi hilabetetan, 38.302 biztanleen %20a hil zituen. Munduko herrialde nagusietatik, bakar batek ere ez zuen ihes egin baja asko jasan gabe.\nSinestezina badirudi ere, estatubatuar gehiago hil ziren urte batean gripearen ondorioz bi mundu gerretan batera borrokan hil zirenak baino."}
{"id": "49916", "revid": "105290", "url": "https://eu.wikipedia.org/wiki?curid=49916", "title": "Magia (Shakira)", "text": "Magia Shakiraren lehen diskoa da. 1991n merkaturatu zen eta Txileko Villa del Mar jaialdia irabazi zuen.\n13 urterekin grabatu zuen disko hau, Kolonbian 1200 kopia saldu zituelarik."}
{"id": "49919", "revid": "371", "url": "https://eu.wikipedia.org/wiki?curid=49919", "title": "Shakira Mebarak", "text": ""}
{"id": "49921", "revid": "42539", "url": "https://eu.wikipedia.org/wiki?curid=49921", "title": "Magia (argipena)", "text": "Magia hitzak esanahi ezberdinak izan ditzake:"}
{"id": "49923", "revid": "5941", "url": "https://eu.wikipedia.org/wiki?curid=49923", "title": "Gartxot", "text": "Gartxot, (Itzaltzu, Zaraitzu, XI. mendea - Itzaltzu, 1110) Nafarroako Erdi Aroko euskal poeta edo bardoa izan zen. Gartxoten bizitza eta heriotza ahozko tradizioaren bidez transmititu zen.\nBiografia laburra.\nXII. mende hasieran Orreagako fraideek Mikelot, Gartxoten semearen ahots ederraren berri izan zutela, beren abade-etxean nahi izan zuten, bere ahots ederraz eta kantaz gozatzeko. Gartxotek ordea ez zuen onartu bere semea galtzea eta abade-etxetik Itzaltzuko mendietara ihesi eraman zuen. Zaraitzuko jaunak aginduta, soldaduek preso hartu zituzten aita-semeak. Haurra fraideen eskuetan erortzea jasan ezinik, Gartxotek semea hil egin zuen, eta ondorioz, sutara kondenatua izan zen. Kondena haren ordainean, bost urteko itxi zuten Gartxot, Abodi mendiko Elkorreta bortuan eraiki zuten dorre batean. Usoek mokoaz gari aleak eramaten zizkioten gosez hil ez zedin. 1110eko apirilean hil zen.\nGaur egungo aipamenak.\nArturo Kanpion, XIX. mendean sortu zen nafar idazleak ezagutarazi zuen bere \"El bardo de Itzaltzu\" lanaz 1917an, eta Benito Lertxundik 1981ean kaleratutako \"Altabizkar/Itzaltzuko bardoari\" diskoan \"Itzaltzuko bardoa\" eskaini zion. Azkenik, Asisko Urmenetak 2003an \"Gartxot\" komiki liburua argitaratu zuen Jokin Larrea eta Marc Armspachekin batera. 2011ko azaroan \"Gartxot, konkista aitzineko konkista\" helduentzako marrazki bizidun filma estreinatu zen Asisko Urmeneta eta Juanjo Elordik zuzendurik."}
{"id": "49926", "revid": "371", "url": "https://eu.wikipedia.org/wiki?curid=49926", "title": "Tour de France", "text": ""}
{"id": "49927", "revid": "77047", "url": "https://eu.wikipedia.org/wiki?curid=49927", "title": "Atahualpa", "text": "Atahualpa edo \u2014kitxuaz\u2014 Ata-wallpa (Quito, egungo Ekuador, 1497 - Cajamarca, egungo Peru, 1533ko uztailaren 26a) Quitoko errege izan zen eta, Huascar anaiaren aurkako gerra irabazi ondoren, Inka Inperioko 13. eta azken enperadorea, 1528tik 1533ra.\nBizitza.\nEnperadore bilakatu zen, Huascar bere anaia gazteagoaren aurkako gerra zibilean garaile irten ondoren. Haien aita Inca Huayna Capac gaixotasun batez hil ostean hasi zen gerra.\nGerra zibilean ari zirenean, Francisco Pizarro espainiar konkistatzailea heldu zen, eta Atahualpa atxilotu zuen. Atahualpa menpeko zuela, Inka Inperioa kontrolatu ahal izan zuen. Huascarrek garaitu zuen ondokoan, Pizarro espainiar konkistatzaileak lagunduta. Pizarroren eta Atahualparen arteko elkarrizketa batean, kristau egin eta Espainiako erregea ezagutzeko aitzakian, atxilotu zuen espainiarrak. Inkak bahisari handi bat (gela bete urre) ordaindu zuen, eta azkenean bataioa onartu zuen, baina hala ere hiltzera kondenatu zuten espainiar konkistatzaileek. Lepoa bihurrituta hil zuten. Halaxe, Inka Inperioa desagertu zen, eta \"de facto\" lurralde haiek Espainiar Inperioaren jabetza bihurtu ziren."}
{"id": "49930", "revid": "336", "url": "https://eu.wikipedia.org/wiki?curid=49930", "title": "Cameron Diaz", "text": "Cameron Michelle Diaz, batez ere Cameron Diaz izenaz ezaguna, (San Diego, Kalifornia, 1972ko abuztuaren 30a - ) aktore estatubatuarra da.\nBiografia.\nSan Diegon jaio zen 1972ko abuztuaren 30ean, aitak jatorri kubatarra eta amak jatorri ingelesa eta alemaniarra duen familia estatubatuar batean.\n17 urterekin modelo hasi zen Elite Model Management top-model agentzian. 21 urterekin bere burua The Mask filmaren castingera aurkeztu zuen, eta filmetan inolako esperientziarik ez izan arren hautatua izan zen. Hurrengo hiru urteetan film independenteetan parte hartu zuen eta kritika onak izan zituen, ospetsu eginez.\nHarrezkero goi-mailako filmetan parte hartu izan du eta Hollywoodeko aktoreen artean gehien irabazten dutenen artean dago. Gainera, 20 milioi $ baino gehiagoko soldata ukan zuen bigarren emakume-aktorea izanik."}
{"id": "49936", "revid": "336", "url": "https://eu.wikipedia.org/wiki?curid=49936", "title": "Shanna Moakler", "text": "Shanna Lynn Moakler (Barrington, Rhode Island, Estatu Batuak, 1975eko martxoaren 28a - ) modelo eta aktore estatubatuarra da. 1995eko Miss Estatu Batuak izateagatik eta \"Pacific Blue\" eta \"Meet the Barkers\" telesailetan ateratzeagatik ezaguna da.\nBiografia.\nHaurtzaroa.\nShanna Moakler, jatorri portugaldarra eta irlandarra duena, John W. Moakler III dentistaren eta Gail Moakler-ren alaba da. Bi neba zaharragoak ditu, Kirk eta John W. IV eta beste ahizpa zaharrago bat ere. Shanna patinatzaile trebea zen eta patinaje-lehiaketetan parte hartzen baitzuen. Graduatu zenean, Miamira joan zen modelo bezala lan egitera. Ondoren, New Yorkera joan zen eta azkenik Los Angelesera.\nModelo bezala.\n15 urte zituela, modelo egin zen eta \"Cosmopolitan\" eta \"Brentwood\" aldizkarietan agertu zen. 17 urte zituela, Rhode Islanden ordezkaria izan zen 1992ko Miss Nerabe Estatu Batuak lehiaketan eta zazpigarrena izan zen.\n1995an, Miss New York hautatu zuten eta ondoren Miss Estatu Batuak hautatua izan zen, benetako Miss Estatu Batuak Miss Unibertso hautatu zutenean.\n2001eko abenduan, \"Playboy\" aldizkariko hilabeteko Playmatea hautatu zuten. Ondoren, \"Cutty Sark\"en iragarkiarentzako posatu zuen.\nGaur egun.\nBilly Idol, Oscar de la Hoya eta Dennis Quaidekin atera ondoren, Travis Barkerrekin ezkonduta dago. Hiru seme-alaba ditu: Atiana Cecilia de la Hoya, Landon Asher Barker eta Alabama Luella Barker.\nLanak.\nTelebista.\n1996an, \"Lois &amp; Clark\" telesaileko kapitulu batzuetan atera egin zen. Urte bat geroago, \"Friends 'Til the End\" telebista-filman \"Lisa\" pertsonaia antzeztu zuen. 1998an, \"Timecop\"eko pasarte batean atera zen \"Allison Kendall\"en paperan.\nGainera, \"Pacific Blue\"n lan egin zuen \"Monica Harper\" pertsonaia antzeztuz. 1999 eta 2000 artean, \"Search Party\" telebista-ikuskizunean 3 alditan parte hartu zuen.\n2003an, Punk'd telebista-programako pasarte batean atera zen. 2005ean, \"Joey\" telesaileko pasarte batean atera zen \"Mariska\"ren papera antzeztuz eta \"Jake in Progress\"en \"Josie\"ren papera antzeztuz. Gainera, berak eta bere senarra Travis Barkerrek \"Meet the Barkers\" realityan parte hartu zuten bi denboralditan zehar.\nHorrez gain, Travis eta Shanna \"\"eko \"Poppin' Tags\" deituriko pasartean parte hartu zuten, Shannak \"J-Lady\"ren papera antzeztuz.\n2006an, \"Dancing with the Stars\" telebistako dantza-lehiaketan parte hartu zuen, baina bigarren astean kanporatua izan zen.\nFilmak.\n1997an \"\" filman \"Jaimie\" pertsonaia antzeztu zuen. Hurrengo urtean, \"Cheryl Tangeray\" antzeztu zuen \"Telling You\"n.\n1998an ere, \"The Wedding Singer\" filmeko azken eszenan atera zen hegazkineko laguntzaile baten paperan.\n1999an, \"Tawny\" bezala agertu zen \"Love Stinks\"en. Horrez gain, 2000 urteko \"Critical Mass\" eta 2003ko \"Pauly Shore Is Dead\" filmetan parte hartu du.\n2004an, \"Kasey\" antzeztu zuen \"Seeing Other People\"n eta 2006an, \"Petra\" antzeztu zuen \"Big Momma's House 2\"n.\nMusika.\nShanna DVS deituriko musika taldeko kidea izan da."}
{"id": "49937", "revid": "105290", "url": "https://eu.wikipedia.org/wiki?curid=49937", "title": "Intrusio Detekzio Sistema", "text": "Intrusio Detekzio Sistema edo IDS bat (\"Intrusion Detection System\") ordenagailu batean edo sare batean baimenik gabeko sarrerak detektatzen dituen programa da.\nSistema hauek suebakiek aztertu ezin duten sareko trafiko malzurra eta ordenagailuen erabilera ezohikoa antzematen dituzte. Horretarako, hainbat elementu dituzte: gertaerak detektatzen dituzten sentsoreak, alertak eta gertaerak ikusteko eta sentsoreak kontrolatzeko kontsola, eta detekzio motorea, gertaera horiek gorde eta arau multzo batekin alderatuz alertak sortzen dituena.\n= Intrusio Detekzio Sistema motak =\nHainbat sailkapen egin daitezke, baina IDS mota garrantzitsuenak hauek dira:\n= Sistema pasiboak eta erreaktiboak =\nSistema pasiboek ustezko erasoak aurkitzean informazioa logeatu eta kontsolan bistaratzen dute. Erreaktiboek aldiz,jarduera susmagarrien aurrean erabakiak har ditzakete, besteak beste konexioa bertan behera utziz edo suhesia trafiko hori blokeatzeko berrantolatuz. Horregatik, sistema erreaktiboei Intrusio Prebentzio Sistema (IPS, \"Intrusion Prevention System\") ere deritze."}
{"id": "49939", "revid": "105290", "url": "https://eu.wikipedia.org/wiki?curid=49939", "title": "Peligro", "text": "Peligro Shakiraren bigarren diskoa da. Hamabost urte zituenean, 1993an, merkaturatu zen. Magia diskoak bezalaxe, ez zuen arrakasta handirik izan, eta ez da Shakiraren diskografian barne hartzen."}
{"id": "49940", "revid": "105290", "url": "https://eu.wikipedia.org/wiki?curid=49940", "title": "Pies Descalzos", "text": "Pies Descalzos Shakiraren hirugarren diskoa da, eta nazioartean argitaratutako lehena. 1996an merkaturatu zen. 3 miloi disko saldu zituen. \"Estoy aqu\u00ed\" edo \"\u00bfD\u00f3nde est\u00e1s coraz\u00f3n?\" abesti ezagunak zituen. Bi urte geroago, disko honetatik remix bat atera zuen portugesez eta milioika kopia saldu zuen."}
{"id": "49941", "revid": "512", "url": "https://eu.wikipedia.org/wiki?curid=49941", "title": "Bermeoko gudua", "text": "Bermeoko gudua 1937. urteko apirilaren 30tik maiatzaren 4ra gertatu zen Bermeo inguruan Euzko Gudarostearen eta armada kolpistaren artean. Apirilaren 20tik frontea hautsi eta matxinoek aurrera egin ahala, Elorrio, Eibar, Ondarroa, Gernika eta Markina haien mende erori ondoren izan zen borrokaldia.\nFlechas Negras brigadako 4.000 italiarrak Mundakako itsasadarreko ezkerreko ibaiertzetik zihoazen Bermeorantz. Hara iritsitakoan, mendian ezkutatuta zegoen Meabe batailoiko gudariek eraso egin zieten eta armada frankista bitan zatitu. Bermeora bildutako indar kolpistek errepublikazaleen setioa izan zuten orduan, baina maiatzaren 4an hura hautsi eta finkatu egin zuten herrian hartutako posizioa.\nLiburua.\n\"Bermeo y la Guerra Civil. La Batalla del Sollube\" Sollubeko batailari buruzko liburua 2007ko urrian aurkeztu zuten."}
{"id": "49943", "revid": "9445097", "url": "https://eu.wikipedia.org/wiki?curid=49943", "title": "Joxe Aranzabal", "text": "Joxe Aranzabal Mendizabal (Arrasate, Gipuzkoa, 1952ko azaroaren 8a - ) historialari, kazetari, irakasle eta blogari euskalduna da.\nHistoria Garaikidea ikasi zuen Deustuko Unibertsitatean. Kazetari moduan lan egin izan du Arrasate Pressen, Arrasate Telebistan, Goienkarian eta Goiena Telebistan.\nIrakaskuntzan, Jose Maria Arizmendiarrieta Eskola Politeknikoan eta Bergarako Udal Euskaltegian lan egin izan du, eta orain Mondragon Unibertsitatean, Eskoriatzako Humanitate eta Hezkuntza Zientzien Fakultatean (HUHEZI).\nLinfoma diagnostikatu zioten Ean, publikoki kontatzea erabaki zuen. Euskaraz eta \"Sustatu\" blogean egin zuen, bi urteetan zehar, eta gero artikulu guztiak bildu zituen \"Medikuak esan dit minbizia dudala\" liburu arrakastatsuan.\nGaur egun Elorrion bizi da.\n\"Medikuak esan dit...\".\n\"Medikuak esan dit minbizia dudala\" (Elkar, 2005) liburua kaleratu zuen Joxe Aranzabalek bere gaixotasunaren prozesua kontatzen duena. Ezaugarri hauekin lan bakarrenetarikoa dugu euskaraz, baina bereziagoa izan zen interneta sarea aukeratu izana, eta konkretuki orduan hasiberria zen lehenengo euskal bloga. Izan ere, Joxek diagnostikoa jakin zuen 2002ko irailean, eta \"Sustatu\" aurreko urtean hasi zuten sareratzen.\nOrduko irakurleak ustekabean harrapatu bazituen ere, erantzun eta animo zaparrada jaso zuen Aranzabalek. Horietako asko liburuan ere jaso izan dituzte, orduko komunikazioaren bat-batekotasuna islatuz.\n\"Faroa\".\n\"Faroa\" Joxe Aranzabalen blog pertsonala da, 2004an abiatutakoa. Goiena.neten komunitatean sartuta dago."}
{"id": "49945", "revid": "611", "url": "https://eu.wikipedia.org/wiki?curid=49945", "title": "Gaskoina", "text": ""}
{"id": "49946", "revid": "105290", "url": "https://eu.wikipedia.org/wiki?curid=49946", "title": "Miss Espainia", "text": "Miss Espainia (gaztelaniaz eta ofizialki, \"Miss Espa\u00f1a\") Espainian ospatzen den edertasun lehiaketa da."}
{"id": "49948", "revid": "336", "url": "https://eu.wikipedia.org/wiki?curid=49948", "title": "Wellington Koo", "text": "Vi Kyuin Wellington Koo (txineraz: \u987e\u7ef4\u94a7\uff1b Pinyinez: G\u00f9 W\u00e9ij\u016bn; Wade-Giles idazkeraz: Ku Wei-ch\u00fcn) (1888ko urtarrilaren 29a - 1985eko azaroaren 14a) Txinako diplomatikoa izan zen, herrialdearen ordezkaria Parisko Bake Biltzarrean 1919an.\nBiografia.\nShanghai hirian jaioa, 1904an AEBetara joan zen, Mendebaldeko kultura ikastera, Txinan Inperialismoaren arazoa konpon ahal zedin. Nazioarteko legediaren eta diplomaziaren ikasketak bukatutakoan, Txinara itzuli zen Errepublika berrian lan egitera. 1915ean ABEtan Txinako ordezkari izendatu zuten.\nLehen Mundu Gerraren ostean, 1919an, Parisko Bake Biltzarrean, Txinako ordezkari aritu zen Koo. Shandong Txinaren mendera itzul zedin eskatu zuen. Halaber, instituzio inperialista guztiak amai zitezen ere aldarrikatu zuen. Mendebaldeko botereek muzin egin zioten, eta, beraz, Txinak ez zuen Versaillesko Ituna sinatu.\nNazioen Ligan, Txinako lehendabiziko ordezkaria izan zen. Txinako Errepublikako presidentea ere izan zen, 1926-1927 urteetan, Beijing kaospean zegoen bitartean. Zhang Zuolin gerra-jaunaren Atzeri Aferetako ministroa izan zen. Frantzian 1936-1940 bitartean izan zen enbaxadore. Alemaniarrek okupatutakoan, Erresuma Batuan jardun zuen enbaxadore 1946 arte.\n1945ean, Nazio Batuen Erakundearen sortzaileetako bat izan zen Wellington Koo. Ondoren, AEBetan aritu zen enbaxadore, eta AEBek Txinako Errepublikarekin aliantza mantentzen saiatu zen, Kuomintang-ek Mao Zedongen komunisten aurrean atzera egin behar izan ahala."}
{"id": "49950", "revid": "6327", "url": "https://eu.wikipedia.org/wiki?curid=49950", "title": "2003ko Irakeko Inbasioa", "text": ""}
{"id": "49951", "revid": "1982", "url": "https://eu.wikipedia.org/wiki?curid=49951", "title": "Kolonbiako departamenduak", "text": ""}
{"id": "49952", "revid": "7799859", "url": "https://eu.wikipedia.org/wiki?curid=49952", "title": "Bowling for Columbine", "text": "Bowling for Columbine Michael Moorek idatzi, ekoitzi eta zuzendutako dokumentala da, eta 2002ko urriaren 11n estreinatu zen. Columbine institutuko sarraskia zergatik gertatu ahal izan zen erantzuten saiatu zen Moore. Ikusleen artean filmaren ideia politikoengatik hein berean goraipatua eta mespretxatua, sari andana jaso zuen zintak: Dokumental onenaren Oscar Saria (jasotzerakoan George W. Bushen kontrako hitzaldi gogorra egin zuen Moorek) edo Frantziako C\u00e9sar Saria Atzerriko film hoberenaren kategorian. Horrek guztiak nazioarteko atentzioa ekarri zuen Michael Mooreren gainean."}
{"id": "49953", "revid": "336", "url": "https://eu.wikipedia.org/wiki?curid=49953", "title": "Fahrenheit 9/11", "text": "Fahrenheit 9/11 2004ko ekainaren 23an plazaratutako dokumentala da, Michael Moorek zuzendua. Izena Ray Bradburyren \"Fahrenheit 451\" eleberri anti-utopikotik datorkio. Historiako dokumentalik ikusiena izan da. 2005eko urtarrilerako, 220 miloi dolar jasota zeuzkan mundu osoan, aurrekaririk gabeko dirutza dokumental politiko batengatik. Gainera, 2004ko Canneseko Zinemaldian, Urrezko Palma jaso zuen, jaialdiko sari nagusia.\nFilma George W. Bushen politikaren kritika latza da, batik bat deritzon \"Terrorismoaren kontrako gerrarengatik\". Halaber, AEBetako komunikabide enpresa handiek ere kritika gogorrak jasotzen dituzte, Iraken aurkako gerra txalotzeagatik (gerra horretara zerk eraman zuen analizatu gabe) eta horkoen hildakoei buruz zehaztasunez ez informatzeagatik. Hori dela eta, filma polemikoa izan da oso. Izan ere, Michael Moore AEBen zehar bidaia luze bat egin zuen filma erakusten 2004ko hauteskunde presidentzialetan George W. Bush berriz aukeratuta atera ez zedin."}
{"id": "49954", "revid": "119347", "url": "https://eu.wikipedia.org/wiki?curid=49954", "title": "Japoniaren banaketa administratiboa", "text": "Japoniaren banaketa administratiboa 47 prefektura edo departamenduz osatua dago, lau motakoak:\nDenak batera izendatzeko \"tod\u014dfuken\" (\u90fd\u9053\u5e9c\u770c) hitz elkartu laukoitza erabiltzen da.\nUhartediak 20.000 uhartetik gora dituenez, hauek prefektura bati lotzen dira, nahiz eta bien arteko distantzia oso handiak izan (600km arte).\nBestela, ofizialak izan ez arren tradizio handia du eskualdeetan egindako banaketak, 8 erregio daudelarik.\nHistoria.\nBanaketa hau Meiji garaian ezarri zen 1871n, sistema feudala ezezteko asmoz. Berez, antzinako probintzien siatema ordeztu zute.\nHistorian zehar hainbat aldaketa izan dira, azkena 2003an Junichiro Koizumi lehen ministroak agindutakoa.\nUharteak, eskualdeak, prefekturak eta hiriburuak.\nOharrak: 1 2000. Urtean\u00a0 2 km\u00b2\u00a0 3 Kilometro karratuko\nUdalerrien batzea.\nJaponiako udalerrien batzea eta desagerpena (japonieraz: \u5e02\u753a\u6751\u5408\u4f75), Japonian 1999an hasitako udalerrien batze prozesua izendatzeko erabilitako izena da. Udalerrien batzea bi udalerri edo hainbat udalerriren arteko akordioren ondorioz gerta daiteke. Historian zehar hiru aldiz eman dira bat-egite hauek, 1889an, 1950eko hamarkadan eta Japoniako gobernuak gastuak murriztu eta estatuaren egitura hobeto antolatzeko 1999an."}
{"id": "49955", "revid": "201", "url": "https://eu.wikipedia.org/wiki?curid=49955", "title": "\u014csaka", "text": ""}
{"id": "49956", "revid": "201", "url": "https://eu.wikipedia.org/wiki?curid=49956", "title": "T\u014dky\u014d", "text": ""}
{"id": "49957", "revid": "6327", "url": "https://eu.wikipedia.org/wiki?curid=49957", "title": "Ky\u014dto", "text": ""}
{"id": "49958", "revid": "371", "url": "https://eu.wikipedia.org/wiki?curid=49958", "title": "Japoniako banaketa administratiboa", "text": ""}
{"id": "49960", "revid": "201", "url": "https://eu.wikipedia.org/wiki?curid=49960", "title": "Sorbonne", "text": ""}
{"id": "49961", "revid": "219", "url": "https://eu.wikipedia.org/wiki?curid=49961", "title": "Mahatsorri", "text": ""}
{"id": "49963", "revid": "119347", "url": "https://eu.wikipedia.org/wiki?curid=49963", "title": "Mahats Orriak", "text": "Mahats Orriak Asapala Kultur Elkarteak 2006ko azaroan abiatutako blog komunitatea da, Mahatserriko auzo bilbotarretan zehar, zehazki Santutxu, Bego\u00f1a, Txurdinaga, Otxarkoaga, Uribarri, Zurbaran\nBlogaren helburua.\nMahats Orriak blog komunitatea auzuneko euskaldunei teknologia berrien bidez komunikazio kanalak zabaltzeko eta ondorioz hizkuntzaren erabilera bera ere sustatzeko helburua du. Blogean komunitatearen albisteak, oharrak eta intereseko gaiak plazaratzen dira."}
{"id": "49965", "revid": "1491", "url": "https://eu.wikipedia.org/wiki?curid=49965", "title": "Faroa (bloga)", "text": "\"Faroa\" Joxe Aranzabal kazetari eta irakaslearen blog pertsonala da, euskaraz idatzitakoa.\n2004an abiatu zuen, eta Goiena.net komunitatearen barruan dago kokaturik 2006tik.\n\"Faro zaharra\".\n2004ko irailetik 2006ko urtarril arte luzatu zen.\nGoiena.net.\n2006ko urtarriletik aurrera Goiena.net komunitate zabalaren barruan dago, eta gaur egun bertako blogik irakurriena eta aktiboena da."}
{"id": "49967", "revid": "6327", "url": "https://eu.wikipedia.org/wiki?curid=49967", "title": "Gaskoniera", "text": ""}
{"id": "49969", "revid": "336", "url": "https://eu.wikipedia.org/wiki?curid=49969", "title": "Linfoma", "text": "Linfoma odolean sortutako gaixotasuna da, zehazki gongoiletan garatutakoa linfozitoetatik.\nMinbizi hematologikoa dugu, 1832an Thomas Hodgkinek lehen aldiz deskribatutakoa.\nSailkapena.\nKlasikoki bi multzo handitan sailkatu ditugu: Hodgkinen linfoma alde batetik eta ez-Hodgkin linfoma guztiak\nAnn Arborren estadioak.\nLinfomak lau fasetan egon daitezke, Ann Arbor hirian (Michigan) egindako sailkapen honen arabera:\nTratamendua.\nLinfoma gehienak tratatu daitezke kimioterapiarekin."}
{"id": "49971", "revid": "90538", "url": "https://eu.wikipedia.org/wiki?curid=49971", "title": "Roberto Moso", "text": "Roberto Moso (Santurtzi, Bizkaia, 1960 - ) \"Zarama\" talde ezagunaren abeslaria da, euskaraz abestuz Euskal Rock Radikala deitutako garaia irauli egin zuena. Horretaz aparte ibilbide luzea izan du kazetari modura, bai Radio Euskadin esatari gisa, baita idatzitako prentsan ere (\"Muskaria\", \"El Tubo\", \"Diario Vasco\", \"Gara\" etab). Blog bat ere irakurgai badauka.\n\"I\u00f1aki, ze urrun dago Kamerun\" berak abestutako kantarik ezagunenetarikoa da, \"Zarama\" taldearekin egindakoa.\nTaldea eta Euskal Rock Radikalaren garaiak gogoratuz, \"Loreak zaraman\" liburu autobiografikoa idatzi zuen."}
{"id": "49972", "revid": "119347", "url": "https://eu.wikipedia.org/wiki?curid=49972", "title": "Serantes Kultur Aretoa", "text": "Serantes Kultur Aretoa (SKA) Santurtziko kulturgunerik garrantzitsuena da, tartean antzerkia eta zinemaren emanaldiak eskaintzen dituena.\nHistoria.\n1995ean zabaldu zen, eta 2008an hiru hilabetez egon zen itxita barrutik birmoldatzeko. 2008ko urrian zabaldu zuten berriro ere."}
{"id": "49975", "revid": "23317", "url": "https://eu.wikipedia.org/wiki?curid=49975", "title": "Itsasoko Ama Arraun Elkartea", "text": "Itsasoko Ama Arraun Elkartea Santurtziko arraun elkarte beteranoa da, 1967an sortutakoa. \"Sotera\" da traineru ezagunaren izena. Taldeak palmares luzea dauka, tartean Kontxako Bandera lau aldiz irabaziz eta TKE Liga birritan. \nXX. mendearen hasieran lortu zituzten santurtziarrek lehenengo garaipenak eta Kontxan ere aritu izan ziren traineru bizkaitar gisa. 1970. hamarkadan \"bizkaitarren urrezko aroa\" bizi izan zuen. Kaikuren eta \"Soteraren\" arteko lehia estuek ikusle andana erakartzen zuten estropadetara. Santurtzik hiru Kontxa eta 4 Espainiako txapelketa irabazi zituen garai hartan. \nXXI. mendean ligak abiatu zirenean KAE Ligan aritu zen. Sarritan jokatu zituen igoera play-offak baina ez zuen lortzen helburua. 2016an maila galtzear egon zen, baina proiektu berri bati ekin eta lortu zuen TKE Ligara igotzea. Fitxaketa handiak egin eta 2020 eta 2021 artean bi TKE Liga eta Kontxako Bandera berri bat irabazi zituen. 2022an ziklo berri bati ekin zion. \nKoloreak.\nElastikoak eta trainerua moreak dira, hain zuzen ere herriko banderaren kolorea, beste elkarte batzuek erabiltzen dutena, besteak beste Santurtziko futbol taldeak. Halaber, herriko jaietako zapia ere morea da.\nHistoria.\nHasierako urteak.\nElkartea 1967ko azaroaren 26an sortu zuten arren Santurtziren historia oso luzea da, izan ere bere lehenengo garaipena 1917koa baita, Abran lorturikoa \"Nueva Eulalia\" traineru horiarekin. 20. hamarkadan estropada asko jokatu zituen Portugalete aldean, 1921koa eta 1930koa irabaziz, eta ondoren 1933an garaipen berri bat eskuratu zuen. Kontxako Banderan ere aritu zen eta hirugarren postuak lortu zituen 1920 eta 1922an. 1943an Kontxan lorturiko laugarren postuak amaiera eman zion lehenengo garai horri.\nUrrezko Aroa.\n1967an elkartea sortu zuten Mamariga auzoko zaindaria zen \"Itsasoko Ama\"ren izena jarriz eta 70. hamarkadako Kaikurekiko lehiak emaitzarik aipagarrienak eman zizkion klubari; 1977 eta 1979an ia bandera guztiak irabazi zituen. Bolada on hori 1985eraino luzatu zen, urte hartan bere azken Kontxako Bandera irabazi baitzuen. Garai haietan famatua egin zen santurtziarren \"marea morea\" bai eta beraien kantutxoa ere: \"Sotera es la trainera que quita el hipo a Euskadi entera\".\nLigak.\n2003an Liga sistema eratu zeneatik KAE Ligan aritu izan da oraintsu arte. 2010. urteko Liga irabazi bazuen ere, ez zuen lortu TKE Ligara igotzerik. 2012an ere play-offa jokatu zuen baina ezin izan zuen mailaz igo. 2013an 3. postuan gelditu zen.\n2014ko martxoaren 23an Deustuko \"Bilba\" memorialean hartu zuen parte eta hau izan zen datuen arabera Santurtziko traineruak jokaturiko milagarren estropada. Urtea ordea ez da batere ona izan eta azken urteetan Ligaren buruan ibili ondoren aurten zortzigarren postu apala lortu zuen. 2015ean eta 2016an hamargarren egin zuen. 2016an maila galtzea tokatu zitzaion arren, B Liga irabazi zuen Oiartzunek traineru ezin osatu eta A Ligan gelditu zen.\n2017an klubaren 50. urteurrena ospatu dute. Urtarrilean KAE 1 edo KAE 2 Ligan egongo zen jakin gabe fitxaje handiak egin zituen, Iker Zabala entrenatzailea eta Asier Zurinaga patroia besteak beste. Azkenean Oiartzunek trainerurik ezin atera eta KAE 1 Ligan aritzeko aukera izan zuen. Denboraldiko lehenengo estropada irabazi zuen eta azkenean KAE Ligako bigarren postua eskuratuz play-offetarako sailkatu zen. Play-offetan traineru onena izan zen eta TKE Ligara igotzea lortu zuen bere historian lehen aldiz.\nTKE Ligan.\n2018 denboraldia bikain hasi zuen, aurreneko lau estropadatan ohorezko txandan aritzeraino. Azkenean bosgarren postuan amaitu zuen denboraldia. Kontxako Bandera jokatzeko ere sailkatu zen 23 urteren ondoren eta seigarren egin zuen. 2019. urtean puntan kokatu zen. Juan Mari Lujanbio eta Cristian Garma patroiak fitxatu ditu eta arraunlari bloke sendoa osatu zuen. TKE Ligako banderak irabazteaz gain Espainiako Txapelketa eskuratu zuen 34 urte eta gero. Kontxako Banderan eta TKE Ligan hirugarren postuan gelditu zen. 2020. urtean Asier Zurinagaren gidaritzapean TKE Liga irabaztea lortu du.\n2021 denboraldia bikaina egin zuen, batel eta trainerilletan titulu guztiak irabazi baitzituen, Bizkaikoak, Euskadikoak eta Espainiakoak. Denboraldiaren amaieran bigarren TKE Liga eta Kontxako Bandera berri bat etorri ziren, azken garaipenetik 36 urtetara. Denboraldia ezin hobea izan bazen ere diru arazo larriak azaldu ziren eta Iker Zabala entrenatzaileak eta hainbat arraunlarik kluba utzi zuten. Zuzendaritza ere berria sartu zen. Urte zaila espero zen baina azken estropadan TKE Ligan mantentzea lortu zuen. Urte kaxkarra borobiltzeko, deskuido baten ondorioz Kontxako Banderan aritzeko izenemate epea pasatu egin zitzaion. Antolakuntzak ez zuen parte hartze eskaera onartu eta horrela azken garaileak ezin izan zuen titulua defendatu.\n2023an arazo handiak izan ditu Ligan, itxura txarreko hainbat istilu ere bai, eta 11. eginez jaitsiera play-offak jokatu zituen. Maila galdu zuen eta KAE Ligara jsitsi zen.\nB trainerua.\nSanturtziren garai onenetan bigarren traineru bat atera zuen Karmeleko Ama izena hartu zuena. Emaitza onak lortu zituen, tartean Kontxako Banderarako sailkapen bat ere bai.\n1977an atera zuen lehen aldiz bigarren trainerua El Corte Ingles Banderako bizkaitarren promozio estropada jokatzeko. 1980an benetako denboraldia egin zuen, 16 estropada, \"Kino\" txopan zuela. 1981ean Kontxarako sailkapen harrigarria lortu zuen, eguraldi aldaketa bortitz baten erruz talde nagusiaren lekua hartu baitzuen. 1982an jokaturiko hiru estropadak izan ziren Karmeleko Ama traineruaren azkenak.\n1999 urtean berriz atera zuen bigarren trainerua eta Bizkaitarren Ligako estropadetan aritu zen. 11 trainerutatik 10. bukatu zuen. 2013an lortu zuen berriz ere bigarren traineru bat osatzea KAE 2 Ligan aritzeko. 2014an ere atera zuen. Hainbat urteren ondoren 2020an itzuli da.\nSanturtziko Bandera.\n1980. urtetik aurrera Santurtziko Bandera antolatu du elkarteak. Garai batean sona handiko bandera izan zen, Kontxako Bandera baino astebete lehenago jokatzen baitzen, baina elkartearen maila jeitsierarekin batera Bandera ere liga handietatik kanpo gelditu zen 2001ean. Azken edizioak Karmengo Amaren egunean jokatu dira, uztailaren 16ean, herriko festetan."}
{"id": "49977", "revid": "23317", "url": "https://eu.wikipedia.org/wiki?curid=49977", "title": "Kontxako Bandera", "text": "Kontxako Bandera Donostiako Kontxako badiatik abiatuta jokatzen den estropada ospetsua da. 1879. urtean ospatu zen lehen aldiz eta, horrela, egun Bizkaiko golkoko estropada zaharrena da. 128 edizio izan ditu gizonezkoetan (2023 artean), eta guztira 741 traineru lehiatu dira bertan historian zehar. Emakumezkoetan 16 edizio izan ditu (2023 artean).\n\"Arraunaren Olinpiada\" ezizena jaso ohi du, estropada denetan ospetsuenetakoa baita. Izena traineru irabazleak garaikur moduan jasotzen duen Donostiako bandera handi brodatutik dator. Iraileko lehen bi asteburuetan jokatzen da, zortzi traineruren artean; lehen igandearen aurreko ostegunean, erlojuaren aurkako sailkapen estropada bat egiten da, zortzi horiek zehazteko.\nEstropada ikusi eta euren traineruak animatzeko, hirira 100.000 pertsona inguru bertaratzen dira eta Kantauri itsasoko kostaldeko milaka jarraitzaile Donostiako kaian, Pasealeku Berria, Santa Klara uhartea, Urgull eta Igeldo mendien magaletan biltzen dira, horietako asko beren traineruen kolorez jantzita. Bestalde, egun horretan kalean nahiz tabernetan artekariak eta apustulariak ere izan ohi dira. Estropadaren ondoren, Donostiako Parte Zaharrean jai giroan biltzen dira jarraitzaile guztiak.\n2008tik aurrera, emakumezkoen Kontxako Bandera ere jokatzen da. Hasieran lau traineru aritzen ziren, eta, 2016tik aurrera, zortzi ontziren artean jokatzen da bandera, gizonezkoen kasuan bezala.\nEzaugarriak.\nEstropada eremua.\nEstropada honetan era tradizionalean arraunean egiten da, hau da, 4 traineru luzeko txanda bi, hiru itsas milia eta egun bitan. Joan-etorri bakarreko (ziaboga bat) estropada da. Irteera balizak Kontxako hondartzatik gertu eta kanpokoak Kontxako badiatik at daude.\nSailkapen estropada.\nEstropadan parte hartzeko, lehenengo jardunaldiaren aurreko ostegunean sailkapen estropada egiten da. Erlojuaren aurkako estropada honetan, TKE Ligako klub guztiak eta KAE Liga eta Ipar-mendebaldeko Traineruen Ligako klub onenak gonbidatuta daude. Sailkapen estropada honetako zazpi traineru onenak Kontxako Banderan parte hartzen dute. Zortzigarren trainerua anfitrioia da, berez, Donostiako talde bat. Donostiako talde bakarra badago, zuzenean sailkatzen da, baina, gehiago badaude, Aste Nagusian egiten den erlojuaren aurkako estropada bateko irabazlea da hautatua. 2007an traineru donostiar guztiak bateratu egin ziren eta Donostirarra Kaiarriba elkartea zuzenean sartzen da.\n2008tik aurrera emakumezkoen traineruen Kontxako Bandera ere jokatzen da eta sailkapenerako sistema bera erabiltzen da.\nAmaierako sailkapena eta bandera ematea.\nIraileko lehen bi igandetan jokatzen da eta egun bietako denborak batzen dira Banderaren sailkapena osatzeko. Bigarren igandean lehen txandako traineruek ere posible dute Bandera irabazte, inoiz gertatu ez bada ere. Lehen udaletxean ematen zen Bandera baina azken hamarkadetan Ciudad de San Sebasti\u00e1n itsasontzian ematen zaie irabazleei. Han biltzen dira gizonezko eta emakumezko arraunlari txapeldunak.\nHistoria.\nAurrekariak.\nEuskal Herrian estropadak bizimodu jakin baten ondorioz sortu ziren: itsaso irekiko arrantza nahiz arrantzaleen bizimodua eta giroa. Traineruen eskifaiak ordu luzez arraunean aritzeko gai ziren gizaseme sendoez osatuak zeuden; traineruetan arrantza-guneetara iritsi eta behin arraina ontziratu ondoren, martxa egin eta bizi-bizi porturantz itzultzen ziren, bertan arraina enkantean lehenbailehen saltzeko asmoz.\nDenbora igaro ahala, eta jada XIX. mendean, ontzietan motorrek giza indarra ordezkatu zuten. Baina, urte askotan zehar, arraunak eta estropadek arrantza munduarekin estuki lotuta jarraitu zuten. Euskal Kostaldeko arraunlari onenak arrantza sektoreko arrantzale profesionalak ziren. Gaur egun ere, nahiz eta arraunlarien artean mota askotako kirolariez osatuak egon, arrantzale usadio luzea duten udalerrietako elkarteetan taldekatu ohi dira arraunlariak: Hondarribia, Pasai Donibane, Pasai San Pedro, Donostia, Orio, Getaria, Zumaia, Ondarroa, Bermeo, Sestao, Santurtzi...\nKontxako Bandera.\nKontxako Bandera ez zen izan traineruen arteko lehenengo estropada, baina gaur egun urtero egiten direnen artean zaharrena da. Datu historikoen arabera, 1871n Hondarribia eta Pasaiak elkarren arteko desafioa jokatu zuten: Hondarribiatik Donostiaraino pasaitar eta hondarribitarrak nor lasterragoan aritu ziren, azkenik pasaitarrak nagusituz.\nLehenengo edizioa 1879an jokatu zen eta Donostiako Udako Jai Egitarauko beste osagai bat besterik ez zen. Estropada horretan, aurretik beraien nagusitasuna erakutsi eta diruaren truke desafioetan lehiatu ohi ziren udalerrietako traineruek parte hartu zuten; horregatik, Donostiako Udalak lehen aipatutako Hondarribia eta Pasaiako traineruak gonbidatu zituen. Iraileko igande hartan ospatutako estropadaren arrakastaren eta hirira bertaratutako jendetza andanaren ondorioz, Donostiako Udalak ondorengo urteetako jai egitarauetan estropadak sartzea eragin zuen.\nGeroztik, Gerra Zibilean eta XIX. mendeko bukaerako eta XX. mendeko hasierako urte batzuetan izan ezik, urtero jokatu izan da Kontxako Bandera.\nArraun munduan egun duen garrantzia ikusita harrigarria bada ere, 1882-1888, 1902-1907 eta 1912-1914 urte bitartean ez zen Banderarik izan, batzuetan traineruak parte-hartzeko interesatuak ez zeudelako eta beste hainbat ikamika ere izan zirelako. Bestalde, hainbat urtetan Donostiako udalarentzat kategoria gutxiko kirola omen zen arrauna; horien ordez belaontzien estropadak egin zituzten XX. mendeko hasierako urte horietako batzuetan. Hala ere, herrian zuen indarra ikusita, urte apur horietako eten txikia gainditu zen, eta traineru estropadak antolatzen jarraitu zen.\n1950eko hamarkada inguruko urte batzuk ere ez ziren batere errazak izan antolatzaileentzat. Urte latzak izan ziren arraun kirolarentzat: apenas ontzirik eratzen zen lehiarako, eta Donostiako antolatzaileek herriz herri bila joan behar izaten zuten, tripulazioak eratu eta Donostiara joan zitezen, Bandera bertan behera ez uzteko. Arraunarentzat oso urte latzak ziren haiek, eta Donostiak antolakuntzan egindako ahaleginari esker jarraitu zuen aurrera estropada hark. Gerora, indarra berreskuratzen hasi zen, arraunketa indarberritzearekin batera. Gaur egun, TKE Liga eta bestelako ligak eratuta dauden arren, Kontxako Bandera irabazteak urte osoa justifikatzen duen ospea ematen du oraindik ere.\nAraudia.\nUrtero iraileko lehenbiziko bi igandetan jokatu ohi da, eguerdiko hamabietan: zortzi traineruekin launako bi txanda egiten dira, eta lehen igandeko lau denbora onenak lortzen dituzten traineruak bigarren igandeko txanda nagusira igarotzen dira, ohorezko txandara. Bi igandeetako denborak batuz eratzen da azken sailkapena.\nEstropadak 3 itsas miliako distantzia klasikoa du, baina lau luzeren ordez, ziaboga bakarra eta bi luze izan ohi dira Kontxan.\nHoriek oinarrizko arauak dira. Beste arau gehigarri batzuk ere badaude, urteak pasatu ahala garai ezberdinetara moldatuz joan diren arauak. Honela, 1950-70 hamarkadetan Donostiako Udalak jarritako traineruetan aritu behar izan zuten klubek. Diseinu bereko traineruak ziren 300\u00a0kg baino gehiagoko \"Ikatzeta\" traineru astun haiek. Gaur egun 200 kilo inguruko ontziak erabiltzen dira (ezin dira 200 kilo baino arinagoak izan).\nArraunlariak.\nArraunlariak eta euren elkarteekiko loturari dagokionez, Kontxako Banderako araudia garaien arabera aldatuz joan da. Honako urte hauek gutxi gorabehera Kontxako Banderan arraunlariei elkarte batean arraun egiteko eskatzen zitzaizkien eskakizunak adierazten dituzte:\nSaria: Bandera.\nUrte askotan, Donostiako Banderaren egilea Itziar Alduntzin donostiarra izan zen, lan horretan eskuz aritu izan zen urte luzez. Eginkizun hau hiri honetako Etxaide kalean jostun-tailerra zuen Maruja Carballorekin 8 urtez ikasi zuen, eta gero bere gain hartu zuen garaikurra bordatzeko ardura.\nAzken urteotan, bestelako enpresek hartu izan dute bandera egiteko zeregina.\nBitxikeriak.\nDonostiako Banderari buruzko hainbat datu:\nEmakumezkoen Kontxako Bandera.\n2008ko irailean Emakumezkoen lehenengo Kontxako Bandera egin zen. Zortzi taldek hartu zuten parte, hiru gipuzkoarrek, bizkaitar batek, kantabriar batek, galiziar batek eta bi kataluniarrek. Emakumezkoen Kontxako Bandera 2.778 metrotara (1,5 itsas milia) jokatzen da, gizonezkoen distantziaren erdia.\nSailkapena erlojupeko estropadan egiten da eta lau onenek parte hartzen zuten Kontxako Banderan hasiera batean. 2016tik aurrera, berriz, aldaketa izan zen: gizonezkoek bezala zortzi partaide dira igandeetan, eta horietako bat traineru donostiarra izaten da. Azken urteetan bi traineru donostiar izan dira goren mailan, baina Donostiarra soilik da sailkapena jokatu behar ez duena.\nHasierako ekitaldietan iraileko bigarren igandean jokatu bazen ere 2011tik aurrera bi jardunaldi izaten ditu estropadak, iraileko lehen bi igandeetan, alegia. Emakumezkoen txandak jokatzen dira lehenik, eta jarraian gizonezkoenak.\nBandera jokatu zen lehen bost edizioetan Galizia izan zen garaile, eta lehen garaile euskalduna Zumaia izan zen. Ondoren sanjuandarren bolada etorri zen Hibaikarekin lehia gogorrean. Azken urteetan Orio izan da nagusi eta 2021ean Arraun Lagunak taldeak donostiarren garaipen berri bat lortu zuen 71 urteren ondoren."}
{"id": "49978", "revid": "56334", "url": "https://eu.wikipedia.org/wiki?curid=49978", "title": "Arraunketa", "text": "Arraunketa itsas, ibai edo lakuen uretan ontzi gainean burutzen den kirola da, etenik gabeko mugimenduan oinarritzen dena. Kirolariak mugimendu harmoniko eta jariakorrak egin behar ditu itsasontzia bultzatzeko. Kirol hau egiteko ideal teknikoa mugimendu biomekanikoetan oinarritzen da. Kirolariaren arraunaren mugimenduaren ondorioz, txalupa inertziatik atera eta aurrerantz mugitzen da uraren gainean (arraunlariaren bizkarra). Hasieran, arraunlariak indar positiboa egiten du, eta, beraz, txalupak aurrera egiten du, eta arraunlaria txaluparen norabidearen aurka mugitzen denean hasierako posizioa berreskuratzeko, indar negatiboa sortzen da itsasontzian.\nArraunketa bi motatan sailkatzen da eserlekuaren arabera: tosta (finkoa) edo aulki mugikorra.\nHistoria.\nGizakiaren lehen irudikapen grafikoak Egiptoko antzinako hileta-inskripzio batean aurkitzen dira, zehazki, 1400. urtekoa. Arraun lehiaketa bati buruz idatzitako erreferentzia zaharrenak Publio Virgilio Maronen Eneidan agertzen dira. \nKantauriko lehen estropada 1719ko uztailaren 22koa izan omen zen; Santa Maria Magdalena egunean Bermeo eta Mundakako ontziek lehiatu zuten, eta bertan Izaro uhartea zegoen jokoan.\nNazioarteko Arraun Federazioa (\"F\u00e9d\u00e9ration Internationale des Soci\u00e9t\u00e9s d\u2019Aviron\", FISA) nazioarteko federaziorik zaharrenetako bat da, eta Nazioarteko Batzorde Olinpikoan afiliatutako lehena. 1892ko ekainaren 25ean sortu zen Turinen. FISAren babespeko Europako lehen txapelketa 1893ko irailaren 10ean jokatu zen, Italiako Orta lakuan. \nArrauna joko olinpiko zaharrenetarikoa da. Atenasko lehen Jokoetatik (1896) programa olinpikoaren barnean zegoen arren, ezin izan ziren lehiatu eguraldi txarra zela eta. Gizonezkoek 1900eko Parisko Jokoetaraino itxaron behar izan zuten benetan lehiatu ahal izateko; emakumezkoek 1976ko jokoetan egin zuten lehenengoz. Pierre de Coubertin (1863-1937), Joko Olinpiko Modernoen sortzailea, arraunaren babesle amorratua izan zen, eta 72 urte bete arte aritu zen jardunean.\nTeknika.\nTeknikaz ari garenean, kirol-mugimendu baten irudikapen idealaz ari gara. Kirol-mugimenduak kirolari batek egiten dituen mugimendu-sekuentzia guztiak biltzen ditu, bere indar erabilgarri guztiak modu eraginkorrean erabiltzeko eta ahalik eta kirol-indar handiena lortzeko. Itsasontzien arteko aldeak direla eta, teknikak arraun modalitate batean eta bestean aldaketak izaten dituzte. Arraunlariaren mugimendua bultzatzeko eta berreskuratzeko ekintza zikliko gisa hartu behar da kontuan. Arrauna ez da kirol tekniko hutsa, teknika ona lortzea ez baita azken helburua, kirol-gimnastikaren kasuan bezala. Arraunean, teknika baliabide bat besterik ez da, besteak beste, ontziak aurkariek baino azkarrago aurrera egin dezan lortzeko.\nArraunketa-motak.\nBi arraunketa-mota daude, finkoa eta mugikorra.\nEserleku mugikorra.\nArraunketa-mota honetan, itsasontziak oso lerro estilizatua du, estua eta profil baxukoa; izan ere, ibai eta aintziretan baino ez da erabiltzen, ura bare-bare dagoenean, eta ez daude diseinatuta noranzko-aldaketak egiteko (lema badute, baina norabideari eusteko baino ez da). Arraunlaria oinetarako pedalina baten gainean bermatzen da, eta errailak dituen banketa mugikor baten gainean ipintzen da ipurdia. Arraunari eusteko, ontzitik bertatik ateratzen den toletera erabiltzen da, barra edo egitura propioen bidez. Azkenik, arraunak luzeagoak izaten dira, palak aizkora-formakoak direlako eta ahurrak direlako, ur gehiago heltzeko eta palanka egiteko.\nEserleku finkoa edo tosta.\nBigarren mota honetan, ontziak erabilera tradizionaletik datoz (arrantza-ontziak edo salgaiak garraiatzeko ontziak). Zabalagoak dira, borda handiagoa da mota guztietako uretan nabigatzeko, eta luzera berean arraunlari gehiago garraiatzen dira. Oro har, lema edo arraunketa luzeagoa izaten du, adur-hegatsean luzetara jarria, eta lema-lana egiten du. Arraunak simetrikoak izan behar dute luzetarako ardatzean, eta zuzenean lotzen zaizkio ontziari estrobo izeneko soka baten bidez.\nModalitate ez-olinpikoak.\nModalitate ez-olinpikoak, Joko Olinpikoen egungo programan sartzen ez diren modalitateak dira. Gaur egun, goi-mailako hamalau \"outrigger\" modalitate daude, domina olinpikoak lortzea helburu dutenak. Gizonezkoen eta emakumezkoen kategorietakoak dira eta baita arraunlarien \"pisu arinera\" mugatutakoak ere. Entrenamenduko \"outrigger\"-ak material sendoagokoak dira eta astunagoak. \"Yoleta\" motako \"outrigger\" estropadak badira herrialde batzuetan, batez ere eskolarteko eta berrikuntzako arraunean, baina ez dago munduko estropadarik, eta ez daude Olinpiar Jokoetan. Horien artean, ondorengoak nabarmentzen dira:\nBanku finkoa.\nAmateurra zein profesionala izan daiteke. Arraunak ontziaren erregalan lotzen dira toleten gainean, eta horien eta arraunen arteko lotura soka natural edo sintetikoko eraztun txirikordatu moduko bat da, estroboa deritzona.\nTraineruak.\nHamahiru arraunlari eta patroi baten arteko lehiaketak dira. Errekak ziabogadun itsas uretan egiten dira. Gehienak lau luze eta hiru ziabogako ibilbidea dutenak dira. Hamahirugarren arraunlaria brankan kokatzen da (hortik dator \"proel\" izena) eta pika erabiltzeaz arduratzen da. Pika arraun laburrago bat da, traineruaren brankan bermatua dagoena, ziabogetan biraketa behartzeko eta, horrela, ziaboga azkarrago emateko.\nTrainerillak.\nSei arraunlari eta patroi batez osatutakoak dira. Proelak pika bat darama, traineruan bezala, eta arraunlariak bata bestearen atzetik doaz. Itsasontziaren gutxieneko pisua 100 kg da eta errekaren distantzia 3.500 metrokoa da. Estropada horietan gazteen eta gizonezkoen eta emakumezkoen senior mailako arraunlariek parte hartzen dute.\nBatelak.\nBatela Espainiako Arraun Federazioak arautzen du 1944. urteaz geroztik, Madrilgo Retiroko Estanque Handian egin baitzen lehen Txapelketa Nazionala, eta espezialitate honetako kategoria absolutuan historialik onena izan duen kluba \"Club de Mar de Castropol\" izan da, sei titulu eta zazpi azpititulu lortu dituena eta, ondoren, \"Club Deportivo Iberia\", sei titulu eta sei azpititulu lortu dituena.\nLau arraunlari eta lemazain bat dituen ontzia. Lemazainaren izena ez da egokiena, ontzi horiek ez baitute lemarik; aitzitik, patroiak arraunean gobernatzen ditu, eta horrekin ere laguntzen dio bogari, batez ere, ziabogan kontrako norabidean arraun eginez. Arraunlariek arraunketa bana egiten dute, patroiak bezala. Bata bestearen atzean jartzen dira; normalean, arraunlari bakoitzak aurrean duenaren kontrako aldetik egiten du arraun, txopa (patroitik hurbilen dagoen arraunlaria) ababorretik edo istriborretik arraunean eginez.\nArraunlariak antolatzeko beste modu bat italiar erara egindako itsasontzia da, non txopak eta brankak ababorretik arraun egiten duten, eta istriborreko popa (poparen atzetik doan arraunlaria) eta istriborreko hirugarren arraunlaria. Batela egituratzeko modu hori brankako pikarekin erabiltzen da normalean, baina ez da ohikoa pika eramatea. Gutxi gorabehera zazpi metroko luzera duen ontzia da. Estropada ofizialetan duten pisua, lehiaketa ofizialean, gutxienez 70 kg-koa izan behar da.\nEstropadak kategoriaren arabera.\nLuze kopuru desberdina egin behar da kategoriaren arabera: promesek bi luze, emakumezko gazteek lau luze, emakumezko absolutuek lau luze, infantilek bi luze, kadeteek hiru luze, gizonezko gazteek lau luze eta seniorrek edo gizonezko absolutuek lau luze. Luzera bakoitza 500 metrokoa da eta hauen artean 180 graduko buiako biraketa bat egiten da, ziaboga ere deitua. Txanda ofizialak bost txalupakoak dira, hau da, bost ontzi lehiatzen dira aldi berean.\nTxalupa bakoitzari kale edo buia bat esleitzen zaio. 1. kalea lurretik hurbilen dagoen buia da, eta 5. kalea lurretik urrutien dagoen buia. Kale bakoitzak bi buia ditu: lehorrekoa, iristeko eta irteteko buia, eta \"kanpokoa\", bakoitzak bandera bat duela. Banku Finkoko Erregelamenduak bost kaleei bandera-kolore bat ematen die, eta honako hauek ditu: 1. kalea, zuria; 2. kalea, gorria; 3. kalea, berdea; 4. kalea, horia; eta 5. kalea, beltzak.\nArauak.\nFISAren 20. arauaren arabera, lemazainak ezin dira gainerako tripulaziokoez bestelako sexukoak izan, master kategoriako lehiaketetan izan ezik, Espainian beteranoen kategoria gisa ezagutzen baita:\n\u201cLemazainak tripulazioko kideak dira, gizon batek ezin izango du emakume-tripulaziorik zuzendu, eta emakume batek ezin izango du gizon-eskifaiarik zuzendu, master-lasterketetan izan ezik, edo, egoera berezietan, adinaren araberako kategoriak lemazainei ere aplikatuko zaie arau hau, masterreko gertaeretan izan ezik\u201d.\nFER Estatutuetako 3. artikuluak ezartzen dute arau hori lehiaketa ofizial guztietan aplikatu behar dela, eta, besteak beste, lemazaina duen zortziko kategoria olinpikoan. Debeku hori ez dator bat EGFren estatutuetako 4. artikulua eta FISAren estatutuetako 3.arekin, arraza, sexu, iritzi edo beste edozein arrazoi pertsonal edo sozialengatik diskriminatzea debekatzen dutenak. Kultura Ministerioak eta Berdintasun Ministerioak araudi nazionala aldatzeko eskatu diote Espainiako Arraunketa Federazioari, emakumeak lemazain izan daitezen gizonezkoen ontzietan. Ministerio horien arabera, FISAren araudia nazioarteko lehiaketei bakarrik aplika dakieke, baina ez nazionalei. Frantzian, Italian edo Britainia Handian, esaterako, emakumeek gizonezkoen ontzia partekatzen dute. Izan ere, Erresuma Batuan, arraunaren sorlekuan, emakumeen parte-hartzea ohikoa da modalitate mistoan, eta horrelako ontzietako lemazainak izaten dira.\nBiomekanika.\nAspektu biomekanikoei dagokienez, potearen abiadura arraunean errendimendua zehaztuko duen parametroa da. Arraunketa olinpikoan sakon aztertu dira abiadura horretan eragina duten faktoreak, bai arraunlariaren ezaugarri fisiologikoak, bai ontziaren hidrodinamikotasuna eta arraun-poto sistemaren biomekanika. Arraunketan bi fase nagusi bereizten dira: bulkada- edo pala-fasea, 110 gradu inguruko arku horizontal baten gainean aplikatzen dena, eta berreskuratze-fasea. Lehian, ziklo oso bakoitzak segundo eta erdi irauten du gutxi gorabehera, eta erdia baino zertxobait gutxiago dagokio sustapen-faseari. Ziklo horretan, potearen abiadura ez da konstantea, eta erresistentzia-aldaketak abiadurakoak baino nabarmenagoak dira potearen batez besteko abiadurarekin alderatuz.\nArraunen luzera.\nArraunketa olinpikoan, arraunaren luzera potearen arabera aldatzen da: 1x, 2x eta 4x-n 2'88-2'89 m da, eta 2, 4 eta 8+ arraunean 3'72-3'73 m. Banku finkoko arraunketan, arraunaren luzera 3 m-koa da bateletan, 3'27 m trainerilletan eta 3'60 m traineruetan; eta benetako palankak, 3'06, 3'03 eta 3'25 m, hurrenez hurren.\nArraunketa olinpikoan, hankek behar den potentziaren erdia inguru ematen dute (% 46); enborrak, berriz, potentzia osoaren herena (% 32) eta besoak bostena baino gehixeago (% 22). Aulki finkoko arraunketan, hanken parte-hartzea txikiagoa da; enborra gehiago mugitzen da. Oro har, hankek palaren guztizko potentziaren % 40 inguru emango lukete, eta gainerako % 60a enborraren eta besoen artean banatuko litzateke.\nArraunlariaren eraginkortasuna.\nArraunlariaren eraginkortasuna potentzia mekanikoaren arteko erlazioa da, hau da, aplikatutako guztizkoa eta beharrezko energia-kontsumoa, gas-trukeen analisiaren bidez ebalua daitekeena, % 23 ingurukoa da goi-mailako arraunlarietan. Eraginkortasuna hobetzeko, garrantzitsua da arraunlariaren mugimendua optimizatzea, bai bulkada-fasean, bai indarberritze-fasean. Arraunlaria potea baino 5 aldiz astunagoa denez, potearen abiaduraren fluktuazioak handitu egiten dira haztaketen maiztasuna handitu ahala.\nElikadura.\nBeste kirol-jarduera batzuetan gertatzen den bezala, makronutrienteen artean arreta berezia jarri behar zaie karbohidratoei (HC) eta proteinei, glukogeno-metaketak ziurtatzeko eta ehunak konpondu eta hazteko, hurrenez hurren. Karbohidratoei dagokionez, glukosaren metaketa gorputzak mugatzen du: 500 g glukogeno inguru muskuluetan, 110 g glukogeno gibelean eta 15 g glukosa, gutxi gorabehera, gorputzeko likidoetan. Arraunlariaren eguneroko dietak karbohidrato kantitate handiak eman behar ditu, gastatutako glukogenoa berreskuratzeko gai direnak hain zuzen ere.\nDuela 40 urte baino gehiago, Bergstromek eta Hultmanek frogatu zuten ondorio onuragarriak dituztela egun jarraituetan mantendutako dieta hipergluzidikoek. Estropadei dagokienez, arraunlariek behar bezala kargatu behar dituzte gluzidoak, eta ziurtatu behar dute 9 gr/kg karbohidrato hartzen dituztela egunean.\nLehiaketa aurreko janariak gorputz-pisuaren eta karbohidrato kopuruaren proportzioa 2 gr/kg izatea gomendatzen dute. Sarrera kalorikoak 4.000-5.000 kcal eguneko direnean, karbohidratoaren % 50 baino ez duen dieta batek 500 eta 600 g gluzido bitartean emango ditu. Kopuru hori nahikoa da muskuluetako glukogeno-metaketak mantentzeko. Baina bero-sarrerak 2.000 kcal eguneko baino txikiagoak direnean, baliteke karbohidratoan aberatsa den dieta bat (kaloria guztien % 60) ez izatea nahikoa helburu horretarako. Karbohidratoaren gramo bakoitzak 3 gramo ur behar dituenez, errekaren energia-eskaria kalkulatu behar litzateke.\nProteinak.\nProteinei dagokienez, ehun-konponketarako eta prozesu anabolikoetarako beharrezkoak dira. Oro har, gomendioak hauek dira: 1'2 - 1'4 gr/kg/eguneko erresistentzia-atleten kasuan eta 1'6 - 1'7 gr/eguneko erresistentzia-atleten kasuan. Kalorien % 12tik % 15era bitarteko proteinetatik datorren dieta orekatua egokia litzateke edozein kirolarirentzat, nahiz eta kaloria asko izan, nahikoa litzateke % 10arekin. Ekarpen handiagoek ez dute abantaila gehigarririk ematen.\nGantza da energia gehien ematen duen makronutrientea (9'1 kcal/g). Goi-mailako arraunlarientzako gomendioak hauek dira: 1'5 gr/kg/ gehiegizko pisua ez badute, eta kontsumoa zaintzen badute: koipe aseak.\nBitaminak eta mineralak.\nBitaminei eta mineralei dagokienez, fisikoki aktiboak diren populazioetan mikronutrienteen balantze eskasa gertatzeko arriskua dago, beraz, folato, B6 bitamina, kaltzio, burdina eta zinka osagarri gisa gehitzea da egokiena. B12 bitaminaren gabeziak fisikoki aktiboak diren emakume begetarianoetan gertatzen dira batez ere. Antioxidatzaile eta mineral ugari hartzea gomendatzen zaie, eta, behar izanez gero, kontrolatutako bitamina eta mineralen osagarriak hartzea ere gomendatzen da.\nHidratazioa.\nOndo onartuta dago iraupen luzeko ariketa, bereziki, giro beroan egiten bada, gorputza deshidratatu egiten dela, plasmako bolumena murriztuz. Entrenamenduak eta lehiaketak egin aurretik, bitartean eta ondoreko hidratazio egoki batek errendimendua ziurtatuko du, estres termikoa saihestuko du, bolumen plasmatikoari eutsiko dio, nekea atzeratuko du eta deshidratazioari lotutako lesioei aurrea hartzen lagunduko du."}
{"id": "49979", "revid": "119347", "url": "https://eu.wikipedia.org/wiki?curid=49979", "title": "Traineru", "text": "Trainerua arraunketarako ontzi mota bat da, Bizkaiko golkoan tipikoa.\nJatorrian, inguraketa-arrantzarako erabiltzen ziren arraunontziak ziren, batez ere antxoa harrapatzeko; maiz bela txiki bat izaten zuten lagungarri.\nDesafioen bidez, kirol arlora pasatu zen, eta gerora, estropadak, txapelketak edo norgehiagokak antolatu ziren traineru modalitateetan.\nEstropada horietan garrantzitsuena Kontxako Bandera da.\n2003an Traineru Kluben Elkartea (TKE) delakoa sortu zuten, Galizia, Asturias, Kantabriako eta Euskal Autonomia Erkidegoko ontziak batzen dituena. Urte hartatik, TKE Liga antolatzen dute; hori da traineruen Liga nagusia.\nEzaugarriak.\nTraineruan 13 arraunlari eta patroia aritzen dira. Gaur egun, arraunlariak binaka eseri ohi dira, bakoitza banda batera arraun eginez, eta brankan dagoen aurrekoa bakarrik, lagunik gabe, aritzen da. Garai batean beste antolaera batzuk ere baziren: adibidez, hankekoa bakarrik, atzeko tostan eta kontrako bandan kontrankekoa, gero bina arraunlariko bost tosta, eta azkenik aurrekoa bakarrik.\nTraineruak neurri hauek izan ohi ditu: 12 metroko luzera, 95 cm brankan, 75 cm popan, eta 60,5 cm-ko garaiera. Ontzi osoaren pisuak gutxienez 200 kilokoa izan behar du."}
{"id": "49980", "revid": "7476", "url": "https://eu.wikipedia.org/wiki?curid=49980", "title": "Inma Shara", "text": "Inmaculada Lucia Saratxaga, ezagunagoa \u00abInma Shara\u00bb goitizenaz (Amurrio, Araba, 1972) orkestra zuzendaria da. Ospe handiko orkestrak zuzendu ditu, besteak beste: Israelgo Orkestra Sinfonikoa, Vienako Orkestra Filarmonikoa, Londresko Orkestra Filarmonikoa, Ukrainako Orkestra Nazionala, Letoniako Orkestra eta abar. Vatikanoan kontzertu bat zuzendu duen lehen emakumea da.\nBiola eta pianoa ikasi zuen. Madrilgo Errege Kontserbatorioan egin zituen goi mailako lehen musika ikasketak. Ondoren, orkestra zuzendaritzan espezializatu zen, eta Alemanian, Holandan eta AEBetan egin zituen ikasketak, Riccardo Muti, Zubin Mehta eta beste irakasle nabarmen batzuk izanik.\nIbilbide profesionala.\n4 urterekin hasi zen musika jotzen eta 16rekin batuta instrumentu gisa aukeratu zuen. Bilboko eta Gasteizko Musika Kontserbatorioetan egin zituen ikasketak. Espainiako orkestra sinfoniko garrantzitsuenak zuzendu ditu eta munduko orkestra onenetariko batzuekin kolaboratu du, hala nola, Londreseko Orkestra Filarmonikoarekin, Israelgo Filarmonikoarekin eta Txekiar, Errusiar, Erroma, Taiwan, Milan, Lituania, Ukrainako sinfoniekin, etab. Besteak beste, Mischa Maisky, Boris Berezovsky edo Shlomo Mintz-en tamainako bakarlariekin ere kolaboratzen du.\n1999an egin zuen debuta zuzendari gisa, 27 urte zituela.\n2007an Euskal Herriko Zientzia, Arte eta Letren Akademiako Jakiundeko kide titular hautatu zuten.\n2008ko abenduan, Vatikanoan kontzertu bat zuzendu zuen lehen emakumea izan zen. 7.000 pertsona eta Benedikto XVI.a Aita Santuaren aurrean izan zen, Giza Eskubideen Aldarrikapen Unibertsalaren 60. urteurrena dela eta.\n2009an Europako Bikaintasun Saria eman zioten \"nazioarteko proiekzioagatik eta musika klasikoari egindako ekarpenagatik\", Jose Manuel Durao Barroso Europako Batzordeko presidentearekin, Landevillo Lavilla, Estatu Kontseiluko aholkulari iraunkorrekin, partekatzen duen saria. eta Espainiako beste entitate batzuk.\n\"Espainiako Markaren Ohorezko Enbaxadorea\" izendatu zuten, Marka Ospetsuen Foroak emandako saria, \"Espainiako orkestra-zuzendarien belaunaldi berrien ordezkari bikainenetako bat\" izateagatik eta bere ibilbide profesionalagatik. 2010ean gonbidatu zuten. Europako Batzordeak eta SEEIk 2010eko Shanghaiko Mundu Erakusketan Europaren Egunaren amaierako kontzertua zuzentzeko \"Young European Orchestra\"ren buru.\n2007az geroztik, Vacheron Constantin Suitzako erloju-markarekin kolaboratu du, konpainiaren irudi global eta Kultur Enbaxadore gisa. Marka horren babespean, kontzertu bat zuzendu zuen Madrilen, Sof\u00eda Erreginaren Maiestatearen laguntzarekin, eta horren irabaziak izan ziren. guztiz esleituta.Reina Sof\u00eda Fundazioari Alzheimer proiekturako. Gosearen aurkako borrokan diharduten irabazi asmorik gabeko hainbat erakunderen aldeko kontzertuak ere zuzendu ditu, haurrentzako laguntza, terrorismoaren biktimei omenezko kontzertuak, minbizia bezalako gaixotasunetarako funtsak biltzeko musika ospakizunak, etab.. aurreko erloju-markarekin elkarlanean, Lexus ibilgailu-markarekin ere kolaboratu zuen.\n2010ean Txekiar Orkestra Sinfonikoa Nazionala zuzendu zuen Xacobeo musika programaren hasierako kontzertuan. Emanaldian, Txekiar Orkestra Sinfonikoak lehen aldiz interpretatu zuen Inma Sharak kontzertu honetarako esklusiboki sortutako \"Mondariz Melody\" eta Eduard Grieg, Giacomo Puccini, Samuel Barber eta Tchaikovskyren historiako lau atal garrantzitsu gogorarazi zituen. Mondariz bainuetxea: distira, gerra garaia, sute handia eta susperraldia. Inma Sharak zazpi kontzertuko bira egin zuen Txekiar Orkestra Sinfoniko Nazionalarekin Espainiako hiri ezberdinetan zehar (Valentzia, Zaragoza, Iru\u00f1ea, Madril, Sevilla, Valladolid eta Bilbo). Bira honetako arratsaldeetan hiru zatitan egituratutako musika-programazioa jorratu zuen eta Edvard Grieg (Holberg Suite, opus. 40), Dmitri Xostakovitx (Waltz No. 2 \"Jazz Suite No. 2) eta Pyotr-en piezek osatzen zutena. Ilitx Tchaikovsky (Serenade for strings\", in C. Op.48).\nSony Music etxearekin hainbat disko proiektu kaleratu ditu, azkena 2011 amaieran.\nGiza Baliabideetako Zuzendarien Espainiako Elkartearen (AEDRH) Zuzendaritza Batzordeak aho batez erabaki zuen Inma Shara Orkestrako zuzendariari 2014ko People Manager Saria ematea, bai bere ibilbide profesionalagatik, bai lidergo gaitasunagatik, kudeaketagatik, konpromisoagatik eta errendimendu handiko profesionalen taldea kudeatzeko dituen gaitasunak.\n2013ko otsailaren 2an Madrilgo Musika Auditorio Nazionalean 'A Team For The World, Africa' Ongintzazko Kontzertua zuzendu zuen, Harambee-k Afrikako kontinentean dituen proiektuak lagundu nahi zituen ekimen solidarioan. Beraren urrian. urtean (2013) Padre Arrupe Fundazioak antolatutako bi kontzertu zuzendu zituen: urriaren 18an Zinema Kontzertuaren 6. ediziorako eta 19an Juan Carlos Calder\u00f3ni Omenaldia El Consorciorekin batera. Ondoren, 2014ko otsailaren 15ean, Camerata Pro Arte orkestra zuzendu zuen Harambee Kontzertu berri bat eskaintzeko, Afrikarako laguntza humanitariorako funtsak biltzeko. Entzunaldia Madrilgo Musika Auditorio Nazionaleko Ganbera Aretoan egin zen. 2014ko ekainean Liman egin zuen Perun Ayuda en Acci\u00f3n GKEaren 25 urteko lanaren ospakizunen barruan. Inma Sharak musika klasikoaren kontzertua zuzendu zuen Limako Arte Garaikideko Museoan (MAC) instrumentista bikainez osatutako orkestra baten gidaritzapean, Grieg, Xostakovitx eta Mozarten lanak eskaini baitzituzten bere errepertorioan. Hainbat urte daramatza Ayuda en Acci\u00f3n-ekin elkarlanean kontzertu solidarioekin eta baliabide gutxiko haurrentzako haurrentzako musika programen amabitxi gisa.\nEkainean egin zituen Nafarroako unibertsitateen udako ikastaroetan, Iru\u00f1eko Kondestable Jauregiko auditorioan, 'Direkzio harmonikoa: harmonia sortzen duen lidergoa' izeneko ikasgaiarekin. Gospel musikaren bira bat egin du, ia-ia. 15.000 lagunek parte hartu dute.\nSharak musika klasikoaren kontzertua zuzendu zuen Camerata Pro Arte orkestrarekin Madrilgo Musika Auditorio Nazionalean, 2016ko azaroaren 3an egin zen Juan XXIII Fundazioaren 50. urteurrena dela eta. Ekitaldi honetan, Fundazioaren abesbatzak, adimen urritasuna duten 15 lagunek osatutakoa, ospakizun honetan ere parte hartu zuen orkestra zuzendariak gidatutako 'Alaitasunaren oda' abestuz, kontzertuaren amaieran."}
{"id": "49981", "revid": "470389", "url": "https://eu.wikipedia.org/wiki?curid=49981", "title": "Inmaculada Saratxaga", "text": ""}
{"id": "49982", "revid": "470392", "url": "https://eu.wikipedia.org/wiki?curid=49982", "title": "Inmaculada Sarachaga", "text": ""}
{"id": "49984", "revid": "69297", "url": "https://eu.wikipedia.org/wiki?curid=49984", "title": "Dionisio Galparsoro", "text": "Dionisio Galparsoro Mart\u00ednez (Ataun, 1978ko abuztuaren 13a) gipuzkoar txirrindulari ohia da. 2003an txirrindularitza profesionalean debutatu zuen Euskaltel-Euskadi taldearekin.\nPalmaresa.\n2000\n2001\n2002\n2004\n2005\n2006\n2007"}
{"id": "49985", "revid": "69297", "url": "https://eu.wikipedia.org/wiki?curid=49985", "title": "Aitor Hern\u00e1ndez", "text": "Aitor Hern\u00e1ndez Guti\u00e9rrez (Ermua, 1982ko urtarrilaren 24a) txirrindulari profesionala da. Ziklo-krosean aritu eta gero, 2003an errepideko txirrindularitzara igaro zen. 2004an debutatu zuen profesionaletan, L.P.R. taldearekin. 2006an, Euskaltel-Euskadi taldera igaro zen. 2010aren bukaeran, Euskaltelek kontratua berrituko ez ziola jakinda, ziklo-krosera itzuli zen. Mendiko bizikletan ere aritu da, eta 2015. urtean, Euskadiko Open-aren podiuma zapaldu zuen.\nPalmaresa.\n2000\n2001\n2002\n2003\n2010\n2011\n2012\n2013\n2014\n2015\n2016\n2017\n2018\n2019"}
{"id": "49986", "revid": "69297", "url": "https://eu.wikipedia.org/wiki?curid=49986", "title": "Iban Iriondo", "text": "Iban Iriondo Uranga (Zumaia, Gipuzkoa, 1984ko maiatzaren 1a - ), txirrindulari gipuzkoar ohia da, profesionala 2006 eta 2007 artean Euskaltel-Euskadi taldearekin.\nPalmaresa.\n2002\n2003\n2005"}
{"id": "49987", "revid": "69297", "url": "https://eu.wikipedia.org/wiki?curid=49987", "title": "Markel Irizar", "text": "Markel Irizar Aranburu (O\u00f1ati, Gipuzkoa, Euskal Herria, 1980ko otsailaren 5a - ) gipuzkoar txirrindulari ohia da, profesionala 2004tik 2019ra.\n2004an txirrindularitza profesionalean debutatu zuen Euskaltel-Euskadi taldearekin. Elite mailara jauzi egin arte Ulma Cegasan jardun zuen, eta Olarra Erkoreka taldera pasa zen 2001ean. Profesionaletara saltoa, berriz, 2004ean egin zuen, minbiziari aurre egin ostean. 2012-2019 tartean Trek-Segafredo taldeko txirrindularia izan zen. 2019ko Donostiako Klasikoan erretiratu zen.\nPalmaresa.\nAmateurretan.\n1998\n2000\n2001\n2002\nProfesionaletan.\n2010\n2011\n2012"}
{"id": "49988", "revid": "69297", "url": "https://eu.wikipedia.org/wiki?curid=49988", "title": "I\u00f1aki Isasi", "text": "I\u00f1aki Isasi Flores (Arespalditza, Araba, 1977ko apirilaren 20a - ) 2001ean txirrindularitza profesionalean debutatu zuen Euskaltel-Euskadi taldearekin. Talde honetan izan zen profesionaletan egon zen denboraldi guztietan. Ez zituen garaipenik lortu, baina lehenengo hamarretan egin zuen, Frantziako Tourreko eta Espainiako Vueltako etapa batzuetan.\nAita Jes\u00fas ere, txirrindulari profesionala izan zen.\nPalmaresa.\nAmateurretan.\n1998\n1999\n2000\nProfesionaletan.\n2006"}
{"id": "49990", "revid": "69297", "url": "https://eu.wikipedia.org/wiki?curid=49990", "title": "Andoni Lafuente", "text": "Andoni Lafuente Olagibel (Gernika, Bizkaia, Euskal Herria, 1985eko irailaren 6a -) euskal txirrindulari ohia da.\n2007tik 2009ra txirrindularitza profesionalean aritu zen Euskaltel-Euskadi taldearekin.\nPalmaresa.\n2004\n2005\n2009"}
{"id": "49991", "revid": "8822822", "url": "https://eu.wikipedia.org/wiki?curid=49991", "title": "Antton Luengo", "text": "Antton Luengo Zelaia (Gautegiz-Arteaga, 1981eko urtarrilaren 17a -) 2004an, txirrindularitza profesionalean debutatu zuen Euskaltel-Euskadi taldearekin.\nPalmaresa.\n2002\n2003\n'2006"}
{"id": "49992", "revid": "69297", "url": "https://eu.wikipedia.org/wiki?curid=49992", "title": "Aketza Pe\u00f1a", "text": "Aketza Pe\u00f1a Iza (Zalla, Bizkaia, Euskal Herria, 1981eko martxoaren 4a - ) 2004an, txirrindularitza profesionalean debutatu zuen Euskaltel-Euskadi taldearekin.\nPalmaresa.\n2000\n2003\n2005\n2008\n2012\n2013\n2014"}
{"id": "49994", "revid": "69297", "url": "https://eu.wikipedia.org/wiki?curid=49994", "title": "Alan Perez", "text": "Alan Perez Lezaun (Zurukuain, Nafarroa, 1982ko uztailaren 15a - ), 2004an txirrindularitza profesionalean debutatu zuen Orbea taldearekin.\n2012ko deboraldiaren amaieran erretiratu zen. Roberto Lezaun txirrindulari ohiaren iloba da.\n2008ko Italiako Giroan parte hartu zuen. Seigarren etapan ihesaldi batean egon zen Matteo Priamorekin batera, baina italiarrak azken metroetan aurrea hartu zion Alani eta nafarra bigarren amaitu zen, egun batzuk geroago, 18. etapan, berriro ihes egin ondoren, zortzigarren sailkatu zen. Giro horretan 72. amaitu zuen sailkapen nagusian. \nAlanek 2009an parte hartu zuen bere lehen Frantziako Tourrean. 2010ean berriz parte hartu zuen, eta lehen etapan ihesaldi batean sartu zen.\nPalmaresa.\n2000\n2001\n2003\n2004"}
{"id": "49995", "revid": "69297", "url": "https://eu.wikipedia.org/wiki?curid=49995", "title": "Rub\u00e9n P\u00e9rez", "text": "Rub\u00e9n P\u00e9rez Moreno (Zaldibar, Bizkaia, 1981eko urriaren 30a - ) txirrundulari profesional euskalduna da. 2006an txirrindularitza profesionalean debutatu zuen Euskaltel-Euskadi taldearekin.\nPalmares.\n2002\n2004\n2006\n2009\n2010\n2013"}
{"id": "49996", "revid": "56334", "url": "https://eu.wikipedia.org/wiki?curid=49996", "title": "Amets Txurruka", "text": "Amets Txurruka Ansola (Etxebarria, Bizkaia, 1982ko azaroaren 10a - ) bizkaitar txirrindulari ohia da. 2006an txirrindularitza profesionalean debutatu zuen \"Barloworld\" taldearekin. Gero, \"Euskaltel-Euskadi\" taldera pasa zen eta bere kirol bizitza ia guztia taldean egin zuen. 2007ko Tourrean, txirrindularirik lehiakorrenaren saria eman zioten.\nTaldeak.\nKadete\nAurrera T.E (1997)\nMarkinako T.E (1998)\nJunior\nMarkinako T.E (2000,1999)\nElite eta Sub23\nLekeitialde (2001)\nOlarra-Consultec (2002,2003,2004)\nDebabarrena (2005)\nTeam Barloworld (2006)\nEuskaltel-Euskadi (2007,2008,2009,2010,2011,2012)\nCaja Rural (2013)\nPalmaresa.\n2006\n2007\n2008\n2009\n2010\n2011\n2012\n2013\n2014\n2015"}
{"id": "49997", "revid": "69297", "url": "https://eu.wikipedia.org/wiki?curid=49997", "title": "Unai Uribarri", "text": "Unai Uribarri (Ma\u00f1aria, Bizkaia, 1984ko otsailaren 28a-). 2006an, txirrindularitza profesionalean debutatu zuen Euskaltel-Euskadi taldearekin.\nPalmaresa.\n2005"}
{"id": "49998", "revid": "56334", "url": "https://eu.wikipedia.org/wiki?curid=49998", "title": "Ivan Velasco", "text": "Ivan Velasco Murillo (Arrasate, Gipuzkoa, 1980ko otsailaren 7a - ) euskal txirrindulari ohia da. 2006an txirrindularitza profesionalean debutatu zuen Orbea taldearekin.\nPalmaresa.\n2005\n2012"}
{"id": "49999", "revid": "69297", "url": "https://eu.wikipedia.org/wiki?curid=49999", "title": "Gorka Verdugo", "text": "Gorka Verdugo Markotegi (Etxarri-Aranatz, 1978ko azaroaren 4a - ) nafar txirrindulari ohia da. 2004an txirrindularitza profesionalean debutatu zuen Euskaltel-Euskadin. Talde honetan bederatzi urte eman zituen, 2013an erretiratu arte.\nPalmaresa.\nAmateurretan.\n2001\n2002\n2003\nProfesionaletan.\n2008\n2009\n2012\n2013"}
{"id": "50000", "revid": "69297", "url": "https://eu.wikipedia.org/wiki?curid=50000", "title": "Joseba Zubeldia", "text": "Joseba Zubeldia Agirre (Usurbil, 1979ko martxoaren 19a - ) euskal txirrindulari ohia da. 2002an txirrindularitza profesionalean debutatu zuen Euskaltel-Euskadi taldearekin eta ez zuen garaipenik lortu."}
{"id": "50003", "revid": "119347", "url": "https://eu.wikipedia.org/wiki?curid=50003", "title": "Sant Mart\u00ed Sarroca", "text": "Sant Mart\u00ed Sarroca Kataluniako udalerria da, Alt Pened\u00e8s eskualdean eta Bartzelonako probintzian kokatua. 35,27\u00a0km\u00b2-ko azalera du eta 2009ko urtarrilaren 1eko erroldaren arabera 3.142 biztanle zituen.\nBanaketa administratiboa.\nHamasei auzotan banaturik dago:"}
{"id": "50004", "revid": "119347", "url": "https://eu.wikipedia.org/wiki?curid=50004", "title": "Sant Mart\u00ed Sesgueioles", "text": "Sant Mart\u00ed Sesgueioles Kataluniako udalerria da, Anoia eskualdean eta Bartzelonako probintzian kokatua. 3,87\u00a0km\u00b2-ko azalera du eta 2009ko urtarrilaren 1eko erroldaren arabera 282 biztanle zituen."}
{"id": "50005", "revid": "119347", "url": "https://eu.wikipedia.org/wiki?curid=50005", "title": "Sant Mateu de Bages", "text": "Sant Mateu de Bages Kataluniako udalerria da, Bages eskualdean eta Bartzelonako probintzian kokatua. 102,93\u00a0km\u00b2-ko azalera du eta 2005ean 665 biztanle zituen.\nBanaketa administratiboa.\nBost herritan banaturik dago:"}
{"id": "50006", "revid": "119347", "url": "https://eu.wikipedia.org/wiki?curid=50006", "title": "Sant Pere de Torell\u00f3", "text": "Sant Pere de Torell\u00f3 Kataluniako udalerria da, osona eskualdean eta Bartzelonako probintzian kokatua. 55,1\u00a0km\u00b2-ko azalera du eta 2009ko urtarrilaren 1eko erroldaren arabera 2.389 biztanle zituen."}
{"id": "50007", "revid": "512", "url": "https://eu.wikipedia.org/wiki?curid=50007", "title": "Sant Quint\u00ed de Mediona", "text": "Sant Quint\u00ed de Mediona Kataluniako udalerria da, Alt Pened\u00e8s eskualdean eta Bartzelonako probintzian kokatua. 13,84\u00a0km\u00b2-ko azalera du eta 2009ko urtarrilaren 1eko erroldaren arabera 2.167 biztanle zituen."}
{"id": "50008", "revid": "119347", "url": "https://eu.wikipedia.org/wiki?curid=50008", "title": "Sant Quirze del Vall\u00e8s", "text": "Sant Quirze del Vall\u00e8s Kataluniako udalerria da, Vall\u00e8s Occidental eskualdean eta Bartzelonako probintzian kokatua. 14,0\u00a0km\u00b2-ko azalera du eta 2009ko urtarrilaren 1eko erroldaren arabera 18.462 biztanle zituen.\nBanaketa administratiboa.\nHamabi herritan banaturik dago:"}
{"id": "50009", "revid": "512", "url": "https://eu.wikipedia.org/wiki?curid=50009", "title": "Sant Sadurn\u00ed d'Anoia", "text": "Sant Sadurn\u00ed d'Anoia Kataluniako udalerria da, Alt Pened\u00e8s eskualdean eta Bartzelonako probintzian kokatua. 18,97\u00a0km\u00b2-ko azalera du eta 2009ko urtarrilaren 1eko erroldaren arabera 12.237 biztanle zituen.\nBanaketa administratiboa.\nBost auzotan banaturik dago:"}
{"id": "50011", "revid": "512", "url": "https://eu.wikipedia.org/wiki?curid=50011", "title": "Fermin Amienskoa", "text": "Fermin Amienskoa \u2014batez ere San Fermin santu izenaz ezaguna\u2014 (Iru\u00f1ea, 272 - Amiens, 303ko irailaren 25a) misiolari kristaua izan zen. Amiensko lehen gotzaina. Erromatar Eliza Katolikoak bi egun ditu ezarrita San Fermin ospatzeko: irailaren 25a eta uztailaren 7a. Lehenbiziko datan santuaren omenez San Fermin Txikito jaiak ospatzen dira, aldiz bigarren datan, Iru\u00f1eko Sanferminak.\n31 urte zituela burua moztu zioten. Amiensko eta Lesakako santu zaindaria da. Eta, San Frantzisko Xabierkoarekin batera, Nafarroako zaindaria ere.\nElezaharren arabera, Iru\u00f1ean jaio zen, eta Firmo izeneko senatari pagano baten semea zen. Hori dela eta, haren omenezko San Ferminen kapera Iru\u00f1eko San Lorentzo elizan dago."}
{"id": "50012", "revid": "119347", "url": "https://eu.wikipedia.org/wiki?curid=50012", "title": "Santa Perp\u00e8tua de Mogoda", "text": "Santa Perp\u00e8tua de Mogoda Kataluniako udalerria da, Vall\u00e8s Occidental eskualdean eta Bartzelonako probintzian kokatua. 15,8\u00a0km\u00b2-ko azalera du eta 2009ko urtarrilaren 1eko erroldaren arabera 25.048 biztanle zituen."}
{"id": "50013", "revid": "119347", "url": "https://eu.wikipedia.org/wiki?curid=50013", "title": "Mariano Ferrer", "text": "Mariano Ferrer Ruiz (Donostia, Gipuzkoa, 1939ko irailaren 11 - 2019ko uztailaren 14a) euskal kazetaria izan zen. 1971tik 2004ra bitartean \"Radio Popular de San Sebasti\u00e1n\" egun Herri Irratian goizeko informazio-saioa egin zuen. \"Egin\" egunkariko zuzendaria ere izan zen 1970eko hamarkadan. Beste hainbat hedabidetan ere egin zituen kolaborazioak.\nBiografia eta kazetari-jarduerak.\nIkasketak.\nIkasteko gaitasun eta zaletasun itzelak izanik unibertsitateko gizarte-zientzien arloko lau karrera eta master bat egin zituen bizitzan zehar, azkena 45 urterekin bukatu zuela.\nApaizgaitegian ikasita, Jesusen Konpainian sartu zen, geroago 1978an utzi zuen arte. \"Filosofia eta Letrak\" Madrilgo Unibertsitatean eta Kazetaritza ikasketak, hasieran Iru\u00f1ean eta gero Madrilgo Kazetaritzako Eskola Ofizialean, 1965ean biak batera bukatu zituen 25 urterekin. Teologia ikasketak egiteko AEBetako Chicagon dagoen Loiolako Unibertsitatera joan zen gero, 1969an bukatu zituen. Ondoren, New Yorkeko Siracusa Unibertsitatera joan zen, Masterra Informazio Zientzietan egitera. Espainiako diktadura zaharkitua eta nahitaezko erlijioaren aldean, AEBetan iritzi politikoak adierazteko zegoen askatasunak sakon hunkitu zuen Mariano Ferrer. 1985an, bestetik, Euskal Herriko Unibertsitatean Zuzenbidea bukatu zuen 45 urterekin.\nHerri Irratiko zuzendariorde eta kazetaria (1971-1977).\nDonostiara itzuli zen eta, Jesusen Lagundiari lotuta dagoen \"Radio Popular de San Sebasti\u00e1n\" irratian, 1971tik 1977ra zuzendariorde bezala lan egin zuen. Irrati honekiko harremanak 2004 arte iraun zuen, erretreta hartu zuen arte hain zuzen ere. 1970eko hamarkadan, frankismoaren instituzioek hedabideen gainean zeukaten kontrolak berriak zabaltzea galarazten zuen. Berriak eman ahal izaten zituen irrati-etxe bakarra RNE, Espainiako Estatuaren irratia alegia, zen. Horren aurrean, Mariano Ferrerrek egunkariek ekarritako berriak irakurtzen eta iruzkintzen zituen, eskuarki oso kritikoki. Askotan, irakurketa horiek ere debekatu zizkioten arren, Euskal Herrian adierazpen-askatasuneko erreferente bihurtu zen Ferrer.\nEgin egunkariko sortzailetako bat eta lehen zuzendari (1977-1978).\n\"Egin\" sortzaileetako bat eta lehenengo zuzendaria izan zen Mariano Ferrer. Herri sustapenei esker jaioa, Eginen lehendabiziko alea 1977ko irailean kaleratu zen. Ikuspuntu ezkertiarra eta abertzalea izan nahi zuen, garaiko komunikabideek izaten ez zuena. Nolanahi ere, gutxira, 1978an, Ferrerrek egunkaria utzi zuen, \"Egin\"en iritzi editoriala eta Herri Batasunaren ikuspuntua gero eta gehiagotan bat etortzen zirelakoan. Izan ere, enpresako akziodunak aldatzen joan ziren.\n\"El kiosko de la Rosi\" goizeko informatiboa hemeroteka kritikoarekin (1978-2004).\n\"El kiosko de la Rosi\" (Rosi baitzen auzoko egunkari saltokia) izeneko irratsaioak egunero astelehenetik ostiralera 30 urte iraun zuen, Ferrerrek erretreta hartu arte, Gipuzkoan batik bat audientzia maila onak lortuta. Programa hori baino lehen diseinu beretsua zuen \"Radio Reloj\" izeneko programa ere egin zuen lau urtez.\nAhots kritikoa izan zen poterearekin eta horren kontra borroka armatuaz aritzen zirenekin ere. ETAren jarduna maiz kritikatu zuen, baina ez zen lerratzen gobernuetatik, alderdi nagusietatik eta hedabide handietatik zetozen mezu eta analisiekin.\nManifestazioen garrantzia neurtzeko hedabideetan erabiltzen ziren partaide-kopuruak oso subjektiboak eta sinestezinak izaten zirenez, estimazioak egiteko metodo sinple baina konparazioak egiteko oso praktiko bihurtu zuena. Hiru parametro nagusi erabiltzen zituen: manifestazioaren luzera metrotan, pertsona kopurua metro karratuko, eta manifestazioaren iraupena.\nInternet bidezko hainbat ikastaro eta titulaziotan eskolak grabazioen bitartez banatzen direla-eta, Martxelo Otamendik iradoki zuen irrati bidezko unibertsitate irakasle eredugarria izan zela Mariano; 30 urtetako \"El Kiosko de la Rosi\" irratsaioa kazetarientzako irrati bidezko unibertsitatea izan zela.\nKolaborazioak hainbat hedabidetan.\nFerrerrek beste hedabide batzuetan ere parte hartu izan zuen iritzi artikuluen bidez. El Mundo egunkarian 1990eko hamarkadaren amaieran baita 2000koaren hasieran aritu zen. Julio Medemen \"Euskal Pilota. Larrua harriaren kontrako\" filmean ere elkarrizketatzen dute Mariano Ferrer. Erretreta hartu ondoren, 2004ko uztailaren 9an, Euskal Herriko hainbat irrati-, prentsa- eta telebista-komunikabidetan politika-iruzkingile gisa lan egin zuen.Besteak beste, kolaborazio hauetan aritu izan zen:\nFerrerek prentsan idatzi zituen hainbat artikulu esanguratsu bildu zituen Imanol Muruak \"Lo que dije y digo. Art\u00edculos de prensa 1991-2010\". liburuan. Irratiko programak grabatu gabe geratu ziren.\nBeste jarduera batzuk.\nDonostiako zinemaldiko prentsa arduraduna.\nZinemazale amorratua izanik, Donostiako Zinemaldiko prentsa-arduradun nagusia izan zen 1982tik 1987ra.\nUnibertsitateko irakasle.\nDeustuko Unibertsitatean irakaslea izan zen \u201cEl lenguaje en la Comunicaci\u00f3n\u201d ikasgaian (euskaraz, Komunikazioaren lengoaia), 1996tik 2004ra.\nBakearen aldeko lana.\nZenbait eztabaida-forotan ere, Elkarrikoan esaterako, parte hartu zuen. Elkarri erakunde bakezaleko Bake Konferentziako moderatzailea izan zen 1994koan eta 2001-2002koan. Formalki ez zen kidea, baina laguntzaile aritu zen.\n18/98+ plataformako bozeramailea (2003-2007).\nHorren harira, 18/98+ plataforman, 2003tik 2007ra Ferrerren parte hartzea nabarmentzekoa izan zen. Espainiako Auzitegi Nazionalak gidatutako 18/98+ auzi horretan, Euskal Herriko zenbait erakunde politiko eta sozial abertzaleren ekintzak ETArekin lotu nahi izan zen. Plataformak uste zuen tesi hori sinesgaitza eta onartezina zela, eta auziperatutako ekintza sozial eta politiko horiek zilegizkoak zirela.\nEuskaldunon Egunkariaren itxieraren aurka.\nEuskaldunon Egunkariaren itxieraren aurkako hainbat ekitalditan parte hartu zuen. Bere ustez Egunkaria-ren itxiera basatiak ordura arteko guztia gainditu zuen.\nJustizia-eskaera Altsasuko auziko gazteentzat.\n2018ko apirilak 14an, Altsasuko auzian epaituko zituzten gazteentzat \u00abjustizia\u00bb eskatzeko, Nafarroako Gobernuaz gain, bestelako babesak ere jaso ziren. Sinatzaileen artean zeuden, besteak beste, Pedro Miguel Etxenike, Montxo Armendariz, Helena Taberna, Carlos Garaikoetxea, Daniel Innerarity, Juan Martinez de Irujo eta Mariano Ferrer. erretiroan euskaldun\nEuskararen aldekoa, erretiro-garaian euskaldundua.\nSarritan eman zien babesa euskarari eta euskararen aldeko kanpainei. Berak baina ezin izan zuen euskara menperatu erdararekin egiten zuen bezala eta apenas erabili zuen euskara bere irrati-programetan. Erretiratu ondoren lortu zuen euskarazko oinarrizko erabilera. Baina, Marianoren jarrera guztiz lagungarria izan zen euskararen aldeko ekinbideetan, adibidez hauetan:\nLanak.\nMariano Ferrerren ondare dokumentala Lazkaoko Beneditarren Fundaziora eraman zuen familiak dokumentazioa katalogatzeko eta digitalizatzeko. Haren bizitza profesional luzean landutako hainbat dokumentu (informazioa, analisia, azterketa eta teorizazioa) bildu zituen Carmen Rizo alargunak.\nKanpo estekak.\n[[Kategoria:Euskal Herriko irrati esatariak]]\n[[Kategoria:Gipuzkoako kazetariak]]\n[[Kategoria:Donostiarrak]]\n[[Kategoria:Egin egunkaria]]\n[[Kategoria:Euskal Herriko Unibertsitateko ikasleak]]\n[[Kategoria:Deustuko Unibertsitateko irakasleak]]\n[[Kategoria:Donostiako Zinemaldia]]\n[[Kategoria:Desobedientzia zibila]]\n[[Kategoria:Gipuzkoako apaizak]]\n[[Kategoria:Euskal Herriko jesuitak]]\n[[Kategoria:Mariano Ferrer]]"}
{"id": "50016", "revid": "6950", "url": "https://eu.wikipedia.org/wiki?curid=50016", "title": "Ganeran", "text": "Ganeran mendia Trianoko mendiak izeneko mendizerran dago, tontorrak 822 metroko altuera du eta Galdames herrian kokaturik dago.\nMendi honen magalean Arenazako leizeak daude.\nIgotzeko Zugaztietatik egin daiteke (ordu eta hogei minutu) edo Galdamesetik (bi ordu eta laurden)."}
{"id": "50017", "revid": "512", "url": "https://eu.wikipedia.org/wiki?curid=50017", "title": "Mandoia", "text": "Mandoia mendia Bediako mendirik altuena da. Arratia eta Nerbioi ibaien haranen artean dago. 647 metroko altuera du."}
{"id": "50018", "revid": "512", "url": "https://eu.wikipedia.org/wiki?curid=50018", "title": "Morris Swadesh", "text": "Morris Swadesh (Holyoke, Massachusetts, 1909ko urtarrilaren 22a - Mexiko Hiria, 1967ko uztailaren 20a) hizkuntzalari estatubatuarra zen.\nSwadeshek ekarpen handiena glotokronologiaren esparruan emango du. Arlo honek hizkuntzen genealogia zehaztea du helburu. Eta berariaz landutako tresna da Swadesh zerrenda delakoa (lexiko-estatistika), ehun-berrehun berba oinarrizkok osatua eta bi edo hizkuntza gehiagoren artean denboran zehar izandako hartu-emana irudika dezakeena.\nBizitza.\nGurasoak judu errusiarrak ziren, eta beraienetik jaso zuen hebreera.\nChicagoko unibertsitatean graduatu zen 1930ean, eta Yalekoan lortu zuen doktoratzea 1933an. Edward Sapir-en ikaslea izan zen unibertsitate honetan. Nootka eta chitimacha hizkuntzen azterketen ingurukoak izen ziren bere aurreneko ikerlanak; bigarren hori hizkuntza isolatua dela ondorioztatu zuen.\n1937an Mexikora abiatzen da, hizkuntza indiarrak gertutik ikertzeko asmoarekin: \"Indiar Hizkuntzen Batzarreko\" eta \"Indiar Arazoetarako Saileko\" zuzendari jardun zuen. 1939an \"Tarasco Egitasmoa\" bideratzen du Michoacanen. 1941ean Estatu Batuetan da berriro, hiztegigintza lanetan, hango Armadak eskatuta. Aldi horretakoak dira txinera, birmaniera, errusiera eta gaztelera inguruko hainbat ikerlan, batik bat hiztegigintzarekin zerikusia zutenak. Komunista izatea leporatuta, McCarthyren erabateko jazarpen sasoi hartan , 1949an baztertua da AEBetan, eta 1953an Mexikok onartuko du eta han ibiliko da irakasle hil artean (1967ko uztaila)."}
{"id": "50019", "revid": "512", "url": "https://eu.wikipedia.org/wiki?curid=50019", "title": "Upo", "text": "Upo Bizkaiko mendia da, Arratia eta Nerbioiko haranen artean muga egiten duena. Honako herrietatik igo daiteke: Zaratamo, Arrigorriaga, Ugao, Basauri, Galdakao eta Zeberiotik.\nUpo mendiak 575 metroko altuera du. Mendiaren ingurunea oso industrializatuta dago, pabilioiak, harrobiak, pistak, pinuak eta abar."}
{"id": "50020", "revid": "58701", "url": "https://eu.wikipedia.org/wiki?curid=50020", "title": "Greenpeace", "text": "Greenpeace ingurumena babestu nahi duen nazioarteko erakundea da, Vancouverren (Kanada) 1971n sortua. Herrialde hartako zenbait ekintzaile antinuklearrek, eta AEBen armadarekin Vietnamgo gudara ez joatearren Kanadan erbesteratutako kontzientzia-eragozle batzuek ekintza zuzen ugari egin zituzten, ez biolentoak, proba nuklearren aurka. AEBak Alaskako Amchitka izeneko uhartean proba egitear ziren, eta arrantza-ontzi zahar bat hartuta bertara joaten ziren, proba bertan behera uzten saiatu asmoz.\nGaur egun mundu osoan 42 bulego ditu, eta \"Greenpeace\" \"International\"ek (egoitza Amsterdamen du) koordinatzen ditu guztiak. Diru-sarrerak mundu osoko 3 miloi bazkideengandik zein Gobernuz kanpoko erakundeen diru-laguntzetatik eskuratzen ditu. Greenpeacek ez du onartzen gobernuek edo enpresek emandako dirurik.\nLehentasunak eta kanpainak.\nGreenpeacek hainbat arazo nabarmentzeaz gain, gehiegizko arrantza edo energia nuklearraren mehatxuak besteak beste, konponbide alternatiboen alde borrokatzen du, itsasoko erreserben edo energia berriztagarrien alde esaterako.\nHonako hauek haren egungo lehentasunak dira:\nKanpaina horietako zenbait eztabaidatuak izan dira. Adibidez, itsas txakurren ehizaren aurkako kanpainek inuit herriak kinka larrian jarri dituela salatu da, euren bizimodu bakarra kendu egin zaielako. Euren kanpainak manipulatutako informazioz egin direla ere aipatu da .\nHistoria.\nErakundea 1971n sortu zen, Alaskan egiten ari ziren proba nuklearren aurkako kanpaina baten ondorioz. Ekintzaileak garaiko erakunde kontserbazionisten aktibismo ezarekin ez ziren ados eta \"Greenpeace\" (\u00abBake berdea\u00bb) izeneko itsasontzia erosi zuten, proba nuklearren aurka ekintza zuzenak egiteko asmoz. 1970eko hamarkadaren erdialdean, baleen ehizaren aurkako kanpaina bati ekin zioten. Hastapen haietan, erakundeak antolakuntza maila apala zuen eta taldeak sakabanaturik zeuden. 1991 arte, David McTaggartek erakundearen lidergoa eskuratu zuen,1979an \"Greenpeace\" izenaren erabileraren inguruan auzi bat irabazi ondoren. Bere negozio ilunen gainbehera gertatu zenean Greenpeacen sartu zen. Kudeaketa eztabaidatsua izan zuen zuzendaritzan eman zituen urteetan zehar eta gehiegizko ordainsariak jasotzen zituela ere salatu zen.\nBitartekoak.\nHaien kanpainak zehatz-mehatz planifikatzen dira eta oihartzun publiko handiena izatea bilatzen dute, ekintza zuena modu ikusgarrian erabiliz, bortizkeriarik gabe. Adibidez, ekintzaileak baleen atzetik doazen baleontzien tartean jartzen dira edota instalazio nuklearretan sartzen dira protestak egitera.\nDesobedientzia zibileko ekitaldi horietan, Greenpeaceko itsasontziek paper esanguratsua jokatu dute, batik bat \"Rainbow Warrior I\" (\"Ostadar Borrokalaria\") kasu. 1985ean, Mururoa uhartean Frantziaren saio nuklearren aurka protestatzen ari zela, kroskoan Frantziako zerbitzu sekretuek eragindako leherketa zela medio, itsasontzia hondoratzeaz gain, Fernando Pereira argazkilaria hil zuten.\nLobby politiko eta ekonomiko moduan ere funtzionatu du; 2000 urtean, esaterako, Shell enpresako akzio pakete zabal bat erosi zuen, enpresak ingurumenaren aldeko proiektuetan sartzea lortzeko.\nEgitura.\nEgoitza nagusia Amsterdamen dago. Erakundea bere bazkideen kuotez eta produktu zenbaiten salmentaz finantzatzen da; nazio erakundeek euren kuoten % 25 ordaindu behar diote Amsterdamen dagoen zentralari eta kanpaina ekologista orok zentralaren onespena jaso behar du."}
{"id": "50021", "revid": "105290", "url": "https://eu.wikipedia.org/wiki?curid=50021", "title": "Txinako Herri Errepublikako bandera", "text": "Txinako Herri Errepublikaren banderak kolore gorria dauka, iraultza eta sozialismoa adieraziz, eta baita bosna puntako bost izar hori ere, Txinako Alderdi Komunistaren boterea eta herriaren batasuna adierazten. Horregatik lau izar txikiak handiarekiko jarriak daude. 1949ko irailaren 27an bere erabilpena onartu zuten."}
{"id": "50022", "revid": "58701", "url": "https://eu.wikipedia.org/wiki?curid=50022", "title": "Lebensraum", "text": "Lebensraum (alemanez \"bizi-eremua\") Adolf Hitlerren eta ideologia naziren ideia politiko nagusienetakoa zen. Alemania naziren politika espantsionista eta ondorengo konkistak justifikatzeko balio zuen, Alemaniako populazioaren hazkundeak lurralde gehiago (Alemania Handia) eskatzen zuelako.\nHitlerren \"Mein Kampf\" liburuan bertan adierazten da historia arrazen arteko borroka hilkorra eta amaigabea dela. Ideologia arrazista horretan eta gizarte-darwinismoan oinarrituta, arraza nagusiek arraza ahulagoak menderatzen dituzte. Eslaboak menpekotzat jota, alemaniarren hedapena ekialdera abiatzekoa zen. Hori dela eta, Bigarren Mundu Gerran ekialdean lortutako konkistetan, eslaboak (batez ere poloniarrak eta errusiarrak) hiltzea, herbesteratzea edo kontzentrazio- zein sarraski-esparruetara bidaltzea nazien Estatu-politika bihurtu zen. Honela, hustutako lurralde horiek alemaniarrekin birpopulatzekoak ziren."}
{"id": "50023", "revid": "512", "url": "https://eu.wikipedia.org/wiki?curid=50023", "title": "Gizarte-darwinismo", "text": "Gizarte-darwinismoa edo darwinismo soziala bezala ezagutzen duguna, Charles Darwinen hautespen naturalaren teoriak giza komunitateetan aplikazio sozialak dituela defendatzen duen ideologia bat da. Bizirauteko gai denaren ideian hautespen naturalaren kontzeptu darwiniarra giza gizartea maneiatzeko erabil daitekeenaren ustean oinarritua dago baliabide naturalek edo hainbat postu sozialek (etnikoa, nazionala, klasekoa, etab.) duten konpetentzia azpimarratuz.\nGizarte-darwinismo terminoa Richard Hofstadter AEBetako historialariak 1940ko hamarkadan zabaldu zuen arren, teoria honen erpina XIX. mendearen bukaeran zein XX. mendearen hasieran iritsi zen, Herbert Spencer (1820-1903) izanik ideologo nabarmenduenetako bat.\nGizarte-darwinismoa Adolf Hitlerren ideologia naziaren zutabe garrantzitsuenetakoa izan zen eta inperialismoaren kausa nagusietako bat ere bada.\nStephen Jay Gould paleontologoak gogor salatu zituen darwinismo sozialaren oinarriak. Besteak beste, ideologia honek \"Faltsukeria zientifikoan\" eta gizaki batzuen ustezko sortzetiko gutxiagokotasunean oinarriturik, milioika gizakiren heriotza eta bidegabekeria soziala betikotu zituelako.\n\"Darwinista sozialek\" Darwinen oinarri biologikoak gizarteari aplikatzen dizkioten aktoretzat hartu ohi dute beren burua.\nTerminoaren jatorria eta bilakaera.\nNahiz eta proiektuaren jatorria formalki Herbert Spencerren obran planteatu, terminoa Joseph Fisherrek erabili zuen lehen aldiz 1877an.\nHerbert Spencerrek dio, \"Darwinismo sozialaren\" oinarrizko ideia (eboluzio biologikoaren teoriak aplikazio sozialak dituena), jatorrian ez zuela Charles Darwinek asmatu, baizik eta Spencer beraren obran sortu zela. Spencerrek Malthusen eragina nabarmentzen du, baina baita lamarckismotik datozen ikuspegiak ere. Adibidez, bere Biologia Printzipioetan, Spencerrek iradokitzen du:\nGainera, Spencerrek giza askatasun eta eskubide indibidualei buruzko bere proposamenak- 1851an idatzitako \"La est\u00e1tica social\" lanean aurreratuak - Lamarcken teoria ebolutiboan oinarritzen zituen.\nCharles Darwinen aldekoek argudiatzen dutenez, berak ere zalantzazkoa iritzi zion proposamenari, eta hautespen naturalaren mekanismoa gizarteari aplikatzearen aurka agertu zen. Biziraupenaren eta hautespen naturalaren aldeko borrokaren kontzeptuek ezin dute Gizarte-politika gidatu eta hala aipatzen du Darwinek 5. kapituluan: \"Hautespen naturala nazio zibilizatuetan ekinean\", non \"Gizarte zibilizatuetako kide ahulek beren espeziea hedatzen dutela\" adierazi zuen, eta horrekin giza espeziea \"endekatu\" egiten dela:\nDarwinek bi arraza bereizi zituen: 1) \"arraza zibilizatuak\" eta 2) \"arraza basatiak\". Bereizketa hau garbi ikus daiteke batetik adimen-ahalmenen eta garunaren tamainaren arteko ustezko harremanaz hitz egiten duenean, eta bestetik sailkapen kraneometrikoko aipamen bat onartzen duenean, non europarrak \"gaitasun intelektual handienarekin\" deskribatzen dituen, eta asiarrak eta Australiako aborigenak, berriz, \"gaitasun txikienarekin\":\nDarwinek Gizakiaren jatorria (1871) izeneko bere lanaren 5. kapituluan (\"natural Selection as affecting Civilised Nations\"), bere uste eta pentsaerei buruz hitz egiten du, eta honela adierazten da: Hautespen naturalak \"Nazio zibilizatuak\" deitzen zion horri eragiten ziola eta, aldi berean, \"behe mailako arraza\" eta \"goi mailako arraza\" kontzeptuak artikulatzen zituela. Hala, \"goi mailako\" gizonen kopurua handitzeko dauden \"oztopoak\" ezagutarazten ditu:\nDarwinek adierazi zuen \"behe-arrazen\" hedapenak \"giza espeziean kalte larria\" eragingo lukeela:\nEra berean, etorkizunean gizakiaren \"arraza basatiak\" suntsitzeak gizadian \"Estatu zibilizatuagoa\" sortuko lukeela idatzi zuen. \nDarwinen ustez, emakumeek eta \"arraza basatiek\" gizon zuri europarrek baino gaitasun txikiagoa zuten garunean, burmuinaren tamainaren eta adimenaren artean erlazio zorrotza zegoela sinetsita baitzegoen, garai hartan funtsa garezurraren tamainan aurkitzen zelarik.\nHainbat egileren ustez, aipatutako ideiak darwinismo sozialaren egiazkotasun teorikoa argudiatzeko erabili ziren, eta, ondoren, inplikazio politikoa argudiatzeko. Izan ere, Darwinen semeetako batzuk mugimendu eugenesikoaren lider bezala nabarmendu ziren, eta bere lehengusua, Francis Galton, darwinismo sozialaren hedatzaile nagusietako bat izan zen.\nBeste batzuek diote Adolf Hitlerrek eta Benito Mussolinik eragin handia jasan zutela darwinismo sozialaren teoriak izandako inplikazio teoriko eta metodologikoengandik, eta sarritan lotzen dituzte teoria ebolutiboa eta darwinismo sozialaren ideologia ondoren etorri zen arrazakeriarekin.\nOrokorrean, autore ugarik kritikatu dute Darwinen teoria, besteak beste arrazakeria zantzuak izateagatik. Esaterako, Joxe Azurmendik. Honako hau dio Azurmendik arrazakeriaren eta inperialismoaren justifikazioaz eta teaoria sozial-darwinistaren loturaz:\nAzurmendik \"Gizabere Kooperatiboaz\" (2016) liburuan honako hau iradokitzen digu: Hautespen naturala, egokitasunaren biziraupena eta existentziaren aldeko borroka (edo bizi borroka) metafora baliokideak direla, hots, ez dagoela ia desberdintasunik hiru terminoen artean.\nHala ere, darwinismo sozialak ez du beti posizio politiko espezifiko bat inplikatzen, izan ere, darwinista sozial batzuek konpetentzian oinarritutako aurrerapen sozialaren teoriak proposatzen dituzte, eta beste batzuentzat garrantzitsuena elkartasuna da. Azurmendik uste du gizadiaren garapenean eta gizarteen progresuan bizi-borroka faktore ukaezina izan dela baina badagoela beste faktore garrantzitsu bat uka ezin daitekeena; kooperazioa. (Azurmendi 2016) Kontzeptuak esanahi politiko eta polemikoa hartu zuen Oscar Schmidten ponentziarekin (hau ere 1877an) Estrasburgoko Unibertsitateko konferentzia zientifiko eta mediko batean. Ponentzia 1879an argitaratu zen Popular Science aldizkarian eta Schmidtek zera proposatzen zuen:\n\u00c9mile Gautier anarkista frantziarrak bi elementuak (terminoa eta kontzeptua) elkartzen ditu hitzaldi batzuetan, eta Darwinen teoriaren aplikazio soziala, kontserbadoretzat jotzen duena, irmo salatu zuen, gizarte eboluzioaren mekanismo nagusia lankidetza dela proposatuz. Hitzaldi horien arrakasta eta interesa zirela eta, 1880an Le Darwinisme soziala argitaratu zuen. \"\u00c9tude de philosophie sociale\". \"Gizarte-darwinismo\" kontzeptua Italiara zabaldu zen lehenik, eta beste herrialde batzuetara gero.\nGeroago - eta nahiz eta zenbait pentsalari ezkertiar Gautierren iradokizuna sakontzen saiatu (ikus, adibidez, Reinhard Mocek bibliografian) - Terminoak soilik posizio eskuindarrak irudikatzeko konnotazioa hartu zuen. Adibidez, Maurice Duvergerren arabera, \"Darwinen teoria filosofia burgesaren baliokide biologikoa da, zeinaren lehia askearen doktrina adierazpen ekonomikoa den; existentziaren aldeko borroka, horrela, giza beharrak asetzeko borrokara aldatzen da. Hondar politikoan, \"Nagusitasunaren aldeko borroka\" izatera iristen da (Gaetano Mosca), eta honek elitearen teorietarako oinarri bezala balio du: boterearen lehiagatik, gobernatzeko gaitasun handiena eta onena duten horiek sortzen dira \".\nIzan ere, Hannah Arendten lanaren eragina izan zen hori, proiektuarekin lotutako ideien garapena jarrera \"zientifizista\" batetik, politikoki neutrala, nazien arrazakeria eta antisemitismo seudozifikoagatik.\nHorrez gain, \"Answers in Genesis\" bezalako erakundeek eta Ameriketako Estatu Batuetan gaur egun egiten ari den eztabaida kreazionistaren testuinguruan\u2014 \u00abdarwinismoak\u00bb \u2014ideologia arduratsu bakarrak ez izan arren\u2014 nazismoaren politiketara eraman zuela \u2014darwinismo sozialaren bidez\u2014 \u00abThe Ashitnazcent of Racism\u00bb delakoaren teoria indartsu hura agertu eta bederatzi hilabetera\u00bb. Izan ere, Hitler sutsu azaldu zen darwinismo sozialaren eta eugenesiaren alde.\nHala ere, Robert Richardsek Hitler Darwinista ez zela planteatu zuen eta Weikart kritikatu zuen eboluzioaren teoriari eraso egiten saiatzeagatik.\nRichardsek baieztatu zuen Hitlerrek ez duela Darwin irakurri eta nazismoan eragina izan zuten pertsona batzuk, Houston Stewart Chamberlain kasu, eboluzioaren aurka zeudela.\nJoxe Azurmendik ere ildo beretik , nahiz eta ez dion Darwini berari bere erantzunkizuna kentzen, Darwinen inguruari egozten dio ardura Sozial-Darwinismoaren bilakaera historikoaren ardura:\nJoxe Azurmendik ondorengoa ere aipatzen du, Darwinek erabiltzen zuen terminologia arrazista azpimarratuz:\nDarwinismo sozialaren elementu teorikoak.\nDarwinismo soziala ez da soilik proiektu politiko bat, mundu-ikuspegi bat baizik, eta \"metateoria\" deitu izan zaio.\nJoxe Azurmendik hautespen naturalaren teoria Darwinista garaiko testuinguru intelektualarekin lotzen du:\nSpencerren posizioa.\n\"The Principles of Biology\"ri buruzko informazio guztia. \nJarraian Joxe Azurmendik Herbert Spencerrek esandakoa azaltzen du: Gizasemea organismo den heinean, nazioa, gizartea eta Estatua ere organismo bezala pentsatu behar direla:\nSpencerrentzat gizaseme bat organismo bat da; halaber gizartea, nazioa, eta Estatua organismoak dira eta organismoak bezala behar dira pentsatu. Organismo batek bizialdiak, faseak edo etapak ibiltzen dituen era berean, nazioen eta kulturen bilakaera aro organiko berorietxetatik pasatzen da: haurtasunean ahul, gaztaroan sendo eta sasoiko, zaharrean makal. Spencerrek zabaldu du nazio gazteen eta zaharren mintzamoldea. (Nazio gazteak germaniarrak lirateke, anglo-saxonak barne; nazio zaharrak, latindarrak, dekadenteak honezkero). Nola bizitza politikoan ere bizi-borrokak agintzen duen, etorkizuna nazio (arraza) gazteena izanen da. Ikusmolde etapista hori gerraren gorazarreak, nazio integratu eta organizatuagoek kaskailagoak azpiratzeko tresna bezala, borobiltzen du: progresoaren historia gerraren historia da funtsean. (Joxe Azurmendi 2016)\nGaltonen posizioa.\nOndorengoak jarraitzen du:\nDarwinek berak Galtonen hainbat ideia sartu zituen Gizakiaren jatorria lanean.\nDarwinismo sozialaren gaia.\nBiologiaren legeak gizarte-fenomenoen azalpenari aplikatzeko ahalegina gizarte-zientzietan dagoen kultura versus izaera eztabaida handiaren testuinguruan gertatzen da (ikus berezkoa edo bereganatua). Bereziki, positibismoaren ondoriozko mekanizismo deterministari XIX. mendearen amaieran emandako erreakzioaren testuinguruan.\nStuart Hughesen arabera, \"Darwinismoarekin, bere forma aplikatuarekin edo sozialarekin, gatazka intelektualaren erdigunera iritsi ginen. Darwinen lehen jarraitzaileetako batzuk, Auguste Comteren jarraitzaileak izan ziren, eta, positibismoaren predikari handienetako bigarrena, Herbert Spencer, darwinismora hurbildu zen lehenik, bere aukerak bere posizio propioari eutsiz. Darwinismoarekiko aliantzarekin, positibismoak eraldaketa bitxi bat izan zuen. Jatorrian, bere XIX. mendeko itxuran edo erabilgarritasunean, filosofia intelektual bat zen, gizakien arazo sozialek konponbide arrazional bat erraz lor zezaketelako ideian oinarritzen zena. Darwinismo sozialaren eraginpean, hala ere, positibismoa bere alderdi arrazionalistak alde batera uzten hasi zen: \"Herentzia\" eta \"ingurumena\". Hobbesiar naturako estatu batek (\"existentziaren aldeko borroka\" deitua), ordena sozial apaindua, gizakien arteko harremanaren objektu nagusi bezala ordezkatu zuen. Emaitza fatalismo zientifiko moduko bat izan zen, 1700eko filosofoen edo hurrengo mendeko lehen laurdeneko utilitario ingelesen ezaugarri izan zen baikortasun loriatsuaren antitesia. Positibismoaren azken ironia izan zen doktrina intelektual gisa hasi zena antiintelektualismo erradikal bat izatera iritsi zela.\nLege naturalak aukera moral edo sozialen justifikazio gisa erabiltzea da proiektuaren ardatz etikoa; izan ere, proiektu soziopolitikoak \"lege zientifikoetan\" oinarritzea nahi du (Arendt, op. cit). Milan Kunderaren hitzetan: \"Aro modernoa fede irrazionalaren erresumaren eta arrazionalaren erresumaren arteko zubia da, federik gabeko mundu batean. Zubi horren amaieran agertzen den irudia hiltzaile pozgarria da, errurik gabea. \"Adibidez, Thomas Malthusen iradokizuna, hots, populazioa baliabideen gainetik haztea Jainkoak agindu zuela gizonek modu produktiboan lan egiteko eta familiak osatzeko orduan berresteko, 1830eko hamarkadan laissez-faire-n oinarritutako ekonomia justifikatzeko erabili zen.\nOndoko oihal horren aurka, eta horri buruzko gogoeta akademiko edo teorikoetatik haratago, kontua da XIX. mendearen azken zatitik aurrera irrika nabarmena egon zela politikagintzan, baita Darwinek aipatutako oinarrizko kontzeptuekin bat egiteko ohartarazpenik ere. Aurreratik azaldu bezala, darwindar eboluzioaren teoriak berez ez dakar jarrera politiko bat, baina Spencer eta Galtonek eduki politiko zehatz bat eman zioten: \"Darwini beti eman izan zaio sinesgarritasuna gai denaren biziraupenaren esaldiagatik... baina Spencerren lanean esanahi politiko bat ere hartzen du. Spencerrek muturreko ikuspegi politiko asko zituen, eta pobreei laguntzea helburu zuten gobernu-programak mespretxatzera iritsi zen. Azkenean, bere ideien onarpena atzeratu zuten ikuspegi politiko horiek izan ziren (Soziologiako Printzipioak bezalako idatziak, eta beste batzuk kasu), hamarkadetan zehar ezikusiak izan zirenak. Spencer Darwin bezalakoa zen zenbait gauzatan, baina eboluzioaren teoriari dagokionez, Spencerrek, biologia soila baino askoz gehiago inplikatzen omen zuela-eeta, Darwin baino urrunago iristea lortu zuen.\nEta \"Galtonek herentziarekiko zuen lilura azaltzeko saiakera gehienek argudiatu dute politika ideologiko kontserbadoreei eskainitako dedikazio batek eraman zuela giza desberdintasuna naturalizatzeko bitartekoak bilatzera\" \nBeraz, argudiatu daiteke Darwinek ez zituela partekatzen bere garaian ohikoak ziren aurreiritziak, hala nola arrazakeria eta klasismoa, Bere proposamena arraza- eta gizarte-desberdintasunak justifikatzeko modu bihurtu zen, eta Ernst Haeckel \u2212Darwinen ideien dibulgatzaile nagusietakoa\u2212 izan zen Darwinen lanak almanez interpretatu eta Alemanian ezagutaraztera eman zituena. Hala, zenbait urteren ostean nazismoaren oinarri izango ziren arrazakeria eta klasismoari bultzadatxoa emanez.\nEta Darwinek esan bazuen ere \"zentzugabea zela animalia bat beste bat baino gehiago izateari buruz hitz egitea\", [eskatutako aipamena] eta bilakaera helbururik gabekotzat jotzen bazuen ere, 1859an \"Jatorria\" argitaratu eta gutxira, bere mezu nagusia garai hartako kapitalismo industrial ingelesaren deskribapen eta justifikazio maltusiano gisa ulertzen zen, horrela proposamen politiko argi batera iristeko: Darwinen espezieen arteko lehia, espezieen arteko lehia, espezieen arteko eskumen espezifiko bihurtzen da.\nBeste hitz batzuetan, Darwinen hautespen naturalaren kontzeptua, esparru politikoan, Spencerren egokienaren biziraupenarena bihurtzera iritsi zen, merkatu librearen testuinguruan, politika eta jarrera sozial \"gogorrak\" justifikatuz. Adibidez, John D. Rockefeller enpresaria aipa daiteke, zeinak, American Beauty (Amerikar edertasuna) arrosaren adibidea erabiliz, honako hau esan baitzuen:Negozio handi baten hazkundea egokienaren biziraupena besterik ez da... American Beauty arrosa bere edertasunaren eta maite dugun lurrinaren maximora irits daiteke, bere inguruan hazten diren beste kapulu batzuk sakrifikatzen baditugu. Hau ez da negozioen munduko joera gaizto bat. Baizik eta naturaren lege baten eta Jainkoaren lege baten adierazpena Agian, akatsa litzateke ez aipatzea darwinismo soziala ez zela soilik erabili gizarte- eta arraza-diskriminazioko politikak justifikatzeko, baita sexu-diskriminazioari dagokionak ere (ikus feminismoa).\nAdibidez, iruzkingile batek dio emakume bakar batek ere ezin duela goi-mailako hezkuntzako ikastaro bat egin antzua izateko arriskurik gabe \"eta Henry Maudsley doktoreak ere (berritzaile ezaguna, Ingalaterrako ospitale psikiatriko handienetako bat izendatu zutena) honako hau iradokitzen du:\n\"Kontua ez da neskek ez dutela anbiziorik, edo ez dutela huts egiten aurre egiten dien bide intelektuala egiten, baina baieztatzen da beren indarren eta osasunaren kostuaren arabera egiten dutela, bizi guztiko sufrimendua dakarrela berekin, baita beren sexuko lan naturalak behar bezala garatzeko ezintasuna ere... Izan ere, emaitza txarra izango litzateke, hala balitz, emakumeen lan intelektualaren kantitatearen abantailak lortzea, arraza gutxitu, ahuldu eta gaixotu baten prezioan \".Doktore honek froga ukaezinak zituzten eskura -behintzat, garai hartako ikuspegi eta pentsamoldetik begiratuta- : \"Emakumeen garunak, batez beste, gizonenak baino ia 150 gramo gutxiago pisatzen dute. Eta emakumeek menstruatu egiten dute, eta horrek esan nahi du odol- eta energia-galera erregularra dagoela. Garunaren tamaina gaitasun mentalaren parekoa da, eta gorputzean energia kantitate jakin bat baino ez dago eskuragarri. Ondorioak begi-bistakoak dira: bi \"gertaerek\" \"energia\" hori \u2013 Hasteko txikiagoa \u2013 \"Ikasketetan\" xahutzeak esan nahi du emakumezkoen \"funtzio naturalak\" negatiboki erasango dituela. Egoera larria zen: 1870ean Bostongo doktore batek -seriotasun osoarekin- unibertsitateetan graduatu ziren emakumeen umetokiek atrofia jasan zutela azaldu zuen, \"energia kontserbatzearren\" .\nIradokizun horiek guztiek argi eta garbi erakusten dute proiektua klase altuek haien nahien arabera ustiatzeko sortutako ideologia bat izan zela, ustezko justifikazio eta bertutea emanez.\nNahiz eta proiektuan bildutako autore gehienek hautespen naturala erabili duten kapitalismo erradikalaren, arrazakeriaren, belizismoaren, kolonialismoaren eta neoinperialismoaren aldeko argudio gisa, Diane B. Paulek (2003) uste du Darwinek eutsitako naturaren ikuspegia \u2013 \"Izaki batzuek besteekin duten mendekotasuna\" barne hartzen duena \u2013 Oinarri gisa ere erabili zutela ideologia progresiboki kontrajarriak diren Kroanismoan eta POTANISMOAn oinarri gisa. \"Gizonek taldeka egiten dute borroka, taldeka. Existentziaren aldeko borrokak, talde desberdinetako kideen artean jarraitzen duen bitartean, eten egiten du talde bereko kideen artean, eta elkarren laguntzek eta gizarte-sentimenduek ordezkatzen dute. Taldeen arteko borrokan, ezagutza teknikoak erabakitzen du nor izango den garaile; horren ondorioa teknikaren aurrerapena da. Bi egoera horiek ondorio desberdinak dituzte gizarte-sistema desberdinenpean. Ikus dezagun nola agertzen diren kapitalismoarenpean.\" \nDarwinismo soziala zirkulu akademikoetan.\n1944an Richard Hofstadterrek gizarte zientzien gaira birsartu zuen terminoa. Hitzak bereziki, kredo erreakzionario bati erreferentzia egiten dio, borroka lehiakorra, arrazakeria eta nazionalismoa sustatzen dituena. Hofstaderen eraginak zabalkundea izan zuen Ipar Ameriketako zirkulu akademikoetan.\n1979an Robert Bannisterrek darwinismo soziala mito bat zela argudiatu zuen, erreformistek euren aurkariak estereotipatzeko sortua, baina, egia esan, darwinismoak eragin handiagoa izango zuen posizio aurrerakoietan. Hodgsonen posizioak -ikus arriba- interpretazio hau babesten du, terminoa erabili zutenak, gehienbat, ezkertiarrak izan zirela erakutsiz: \"Terminoaren erabilera, argitalpen akademiko anglosaxoi nagusietan, arraroa izan zen 1940ra arte. Terminoaren aipamenak, oro har, ideologia arrazista edo inperialistak onartzen ez zituztenak izan ziren \".\n1997an Mike Hawkinsek erantzun zien iradokizun horiei. Darwinismo sozialak ikuspegi desberdinak hartzen ditu, hots, ez da posizio monolitiko bat eta terminoa ez erabiltzeak ez du esan nahi kontzeptua erabiltzen ez denik beraz, Hawkinsek bi maila desberdin daudela iradokitzen du azterketan. Lehenengoa darwinismo sozialak sustatzen duen ikuspegi orokorrari buruzkoa da; bigarrena, autore ezberdinek ikuspegi orokor horretatik eratortzen edo garatzen dituzten ikuspegi edo posizio espezifikoei buruzkoa da. Darwinismoaren printzipioak, gizartearen azalpenari aplikatzean, modu ezberdinean interpretatu dira eta, ondorioz, ikuspegi ideologiko ugari defendatzeko erabili dira, batzuetan euren artean gatazkan sartzen direnak.\nAurrekoaren arabera, badirudi desberdintasun bat dagoela erabilera akademikoaren eta politikoaren artean, ez bakarrik terminoari dagokionez, baita printzipio biologikoen bidez gizarte-arloa interpretatzeko proiektuari dagokionez ere. Inferentziagatik behintzat, Hodgsonek, dirudienez, \"Zientzialarien\" lanak, politika ez herrikoiekin elkartzeagatik bakarrik jasan zuela iradokitzen du.\nHala ere, iradokizun hori, besteak beste, Richard Weikartek (Kaliforniako Unibertsitateko historia irakaslea eta Discovery Institute erakundeko Senior Elkartekoa da, Diseinu adimendunaren proposamena babesten duen erakundea) ezeztatzen du. Weikartek honako hau iradokitzen du: \"Ez dago zalantzarik Hitler darwinista sozial bat izan zela, historia arraza desorekatuen eta militarismoaren arteko existentziaren aldeko borroka gisa ikusiz gero\". Biek garatu zuten, independenteki, laissez faire delakoaren darwinismo sozial bat, biak proposamenaren gurasoak izatea eragiten duena. \".\nWeikarten iradokizun horiek Stephen Jay Goulden lanaren gainean eraikiak edo bideratuak direla dirudi. Bigarren honek iradoki zuen adimenaren azterketa zientifikoa ikusmolde arrazistek zikindu zutela eta datu bilketak ere eragina izan zuela.\nDarwinismo soziala eta genetikoa.\nDarwinismo sozialaren aldarrikapenek eta itxaropenek tinko iraun zuten sasizientziaren eremuan, garapen sozialari eta giza ahalmen intelektualei buruzko azalpen bat eskaintzeari zegokionean, aurreiritzietarako estalki bat baino ez -ikus, adibidez, kraneometria eta poligenismoa-, mekanismo zientifiko bat \u2013 Genetikoa \u2013 Aurkitu zen arte, eta badirudi horiek azalpen bat ematen dutela.\nEremu horretan egindako garapenetatik abiatuta, banakako ezaugarriak genetikoki zehaztuta daudela erakutsi nahi zuten ikerketa ugari argitaratu ziren. Adibidez, 1951n, Hans Eysenck saiatu zen erakusten \"nortasunaren faktoreek osotasun gisa heredatutako unitate biologiko bat osatzen dutela\" \nIkuspegi horrek bultzada handia jaso zuen 1976an Richard Dawkinsek \"selfish Gene\" (gene berekoia) argitaratu zuenean. Dawkinsek aurrera egin du genea funtsezko eboluzio-unitatea dela dioen tesian. Esan daiteke, beraz, belaunaldiz belaunaldi transmititzen diren geneak ez direla adierazten diren indibiduoari edo hark osatzen duen gizarteari hobekien zerbitzatzen diotenak, baizik eta ugalketarako material genetiko gisa duten funtzioa. Aleloak dituen banakoarentzat ugalketa-abantailak ematen dituzten geneak bakarrik heredatuko ditu gero eta banako-kopuru handiagoan, geneari existitzen jarraitzeko aukera emanez. Horren ondorioz, gene edo konbinazio horiek dituzten banakoak arrakastatsuagoak dira ugalketari dagokionez. Baina -eta puntua erabakigarria da- genearen hedapen hori genea adierazten den indibiduoaren kostuan ere izan daiteke (zahartzearen adibideak iradokitzen duen bezala).\nKulturari dagokionez, Dawkinsek iradokitzen du \"unitate ebolutibo kultural\" edo meme bat dagoela, \"Ideiez, sinboloez edo ohiturez\" osatua, gizabanako batek (adimenetik) beste batzuei transmititzen diena (hizkuntzaren, idazketaren eta, oro har, edozein fenomeno edo jokabide imitagarriren bidez). Meme horiek hautespen naturalaren prozesuen mende egongo lirateke, eta geneen antzera garatuko lirateke (eboluzionatu egingo lukete). Horiek bezala, gizabanakoen ugalketa-arrakastak edo -akatsak ere eragina izango luke, eta mutazio-, lehia- eta herentzia-prozesuen mende egongo lirateke.\nHorrek biziki bultzatu zituen horri buruzko ikerketak. Adibidez, (1994an) \"Behavior Genetics\" (jokabidearen genetika) aldizkari zientifikoan argitaratutako artikulu batek aurkitu zuen \"trebetasun kognitibo orokor\" baten 0,92 bezalako ehuneko handi bat faktore genetikoen mende dagoela.\nHala ere, ikerketa horiek ez dute lotura zuzenik eskaintzen eragin genetikoaren eta emaitza sozialen artean. Egoera hori, 1996an, Richard J. Herrnstein eta Charles Murrayk zuzenean kontsideratu zuten bere The Bell Curve (Curva de campana) ospetsuan. Liburuaren puntu nagusia \"inteligentzia\" -IQren kontzeptualizatu eta neurtua- arrakasta edo porrot sozialaren iragarle sendoa dela da, lanean sarrera, garapen edo arrakasta mailatan neurtua, etab. Beste hitz batzuetan esanda, maila soziosozial independenteenek hasierako maila soziosozialean gora egiteko joera dutela. Aitzitik, \"Arazo sozialak\" eta \"jokabide antisozialak\" oso lotuta daude adimen horren neurrietan emaitza txikiak izatearekin. Lanak, \"Elite kognitibo\" baten existentzia aldarrikatzen du, goi maila sozialak hartzen dituena, baina, era berean, adimenari dagokionez arraza ezberdintasunak daudela iradokitzen du (sortzetikoak edo genetikoak): beltzek emaitza baxuagoak dituzte, \"Hispanoak\" atzetik dituztela, gailurrean, zuriak, judu askenaziarrak eta asiarrak daude.\nLanaren inplikazioak begi-bistakoak dira, eta galdera batzuei erantzun erakargarri bat iradokitzen zaie, adibidez, zergatik norbanako eta/edo talde batzuk beste batzuk baino arrakastatsuagoak diren \u2013 Ekonomikoki eta sozialki barne \u2013: hobeto funtzionarazten dieten geneak dituzte. Eta gene horiek pribilegiatu egiten dituzte familiak, eta gero -gene horiek populazio baten bidez banatzeko- talde sozial osoak (sektore sozialak eta gizarteak barne). Egoera txarrenean daudenek, berriz, osagarri genetikoa dute. Baina horiek guztiak kargatu, eragotzi edo zaildu egiten du garapen edo funtzionamendu eraginkorra.\nHorrek guztiak eztabaida handia eragin zuen hedabideetan. Horren ondorioz, 52 akademikok \"mainstream Science on Intelligence\" argitaratu zuten \"funtsik gabeko kritika horiei, modako iraganeko pertzepzioetan eta sasizientifikazioetan oinarrituta\". Eta 1995ean, 81 egilek erantzun bat argitaratu zuten -The Bell Curve Debate, - The Bell Curve-ren egileek aurreratutako pertzepzioen aurka argudiatuz.\n1997an Stephen Jay Gouldek \"La falsa medida del hombre\" argitaratu zuen, kritika hori zabalduz eta sakonduz. Gould ez dago aldaketa biologikoaren proposamenaren aurka (herentziak faktore intelektualak eragiten dituela esan nahi du), The Bell Curve -en egileen determinismo biologikoaren aurka baizik, hau da, \"Giza taldeen arteko desberdintasun sozioekonomikoak -batez ere, arrazen, klaseen eta sexuen artean- heredatutako bereizketetan sortzen dira, eta, zentzu horretan, gizartea,\" Bere alderdi biologikoaren \"eta\" metodoen \"isla leiala da.\nObraren inpaktua hain handia izan zen, ezen geneen eta emaitza edo korrelazio ekonomiko-sozialen artean lotura zuzena erakutsi nahi zuten azterlanen kopurua nabarmen murriztu baitzen, herentziaren zein ingurumenaren eragina frogatu nahi zuten azterlanekin ordezkatuz. Adibidez, 2006an, Richard Lynnek iradoki zuen beltzen \"defizit kognitiboaren\" erdia inguruneko faktoreek eragin zutela \u2013 Bereziki, ekonomikoek: Elikadura eskasak \u2013, beste erdia faktore genetikoek.\nAldi berean, azterketa-eremuaren enfasia aldatu zen. Funtzionamendu sozial arrakastatsua lortzen \"laguntzen\" duten faktoreetan zentratzea, funtzionamendu hori zailtzen edo eragozten duten faktoreak aztertzeko. \"Pobreen\" artean askok funtzionamendu egokia zailtzen duten gaixotasunak edo baldintzak dituzte. Eta gaixotasun eta/edo baldintza horiek abantaila dute (ikerketarako) objektiboki determinatuak izateko, teorikoki, irizpide medikoen arabera.\nAdibidez, herrialde garatuetan, depresio-mailak handiagoak dira emakumeen eta langabeen artean \"erantzukizun-egoeran\" dauden gizonen artean baino. Gerta liteke faktore genetiko batek, \"Faktore sozialekin\" batera, arazo mota horiek edo, oro har, erreakzio negatiboak izatea. Lerro horietan zehar, aukera bat aurreratu zen ikerketa batean, eta horrek iradoki zuen aldakuntza genetiko bereizgarri bat duten eta haurtzaroan gaizki tratatuak izan ziren banakoek depresiorako joera bat izango zutela: aldakuntza genetikoak -iradoki zen- urrakortasun bat sortzen du.\nHala ere, azterketa genetikoek erakusten dute aldakuntza hori ez dela nagusitzen emakumeen artean gizonen artean baino. Mundu mailan, aldakuntza ohikoagoa da Asia hego-ekialdeko herrialdeetan, baina eskualde horretan depresioa ez da mendebaldeko herrialdeetan bezain ohikoa. 2007an, Joan Chiok ikusi zuen gizarte bat kooperatiboa edo solidarioa den mailak -desberdina eta indibidualista ez bezala- genetikak baino hobeto azaltzen dituela depresio-tasak. eta metaanalisi batek zera aurkitu zuen: \"Ez dago ebidentziarik genotipoa... bakarrik edo gertaera estresagarriekin elkarreraginean depresio-arrisku handiarekin lotuta dagoela, gizonengan, emakumeengan edo bi talde koordinatuengan\".\nAntzeko egoera bat gertatu zen eskizofreniari buruzko ikerketekin. Adibidez, 2003an, Silvio Bola\u00f1os Salvatierrak, azterlan desberdinak luze aztertu ondoren, honako hau ondorioztatu zuen: .Lehenik \"Eskizofreniaren etiologiari buruzko ikerketa psikobiologikoak gaixotasunaren garapenean parte hartze poligenikoari buruzko frogak aurkeztu ditu, eta hori, berez, ez da nahikoa gaixotasunaren agerpena azaltzeko. \"- Eta zazpigarren puntuan:\" Genetika idealismo berri baten sortzailea izan liteke, korrelatu biokimikoari pisu handiagoa emanez, sozialari baino; horrela, gizartea eta familia erantzukizunetik salbuesten dituzten ikusmoldeak orokortu litezke, jokabide eskizofrenikoaren sorrerari dagokionez. Hau kontrol sozialeko praktikak ezkutatzeko estrategia bat izan liteke. \"\nBadirudi \"faktore genetikoaren\" iradokizuna, giza jokabidea eta emaitza sozialak azaltzeko arrazoi nahikoa den aldetik, 2001. urteaz geroztik izan dela halabeharrez konprometitua, data horretan hasi baitziren Giza Genoma Proiektuaren emaitzak ezagutzen. Proiektu hori \"gene espezifikoen eta gene-multzoaren artean kausa- eta efektu-erlazioak interpretatu, egiaztatu, identifikatu eta ezartzeko\" itxaropenarekin hasi zen. .\nGai horiek, besteak beste, Oliver Jamesek aztertzen ditu bere \"The Selfish Capitalist\" lanean. 2004. urtean Munduko Osasunaren Elkarteak egindako ikerketa fidagarri bateko datuak erabiliz... aurkitzen dut buruko gaixotasunen nagusitasuna bikoitza dela Zeelanda Berrian eta AEBetan. Mendebaldeko Europan (Belgika, Frantzia. Alemania, Italia, Herbehereak eta Espainia). Australia, Kanada eta Erresuma Batua estaltzen dituzten beste azterlan batzuk gehituz gero, ingelesez hitz egiten duten herrialdeetako buruko gaixotasunen batez besteko mailak \u2013 Kapitalismo berekoikoak \u2013 Biztanleriaren% 23ri eragiten dio oro har, eta Europako herrialde kontinentalen% 11,5. \" Gainera, Margaret Thatcherrek neoliberalismoa ezarri zuenetik Erresuma Batuan buruko gaixotasunak areagotu egin direla nabarituz, Jamesek honakoa ondorioztatu du: \"Honek ezin du geneekin inolako loturarik izan\" .Horrek hautaketa edo bilakaera inklusiboaren kontzeptua garatzea ekarri du."}
{"id": "50025", "revid": "105290", "url": "https://eu.wikipedia.org/wiki?curid=50025", "title": "Hinterland", "text": "Hinterland ibai edo kostalde baten beste aldean agertzen den lurralde edo barrutia ulertzen da. Alemanetik datorren termino bat da, eta hitzez hitz \"atzeko lurra\" esan nahi du.\nHirigintza modernoan, hinterland hiri handien inguruan biltzen diren populazio urriko eta zabalera handiko lursailei esaten zaie. Adibidetzat Australiako Outback-a topatu dezakegu.\nEkonomian, zerbitzu jakin bat daukan influentzia azalerari deritzo hinterland."}
{"id": "50026", "revid": "336", "url": "https://eu.wikipedia.org/wiki?curid=50026", "title": "Leukozito", "text": "Globulu zuria edo leukozitoa odolaren hiru zelula motakoetako bat da, globulu gorri eta plaketekin batera.\n8-20 \u00b5m-ko diametroa daukate. Gizakiengan, kopuru normala 5.000-10.000/mm3 da. Hainbat gaixotasun infekziosok leukozitoen kopurua handitzen dute.\nLeukozitoen zeregina substantzia arrotz eta mikrobioen aurkako organismoaren defentsa antolaketan datza. Leukozitoak dira erantzun immunearen bizkarrezurra.\nMugikorrak dira, eta odolean eta linfan daude. Eritrozitoen aldean ez dute pigmentorik, eta nukleodunak dira (giza eritrozitoek ez dute nukleorik)\nLotutako gaixotasunak.\nEuren gabeziak leukopenia dakar, infekzioak sortzeko aukera handiagotuz.\nGehiegizko kopuruak, aldiz, leukozitosia eragiten du."}
{"id": "50027", "revid": "470702", "url": "https://eu.wikipedia.org/wiki?curid=50027", "title": "Globulu zuri", "text": ""}
{"id": "50028", "revid": "6327", "url": "https://eu.wikipedia.org/wiki?curid=50028", "title": "Hondarribiko Aireportua", "text": ""}
{"id": "50030", "revid": "512", "url": "https://eu.wikipedia.org/wiki?curid=50030", "title": "Munarrikolanda", "text": "Munarrikolanda mendia Euskal Herriko mendi katalogoan agertzen den mendirik txikiena da. 252 metroko garaiera du. Berango, Sopela, Erandio eta Unbe artean dago mendia.\nMunarrikolanda garrantzitsua da bertan aurkitu dituzten monumentu megalitikoengatik. 2009an Eusko Jaurlaritzak monumentu izendatu zuen Munarriko landako estazio megalitikoa. Bertan monumentu daude: Saierriko tumulua, Saierrikolanda I trikuharria, Saierrikolanda II tumulua, Munarrikolanda I trikuharria, Munarrikolanda II, Saierriko muinoko tumulua eta Goikoganako trikuharria. Trikuharriak P. M. Gorrotxategik eta J. Saratxagak aurkitu zituzten.\nHorrez gain, Espainiako Gerra Zibileko bunker bat ere egon badago."}
{"id": "50031", "revid": "119347", "url": "https://eu.wikipedia.org/wiki?curid=50031", "title": "Pagomakurre", "text": "Pagomakurre Gorbeia eta Itxinara ibilaldiak egiteko erabiltzen den lekua da. Areatzan dago 833 metrotara eta bertaraino errepidea dago. Aterpetxea eta aparkalekua ere badaude.\nNola heldu?\nAreatza edo Villaro herrira heldu behar gara eta han, herriaren erdigunean, argi eta garbi ikus daiteke Paggomakurrerantz gidatuko gaituen seinalea. Errepidea asfaltaturik dago, eroso joan gaitezke beraz."}
{"id": "50032", "revid": "105290", "url": "https://eu.wikipedia.org/wiki?curid=50032", "title": "Honshu", "text": "Honshu (japonieraz \u672c\u5dde \"estatu nagusia\" ) Japoniako lau uharte nagusietan handiena da. Hokkaidoren hegoaldean dago, Tsugaruko itsasarteak bereizia; eta Shikokuren iparraldean eta Kyushuren ipar-ekialdean, Kanmon itsasarteak bereizia. Munduko uharterik handienetan zazpigarrena da, eta Javaren ostean biztanle gehien duen bigarrena. Zazpi eskualdetan eta 34 prefekturatan dago banatua.\n98.352.000 biztanle zituen 1990an, batez ere lautadetan. Populazio horren %\u00a025 Tokyoko eskualdean bizi da (Yokohama, Kawasaki, Saitama eta Chiba hiriak biltzen dituen eskualdea). Kyoto, Osaka, Nagoya, Kobe, Hiroshima eta Sendai hiriak ere Honshu uhartean daude.\nGeografia.\nJaponiako itsasoa du mendebalean eta Ozeano Barea ekialdean. Tsugaruko itsasarteak bereizten du Hokkaido uhartetik iparraldean, eta hego-ekialdean, berriz, Shimonoseki itsasarteak Kyushutik. Honshuko hegoaldean Shikoku uhartea dago, eta bien artean Japoniako barne itsasoa.\n1.300 kilometro luze da, 50etik 230era bitartean zabal, guztira 230.500 km2ko azalerarekin, hau da, Japoniaren %\u00a060. Britania Handia baino handiagoa da. Guztira 5.450 km ditu kostaldeak.\nUharte menditsua da, 3.000 metro inguru garai diren bi mendilerro ditu erdialdean (gailurrik gorena: Fujiyama sumendia, 3.776 m). Sumendi lurraldea da, eta sarri izaten dira lurrikarak. Latitudeak (Oya-shio itsaslaster hotzaren eragina iparrean, eta Kuro-shio beroarena hegoan) eta garaierak klima desberdinak eragiten dituzte bertan.\nIbaiek malda larriak iragaten dituzte, eta indar handiz eta zuzen jaisten dira. Haietatik garrantzitsuenak: Tone (400 km) eta Kitakami, Ozeano Barera doazenak, eta Shinano, Japoniako itsasora doana.\nAintzira ugari dago; haien artean, Biwa, Japoniako handiena (674km2). Japoniako uharteen artean biztanle-dentsitate handienekoa bada ere (380 biztanle/km2), oihan asko daude.\nEkonomia.\nNekazaritzari dagokionez, arroza da laborerik garrantzitsuena; harekin batera, garia, zitrikoak, sagarra, tea, soia, kotoia, eta abar. Iparraldean, behi eta zaldi azienda hazten da. Japoniak azken urteotan izan duen industria hazkunde miragarriak Honshu izan du gune nagusia. Ondorioz, bertako hiri inguruak nolanahi hazi dira, eta eraikuntza erraldoiz osaturiko halako nahas-mahas handi baten itxura dute. Hala, Tokio eta Yokohama barne, 900 km luze den Kanto izeneko megalopoliak Japoniako biztanleen laurdena hartzen du. Bigarren multzoa Kioto, Osaka eta Kobe hiriek osatzen dutena da (12 milioi biztanle). Hirugarren multzo nagusia Nagoya hiriaren ingurukoa da."}
{"id": "50033", "revid": "336", "url": "https://eu.wikipedia.org/wiki?curid=50033", "title": "Honsh\u016b", "text": ""}
{"id": "50035", "revid": "1491", "url": "https://eu.wikipedia.org/wiki?curid=50035", "title": "Eibar.org", "text": "Eibar.org, Internet eta Teknologia Berrien Erabiltzaileen Elkartea, eibartar internautak (\u00abeibarnautak\u00bb) biltzen dituen elkartea da, Eibarren sortua 1999ko urrian. Eibarko Internet erabiltzaile batzuek Eibartarrak posta-zerrenda sortu zuten 1998ko apirilean. Zerrendaren jardunarekin, partaideen arteko loturak sendotu egin ziren, eta horietako batzuek, azkenean, elkartu eta Eibar.ORG elkartea sortu zuten 1999ko urrian. Luistxo Fernandez izan da sortzaile eta bultzatzaile nagusietako bat.\nHaren ekimen eta tresnen artean aipatzekoak dira:\nEuskal Herrian aitzindaria izan da elkartea. Elkartea ez ezik, baita herri mailako posta-zerrenda eta blog komunitatea ere, biak ere Euskal Herrian aitzindari, eta hainbat urteren ondoren oraindik ere bizi-bizi daudenak.\n2013ko urrian, Maialen Odriozola kazetariak Eibarko udalaren Juan San Martin Beka jaso zuen, Eibar.org elkartearen historia aztertzeko.\nBlog komunitatea.\nBlog komunitateak ere beste batzuei bidea zabaldu zien, 2004ko uztailean, euskal blogosferaren komunitate zaharrena izanda.\nGaur egun (2014ko urtarrilean), 33 blog ditu, tartean: \"Ingelesen hilerria\" (Luistxo Fernandez), \"Harrikadak\" (Mikel Iturria), \"Eibartik\" (Asier Sarasua Aranberri), \"E-gor blog\" (Igor Leturia) eta Markos Zapiainena.\nOrobat, Julen Gabiria eta Xabier Mendiguren Elizegi idazleek ere bloga izan dute komunitate honetan."}
{"id": "50037", "revid": "97289", "url": "https://eu.wikipedia.org/wiki?curid=50037", "title": "Okinawa (uhartea)", "text": " Japoniako Ryukyu uhartediko uharterik handiena da. Okinawako prefekturaren hiriburua den Naha hiria bertan dago. Ryukyu herria bizi da Okinawan, japoniarrak ere bai.\nGeografia.\nOkinawa uhartea Japoniaren hegoaldean dago Kyushu uhartetik 640 kilometrotara. Uharteak 1201.03\u00a0km\u00b2 dituenez, Japoniako uharte handienetan bosgarrena da. Uhartearen hegoaldean koral arrezifeak daude eta iparraldean harri igneoak dira nagusi.\nHistoria.\nEz da ezagutzen noiz populatu zen Okinawa baina Txina, Japonia edo Australiatik etorritakoak izango zirela uste da. Hasieran ehiztari-biltzaileak izango ziren baina ondoren J\u014dm\u014dn Aroko zeramika aurkitu da indusketetan.\nNekazaritza XII mendearen inguruan hasi zen, biztanleek kostaldeak utzi eta barruko muinoetan herriak eta gazteluak eraikitzen hasi zirenean. Gaztelu mota hauei \"gusuku\" esaten zaie eta UNESCOk Gizateriaren Ondare izendatu zituen 2000 urtean \"Gusuku aztarnategiak eta Ryukyuko Erresumako antzeko eremuak\" multzoaren barnean.\n1429an Sh\u014d Hashi erregeak Ryukuko hiru erresumak batu zituen eta bere egoitza Nahan ezarri zuen, Shuri gaztelua eraikitzean. Ming dinastiako txinatar enperadoreak 36 familia bidali zituen Nahara harreman komertzialak sendotzeko eta aurrerapen teknologiko handiak ekarri zituzten uhartera. XVII mendeaan Japoniaren zein Txinaren tributarioa zen Okinawa baina 1879an japoniarrek uharteak anexionatu zituzten.\nBigarren Mundu Gerran Okinawako gudua gertatu zen. 82 egun iraun zituen borrokak eta 95.000 soldadu japoniar eta 12.510 estatubatuar hil ziren. AEBk Japonia okupatu zutenean hainbat base militar ezarri zituzten bertan eta uhartearen gaineko kontrol zuzena 1972ko ekainaren 17rarte luzatu zen. Gaur egun oraindik 32 base militar amerikarrek bertan diraute.\n2010an Richter eskalan 7.0 magnitudea hartu zuen lurrikarak jo zuen Okinawa.\nDemografia.\nUharteko hiri handienak honako hauek dira:\nBaliteke Okinawa izatea munduko biztanleriarik zaharrena. Izan ere, Japoniako batez bestekoa baino bost aldiz okinawar gehiago bizi baitira 100 urtetik gora."}
{"id": "50039", "revid": "105290", "url": "https://eu.wikipedia.org/wiki?curid=50039", "title": "DML", "text": "DML edo Datuak Manipulatzeko Lengoaia datu-baseak kudeatzeko sistema batek hornituriko lengoaia da, honen bidez datu-base bat kontsultatzeko eta manipulatzeko aginduak eskaintzen dira.\nSarrera.\nDatu-basearen eskemak konpilatu eta katalogoan gorde ondoren, bere datuekin lan egin ahal izateko DBKSk ulertuko duen eragiketa multzoa behar dugu. Eragiketa multzo hori Datu-maneiatze Lengoaiaren sintaxiak definitzen duena izango da. Eragiketa horien artean ditugu:\nDatu-Maneiatze Lengoaien artean bi multzo egin daitezke:\nDMLren eragiketak erabiltzaileak era interaktiboan defini ditzake edo bestela, programa baten barnean. Programaren aukera hartuz gero, lengoaia ostalaria deituko den programazio-lengoaia (Ada, Java, C...) erabili beharko du, DML prozeduraletan bezala.\nBestalde, eragiketa interaktiboak idatzi ahal izateko sintaxia ematen duen DMLren zatiari Galdeketa-lengoaia deitzen zaio. Eredu erlazionalean ezagunena den lengoaia, SQL (Structured Query Language) deitzen da.\nAdibidez, aurrekonpilatzaileak Java eta SQL eragiketak desberdindu ahal izan ditzan SQL eragiketaren aurretik #sql marka jartzen da eta Java eragiketen aurrean ezer ere ez."}
{"id": "50042", "revid": "105290", "url": "https://eu.wikipedia.org/wiki?curid=50042", "title": "Datuak definitzeko lengoaia", "text": "Datuak definitzeko lengoaia (DDL ingelesez) datu-baseak kudeatzeko sistema batek hornituriko lengoaia da, honen bidez datu-basearen egiturak definitzeko aginduak eta hauek erabiltzeko prozedurak edo funtzioak eskaintzen dira erabiltzaileei.\nSarrera.\nDatu-basearen diseinua erabaki eta bere eskema kontzeptuala lortu ondoren, Datu-Definizioa Lengoaia (DDL) deitzen dugun lengoaia erabiliko da eskema kontzeptual hori DBKSk ulertzeko moduan definitu ahal izateko. Hortaz DDL lengoaiaren bitartez datu-basearen entitateak eta beraien arteko erlazioak deskribatu eta izendatuko dira. Kontzeptuala bezala, barneko eskema eta erabiltzaileen kanpoko bistak edo eskemak ere definitu beharko dira.\nDDLen bidez egindako definizioak DDL konpilatzaileak aztertu eta prozesatu ondoren, DBKSren katalogoan gordeko dira. Datu-basearen edozein datu, erlazio edo ezaugarri aldatu baino lehen, DBKSk katalogo horretan begiratu beharko du. Fitxategi berezi honek metadatuak edukiko ditu, datuei buruzko datuak eta DBKSk erabiliko du."}
{"id": "50043", "revid": "8559", "url": "https://eu.wikipedia.org/wiki?curid=50043", "title": "Ryukyu uhartedia", "text": ""}
{"id": "50044", "revid": "58701", "url": "https://eu.wikipedia.org/wiki?curid=50044", "title": "Luistxo Fernandez", "text": "Luis \"Luistxo\" Fernandez Ostolaza (Eibar, Gipuzkoa, 1966ko abenduaren 8a - ) kazetari, informatikazale, idazle eta blogari gipuzkoarra da. Euskara Interneten sartzeko eta bertan eduki zabalak sortzeko aitzindari eta eragile nagusietako bat dugu Luistxo Fernandez.\nBiografia.\nEibarko Ignacio Zuloaga ikastetxean ikasi zuen eta gero kazetaritza Euskal Herriko Unibertsitatean.\nEuskaldunon Egunkaria-ko kazetaria izan zen 1990.etik, egunkaria sortu zenetik. 1996an Internet-i buruz arituko zen lehen atala sortu zuen egunkarian (Nabigatzen), eta modu esanguratsuan eragin zuen egunkarian Internet sakonago erabiltzeko (posta elektronikoa eta nabigazioa, garai hartan). Lehenago egunkariak ateratzen zuen igandeetako \"KZ\" gehigarrian hainbat artikulu idatzi zituen euskara mundu digitalean erabili ahal izateko, garai hartan sortu ziren lehen urratsen berri zabaltzeko, esaterako, 1995ean idatzitako \"Leihoak Zabalduz\" txosten luzean plazaratu berria ziren euskarazko lehen sistema eragileaz (Windows 95) eta Xuxen zuzentzaile ortografikoaz idatzi zuen.\nIldo horretatik jarraituta Eibar.org elkartearen sortzaileetako bat izan zen, eta bertan dauka oraindik bere blog pertsonala. Aurki.com bilatzailearen, Sustatu Interneteko albistegiaren eta CodeSyntax enpresaren sortzaileetako bat ere izan zen. 2000. urteaz geroztik CodeSyntax enpresan bertan lan egiten du. Zalantza barik, euskal internautarik emankorrenetarikoa eta aitzindaria da.\nEragile paper bera izan du geroago ere Twitter eta euskarazko txioak zabaltzeko. Twitterreko euskarazko jarduna neurtzeko Umap zerbitzuaren sortzailetako bat izan zen Luistxo Fernandez 2010ean CodeSyntax-en barruan.\nMugikorrerako Egunean Behin galdera-erantzun lehiaketaren sortzaileetako bat ere izan zen, honetan ere Codesyntax enpresaren barruan.\nLanak.\nEuskal komunitate zientifikoaren Inguma datu-basean, berak sorturiko 35 lan baino gehiago bildu dituzte. Horien artean hauek:\nIngelesen hilerria.\n\"Ingelesen hilerria\" Luistxoren blog pertsonala da, hirueleduna hasieran (akaso bakarra ezaugarri honekin euskal blogosferan), euskaraz, ingelesez eta gaztelaniaz idatzita baitzegoen. Gaur egun, bakarrik lehen bi hizkuntzetaz eginda dago.\nEl mapam\u00f3vil.\n\"El mapam\u00f3vil\" da Fernandezen gaztelaniazko bloga gaur egun."}
{"id": "50045", "revid": "6327", "url": "https://eu.wikipedia.org/wiki?curid=50045", "title": "Ryukyu uhartedi", "text": ""}
{"id": "50046", "revid": "1491", "url": "https://eu.wikipedia.org/wiki?curid=50046", "title": "Ingelesen hilerria", "text": "\"Ingelesen hilerria\" Luistxo Fernandezen blog pertsonala da, Eibar.org elkartearen komunitatean dagoena.\n2004ko martxoan sortu zuen, hirueleduna izanda hasieran, euskaraz, ingelesez eta gaztelaniaz idatzita baitzegoen. Euskal blogosferan beteranoenetarikoa dugu, eta bakarra izan da hiru hizkuntzetaz idatziz.\nGaur egun, lehen bi hizkuntzetaz eginda dago, gaztelaniazko bloga aparte edukita (\"El mapam\u00f3vil\")."}
{"id": "50047", "revid": "448", "url": "https://eu.wikipedia.org/wiki?curid=50047", "title": "Ekialdeko Txinako Itsasoa", "text": ""}
{"id": "50048", "revid": "119347", "url": "https://eu.wikipedia.org/wiki?curid=50048", "title": "Itsaso Horia", "text": "Itsaso Horia (; ) Ozeano Barearen mendebaldeko adarra da, Ekialdeko Txinako itsasoaren iparraldea hartzen duena, Txinaren eta Koreako penintsularen artean.\nIzena.\nIbai Horiak ematen dion kolorearen aipamena egiten du izenak. Hego Korean \"Mendebaldeko Itsasoa\" () izena ematen zaio.\nGeografia.\n417.000 kilometro koadroko eremua du; sakonera txikikoa da, gehienez ere 105 metro. Ibai Horiaren bokalean sortzen den badia erraldoiari Bohai itsasoa izena ematen zaio. Petrolio hobi ugari dago azpian.\nFlora eta fauna.\nItsaso aberatsa da, alga (batez ere kelp eta kombu dira), zefalopodo, krustazeo, itsaski, txirla eta, batez ere, zianobakterio berde-urdinxketan, udan loratzen baitira eta uraren koloreari laguntzen baitiote. Adibidez, 1979an eta Txinan bakarrik tokiko algen ekoizpena 1,5 milioi tonakoa izatera iritsi zen. Landare- eta animalia-espezie horien guztien ugaritasuna handitu egiten da hegoalderantz, eta itsasoaren produktibitate handia adierazten du; horrek azaltzen du arrain-espezieen aniztasuna eta itsasoaren arrantza-errendimendu handia. Duela gutxi bertan gobio espezie berri batzuk topatu dituzte.\nItsaso Horiaren hegoaldean, Koreako mendebaldeko kostalde osoa barne, marearteko paduren 10 kilometroko zabalera duen gerriko bat dago. Guztira 2.850 km\u00b2-ko azalera du eta 4-10 metrora mantentzen da. Ikerketek hegazti migratzaileentzako Ekialdeko Asiaren eta Australasiaren arteko migrazio-ibilbide osoan tokirik garrantzitsuena dela adierazten dute, eta 35 espezie adierazgarri baino gehiago daudela. Gutxienez bi milioi hegazti igarotzen dira handik, eta kopuru horren erdiak, gutxi gorabehera, hegoalderako migrazioan erabiltzen du. 300.000 hegazti migratzaile inguru ibiltzen ziren urtero Saemangeumgo marea-lautadan. Hala ere, estuario hori Hego Koreak bildu zuen 1991 eta 2006 urteen artean, eta horrek lurra lehortzea eragin zuen. 1950 eta 2002 urteen artean Txinako marearteko eremuaren % 65 ere berreskuratu zuten, eta 2005ean beste % 45 berreskuratzeko planak zeuden.\nMegafauna ozeanikoaren populazioak, hala nola itsas ugaztunak, itsas dortokak eta arrain handiagoak, murriztu egin dira garai modernoetan, kutsaduragatik ez ezik ehizagatik ere. Baleen japoniar ehiza industriala eta Sobietar Batasunak Japoniaren laguntzarekin egindako legez kanpoko operazio masiboak biztanleriaren murrizketaren bultzatzaile nagusiak izan dira. Gaur egun, eremu horretan bizi diren espezieen artean, \"phoca largha\" espezieko fokak eta zetazeoak daude, hala nola zere txikiak, orkak, \"pseudorca crassidens\"ak eta \"neophocaena phocaenoides\" espezieko mazopak, baina zerrendatutako espezieen ale guztien kopurua oso txikia izan daiteke. Historikoki, tamaina handiko baleak oso ugariak ziren udan zein neguan Itsaso Horian eta Bohain. Adibidez, historikoki populazio bakar bat bizi zen zere arruntak eta balea grisak egoiliarrak, edo ziurrenik \"eubalaena japonica\" batzuk eta xibartak (2015ean Changhai konderrian hiru balea ikusi ziren, \"Phocoena\" generoko bikote bat barne) urte osoan zehar, banako migratzaileez gain, eta beste espezie migratzaile asko, hala nola \"berardius bairdii\"ak, balea urdinak, \"zalophus japonicus\"ak, \"dugong dugon\"ak (hegoaldeko eskualdeetan bakarrik) eta laut dortokak Itsaso Horira eta Bohai itsasora ugaldu edo migratu ohi ziren.\n\"Neophocaena phocaenoides\"ak Itsaso Horian bizi den foka espezie bakarra dira. Baengnyeongdon santutegi bat dago foka hauentzat, mazopengatik ere ezaguna dena. Izan ere, marrazo zuriek fokak ehizatzen dituzte bere inguruan.\nEkonomia.\nItsaso Horiko kostaldeak oso jendetsuak dira, kilometro karratuko 250 biztanle inguru baitituzte. Beheko geruzak arrainetan bereziki aberatsak dira. 200 arrain espezie inguru ustiatzen dira merkataritzan, batez ere bisiguak, arrano-berrugetaak, otarrainxkak, zerra-arraina, txitxarro arruntak, txipiroiak, aingirak, berdelak eta marmokak. Adibidez, Txinako ekoizpen-bolumenak 1985eko 619.000 tonatik 1996ko 1.984.400 tonara pasa ziren. Hala ere, espezie guztiak gehiegi ustiatuta daude eta, harrapaketa guztiak gora egiten duten arren, arrain-populazioa etengabe jaisten da espezie gehienentzat.\nNabigazioa Itsaso Horiko beste jarduera tradizional bat da. Txinako portu nagusiak Dalian, Tianjin, Qingdao eta Qinhuangdao dira. Hego Koreako portu nagusiak Incheon, Gunsan eta Mokpo dira, eta Ipar Koreakoa Nampho da, Piongiangerako irteera portua. Bohaiko trenaren ferryak lasterbide bat eskaintzen du Liaodong penintsularen eta Shandong penintsularen artean. 1999ko azaroaren 24an itsas istripu larri bat gertatu zen Yantain, Shandongen (Txina), 9.000 tonako Dashun ferry txinatarrak su hartu eta irauli egin zenean itsaso sorgortuaren erdian. 300 pertsona inguru hil ziren, eta horrek Txinako itsas istilurik larriena bihurtu zuen.\nPetrolioa.\nPetrolio-esplorazioak Txinako eta Ipar Koreako itsas aldeetan arrakasta izan du, 9.000 eta 20.000 milioi tona inguruko erreserbekin, hurrenez hurren. \n2007an, China National Petroleum Corporationek petrolio-hobi garrantzitsu bat aurkitu zuen, ia mila milioi tonakoa, kostaldean eta Itsaso Horiko plataforma kontinentalean. Hebei probintzian dagoen hobiaren azalera osoa 1570 km\u00b2-koa da, eta horietatik bi heren plataforma kontinentalean daude. Aztarnategi berria petrolio gordinaren iturri garrantzitsua izango litzateke Txinarentzat, herrialde horrek hidrokarburoen inportazioarekiko duen mendekotasun-maila murrizten saiatzen baita.\nHala ere, itsasoaren azterketa eta esplorazioa zertxobait oztopatzen dira, tartean dauden herrialdeen arteko informazio-trukea nahikoa ez delako. Txinak atzerriko petrolio-enpresekin lankidetzan hasi zen 1979an, baina gerora ekimen horrek behera egin zuen.\n2010eko uztailaren 16an, petrolio-isuri garrantzitsu bat gertatu zen, Dalian ipar-ekialdeko portuan oliobide batek eztanda egin eta sute handi bat eragin zuenean. Horrek 1.500 tona petrolio inguru sakabanatu zituen 430 km\u00b2-ko itsas eremu batean. Portua itxi egin zuten eta arrantza abuztuaren amaierara arte eten zuten. 800 arrantza-ontzi eta 40 ontzi espezializatu mobilizatu ziren ingurumen-kalteak arintzeko."}
{"id": "50049", "revid": "6327", "url": "https://eu.wikipedia.org/wiki?curid=50049", "title": "Ry\u016bky\u016b", "text": ""}
{"id": "50051", "revid": "152879", "url": "https://eu.wikipedia.org/wiki?curid=50051", "title": "Nike", "text": "Nike, Inc. zapata, jantzi eta ekipo atletikoren hornitzaile estatubatuarra da, munduko kirol-hornitzaile handiena. Izena Atena Nike garaipenaren jainkosa greziarrarengandik datorkio.\nEnpresak, Nike izenpeaz gain, Nike Golf, Nike Pro, Air Jordan, Team Starter edo Bauer, Cole Haan, Hurley International edo Converse markapean plazaratzen ditu bere produktuak.\nPromozioa.\nEnpresako ikur nagusiak gorantz doan marratxoa eta \"Just do it\" leloa dira. Nikeren promozio-estrategia konpainiaren arrakastaren gakoa da. Enpresak, ongi diseinatutako produktu garestiak ez ezik, arrakastaren irudia ere saltzen du, bere marketing-estrategia horren inguruan biratzen baita.\nIzan ere, produktuak promozionatzeko Nikek atleta ospetsuak eta kirol-talde profesionalak babesten ditu: Brasilgo futbol selekzio nazionala, Lebron James edo Kobe Bryant saskibaloi jokalariak, Lance Armstrong txirrindularia, Roger Federer tenis jokalaria, Michael Schumacher pilotua edo Tiger Woods golf jokalaria. Haien bidez, arrakastaren ideia saltzen saiatzen da.\nKritikak.\nTxina, Vietnam edo Mexiko bezalako herrialdeetan baldintza tamalgarrietako tailerrak erabiltzen dituzten lantegiekin kontratuak sinatzea leporatzen diote Nikeri. Vietnam Labor Watch erakundeak dio 1996tik, gutxienez, gehiegizko jardunaldiak gutxiengo soldataren azpian osatu dituela Nikek, nahiz eta korporazioak horrelako jokabidea amaitu dela aldarrikatzen duen. Naomi Kleinen \"No Logo\" liburuak, beste askoren artean, salatu du Nike zenbait herrialde txirotako \"salerosketa askea\" izeneko zonaldeaz (herrialde baten erdian lan-araudiak indarrik ez duen eremua) baliatu dela bere produktuak lan-baldintza ezinokerragoetan ekoizteko.\n1990eko hamarkadan, Kanbodia eta Pakistanen futbol-baloiak ekoizteko umeak erabili izana egotzi zioten Nikeri. Nahiz eta Nike saiatu zen lan egiteko umeen erabilpena bertan behera uzten, edo, behintzat, urritzen, zonalde berberetan kokatuta dauden konpainiak kontratatzen jarraitzen dute. Hortaz, lan-araudi eskasak eta ikuskatzeko zailtasunak direla kausa, ez da erraza zehaztea ume langileak erabiltzen jarraitzen dituzten edo ez.\nHori dela eta, hainbat boikot eta kanpaina jarri dira martxan Nikeren aurka, batik bat unibertsitateetan eta altermondialisten partetik. Hala ere, Nikeren urtezko mozkinak 1996an 6.400 miloi dolar izatetik, 2006an 15.000 miloi dolar izatera igaro dira."}
{"id": "50052", "revid": "1150", "url": "https://eu.wikipedia.org/wiki?curid=50052", "title": "Nafarroako Legebiltzarra", "text": ""}
{"id": "50055", "revid": "499", "url": "https://eu.wikipedia.org/wiki?curid=50055", "title": "USA", "text": ""}
{"id": "50056", "revid": "6327", "url": "https://eu.wikipedia.org/wiki?curid=50056", "title": "Ryukyu", "text": ""}
{"id": "50057", "revid": "105290", "url": "https://eu.wikipedia.org/wiki?curid=50057", "title": "Fuerteventura-Canarias Team", "text": "Fuerteventura-Canarias Team 2006an sortutako txirrindularitza taldea da, lehengo Kelmeren ordezkotzat hartzen dena.\nKanarietako eta Fuerteventurako turismo sailak ezik, beste enpresaburu ere bere babesleak dira. Kanarietako txirrindularitzako lehen talde profesionala da, baina Valentzian inskribatu zen. 2007an hasi zuen bere ibilbidea eta Alemania, Italia eta Erresuma Batuko lasterketan parte hartu du.\nFuerteventura-Canarias Teamek Donostiako Azpiru-Ugarte Team dauka filial bezala.\n2007an Mallorcako itzulia izan zen parte hartu zuen bere lehen lasterketa ofiziala."}
{"id": "50058", "revid": "9301510", "url": "https://eu.wikipedia.org/wiki?curid=50058", "title": "San Andres (Soraluze)", "text": "San Andres auzoa Soraluzeko mendi auzo bat da, herriak dituen lauetatik baserri eta bizilagun gehien dituena. Ezozi eta Txurrruka auzoen artean dago, eta herritik mendigainera iristeko biderik zuzen eta erosoena igarotzen da bertatik. Horregatik da San Andres jende mugimendu gehien izaten duen auzoa. Foru Aldundiaren jabetzakoa den bide bikaina izan arren, azken urteotan baserri asko hustu dira auzoan eta oraindik bertan bizi diren bizilagunen gehiengoa edadetua da. Auzo aldapatsua da ia bere osotasunean eta abeltzaintzarako egokiagoa, nekazaritzarako baino. Oso gutxi dira baserriari errendimendu ekonomikoa ateratzen saiatzen diren baserriak; Osuma, Osumazpi, Obe, Haritza...\nSan Andresek baso eta mendi sail handiak ditu mendigainera bitartean, gehienak pinudiak. Oraindik ere, lehengo ohiturari jarraituz, auzoko baserritarrek elkarlanean garbitzen dituzte mendi bideetako asko. Erreka urtsuak ere baditu San Andresek; Keixetako errekastoa esaterako, eta orain urte asko ez dela erori zen Bagozgoitia baserriaren gainekaldean zegoen azken errota. Auzoa zeharkatzen zuen bide zahar edo galtzadaren zati batzuk ere osorik daude oraindik. Bestalde, Izarre baserriaren gainean,inork gutxik ezagutzen duen hogei bat metroko luzeera inguruko mehatze zulo sakon bat dago.\nSan Andres baseliza.\nXVI. mendearen amaiera aldera San Andres santuaren omenez egindako baseliza da. 200 pertsona ingururendako lekua du barruan eta ataria hamabi metro luze eta hiru metro zabaleko estalpe eroso batek estaltzen du. San Andresen irudia dago aldarearen erdi-erdian eta jendearendako egurrezko bigarren pisu bat ere badu. 1998. urte inguruan erabat berriztu zuten baseliza auzoko baserritarren eta Inazio de Migel arotzaren arteko auzolanean. Oraindik ere, auzokoren bat hiltzen denean, meza egiten dute larunbatean. Auzoko gazte askok ere bertan egiten dituzte ezkontza elizkizunak."}
{"id": "50059", "revid": "880", "url": "https://eu.wikipedia.org/wiki?curid=50059", "title": "Fuerteventura-Canarias", "text": ""}
{"id": "50060", "revid": "1519", "url": "https://eu.wikipedia.org/wiki?curid=50060", "title": "Swadesh zerrenda", "text": "Swadesh zerrenda oinarrizko berbak biltzen dituen zerrenda bat da (207 berba bertsio luzeenean), Morris Swadesh (1909-1967) hizkuntzalariak paratu zuena. Harremana ei duten bi edo hizkuntza gehiagoren arteko alderatzea ahalbideratzen du, euren arteko lotura denboran zehar nolakoa izan den balioetsiz. Hizkuntzalaritza konparatiboaren, glotokronologiaren eta hizkuntzalaritza estatistikoaren tresnetako bat da.\nErkaketa horrek antzekotasunak agerian lagako ditu, beti ere erabilitako errepertorioak fidatzeko inferentziak eragiten baditu. Hori berori izan zen Swadeshen kezka nagusia zerrenda proposatu zuenean. Denborak baino kontrolpean ez dauden hainbat eraldaketak gauzatu ohi dute hizkuntza baten lexikoaren bilakaera. Kulturazko arrazoiek eragiten dituzte transformazio horiek: teknologiaren hedapenak, politikak bultzatutako aldian aldiko dinamikek eta harreman ekonomikoek.\nSwadeshen zerrendak arrazoibide hau zuen sustraizko: \"Oinarrizko Hiztegi\" bat bada, berbategi egonkor bat, kultur aldaketek itxuraldatuko ez dutena. Beraz zerrenda horrek kanpo utzi behar zituen kulturazko konzeptuak eta baliozkoa behar zuen izan edozein lekutarako eta hizkuntzatarako. Adibidez \"elur\" berbak ez du baliorik izango Afrika erdialdeko hizkuntza tropikalak alderatzeko, ezta \"telebista\" hitzak greko klasikoa eta modernoa erkatzeko ere.\nAukeratutako berbak edozein kulturatan ezagunak dira (hona adibideak: \"ura\", \"harria\", \"emakumea\"...). Kanpoko mailegu batek nekez ordezkatuko ditu, hain dira oinarrizkoak.\nSwadesh zerrenda.\nHona 207 itemek osatutako zerrenda, euskarazkoa eta ingelesezkoa lagun."}
{"id": "50061", "revid": "6327", "url": "https://eu.wikipedia.org/wiki?curid=50061", "title": "Vilob\u00ed del Penedes", "text": ""}
{"id": "50062", "revid": "219", "url": "https://eu.wikipedia.org/wiki?curid=50062", "title": "Torell\u00f3", "text": "Torell\u00f3 Kataluniako udalerria da, Osona eskualdean eta Bartzelonako probintzian kokatua. 13,5\u00a0km\u00b2-ko azalera du eta 2009ko urtarrilaren 1eko erroldaren arabera 13.808 biztanle zituen.\nMendi zinemaldia.\nUrtero azaroaren amaiera aldera udalerri honetan Torell\u00f3ko Mendi Zinemaldia burutzen da. Espainiar estatuko beteranoena da, 1983tik martxan dagoena."}
{"id": "50063", "revid": "119347", "url": "https://eu.wikipedia.org/wiki?curid=50063", "title": "La Torre de Claramunt", "text": "La Torre de Claramunt Kataluniako udalerria da, Anoia eskualdean eta Bartzelonako probintzian kokatua. 15,01\u00a0km\u00b2-ko azalera du eta 2009ko urtarrilaren 1eko erroldaren arabera 3.726 biztanle zituen.\nBanaketa administratiboa.\nBederatzi herritan banaturik dago:"}
{"id": "50064", "revid": "512", "url": "https://eu.wikipedia.org/wiki?curid=50064", "title": "Tona (argipena)", "text": "Tona hurrengo gauzak izan daitezke:"}
{"id": "50065", "revid": "512", "url": "https://eu.wikipedia.org/wiki?curid=50065", "title": "Tona (Katalunia)", "text": "Tona Kataluniako udalerria da, Osona eskualdean eta Bartzelonako probintzian kokatuta dagoena. 16,5\u00a0km\u00b2-ko azalera du eta 2009ko urtarrilaren 1eko erroldaren arabera 7.955 biztanle zituen."}
{"id": "50070", "revid": "512", "url": "https://eu.wikipedia.org/wiki?curid=50070", "title": "Tei\u00e0", "text": "Tei\u00e0 Kataluniako udalerria da, Maresmen eta Bartzelonako probintzian dagoena. 6,63\u00a0km\u00b2-ko azalera du eta 2009ko urtarrilaren 1eko erroldaren arabera 6.087 biztanle zituen\nBanaketa administratiboa.\nTei\u00e0 zortzi herritan banaturik dago:"}
{"id": "50072", "revid": "336", "url": "https://eu.wikipedia.org/wiki?curid=50072", "title": "Enric Miralles", "text": "Enric Miralles i Moya (Bartzelona, 1955eko otsailaren 12a - Sant Feliu de Codines, Bartzelona, 2000ko uztailaren 3a) arkitekto kataluniar ospetsua izan zen.\nBiografia.\nKataluniako Unibertsitate Politeknikoko Arkitektura Goi Eskola Teknikoan jaso zituen arkitektura ikasketak. Ondoren, New Yorkeko Columbia Unibertsitatean jarraitu zituen ikasketak.\nJarduera profesionala Albert Viaplana eta Helio Pinhon arkitektoekin hasi zuen, 1983. urtera arte. Aldi berean, arkitektura irakasle aritu zen berak ikasitako bi unibertsitateetan.\nOrduan bere lehen bulegoa sortu zuen bere lehenengo emaztea izan zen Carme Pinosekin. Garai hartako lanak oihartzun internazionala izan zuen.\nBere bigarren emaztearekin, Benedetta Tagliabuerekin, bulegoa berrantolatu zuen eta EMBT izena ezarri zion. Mundu osoko eskakizunak jasotzen zituen."}
{"id": "50073", "revid": "58701", "url": "https://eu.wikipedia.org/wiki?curid=50073", "title": "Utrecht", "text": "Utrecht () Herbehereetako erdi-mendebaldean dagoen hiria da, herrialdeko laugarren hiririk populatuena dena. Halaber, Utrecht probintziako hiriburua da.\n312.634 biztanle ditu (2011).\nGeografia.\nOude Rijn ibaiaren eta Amsterdam-Rin ubidearen artean dago.\nHistoria.\n\"Trajectum\" izeneko herrigune batean erromatarrek \"Albiobola\" gotorlekua eraiki zuten (K.a. 48. urtean), eta gotorleku honen inguruan sortu zen Utrecht hiria.\n780. urtean apezpikutegi baten egoitza izan zen. IX. mendean bikingoek su eman zioten, baina oso denbora laburrean berriro eraiki zuten hiria eta elizako gizonen gune garrantzitsu bihurtu zen. Merkataritzak eta industriak ere aurrerapen handia izan zuten; horrek liskarrak sortu zituen apezpikuaren eta burgesen artean.\n1528an Herbehereen barnean sartu zen. 1559. urtetik aurrera artzapezpikutegi baten egoitza izan zen hiria. 1577an, espainiarren aurka matxinatu ondoren Orangeko etxearen esku geratu zen. 1579. urtean, Herbehereetako zazpi herrialdeak elkartuta, Utrechteko Batasuna izenpetu zen han.\nEkonomia.\nIndustria gune (metalurgia, ehungintza, janari industria, zeramika) garrantzitsua.\nOndasun nabarmenak.\nOso hiri ikusgarria da; alderik alde ubidez igaroa da. Monumentuen artean aipagarriak dira: katedral gotikoa (XIII-XVI. mendeetakoa), erromatarren garaiko San Pedro eliza, museoak eta liburutegiak. Unibertsitatea du."}
{"id": "50074", "revid": "769", "url": "https://eu.wikipedia.org/wiki?curid=50074", "title": "Enric miralles", "text": ""}
{"id": "50075", "revid": "119347", "url": "https://eu.wikipedia.org/wiki?curid=50075", "title": "Pastoral", "text": "Pastorala Zuberoan egiten den herri-antzerkia da, kanpoan, herriko plazan, hartarako nahita jarrita dagoen antzeztoki edo \"triate\" baten gainean ematen dena. Antzezpena, hasieratik amaiera arte bertsoz kantatzen da, Zuberoako euskaran.\nDuela gutxi arte, edo herriko gizonezkoek bakarrik, edo, gutxiagotan, herriko emakumezkoek bakarrik antzezten zuten, baina azken urte hauetan gizon-emakumeek parte hartzen dute haietan. Antzerki emanaldia, berez, \"s\u00fcjeta\" edo pertsonaia nagusi baten bizitzan oinarritzen da eta gaiztoen eta onen arteko borroka baten arabera egituratua da.\nSeguru aski Erdi Aroko antzerkian du jatorria, nahiz eta lehen idazkiak XVII. mendekoak izan. Horrek adierazten du ahozko literaturan garrantzi handiko adierazpidea zela. Lehenagoko aipamenak dauden arren, zalantzarik gabe datatutako pastoralik zaharrena \"Sainte Elisabeth de Portugal\" da, 1750ean Eskiulan antzeztu zena.\nUrtero Zuberoako herri bati egokitzen zaio udan pastorala bi alditan antzeztea.\nHistoria.\nZuberoako herri teatroan maskaradak eta pastoralak (edo trajeriak) bereizten dira. Haiez gainera, halere, izan dira lehenago, antzezmoduaren aldetik pastoralen antz zerbait zuten baina irri eginarazteko eginak ziren inauterietako fartsak (\"Bacchus\", \"Pansart\"), eta xaribari gaietako fartsa laburragoak (\"Kaniko eta Beltxitine\", \"Xiberua eta Martzeline\",\u2026). Hauek, ordea, aspaldi honetan ez dira antzezten, eta ez dute segidarik izan.\nIkertzaile gehienen arabera pastoralak Erdi Aroko Europako misterioen urruneko hondarrak dira, ziurrenik ere, zeharka, Frantziako nekazari antzerkiaren bidez Zuberoara helduak. Ez dirudi Zuberoatik kanpo antzerki mota horrek sekula errorik egin duenik Euskal Herrian, eta ez da argi noiz hasi zen Zuberoan. Lekukotasun segur bakarrak eta eskuizkribu zaharrenak XVIII. mendekoak dira. Oihenartek, 1665ean frantsesez egindako idazlan batean, Joanes Etxegarai izeneko pastoral idazle bat aipatzen du. Apaiza omen zen, eta \"Artzain gorria\" bertsotan egindako pastorala idatzi omen zuen, Donibane Garazin XVI. mendearen erdialdean eman izan zena. Ez da batere segur, ordea, Oihenartek pastoral hitza erabiltzen zuelarik, Zuberoako pastoralak bezalako antzerkiak gogoan zituela, frantsesez \"pastorale\" hitza asko moldetara erabilia izan baita letra gaietan XVI. eta XVII. mendean. Berdin gertatzen da \"Saint Jacques\" pastoralaren eskuizkribu batekin. Hartan 1634. urtea irakurtzen dute zenbaitek, baina beste batzuek dudatan ematen dute irakurketa hori, eskuizkribua XIX. mendekoa izanik, haren bukaeran ageri den zenbakia ere kopistak pastorala jokarazi zuen urteari dagokiola, eta egiatan 1834 dela, baitiote.\nHoriek horrela, eztabaidak badira oraindik, Zuberoako pastoralak noiz hasi ziren finkatzerakoan. Batzuek \"t\u00fcrk\" deiturak gogora ekarrarazten dituen historiako garaiak kontuan edukiz, Mendebaldeko Europa oraino turkiarren beldur zen denbora, alegia, XVI. mendea bederen, aipatzen dute. Beste batzuek, aldiz, dokumentu seguretan bakarrik fidatu nahiz XVIII. mendean gelditzen dira, edo hortik ez gehiegi urruntzen. Georges H\u00e9relle ikertzaileak egin zituen XX. mendearen hasieran pastoralei buruzko azterketa sakonak, eta hari esker aski ongi ezagutzen da nola ematen ziren duela ehun urte pastoralak. Nahiz eskuizkribu askotxo gelditu den (berrogeita hamar obra baino gehiagori dagozkienak), pastoral testu gutxi argitaratu da osorik orain arte (\"Saint Julien d\u2019Antioche\" joan den mendean, \"Charlemagne\" 1991n, \"Edipa\" eta \"Sainta Catherina\" 1996n, eta zenbait fartsa). Pastoral zahar gehienek gai erlijiozkoa zuten, eta Bibliako pertsonaietan edo santuen tradizioan oinarritzen ziren (\"Abraham\", \"Moise\", \"Saint Jacques\", \"H\u00e9lene de Constantinople\", \"Sainte Marguerite\"). Beste sail bat osatzen zuten zaldun kantuak edo pertsonaia historiko fama handiko batzuk aipatzen zituzten pastoralek (\"Aymonen laur semiak\", \"Robert le Diable\", \"Clovis\", \"Roland\", \"Napoleon\"\u2026).\nAzken gerraren ondoren, Etxahun-Irurik berpiztu zituen pastoralak, bederatzi pastoral berri idatzi eta emanarazi zituelarik. Euskal gaiak erabiltzea, hizkuntza sotila eta kantuei leku zabalagoa ematea dira Etxahun-Irurik ekarri zituen berrikuntzarik garrantzitsuenak. Junes Casenavek ere eragin handia izan du pastoralen bilakaeran. Berak idatzitako obretan euskara jasoa erabiltzen da, historia ongi dokumentaturik dago eta bertsoen metrika finkoa da. Haren ondorengo pastoral idazle gehienek bide bera hartu dute. Honi esker, era askotako aldakuntzak gertaturik ere, tradizioarekin egiazki hautsi gabe bizirik segitzen du Zuberoako herri antzerki mota berezi horrek, eta idazle berriek obra berriak idazten dituzte.\nPastoral berriek, zaharrekin erkatuz, dituzten bereizgarri nagusien artean hauek aipa daitezke:\nEzaugarriak.\nGaia.\nPastoralen gaiek bi denbora tarte bereizten dituzte, 1950. urtea mugarri izaki. Urte hortaraino, antzezpenak gai erlijioso (santu edo bibliako pertsonaietan oinarrituak) edo politiko-militarrak (Frantses estatukoak) izaten ziren. Etxahun-Irurik baina, pastoralak irauli zituen Euskal Herriko gaiak baliatzen hastean. 1950. urtetik aurrera beraz, euskal historian pisua izan duten pertsonaien inguruan egin ohi dira.\nAdibidez, Etxahunen bederatzi pastoraletarik zortzik euskal gaia dute: \"Etxahun koblakari\" (1953), \"Matalaz\" (1955), \"Berterretch\" (1958), \"Antso Azkarra\" (1963), \"Le Comte de Tr\u00e9ville\" (1966), \"Chiquito de Cambo\" (1967), \"Pette Beretter\" (1973). Gauza bera esan daiteke azken urteetan beste idazleek idatziriko pastoral jokatuez. Besteren artean, \"Santa Kruz\" (1992, Junes Casenave), \"A. d\u2019Oihenart\" (1985, Allande Agergarai), \"Abadia Urr\u00fcstoi\" (1990, Jean Louis Davant), \"Harizpe\" (1992, Pier Paul Berzaitz), \"Xalbador\" (1991, Roger Idiart) eta \"Telesforo Monzon\" (2011, Joha\u00f1e Bordaxar) ditugu. Lehenagoko pastoral ontzaileek, aitzitik, erdarazko herri literaturatik ateratzen zituzten pastoral gaiak, eta horregatik frantsesezko deitura batez aurkeztu ohi zituzten beren obretako pertsonaiak.\nGaiaren aukeraketa bi modutakoa izan daiteke. Posible da herriak gai bat aukeratu eta norbaiti horri buruz idaztea eskatzea edo eta idazle batek pastoral bat idatzi eta herri bati eskaintzea.\nDualismoa.\nMundu dualista bat irudikatzen da. Pertsonaiak onak edo gaiztoak dira.\nHoriez gain pertsonaia zerutiarrak, guztien gainetik daudenak: aingeruak, apaizak, Jainkoa (hau ez da inoiz agertzen, norbaiten ahotsa bakarrik entzuten da)...\nEszenatokia.\nEszenatokiak urteen poderioz (eta arrakastaren ondorioz), txikiak izatetik, guztiz prestatuak izatera pasatu dira. Handiak, pasarelekin, harmailez inguratuta...etab. Hasiera batean elizetan ospatzen ziren antzerkiak, baina ematen zen narrazio gordinengatik eraikinetik kanporatua izan zen.\nAntzeztokiaren atzean hiru ate ageri dira. Bata, ikusleen ezkerreko aldean jarria dena, onen edo \"khirixtien\" alderdiko pertsonaiena da, eta kolore urdina dagokio. Bigarren atea, ikusleen eskuineko aldean dena, gaizto edo \"t\u00fcrken\" alderdiarena da, eta kolore gorria dagokio. Honen gainean deabru irudia duen zurezko panpina bat izan ohi da. Azken atea erdian dago, eta zuria da. Antzeztokiaren gainean eraikitako etxola moduko aterpe batean, musikariak egoten dira.\nAntzezlanaren egitura.\nPastoralen aurretik, munstra egin ohi da. Munstra, inguruko auzo eta herrietan egiten den deialdi bat da, pastoralaren egunean edo aurrekoan.\nAntzezlanak, 3-4 oren irauten ditu, eta ondorengo egitura dauka:\nAntzezlana publiko aurrean birritan errepikatzen da, eta aurretik entseguak edo mustrakak egiten dira.\nMusika.\nEgun, musika talde oso batek zuzenean jotzen duen arren, lehenago txirula eta atabalaren hotsek soilik laguntzen zituzten pastoralak. Urteetan zehar hainbat berrikuntza sartu izan dira, eta adibidez 1991ko Harizpe pastoralean, sintetizadorea sartu zuen Pier Paul Berzaitzek.\nKantua.\nKantua da pastoralaren ezaugarri nagusienetakoa, bertsoek osatzen baitute antzerki osoa. Testua liburuetan biltzen da, ikusleek eskura izan dezaten. Liburuxkan euskara batuan ere gehitzen dira xiberotar zenbait hitz, eta frantsesez ere egoten da itzulita.\nKantu gregorianoek garrantzi handia zuten lehen, pertsonaiak eszenatokira sartu eta irteten ziren bitartean.\nLehengo pastoraletan ematen ez zen beste ezaugarri bat, koruek abesten dituzten kantak dira. Etxahun-Iruri aitzindaria izan zen koruei pisu handiagoa ematen, aitzinetik bizpahiru kantu abesten baitzituzten, eta latinez.\nDantza.\nDantzak ere garrantzia du pastoraletan, eta urtez-urte ematen zaion pisua aldakorra den heinean, berritzailea ere izan da. 2011n Larrainen egindako pastoralean adibidez bi bandoen (batzuetan haien artekoak) dantzez gain, dantza modernoagoak tartekatu ziren.\nAntzezleak.\nAntzezleak, pastoralaren kargu dagoen herrikoak izaten dira orokorrean, bertako auzoetako edo batzuetan (jende gutxiko herrietan) alboko herrietako jendeaz lagunduta. Aitzina, soilik gizonezkoak ziren, eta emakumeen paperetan ere mozorrotutako gizonezkoek jarduten zuten. Egoera hori Junes Casenaveek idatzitako \"Santa Engrazi pastoralarekin\", 1976an aldatu zen; urte horren uztailaren 27an, lehen aldiz emakumeek abesbatzan parte hartu zuten. \nTradizioaz gaindiko pastoralak.\nZuberoako urteroko herri-tradizioan egindako pastoralez gain, euskal antzerkigileek idatzi izan dituzte moldez pastoralaren egitura duten lanak, hala nola Piarres Lartzabalek.\nBeste kasu batzuetan, moldeari jarraitu zaio baita antolakuntzan ere, bereziki XXI. mendean: Zuberoaz gaindiko euskal lurralde batzuetako herri edo elkarteak batu izan dira pastoralak egiteko. Esate baterako, Joxemiel Bidador zenari eskaini zioten \"Bidador\" pastorala Iru\u00f1eko hainbat lagunen artean, eta Portugaleten, Bizkaia Zubiaren 25. urteurrena ospatzeko ere \"Zubia\" izeneko pastorala egin zuten.\nKanpo estekak.\n\"Pastoralaren historia\"\n\"Pastoralei buruzko artikuluak\"\n\"Elkarrizketak, hitzaldiak\"\n\"Bideoak:\""}
{"id": "50078", "revid": "56334", "url": "https://eu.wikipedia.org/wiki?curid=50078", "title": "Txurruka (Soraluze)", "text": "Txurruka auzoa Soraluzeko (Gipuzkoa) mendi auzo bat da, Karakate mendiaren hego-mendebaldeko malda malkartsuan kokatua. Soraluzeko mendi auzoetan txikiena da hedaduraz eta baserri kopuruan. Mendebaldetik, Bergarako Osintxu auzoarekin egiten du muga; Edurdungo, Egotza eta Egotz-Etxetxo baserrien lurretan. Iparraldetik, berriz, Irukurutzetako mendi tontorreraino heltzen dira Txurrukako lurrak, eta bertan Elgoibarko eta Azkoitiako lurrekin egiten du muga. Ekialdetik, Agirrebeiztegi baserritik harantzago joanez gero, San Andres auzoa dago eta hegoaldetik Deba ibaia, Artea-pea eta Zuloaga baserrien ondo-ondoan.\nGainerako auzoetan bezala, 1970eko hamarkadan egindako bide berriak izugarrizko iraultza ekarri zuen garraio eta komunikazio alorrean auzoko baserritarrentzat. Oritturrira ezik, gainontzeko baserri guztietara heltzen da bide nagusia, eta Txurruka baserrirainoko bide zatia asfaltatua dago.\nTxurruka auzoko lurrak oso aldapatsuak dira, eta ez oso egokiak nekazaritzarako ez eta abeltzaintzarako ere. Azken urteotan baserri askok utzi diote nekazal eta abeltzaintzako produkzioari. Lehen soro izan ziren eta azken urteotan zelai bihurturik zeuden hainbat lur eremutan pinua landatu da.\nSan Inazio baseliza.\nTxurruka auzoan dagoen baseliza bakarra San Ignazio Santuaren omenez auzolanean eraikitakoa da. Herriko baselizarik berriena da, 1957an egina. Baseliza honek gainera, frontoi txiki bat du atxikia."}
{"id": "50081", "revid": "512", "url": "https://eu.wikipedia.org/wiki?curid=50081", "title": "Sant Sadurn\u00ed d'Osormort", "text": "Sant Sadurn\u00ed d'Osormort Kataluniako udalerria da, Osona eskualdean eta Bartzelonako probintzian kokatuta dagoena. 30,6\u00a0km\u00b2-ko azalera du eta 2009ko urtarrilaren 1eko erroldaren arabera 101 biztanle zituen."}
{"id": "50082", "revid": "512", "url": "https://eu.wikipedia.org/wiki?curid=50082", "title": "Manuel Aznar", "text": "Manuel Aznar Zubigarai (Etxalar, Nafarroa, 1894ko azaroaren 18a - Madril, 1975eko azaroaren 10a) kazetari, politikari eta diplomatiko espainiarra izan zen. Hainbat egunkariren buruan egon zen, EFE agentzia sortu zuen eta espainiar enbaxadorea izan zen NBE, Maroko eta Amerikako herri batzuetan.\nEuskal abertzaletasunaren partaide izan eta gero, \"Falange Espa\u00f1ola\" alderdira igaro zen Gerra Zibilaren garaian.\nJose Maria Aznar, bere biloba, Espainiako presidente izan zen."}
{"id": "50083", "revid": "119347", "url": "https://eu.wikipedia.org/wiki?curid=50083", "title": "Sant Salvador de Guardiola", "text": "Sant Salvador de Guardiola Kataluniako udalerria da, Bages eskualdean eta Bartzelonako probintzian kokatua. 37,15\u00a0km\u00b2-ko azalera du eta 2009ko urtarrilaren 1eko erroldaren arabera 3.082 biztanle zituen.\nBanaketa administratiboa.\nHamar herritan banaturik dago:"}
{"id": "50084", "revid": "119347", "url": "https://eu.wikipedia.org/wiki?curid=50084", "title": "Sant Vicen\u00e7 de Castellet", "text": "Sant Vicen\u00e7 de Castellet Kataluniako udalerria da, Bages eskualdean eta Bartzelonako probintzian kokatua. 17,12\u00a0km\u00b2-ko azalera du eta 2009ko urtarrilaren 1eko erroldaren arabera 8.564 biztanle zituen.\nBanaketa administratiboa.\nSei herritan banaturik dago:"}
{"id": "50085", "revid": "512", "url": "https://eu.wikipedia.org/wiki?curid=50085", "title": "Sant Vicen\u00e7 de Montalt", "text": "Sant Vicen\u00e7 de Montalt Kataluniako udalerria da, Maresmen eta Bartzelonako probintzian dagoena. 8,10\u00a0km\u00b2-ko azalera du eta 2009ko urtarrilaren 1eko erroldaren arabera 5.627 biztanle zituen.\nBanaketa administratiboa.\nZortzi auzotan banaturik dago:"}
{"id": "50086", "revid": "6327", "url": "https://eu.wikipedia.org/wiki?curid=50086", "title": "Euskaltel-Pays Basque", "text": ""}
{"id": "50087", "revid": "512", "url": "https://eu.wikipedia.org/wiki?curid=50087", "title": "Sant Vicen\u00e7 de Torell\u00f3", "text": "Sant Vicen\u00e7 de Torell\u00f3 Kataluniako udalerria da, osona eskualdean eta Bartzelonako probintzian kokatuta dagoena. 6,6\u00a0km\u00b2-ko azalera du eta 2009ko urtarrilaren 1eko erroldaren arabera 1.996 biztanle zituen."}
{"id": "50088", "revid": "1659", "url": "https://eu.wikipedia.org/wiki?curid=50088", "title": "Hernio", "text": "Hernio izen bereko mendilerroan dagoen tontor garaiena da, Gipuzkoako erdigune geografikoan kokatua. 1.078 metroko altitudea du. Tolosaldea, Urola Erdia eta Urola Kosta eskualdeetako lurretan dago.\nHernioko hainbat gurutzek kalbario bidea osatzen zuten. 2014ko udazkenean gehienak kendu zituzten, herritar ekimen baten bidez eta Foru Aldundiak onartuta. Tradizioak dioenez, kalbario horretatik pasatzen denari gaixotasunak sendatzen omen zaizkio.\nIzena.\nXXI. mendearen hasieraraino, euskara estandarrean zalantza zegoen, \"Ernio\" ala \"Hernio\" idatzi. Euskaltzaindiak 2004ko urriaren 29an onartu zuen Gipuzkoako herri izendegian, \"Hernialde\" izenaren grafia agertu zen. Arau maila duen erabaki haren ondorioz (Euskaltzaindiak euskara baturako emandako 140. araua), herri horren izenaren jatorria den Hernio mendiari (eta mendilerro osoari) ere \"H-\" hasiera jartzea gomendatzen du Euskaltzaindiaren Onomastika Batzordeak.\nKokapena.\nHernioko lurrak zortzi herrik dituzte: Aiak iparraldean, Alkizak, Asteasuk eta Larraulek ekialdean, Bidania-Goiatzek, Albizturrek eta Hernialdek hegoaldean eta Errezilek mendebaldean.\nBestela, ipar-mendebaldean Gazume (1.001 m) eta hego-ekialdean Herniozabal (1.011 m) inguruko mendi nagusiak dira.\nHistoria.\nXVI. mendean, Inazio Loiolakoak gau bat pasatu zuen Iturriotzeko bentan Paristik Azpeitirako itzulera bidaian.\n1940ko hamarkadan, Hernioko kablearen bidez garraiatzen zuten egurra mendialdetik Alkiza eta Asteasuraino. Bi urtetan zehar soilik erabili zen.\n1947an ezarri zen gaur egun gailurrean ikusten den gurutzea, San Inazio egunean.\n2014an aurreko hamarkadetan metatzen joan ziren gurutzeak kendu zituzten (hildakoen oroigarri gisa ezarriak gehienak, eta askotan ekimen partikularretatik abiatuak).\n2019ko urtarrilaren 9an, Portugaldik Hondarribira zihoan hegazkin arin batek istripua izan zuen Hernio mendian eta bi bidaiariak hil ziren.\nErromeria.\nIraileko igande guztietan erromeria egiten da Hernioko gailurretik hurbil dagoen Zelatungo zelaian (841 m), han dauden bi txabolen inguruan. Tradizioari jarraituz, jendea antzinean zinta urdin, arrosa eta horiekin igotzen zen, eta azken hamarkadetan gorri, berde eta zuriekin, aldarrikapen kutsu handiarekin diktaduraren urteetan. Garai batean otoitz egiteko egunak ere baziren hauek, hildakoak gogoratzekoak, argizaiolak piztekoak.\nGaur egun, festa da oinarria: trikitilariak, hala soltean nola lotutako dantzak (fandangoak, arin-arinak eta zortzikoak), erroskilak, salda eta txorizoa txaboletan eta abar. Garai batean bi eta hiru trikitilari bikote ere aritzen ziren batera, mikrofono eta bozgorailurik ez zeudenean. Xabier Alberdi \"Zabale\" soinujolea eta Angel Larra\u00f1aga panderojolea azken hamarkadetan arituak dira. Tolosaldeko, Goierriko eta Urola bailarako jendea da gehienbat, adin handi eta ertainekoak."}
{"id": "50089", "revid": "512", "url": "https://eu.wikipedia.org/wiki?curid=50089", "title": "Santa Cec\u00edlia de Voltreg\u00e0", "text": "Santa Cec\u00edlia de Voltreg\u00e0 Kataluniako udalerria da, Osona eskualdean eta Bartzelonako probintzian kokatuta dagoena. 8,6\u00a0km\u00b2-ko azalera du eta 2009ko urtarrilaren 1eko erroldaren arabera 190 biztanle zituen."}
{"id": "50090", "revid": "98220", "url": "https://eu.wikipedia.org/wiki?curid=50090", "title": "Santa Coloma de Cervell\u00f3", "text": "Santa Coloma de Cervell\u00f3 Kataluniako udalerria da, Baix Llobregat eskualdean eta Bartzelonako probintzian kokatuta dagoena. 7,51\u00a0km\u00b2-ko azalera du eta 2009ko urtarrilaren 1eko erroldaren arabera 7.744 biztanle zituen.\nBanaketa administratiboa.\nBi herritan banaturik dago:"}
{"id": "50091", "revid": "201", "url": "https://eu.wikipedia.org/wiki?curid=50091", "title": "Berba", "text": ""}
{"id": "50092", "revid": "56334", "url": "https://eu.wikipedia.org/wiki?curid=50092", "title": "Mikel Artetxe Gezuraga", "text": "Mikel Artetxe Gezuraga (Larrabetzu, 1976ko irailaren 24a - ) bizkaitar txirrindulari ohia da, 1999 eta 2007 artean profesionala izan zena.\nPalmaresa.\n1998\n2000\n2001\n2002\n2003\n2004\n2006\n2007"}
{"id": "50093", "revid": "56334", "url": "https://eu.wikipedia.org/wiki?curid=50093", "title": "Iker Leonet Iza", "text": ""}
{"id": "50095", "revid": "6327", "url": "https://eu.wikipedia.org/wiki?curid=50095", "title": "Esku-pilota", "text": ""}
{"id": "50098", "revid": "201", "url": "https://eu.wikipedia.org/wiki?curid=50098", "title": "Pastorala", "text": ""}
{"id": "50099", "revid": "201", "url": "https://eu.wikipedia.org/wiki?curid=50099", "title": "Manuel Aznar Zubigaray", "text": ""}
{"id": "50107", "revid": "336", "url": "https://eu.wikipedia.org/wiki?curid=50107", "title": "Plaketa", "text": "Plaketa edo tronbozitoa odolaren hiru zelula motetako bat da, eritrozito (globulo gorria) eta leukozitoekin batera. Haien funtzio nagusia odolaren koagulazioa da.\nGatzapen edo koagulazio horrek odolaren galera ekiditen du. Bi modutan parte hartzen dute plaketek aipatutako prozesuan: alde batetik, zauriaren tokian pilatu egiten dira, ebakia estaliz eta odolaren galera oztopatuz. Beste aldetik, tronbokinasa izeneko entzima askatzen dute, tronbina sortzen duena; tronbina horrek fibrinaren agerpena katalizatzen du (fibrinogenotik abiatuta), fibrina hori izanik odolbilduak sortzen dituena.\nGizakiengan, kopuru normala 150.000-450.000/mm3 da\nLotutako gaixotasunak.\nPlaketen eskasiak tronbozitopenia izena hartzen du, eta demaseko kantitateak tronbozitosia. Bi egoera hauek bakarrik ager daitezke edota beste gaixotasun zabalago batzuekin batera.\nTronbozitopenia adibidez gibeleko zirrosiarekin batera agertzea ohikoa da. Tronbozitosiak, aldiz, infekzioetan ikus daiteke."}
{"id": "50108", "revid": "1838", "url": "https://eu.wikipedia.org/wiki?curid=50108", "title": "Urkiolako Parke Naturala", "text": ""}
{"id": "50109", "revid": "512", "url": "https://eu.wikipedia.org/wiki?curid=50109", "title": "Neutrofilo", "text": "Neutrofiloa globulu zuri mota bat da, granulozitoetan ugariena, fagozitosia egiteko ahalmena duena. Odoleko milimetro kubiko batean 2.500-7.500 neutrofilo daude, eta leukozito guztien %\u00a035-65 izaten dira. Sortzetiko immunitate-sistemaren parte dira.\nNeutrofiloak hezur-muineko zelula ametatik sortzen dira; odolera igarotzen dira gero, eta bertan den leukozito talderik handiena osatzen dute. Nukleo polilobulatua dute, eta hiru edo lau egun baino gehiago ez dute irauten. Gai arrotzen bat sartu den ehunen aldera mugitzen dira; izan ere odoletik ehunetara irten daitezke, kapilarren endotelioko zelulen artean igaroz (diapedesia). Bertara iritsitakoan, gai arrotz horiek fagozitatu eta suntsitu egiten dituzte zitoplasmako lisosometan dauden entzimen bidez. Hanturan parte hartzen duten defentsazko aurreneko zelulak izaten dira.\nNeutrofiloei lotutako gaixotasunak.\nNeutrofiloen kopuru urriak neutropenia izena hartzen du, eta normalean gabeziak eragiten ditu erantzun immunean. Neutrofiloen gehiegizko kopurua neutrofilia izeneko asaldura da."}
{"id": "50110", "revid": "201", "url": "https://eu.wikipedia.org/wiki?curid=50110", "title": "Hartutako Inmuno Eskasiaren Sindromea", "text": ""}
{"id": "50112", "revid": "119347", "url": "https://eu.wikipedia.org/wiki?curid=50112", "title": "Tav\u00e8rnoles", "text": "Tav\u00e8rnoles Kataluniako udalerria da, Osona eskualdean eta Bartzelonako probintzian kokatuta dagoena. 18,77\u00a0km\u00b2-ko azalera du eta 2009ko urtarrilaren 1eko erroldaren arabera 302 biztanle zituen."}
{"id": "50113", "revid": "119347", "url": "https://eu.wikipedia.org/wiki?curid=50113", "title": "S\u00faria", "text": "S\u00faria Kataluniako udalerria da, Bages eskualdean eta Bartzelonako probintzian kokatuta dagoena. 23,61\u00a0km\u00b2-ko azalera du eta 2009ko urtarrilaren 1eko erroldaren arabera 6.438 biztanle zituen.\nBanaketa administratiboa.\nBi herritan banaturik dago:"}
{"id": "50114", "revid": "336", "url": "https://eu.wikipedia.org/wiki?curid=50114", "title": "IGMP", "text": "IGMP Internet Group Management Protocol-en siglak dira. Makina batek eta berak atzigarria duen eta multicast bideratzea onartzen duen bideratzailearen arteko protokoloa da, makinak talde helburuanitzetan duen partehartzea jakinarazteko. Talderako sarrera hartzaileak kontrolatzen du, igorleak ez dakielarik zeintzuk diren ezta zenbat diren hartzaileak.\nErreferentziak.\nJ. Kurose, K.W. Ross, Computer Networks, 3rd ed."}
{"id": "50115", "revid": "512", "url": "https://eu.wikipedia.org/wiki?curid=50115", "title": "Santpedor", "text": "Santpedor Kataluniako udalerria da, Bages eskualdean eta Bartzelonako probintzian kokatua. 16,60\u00a0km\u00b2-ko azalera du eta 2009ko urtarrilaren 1eko erroldaren arabera 6.875 biztanle zituen.\nBanaketa administratiboa.\nHiru herritan banaturik dago:"}
{"id": "50116", "revid": "512", "url": "https://eu.wikipedia.org/wiki?curid=50116", "title": "Santa Maria d'Ol\u00f3", "text": "Santa Maria d'Ol\u00f3 Kataluniako udalerria da, Moian\u00e8s eskualdean eta Bartzelonako probintzian kokatua. 66,18\u00a0km\u00b2-ko azalera du eta 2009ko urtarrilaren 1eko erroldaren arabera 1.086 biztanle zituen.\nBanaketa administratiboa.\nZortzi herritan banaturik dago:"}
{"id": "50117", "revid": "119347", "url": "https://eu.wikipedia.org/wiki?curid=50117", "title": "Santa Maria de Merl\u00e8s", "text": "Santa Maria de Merl\u00e8s Kataluniako udalerria da, Bergued\u00e0 eskualdean eta Bartzelonako probintzian kokatuta dagoena. 52,09\u00a0km\u00b2-ko azalera du eta 2009ko urtarrilaren 1eko erroldaren arabera 163 biztanle zituen.\nBanaketa administratiboa.\nBost herritan banaturik dago:"}
{"id": "50118", "revid": "42829", "url": "https://eu.wikipedia.org/wiki?curid=50118", "title": "Txatxarramendi", "text": "Txatxarramendi Sukarrieta ondoan dagoen uhartea da. 2,7 hektarea ditu eta Urdaibai paduraren erdialdean dago.\nDeskribapena.\n2'7 hektareatako azalera du Txatxarramendik. Uhartea eta lehorra zubi batek lotzen ditu eta itsasbehera denean hareaz inguratuta geratzen da. Artadi batek estaltzen du uhartea eta ipuruak ere badaude.\nHistoria.\nHegoaldean II. mendeko erromatarren kabotaje toki baten aztarnak aurkitu dira. \nXIX. mendearen amaieran eta XX. mendearen hasieran bainuetxeen inguruan turismogune bihurtu zen Sukarrieta. UIhartean ostatu bat eta itsaski biberoa eraiki ziren. Bainuetxea egon zen eraikinean AZTIren itsasoaren ikerketarako zentroa dago eta lorategi botaniko bat ere badu, 25 landare espezie dituena."}
{"id": "50121", "revid": "119347", "url": "https://eu.wikipedia.org/wiki?curid=50121", "title": "Oka (ibaia)", "text": "Oka ibaia Bizkaiko ibaia da. Oiz mendiaren magalean, Gorozika auzoko Zugastieta inguruan, jaiotzen da, 601 metroko altuera duen Goro\u00f1o, 1.035 metroko altuera duen Oiz, 563 metroko altuera duen Bizkargi eta 552 metroko altuera duen Arburun jaiotako zenbait erreken lotunean. Hegoaldetik iparralderanzko norabidean doa eta Gernikatik aurrera itsasadar bihurtzen da eta Urdaibaiko padura eratzen du. Mundakan itsasoratzen da. Guztira 17 kilometroko luzera du.\nMunduan zehar badaude izen bera duten beste ibaiak: Burgosko probintzian 70 kilometroko luzera duen Oca ibaia dago, Ebroren ibaiadarra dena; Errusian, berriz, Oka izeneko ibaia ere badago Volgaren ibaiadarra dena. Honek 1.495 kilometroko luzera du. Alexandrovkan jaio ondoren, Orel, Tula, Kaluga, Mosku, Riazan, Vladimir eta Nizhny Novgorod oblastak zeharkatzen ditu Nizhni Novgoroden hil arte.\nBere arroan Urdaibaiko padura dago, Unescok 1984an biosfera erreserba izendatu zuena. Bere joritasun naturala, eta batez ere ornitologikoak ezinbestekoa izan zen 1994an Hegaztientzako Babes Bereziko Eremu izendatua izateko eta Natura 2000 Sarean izateko. 1992an Espainiako Gobernuak Ramsarreko hitzarmenaren Garrantzidun Hezeguneen zerrendan sartu zuen.\nIbaiak bere 17 kilometroko luzeran ondoko herrietatik pasatzen da: Muxika, Gernika, Forua, Busturia, Murueta, Sukarrieta, Mundaka, Kortezubi, Gautegiz-Arteaga eta Ibarrangelu\nArroa.\nOka ibaiaren arroak 132 kilometro koadro ditu eta arro horretan 45.000 pertsona bizi dira. Arroaren goialdean Oiz inguruko mendietatik datozen zenbait erreka daude, nagusiak Oiz beratik, Arburutik eta Bizkargitik datozenak izanda. Erreka hauek baso sarriz beteriko ibar estuetatik isurtzen dituzte bere urak, intsinis pinuz inguratuak. Ekialdean dituzten maldak 250 metrotara ere heltzen dira. Zugaztieta ondoan errekek bat egiten dute ubide nagusian. Honek hondo harritsuaren gainetik egiten du Muxikara arteko bidea, urjauzi txikiak eginez.\nGernikara heldu baino kilometro gutxi aurrerago, eremua lau bihurtu eta ibilgua bihurria; hiribildu foraletik aurrera itsasadarra hasten da, marearen eragina bertaraino ailegatzen baita. Antzinean Gernikak ibai-portu bat izan zuen eta bertara itsasadarraren bokalean dagoen Mundakako portutik zetozen ontziak ailegatzen ziren. Ontzi hauek gaztelaniaz \"nadichuelo mercantil\" zuten izena. Okan, Gernika parean, ibai-portu bat izateak hiribildu bat eratzeko arrazoi nagusia izan zen, bere hiri-gutun dioen moduan:\nGernikaraino heldu baino lehen, Okak bere ezkerraldeko ertzean Ugarte edo Muxika errekaren urak jasotzen ditu, Bizkargi menditik datorrena, eta behin hiribildu forala pasata, Berrekondo errekarenak. Hau, ibaiaren ibaiadar nagusia dena, Oizetik dator. Ugaranera zuzenean isurtzen diren errekak ondokoak dira: Mape, Sollubetik (686 m) datorrena, eta Golako, Oka bezalaxe 15 kilometrokoa, ibaiburua Oitzen ere duena. Illuntzarren (727 m) sortzen dira Golako ibaiaren adar batzuk, Huarka eta Gaztiburu, besteak beste baita Omaerreka ere.\nIbaiaren eskuinaldean dagoen eremua kareharri hareatsuz osatutako lurrak dira eta Karst bat osatzen dute. Horrexegatik lurrazaleko urak urriak dira eta ibai eta errekak gehienetan lurrazpian heltzen dira Oka ibairaino, adibidez Omaerreka.\nItsasadarra sortzen den lekuan eremua aldatuz doa itsasoraino hurbildu ahala. Ibaiak sedimentuak jalkitzen ditu, ibilgua lohiz betetzen eta itsasoa hurbildu ahala putzuak eratuz. Estuarioan marearen kopuruan ibaiarena baino handiagoa da. Urak guztiz nahasten dira, nahiz eta askotan geruzapen txiki bat ere geratu daitekeen.\nItsasoaren jalkinak mareek eramak dira eta malda gutxiko estuario-ordokia sortzen dute (0,2 m/km Gernika eta Murueta artean). Kretazeoko kareharriak eta Triasikoko ofitak sedimentu hareatsuen artean urgaineratu eta haranaren atal batzuetan, Bekoa uhartearen parean tartean, ibilgua estutzen dute.\nGernika eta Murueta artean XX. mendearen hasieran ubide lerrozuzen bat eraiki zuten. Ubide honek bihurgunetsua oso zen antzinako ibilgua aldatu zuen. Bost kilometroko luzera duen ubide honek meandroak ezdeus bihurtu zituen. Antzinako ibilguen alde bietan zeuden padurak polderren bidez lehortu eta nekazaritza eta abeltzaintzarako lurzoruak lortu zituzten. Neguan eremu hauetan hegazti asko bizi dira.\nSedimentuek pixkanaka pixkanaka lokatzak sortzen dituzte eta, era berean, hauek, nahasketaren ondorioz, itsasadarreko bokala betetzen duten hareak. Oka ibaian honako hondartzak daude: Kanalape, Laidatxu, Laida, To\u00f1a eta Ondartzape. Eskuinaldean hondartza nagusia Laida da eta ezkerraldean, berriz, Mundaka eratu zuten.\nItsasadarraren ahoan Izaro uhartea dago, Hotzarri eta Potorro-harri gertuko harkaitzekin uhartedi bat osatzen duena. Lehen Antzora lurmuturrak uhartea eta kontinentea elkartzen zuen baina egun ubide hareatsu batek biak banatzen ditu.\nLurzoruaren erabilera.\nArroko lurzoruek nekazaritza eta abeltzaintza eta basoko erabilera dute batez ere. Goialdean basoko erabilera nagusia, pinudi eta eukalipto-ustiategiak nagusiak izanik. Behealdean, berriz, nekazaritza eta abeltzaintzari ekiten diete. Inguruko herrietan edozein motako industriak daude: metalurgia, ontzigintza, kimika, kontserbagintza eta abar.\nUrdaibaiko Biosfera Erreserbaren barnean dagoenez, Okako arroaren erabilpenak Erabilpenerako eta Kudeaketarako Egitamu Gidariak onartuak dira. Lehendabizikoz 1993an argitaratua, Egitamu Gidaria 2003an berregin zuten. Egitamu honen helburua \"erreserbaren, eta bereziki, lurrazaleko eta lurrazpiko uren ekosistema multzoa eta jatorrizko landaretza multzoa babestea eta berreskuratzea eta Urdaibaiko Biosfera Erreserbaren lurzoru ez urbanizagarria behar bezala erabil dadin ahalbidetzea\" da.\nIngurumena.\nLandareria.\nUrdaibai inguruan dagoen landareria batez ere atlantiarra da. Nagusiak dira larreak, hariztiak, baso hostotsuak eta batez ere hazkunde arina duten konifera-sailak (\"pinus radiata\" edo \"insignis\"). Kostaldean, ostera, kantauriar baso gehiago daude, artediak eta gurbitzak nagusiak izanik. Guztira 615 landare-espezieak zerrendatu dituzte, non 318 ornodun-espezie bizi diren, horietatik 245 hegaztiak direnak.\nLandareria arroaren ingurugiroen arabera aldatuz doa. Uraren gazitasuna, eremuaren ezaugarriak, orientazioa eta beste eragilek landareria nagusia zein den izateko zerikusia dute. Arroaren goialdean, pinu eta eukalipto-sail komertzialez gain, atlantiar baso (gaztainondoak, haritzak eta lizarrak) eta baso sarrien (haltzak, lizarrak, astigarrak eta zumarrak) tarteak daude. Sarritan sahatsak ere iksu ditzakegu. Paduretan, ostera, landareria nitrofilo, belarkara eta zuhaixka-erakoa da. Itsasotik gertu, itsasgorak urpean gelditzen dituen eremuetan, gazitasuna itsasoaren bezalakoa da eta harea eta lohizko lurzoruetan sastraka (\"zostera noltii\") ohikoa da. Materia organikoa duten lohizko lurzoruetan \"spartina maritima\" agertzen da. Mareak gutxitan urez bete duen eremuetan, ihiak eta lezkak daude eta urrunago dauden lekuetan \"elymus\" generoko landareak.\nErdialdeko arroa atlantiar larrez beteta dago, gizakiak sortua gehienetan. Eskualdeko eraikin nagusia baserria da eta nekazal erabilerak inguruko larre, baso eta padurei ondasun ekologikoa ematen die. Hala ere, epeka epeka nekazal lanak utzi eta ingurumena okerrera egiten ari da, pinuak landatzeri ekiten dutelako.\nFauna.\nOka eta bere ibaiadarren uretan arrain eta urlehortar espezie ugari bizi dira. Landareak moduan, ibilguaren kokapenaren arabera, aldatuz doaz. Goialdean amuarraina, mazkar arantzagabea, aingira, zarbo arrunta eta ezkailua bizi dira; erdialdean barbo eta loina arrunta agertzen dira, bokalea geroz eta hurbilagoa izan oparoagoak direnak; itsasadarrean zarbo arrunta, lazuna, platuxa latza eta aingirak arruntak dira.\nUrlehortarrak ingurumenaren egoera eta gizakiak zanpatuta daude. Hala eta guztiz ere, arrabioak, uhandre marmolaireak, apoak, baso-igel gorriak, zuhaitz-igel arruntak, iberiar baso-igelak edo eskinko hiruhatzak topatu ditzakegu.\nUgaztunen egotea ere nabaria da, bai txikiak eta baita handiak ere. Desagertzeko zorian dagoen ur-ipurtatsa inportantea da, baita babestuta dauden muxar grisa, ipurtatsa edo basakatua ere. Eskualdean untxiak, katajinetak, lepazuriak, ur-satitsuak, basurdeak eta orkatzak ere bizi dira. Noizbehinka baserri batetik ihes egindako amerikar bisoi bat ere topatu daiteke.\nFaunarik nabarmenena, ostera, hegazti-fauna da, izan ere, fauna honek bultzatu zuen eremuaren babesa. Erreserba Europa eta Afrika arteko migrazio-ibilbidearen barnean dago eta bertan aterpea bilatzen dute hegazti askok. Gainera, badaude arroa erabiltzen duten espezie sedentario eta udaldikoak ere. Azken hauek bertan egiten dute bere habia.\n2002an, 2003an eta 2004an Urdaibai-hegaztiak elkarteak egindako eraztunketa-txostenetan, guztira 89 espezieko 6.785 espezimeni eraztuna ipini zioten. Urtekarietan, berriz, 200 espezie izendatuak izan dira. Nabarmenenak lertxun hauskara, mokozabal zuria, ubarroi handia, aliota handia, lertxuntxo txikia eta martin arrantzalea dira.\nIbaiaren kutsadura.\nAdministrazio publikoek oraindik ere ez dituzte betetzen Europar Batasunaren 91/271 Zuzentaraua eta hura betearazteko Espainiako 11/1995 Errege Dekretua. Hiriguneetako hondakin urak tratatzeari buruzko bi lege horietan zehaztuta dago hondakin ur guzti-guztiak bildu eta araztu egin behar zirela 2006ko urtarrilaren 1erako. Hala ere, oraindik araztu gabe isurtzen dira hirigunetako eta \u2014neurri txikiagoan\u2014 industriako hondakin urak Oka ibaiaren arroan."}
{"id": "50129", "revid": "119347", "url": "https://eu.wikipedia.org/wiki?curid=50129", "title": "Santa Eug\u00e8nia de Berga", "text": "Santa Eug\u00e8nia de Berga Kataluniako udalerria da, Osona eskualdean eta Bartzelonako probintzian kokatuta dagoena. 7\u00a0km\u00b2-ko azalera du eta 2009ko urtarrilaren 1eko erroldaren arabera 2.231 biztanle zituen."}
{"id": "50130", "revid": "1545", "url": "https://eu.wikipedia.org/wiki?curid=50130", "title": "Parisko Bake Biltzarra (1919)", "text": "Parisko Bake Biltzarra Lehen Mundu Gerrako herrialde garaileek eratutako biltzarra izan zen, garaitutakoekin bake-hitzarmenak ados zitzaten. Bilerak 1919ko urtarrilaren 18an hasi ziren, eta, geldiuneak geldiune, 1920ko urtarrilaren 21 arte iraun zuten. Hogeita bederatzi herrialdetako diplomatikoak bildu ziren, bakoitzak bere eskaerak zituela, baina erabaki nagusiak \"Lau Handiek\" hartu zituzten: AEBetako Woodrow Wilson, Erresuma Batuko David Lloyd George, Frantziako Georges Clemenceau eta Italiako Vittorio Orlando. Alemaniako eta Errusiako ordezkaririk ez zen gonbidatu parte hartzera.\nNegoziazioek Europako hiru inperioen amaiera ekarri zuten: Alemaniarrarena, Austria-Hungariarrarena eta Otomandarrarena. Alemania, gainera, gerraren erruduntzat hartu zen, eta, horren ondorioz, kostu guztiak ordaintzera kondenatu zuten. Halaber, Europan estatu berriak agertzea ahalbidetu zen: Txekoslovakia eta Jugoslavia sortu ziren, eta Polonia birsortu. Woodrow Wilsonen ekimenez, Nazioen Liga eratu zen, munduko nazioen arteko gatazkak modu baketsuan konpon zitezen.\nBake-hitzarmenak herrialdez herrialde sinatu ziren:"}
{"id": "50131", "revid": "512", "url": "https://eu.wikipedia.org/wiki?curid=50131", "title": "Santa Eul\u00e0lia de Riuprimer", "text": "Santa Eul\u00e0lia de Riuprimer Kataluniako udalerria da, Osona eskualdean eta Bartzelonako probintzian kokatua. Antzinean udalerri honek \"Santa Eul\u00e0lia de Riumerder\" izena izan zuen. 13,8\u00a0km\u00b2-ko azalera du eta 2008an 1.004 biztanle zituen."}
{"id": "50132", "revid": "119347", "url": "https://eu.wikipedia.org/wiki?curid=50132", "title": "Santa Eul\u00e0lia de Ron\u00e7ana", "text": "Santa Eul\u00e0lia de Ron\u00e7ana Kataluniako udalerria da, Vall\u00e8s Oriental eskualdean eta Bartzelonako probintzian kokatuta dagoena. 14,2\u00a0km\u00b2-ko azalera du eta 2009ko urtarrilaren 1eko erroldaren arabera 6.802 biztanle zituen."}
{"id": "50133", "revid": "512", "url": "https://eu.wikipedia.org/wiki?curid=50133", "title": "Santa Fe del Pened\u00e8s", "text": "Santa Fe del Pened\u00e8s Kataluniako udalerria da, Alt Pened\u00e8s eskualdean eta Bartzelonako probintzian kokatuta dagoena. 3,40\u00a0km\u00b2-ko azalera du eta 2009ko urtarrilaren 1eko erroldaren arabera 389 biztanle zituen."}
{"id": "50134", "revid": "336", "url": "https://eu.wikipedia.org/wiki?curid=50134", "title": "Helena Berruezo", "text": "Helena Berruezo Valencia (Iru\u00f1ea, 1956ko maiatzaren 12a) PSNko politikaria da.\nAdministraria ogibidez, politikagintzan Euskadiko Ezkerraren eskutik hasi ondoren, 1989an PSNn sartu zen. Alderdi horrekin, Iru\u00f1eko zinegotzia izan da (1999-2003) baita Nafarroako Parlamentuko kidea (2003-2007). Juan Jose Lizarberekin PSNko zuzendaritza batzarrean aritu zen. 2006an Ahotsak-ek idatzitako \"Bakearen aldeko manifestua\" sinatu zuen Helena Berruezok."}
{"id": "50135", "revid": "119347", "url": "https://eu.wikipedia.org/wiki?curid=50135", "title": "Santa Maria de Corc\u00f3", "text": "Santa Maria de Corc\u00f3 Kataluniako udalerria da, Osona eskualdean eta Bartzelonako probintzian kokatuta dagoena. 61,8\u00a0km\u00b2-ko azalera du eta 2009ko urtarrilaren 1eko erroldaren arabera 2.293 biztanle zituen.\nBanaketa administratiboa.\nLau herritan banaturik dago:"}
{"id": "50137", "revid": "336", "url": "https://eu.wikipedia.org/wiki?curid=50137", "title": "Francisco Borda Garde", "text": "Francisco Javier Borda Garde (Larrasoa\u00f1a, 1940ko martxoaren 6a) UPNko politikaria da.\nHainbat enpresatan lan egin ondoren, \"Independientes de Esteribar\" taldearen izenean Esteribarko alkatea izan zen 1995etik 2011ra. 1995en UPNn sartu zen. Legegintzaldia hasita, 2004an, Nuria Iturriagagotia ordezkatu zuen Nafarroako Parlamentuan."}
{"id": "50138", "revid": "512", "url": "https://eu.wikipedia.org/wiki?curid=50138", "title": "Artesa de Segre", "text": "Artesa de Segre Kataluniako udalerria da, Noguera eskualdean eta Lleidako probintzian kokatuta dagoena. 175,89\u00a0km\u00b2-ko azalera du eta 2009ko urtarrilaren 1eko erroldaren arabera 3.869 biztanle zituen.\nSegre ibaiak udalerria zeharkatzen du, izenak iradokitzen duen moduan."}
{"id": "50139", "revid": "119347", "url": "https://eu.wikipedia.org/wiki?curid=50139", "title": "Aspa", "text": "Aspa Kataluniako udalerria da, Segri\u00e0 eskualdean eta Lleidako probintzian kokatuta dagoena. 10,20\u00a0km\u00b2-ko azalera du eta 2009ko urtarrilaren 1eko erroldaren arabera 269 biztanle zituen."}
{"id": "50140", "revid": "336", "url": "https://eu.wikipedia.org/wiki?curid=50140", "title": "Luis Casado", "text": "Luis Casado Oliver (Tutera, 1963ko abuztuaren 21) UPNko politikaria da.\nZaragozako Unibertsitatean Enpresa Zientziatan lizentziaturik, Tuteran etxeko loteria-administrazioan lan egiten zuen. UPNn 1984an eman zuen izena. Alderdi horren eskutik Tuterako udalean 1991n sartu zen, eta 2003an alkate bihurtu zen, Luis Campoy alderdikidearen lekua hartuta. 2007ko hauteskundeetan berriro lortu zuen alkatetza. Nafarroako Parlamentuan 2003-2007ko legegintzaldian aritu da."}
{"id": "50141", "revid": "512", "url": "https://eu.wikipedia.org/wiki?curid=50141", "title": "Les Avellanes i Santa Linya", "text": "Les Avellanes i Santa Linya Kataluniako udalerria da, Noguera eskualdean eta Lleidako probintzian kokatuta dagoena. 103\u00a0km\u00b2-ko azalera du eta 2009ko urtarrilaren 1eko erroldaren arabera 467 biztanle zituen.\nBanaketa administratiboa.\nLau herritan banaturik dago:"}
{"id": "50143", "revid": "512", "url": "https://eu.wikipedia.org/wiki?curid=50143", "title": "Baix Pallars", "text": "Baix Pallars Kataluniako udalerria da, Pallars Sobir\u00e0 eskualdean eta Lleidako probintzian kokatuta dagoena. 129,41\u00a0km\u00b2-ko azalera du eta 2009ko urtarrilaren 1eko erroldaren arabera 413 biztanle zituen.\nBanaketa administratiboa.\nHogeita zortzi herritan banaturik dago:\nUdaletxea Gerri de la Salen dago."}
{"id": "50144", "revid": "512", "url": "https://eu.wikipedia.org/wiki?curid=50144", "title": "Barbens", "text": "Barbens Kataluniako udalerria da, Pla d'Urgell eskualdean eta Lleidako probintzian kokatuta dagoena. 7,6\u00a0km\u00b2-ko azalera du eta 2009ko urtarrilaren 1eko erroldaren arabera 892 biztanle zituen."}
{"id": "50145", "revid": "336", "url": "https://eu.wikipedia.org/wiki?curid=50145", "title": "Miren Ega\u00f1a Deskarga", "text": "Miren Ega\u00f1a Deskarga (Iru\u00f1ea, 1957ko irailaren 14a) euskal herritar politikaria da.\nIruindarra izanda ere, gurasoengatik Oronoz-Mugairi herriarekin lotura estua dauka. Nafarroako Unibertsitatean Geografian lizentziaturik, Nafarroako Gobernuko itzultzailea da ogibidez.\n1978an poliziak hildako German Rodriguez iruindarraren adiskidea (\"Sanfermines 78\" dokumentalean, Miren Ega\u00f1a lekukotzat elkarrizketatu zuten), 1980an etakidea izatea leporatuta atxilotu zuten, eta bost urte eman zituen espetxean. Geroago Herri Batasuneko mahaikide izan zen, eta alderdi horren eskutik Iru\u00f1eko zinegotzi izan zen 1991-1995 bitartean. Herri Batasuna 1995ean utzi zuen, eta Aralarren sartu zen. Alderdi horrekin Nafarroako parlamentaria izan da 2003-2007ko legegintzaldian."}
{"id": "50146", "revid": "512", "url": "https://eu.wikipedia.org/wiki?curid=50146", "title": "La Baronia de Rialb", "text": "La Baronia de Rialb Kataluniako udalerria da, Noguera eskualdean eta Lleidako probintzian kokatuta dagoena. 145,03\u00a0km\u00b2-ko azalera du eta 2009ko urtarrilaren 1eko erroldaren arabera 279 biztanle zituen.\nBanaketa administratiboa.\nHamaika herritan banaturik dago:"}
{"id": "50147", "revid": "69297", "url": "https://eu.wikipedia.org/wiki?curid=50147", "title": "Patxi Vila", "text": "Francisco Javier \"Patxi\" Vila Errandonea (Bera, Nafarroa, 1975eko urriaren 11 - ) euskal txirrindulari ohia da. 2001. urtean hasi zuen profesional arteko ibilbidea iBanesto.com taldean.\nPalmaresa.\nAmateurra.\n1998\n1999\n2000\nProfesionala.\n2001\n2002\n2006\n2008"}
{"id": "50148", "revid": "336", "url": "https://eu.wikipedia.org/wiki?curid=50148", "title": "Jose Luis Etxegarai", "text": "Jose Luis Etxegarai Andueza (Lesaka, 1947ko azaroaren 8a) EAJko politikaria da.\nELA eta EAJko (1987tik) kidea da. Lesakako alkatea 19 urtez izan da. 2003-2007 legegintzaldian Nafarroako Parlamentuan aritu da. EAJ EArekin batera aurkeztu zen arren, parlamentuan bereizi ziren eta EAJ talde mistora igaro zen."}
{"id": "50149", "revid": "69297", "url": "https://eu.wikipedia.org/wiki?curid=50149", "title": "\u00cd\u00f1igo Cuesta", "text": "I\u00f1igo Cuesta L\u00f3pez de Castro (Villarcayo, Burgos, Espainia 1969ko ekainaren 3a - ) txirrindulari espainiarra da. 1994. urtean hasi zuen profesional arteko ibilbidea Euskadi taldean. Profesionaletara pasa baino lehen arabako Caf\u00e9s La Brasile\u00f1a-Manik taldean izan zen.\nPalmaresa.\nAmateurretan.\n1992\n1993"}
{"id": "50150", "revid": "336", "url": "https://eu.wikipedia.org/wiki?curid=50150", "title": "Evelio Gil", "text": "Evelio Gil Zardoya (Ribaforada, 1970eko apirilaren 3a) UPNko politikaria da.\nUPNn aritu da beti Evelio Gil. Ribaforadako zinegotzia izan zen 1996-1999 bitartean, UPNko gazteriaren presidentea 1997tik 2000 arte, eta 1999-2003 zein 2003-2007ko legegintzaldietan Nafarroako Parlamentuan aritu da."}
{"id": "50151", "revid": "6327", "url": "https://eu.wikipedia.org/wiki?curid=50151", "title": "Evelio Gil Zardoia", "text": ""}
{"id": "50152", "revid": "336", "url": "https://eu.wikipedia.org/wiki?curid=50152", "title": "Rafael Gurrea", "text": "Rafael Gurrea Indurain (Irunberri, 1940ko ekainaren 10a - Iru\u00f1ea, 2021eko otsailaren 23a) UPNko politikaria eta irakaslea izan zen. 2003 eta 2007 artean Nafarroako Parlamentuko lehendakaria izan zen.\nIbilbidea.\nIrunberrin, Arma\u00f1anzasen edo Iru\u00f1ean aritu zen Rafael Gurrea irakasle. Hala ere, 1990ean eszedentzia eskatu zuen politikagintzan buru belarri jardun ahal izateko.\nNolanahi ere, bere ibilbide politikoa lehenago hasi zen, 1974an, Burlatako alkatea izan baitzen. Bere lehendabiziko alderdia UCD izan arren, berehala UPNra jo zuen. Nafarroako parlamentaria 1979tik izan da. Bere une politikorik garrantzitsuena 1996 eta 2003 bitartean etorri zen, Nafarroako presidenteordea eta Predidentetza, Barne nahiz Tokiko Administrazio sailburua izan zenean. 2003-2007ko legegintzaldian, Nafarroako Parlamentuko burua izan zen."}
{"id": "50155", "revid": "6327", "url": "https://eu.wikipedia.org/wiki?curid=50155", "title": "GARA", "text": ""}
{"id": "50156", "revid": "105290", "url": "https://eu.wikipedia.org/wiki?curid=50156", "title": "1976ko Alemaniako Sari Nagusia", "text": "1976ko Alemaniako Sari Nagusia urte horretako Abuztuaren 1ean ospatu zen N\u00fcrburgring zirkuituan."}
{"id": "50157", "revid": "105290", "url": "https://eu.wikipedia.org/wiki?curid=50157", "title": "1975eko Alemaniako Sari Nagusia", "text": "1975ko Alemaniako Sari Nagusia urte horretako Abuztuaren 3an ospatu zen N\u00fcrburgring zirkuituan."}
{"id": "50158", "revid": "56334", "url": "https://eu.wikipedia.org/wiki?curid=50158", "title": "Miguel Izu", "text": "Miguel Jos\u00e9 Izu Belloso (Iru\u00f1ea, 1960ko ekainaren 22a) nafar legelari eta IUN-NEBko politikaria da.\nNafarroako Unibertsitatean zuzenbidean doktoratuta eta UNEDen Politika Zientzietan lizentziatuta, abokatu eta geroago Nafarroako administrazioaren funtzionario aritu da. Administrazio Zuzenbidearen irakaslea izan da.\nPolitikagintzan, aitaren eraginarengatik Alderdi Karlistan hasi zen 1976 eta 1988 bitartean. Nafarroako Ezker Batuan 1993an sartu zen. Iru\u00f1eko zinegotzia eta Iru\u00f1erriko Mankomunitateko burua 1995etik 1999 arte izan zen. 2003-2007ko legegintzaldian Nafarroako Parlamentuko kidea izan da.\nHainbat liburu idatzi ditu:"}
{"id": "50159", "revid": "1150", "url": "https://eu.wikipedia.org/wiki?curid=50159", "title": "Iru\u00f1erriko Mankomunitate", "text": ""}
{"id": "50160", "revid": "336", "url": "https://eu.wikipedia.org/wiki?curid=50160", "title": "Leopoldo Ja\u00e9n Sobrino", "text": "Leopoldo Jaen Sobrino (Elizondo, 1960ko maiatzaren 12a) UPNko politikaria da.\nArizkunen zerrategia baten jabea da Leopoldo Jaen. Politikagintzan 1999 sartu zen, Baztanen UPNko zerrendaburua izan zenean. Nafarroako Parlamentuan 2003-2007ko legegintzaldian aritu da."}
{"id": "50162", "revid": "119347", "url": "https://eu.wikipedia.org/wiki?curid=50162", "title": "Hortzetako eskuila", "text": "Hortzetako eskuila hortzak garbitzeko erabiltzen den tresna da.\n\"American Dental Association\"en arabera, hortzetako lehenengo eskuila enperadore txinatar batek sortu zuen 1498an. Hezurrezko kirtena eta txerri-ilez eginiko zurdak zituen. Hala ere, XVII. mendera arte ez zen oso arrunta Mendebaldean. Gainera, Europan, txerri-ilezko eskuilen ordez askoz bigunagoak ziren zaldi-ilezkoak nahiago zituzten.\nHortzetako eskuila nylonezkoak.\n1938an Du Pontek nylonezko zurdak zituzten hortzetako eskuilak merkaturatu zituen. Material sintetiko hau animalien ileak baino askoz higienikoagoa da, ez du infekziorik sortzen eta. Hala ere, hasierako nylonezko eskuilak oso desatseginak ziren, eta 1950eko hamarkadara arte Du Pontek ez zituen nylon bigunezko eskuilak merkaturatu.\nHortzetako eskuila elektrikoak.\n1959an Squibb Pharmaceuticalek hortzetako lehenengo eskuila elektrikoa aurkeztu zuen. Geroxeago, General Electricek kablerik gabeko eta pilaz elikatutako eskuila elektrikoa sortu zuen.\n1987an Interplak hortzetako eskuila elektriko birakorra merkaturatua izan zen."}
{"id": "50163", "revid": "56334", "url": "https://eu.wikipedia.org/wiki?curid=50163", "title": "Alfredo Jaime", "text": "Alfredo Jaime Irujo (Iru\u00f1ea, 1942ko maiatzaren 22a) UPNko politikaria da. Iru\u00f1eko alkatea izan zen 1991-1995 bitartean.\nPolitikan 1979tik aritu da. UPNn sartu baino lehen (1983an) UCDko kidea izan zen. Nafarroako Parlamentuan batez ere egin du lan, baina ezagunagoa da Iru\u00f1eko alkatea izateagatik. Izan ere, postu horretan ziharduela, polemika mikatza izan zuen Juan Cruz Alli orduko Nafarroako Presidentearekin. Allik, 1994an, iradoki zuen Jaimek hirigintza arloan jokabide maltzurrak izan zituela. UPNn barneko ikerketa batzorde batek ebatzi zuen Jaime errugabea zela. Baina eragindako egonezinak, azkenean, Allik UPN uztea eta CDN alderdi berria eratzea ekarri zuen."}
{"id": "50164", "revid": "69297", "url": "https://eu.wikipedia.org/wiki?curid=50164", "title": "Banesto (txirrindularitza taldea)", "text": "Banesto 1989an Espainian sortutako txirrindularitza taldea zen - Reynolds taldearen lekukoa hartu zuen - eta 2004 arte iraun zuen Banestoren babeslearekin. Jos\u00e9 Miguel Echavarri eta Eusebio Untzue euskaldunak izan ziren taldearen zuzendariak.\n2004an \"Illes Balears\" taldeak hartu zuen lekua. Lehen urtea (2004) \"Banesto-Illes Balears\" izenarekin eta hurrengo urtean Caisse d\u00b4Epargne-rekin.\nPerico Delgado, Miguel Indurain, Frantziako Tourraren garaile - Indurainek bost alditan - Chaba Jim\u00e9nez, Santi Blanco, Julian Gorospe, Jean-Fran\u00e7ois Bernard, Armand de las Cuevas, Txente Garc\u00eda Acosta, Jose Luis Arrieta, Abraham Olano, Alex Z\u00fclle, Manolo Beltr\u00e1n, Francisco Mancebo, Juan Miguel Mercado edo Denis Menxov izan dira talde honetan partu hartu duten txirrindulariak."}
{"id": "50166", "revid": "1150", "url": "https://eu.wikipedia.org/wiki?curid=50166", "title": "Miguel Fla\u00f1o Bezunartea", "text": ""}
{"id": "50167", "revid": "6327", "url": "https://eu.wikipedia.org/wiki?curid=50167", "title": "Hortzeskuila", "text": ""}
{"id": "50168", "revid": "499", "url": "https://eu.wikipedia.org/wiki?curid=50168", "title": "Ibanesto (taldea)", "text": ""}
{"id": "50172", "revid": "119347", "url": "https://eu.wikipedia.org/wiki?curid=50172", "title": "Bassella", "text": "Bassella Kataluniako udalerria da, Alt Urgell eskualdean eta Lleidako probintzian kokatuta dagoena. 70,25\u00a0km\u00b2-ko azalera du eta 2009ko urtarrilaren 1eko erroldaren arabera 252 biztanle zituen.\nBanaketa administratiboa.\nBederatzi herritan banaturik dago:"}
{"id": "50173", "revid": "58701", "url": "https://eu.wikipedia.org/wiki?curid=50173", "title": "Bausen", "text": "Bausen Arango udalerria da, hizkuntzaz eta kulturaz Okzitanian eta administrazioz Katalunian eta Lleidako probintzian kokatutakoa. 17,72\u00a0km\u00b2-ko azalera du eta 2009ko urtarrilaren 1eko erroldaren arabera 63 biztanle zituen.\nBanaketa administratiboa.\nHiru herritan banaturik dago:"}
{"id": "50174", "revid": "512", "url": "https://eu.wikipedia.org/wiki?curid=50174", "title": "Belianes", "text": "Belianes Kataluniako udalerria da, Urgell eskualdean eta Lleidako probintzian kokatuta dagoena. 15,8\u00a0km\u00b2-ko azalera du eta 2009ko urtarrilaren 1eko erroldaren arabera 589 biztanle zituen."}
{"id": "50175", "revid": "69297", "url": "https://eu.wikipedia.org/wiki?curid=50175", "title": "Manuel Lloret", "text": "Manel Lloret Zaragozi (Muro d'Alcoi, 1981eko abuztuaren 4a -). 2005ean txirrindularitza profesionalean debutatu zuen Comunidad Valenciana taldearekin.\nPalmaresa.\n2003\n2006\n2007\n2008\n2009"}
{"id": "50177", "revid": "69297", "url": "https://eu.wikipedia.org/wiki?curid=50177", "title": "David Mu\u00f1oz Ba\u00f1\u00f3n", "text": "David Mu\u00f1oz Ba\u00f1\u00f3n (Elx, Alacanteko probintzia, Espainia, 1979ko ekainaren 9a -). 2001ean txirrindularitza profesionalean debutatu zuen KELME-Costa Blanca taldearekin.\nPalmaresa.\n2002\n2005\n2006"}
{"id": "50178", "revid": "69297", "url": "https://eu.wikipedia.org/wiki?curid=50178", "title": "Eladio S\u00e1nchez", "text": "Eladio S\u00e1nchez Prado (Castro Urdiales, Kantabria, Espainia, 1984ko uztailaren 12a -). 2006an txirrindularitza profesionalean debutatu zuen Liberty Seguros taldearekin.\nPalmaresa.\n2004\n2005\n2008"}
{"id": "50179", "revid": "56334", "url": "https://eu.wikipedia.org/wiki?curid=50179", "title": "Javier Ram\u00edrez", "text": "Javier Ram\u00edrez Abeja (Carmona, Sevillako probintzia, Espainia, 1978ko martxoaren 14a -). 2004an txirrindularitza profesionalean debutatu zuen Liberty Seguros taldearekin. Koroa Hirukoitzaren garailea den Alberto Contadorren entrenamendu kidea eta lagun pertsonala da.\nPalmaresa.\n2002\n2003\n2008\n2012"}
{"id": "50180", "revid": "336", "url": "https://eu.wikipedia.org/wiki?curid=50180", "title": "Aurelia Lumbreras", "text": "Aurelia Lumbreras I\u00f1igo (Sesma, 1958ko urtarrilaren 19a) PSNko politikaria da.\nZaragozako Unibertsitatean Zuzenbidean lizentziaturik, Lizarrako bulego batean eta UGT sindikatuan abokatu lan egin zuen. 1996an PSNn sartu zen, eta 2003-2007ko legegintzaldian Nafarroako Parlamentuan aritu zen. 2004an, PSNn barnan Juan Jose Lizarbe eta Carlos Chiviteren arteko lehian, lehenengoaren alde egin zuen."}
{"id": "50183", "revid": "336", "url": "https://eu.wikipedia.org/wiki?curid=50183", "title": "Jes\u00fas \u00c1ngel Mendaza", "text": "Jesus Angel Mendaza Marrodan (San Adrian, 1955eko maiatzaren 7a) UPNko politikaria da.\nBanco de Bilbao eta Euskadiko Kutxan lan egin ondoren, 1999an UPNk eskatu zion San Adriango alkatetegaia izan zedin, nahiz eta garai horretako alkatea, Emilio Ruiz (PSN), bere koinatua zen. Alkatetzan 1999-2003 bitartean aritu zen Jesus Angel Mendaza, baina 2003an postua Emilio Ruizen eskuetara itzuli zen. Mendaza 2003-2007ko legegintzaldian, San Adriango udalean oposizioburuaz gain, parlamentaria ere izan zen."}
{"id": "50184", "revid": "69297", "url": "https://eu.wikipedia.org/wiki?curid=50184", "title": "Rodrigo Garc\u00eda Rena", "text": "Rodrigo Garc\u00eda Rena (Miajadas, C\u00e1ceres, Espainia, 1980ko otsailaren 27a-). 2005ean txirrindularitza profesionalean debutatu zuen Kaiku taldearekin.\nPalmaresa.\n2004\n2006\n2007"}
{"id": "50185", "revid": "58701", "url": "https://eu.wikipedia.org/wiki?curid=50185", "title": "Sagarrondo", "text": "Sagarrondoa (\"Malus domestica\") sagarrak ematen dituen fruta-arbola da.\nOrain dela 15.000 urte inguru sortu zela uste da, Kaukaso aldean. Europara erromatarrek ekarri zuten. Jatorri amerikarreko barietateak badaude ere, kontinente hartan kolonizatzaileen bitartez nagusiki zabaldu zen sagarrondoa. Gaur egun 1.000 barietate baino gehiago daude, espezie artean egin diren nahasteen ondorioz.\nErabileraren arabera, lau sagarrondo-mota bereizten dira: jateko sagarrak ematen dituztenak, sagardotarakoak, makatz edo basatiak (mentu-oin gisa erabiliak) eta apaingarriak. Sagarrondo kultibatuak (jateko eta sagardotarako sagarrak ematen dituztenak eta apaingarriak), oro har, txertatu egin ohi dira, eta sagarrondo-barietate desberdinak nahiz mentu-oinak hibridazioz lortzen dira.\nSagar mota bakoitzak duen itxuraren, ahogozoaren, heltzen den garaiaren, edo zabaldu zen lekuaren arabera, izen asko eta oso desberdinak hartu izan ditu euskaraz: \"udare \"edo \"madari-sagarra, urdin-sagarra, San Juan-sagarra, San Ignazio-sagarra, Santio-sagarra, Errezil-sagarra, Azpeiti-sagarra, ibarbi-sagarra, gazi-handia, mandaka, geza-zuria, garratxa, errege-sagarra, golden sagarra,\" besteak beste. Lehen ezagutzen ziren zenbait mota ez dira inon aurkitzen eta beste batzuk, berriz, desagertzeko arriskuan daude.\nEzaugarriak.\nHosto erorkorreko zuhaitz txikia da: 2-10 m garai izan daiteke.\nAdaburu zabala du sagarrondoak, eta adar asko ditu.\nZurtoina \u2013 Azala.\nEnbor zuzena, leuna eta grisa -zeharka zartatua\u2500 du sagarrondoak.\nHostoak.\nSagarrondoaren hostoak obalatuak edo eliptikoak dira, eta meheki horzdunak. Txortena luzea dute.\nLoreak.\nLoratzea apirilean edo maiatzean izaten da.\nLoreak \u2500zuriak edo arrosak\u2500 korinbotan elkartuta daude, eta hostoak baino lehen sortzen dira.\nFruituak.\nSagarrondoaren fruitua \u2500sagarra\u2500 pomo motakoa da.\nMunduan gehien kultibatzen den fruitua da sagarra.\nHabitata.\nGaur egun, klima epeleko hainbat herrialdetan kultibatzen dira sagarrondoak.\nEuskal Herriko lurralde hezeetan dugun fruta-arbolarik ugariena eta hedatuena da sagarrondoa.\nGaur egun, sagastiak utziegiak daude Euskal Herrian \u2500ez dira behar bezala zaintzen\u2500: sagarrondoetan, askotan, mihurak sortzen dira \u2500landare bizkarroiak\u2500, eta hori utzikeriaren adierazlea da.\nErabilera.\nSagarrondoaren zura gogorra eta erresistentea da, eta, hori dela eta, ebanisterian eta zurgintzan estimatua. Zuraren kolore arrea eta ehundura fina dela eta, oso preziatua da tailatzeko.\nSutarako ere egur ona du sagarrondoak.\nSagarrek garrantzi handia dute giza elikaduran, eta gordinik, konpotan, zukuan edo sagardo moduan kontsumi daitezke.\nErreferentziak.\nArtikulu honen edukiaren zati bat Botanika.wikispaces.com webgunetik hartu da, CC BY-SA 3.0 lizentziapean."}
{"id": "50186", "revid": "512", "url": "https://eu.wikipedia.org/wiki?curid=50186", "title": "Rodrigo Garcia (argipena)", "text": "Rodrigo Garc\u00eda izan daiteke:"}
{"id": "50187", "revid": "336", "url": "https://eu.wikipedia.org/wiki?curid=50187", "title": "Jos\u00e9 Miguel Nuin", "text": "Jose Miguel Nuin Moreno (Iru\u00f1ea, 1968ko abenduaren 30a) IUN-NEBko politikaria da.\nEkonomia eta Enpresa Zientziatan lizentziaturik eta irakaslea ogibidez, 1995etik 2007 arte, hiru legegintzalditan, Nafarroako Parlamentuko kidea izan da Ezker Batuaren eskutik, non 1989n sartu zen. Parlamentuan alderdiko bozeramaile izendatu zuten 1997an. CCOO sindikatuko kidea ere bada 1992z geroztik."}
{"id": "50188", "revid": "336", "url": "https://eu.wikipedia.org/wiki?curid=50188", "title": "Milagros Oreja", "text": "Milagros Oreja Arraiago (Areso, 1952ko apirilaren 1a) CDNko politikaria da.\nZaragozako Unibertsitatean Medikuntzan lizentziaturik, Tuteran eta Iru\u00f1ean (Bideko Amaren Ospitalean) mediku lan egiten du, digestio-aparatuaren arloan. Politikagintzan Areson hasi zen, non herriko zinegotzia 1983-1987 eta 1995etik aurrera izan den Aresoarrak taldearekin. CDNn 1995ean sartu zen, eta 2003-2007ko legegintzaldian foru parlamentaria izan zen."}
{"id": "50189", "revid": "1150", "url": "https://eu.wikipedia.org/wiki?curid=50189", "title": "Milagros Oreja Arrayago", "text": ""}
{"id": "50192", "revid": "69477", "url": "https://eu.wikipedia.org/wiki?curid=50192", "title": "Bideko Amaren Ospitalea", "text": ""}
{"id": "50194", "revid": "119347", "url": "https://eu.wikipedia.org/wiki?curid=50194", "title": "Ezozi (Soraluze)", "text": "Ezozi Soraluzeko udalerria osatzen duten auzoetako bat da, ipar-mendebaldean kokatutakoa."}
{"id": "50195", "revid": "145351", "url": "https://eu.wikipedia.org/wiki?curid=50195", "title": "Euskal Herriko demografia", "text": "Euskal Herriko demografiak estatistikoki aztertzen ditu Euskal Herriko lurraldeetan bizi den biztanleriaren egitura eta dinamika, bai eta hura zehazten duten prozesuak ere: ugalkortasuna, hilkortasuna eta migrazioa (emigrazioa eta immigrazioa) lurralde horretan. \nEuskal Herriko egungo biztanleria.\nGaindegiak bildutako datuen arabera, 2020an Euskal Herrian 3.193.513 pertsona bizi ziren. Horietatik, herena pasatxo Bizkaian, bostetik bat Gipuzkoan, ia beste horrenbeste Nafarroa Garaian, hamarretik bat Araban, eta zerbait gutxiago Ipar Euskal Herrian (xehetasunak beheko taulan).\nEuskal Herriko biztanleriaren adin-piramideak \"perretxiko\" forma du. Belaunaldi ugariena 1958-1979 artean jaiotakoek osatzen dute, \"baby boomer\" direlakoek. 1980tik aurrera jaiotza kopuruak behera egin zuenez, berriz, piramideren oinarria estututa ageri da. Gazteen urritasun hau, hein batez, leundu egin da beste herrialdeetatik lan-adinean iritsi diren biztanleekin, baina migrazioa ez da iritsi belaunaldien arteko desoreka berdintzera.\n2014an, euskal herritarren %\u00a072,8 dira bertan jaioak. Kanpoan jaiotakoen arteko gehienak Frantzian eta Espainian sortu dira (%\u00a018,6), eta beste tokiren batean jaio dira %\u00a08,6. 2019ko Gaindegiaren datuek azaleratu zutenez, Euskal Herriko biztanleen laurdena kanpoan jaioa da; are, Ipar Euskal Herrian, % 43 izatera heltzen dira. Hego Euskal Herrian, berriz, % 29 jaio dira herrialdetik kanpora.\nBost biztanletik lauk (%\u00a079k) erdara dute lehen hizkuntza. Horien artean %\u00a074,1ek gaztelania edo frantsesa dute lehen hizkuntza, eta %\u00a04,9k beste hizkuntzaren bat. Horien artean 34 hizkuntza antzeman dituzte inkesta egileek. Euskara lehen hizkuntza duten herritarrak %\u00a015,6 dira, eta euskara eta beste bat edo beste batzuk %\u00a04,6. Euskara edo gaztelania eta frantsesa ez den beste hizkuntza bat dakiten gehienek (%\u00a085,2) erabiltzen dute hizkuntza hori senide edo herrikideekin. Beste %\u00a09,9k erabili nahiko lukete. Euskal herritar gehienak eremu pribatuan norbere kultura mantentzeko eskubidearen aldekoak dira (%\u00a093,2). Administrazioak kultura bat baino gehiago bultzatzearen aldekoak: %\u00a064,2. Hezkuntza sisteman bertan bizi diren kolektiboen hizkuntzek eta kulturek toki bat izan beharko luketela %\u00a056,3k babesten du. Euskal herritarren %\u00a080,2k uste dute migratzaileei gaztelania eta frantsesa jakiteko eskatu behar zaiela. Askoz gutxiago dira, berriz, euskara jakin behar dutela diotenen portzentajea: %\u00a053,2.\nEuskal Herrian identitate kolektibo nagusia euskal herritar eta espainiar edo frantziar sentitzen direnek osatutakoa da: %\u00a033,2. Gertutik jarraitzen die euskal herritar bakarrik sentitzen direnek osatutako multzoak (%\u00a028,6), eta atzerago dago soilik frantziar edo espainiar sentitzen direnek osatutako multzoa (%\u00a010,6). Euskal Autonomia Erkidegoan (EAE) euskal herritarra identitate \u00aberosoena\u00bb da. Nafarroa Garaian, nafar identitatea nagusia da (%\u00a026,4). Ipar Euskal Herrian, gehienak frantziar eta euskal herritar sentitzen dira: %\u00a053,6. Euskal Herriari buruz herritarrek duten pertzepzioan, %\u00a045,2ren ustez, Euskal Herria zazpi herrialdez osatua da. Beste %\u00a031,7ren ustez, berriz, EAEra mugatzen da.\nEuskal diaspora Euskal Herritik at bizi diren euskal herritarrek zein haien ondorengoek osatzen dute. Horietariko askok lotura berezia sentitzen dute euskaldunekiko edo Euskal Herriarekiko, diaspora honetako kide ugari hainbat belaunalditatik lurraldetik kanpo bizi badira ere. Euskal Herrian badaude mendeetan zehar sustraitu diren gutxiengoak, adibidez ijitoena.\nEuskal Herriko biztanleria XIX. mendetik XXI. mendera.\nXIX. mendetik XXI. mendera bitartean Euskal Herriko biztanleria hirukoiztu egin da, 1900ean milioi bat inguru izatetik 2006an hiru milioi izatera igarota. Hazkunde hori, ordea, ez da proportzio eta erritmo berean gertatu Euskal Herriko lurralde guztietan. Herrialde industrializatuenetan, eskulan beharrak eraginda, bertako biztanleria finkatu eta Euskal Herritik kanpoko populazioa iritsi zen XX. mendean zehar. Hala, industrializazioa zabaldu ahala, goraldi izugarria izan zuen Bizkaiko eta Gipuzkoako biztanleriak, eta, modu apalagoan, baita Arabakoak eta Nafarroa Garaikoak ere. Ipar Euskal Herrian, aldiz, ez zen hein bereko industrializaziorik gertatu, baina Lapurdin, batez ere zerbitzu sektorearen inguruan, biztanleria haziz joan zen. Ez zen hala gertatu nekazaritzak pisu handiagoa zuen Nafarroa Beherean eta Zuberoan: biek biztanleria galdu zuten XIX. mendetik XXI. menderako tartean. Izatez, beste euskal herrialdeetako nekazari eremu askotan ere populazioak behera egin du azken mendean.\nBiztanleria espazioaren antolamendurako funtsezko eragile gisa ezagutzera iristeko elementuak.\nBiztanleriaren azterketa geografikoaren arazoak: biztanleria eta lurraldea Euskal Herrian.\nBiztanleria geografiaren ikuspegitik aztertzea gauza berri samarra da. Gizataldeek lurraldean nola dauden banatuta aztertzeari dagozkion alderdi jakin batzuk izan ezik, giza geografia tradizionalak ez du, gaur egun azterketa geodemografikoetan aztertu ohi diren gai nagusietarik batere kontuan izan. Izan ere, geografoari gehiago interesatu izan zaio gizataldeek lur azalean izan duten portaeraren ondorioak -nekazaritza, industria, zerbitzuak edo hirigintza\u2014 aztertzea, paisaia antzaldatu duten giza eragileak -hau da, gizataldea bera- sakon aztertzea baino.\nBiztanleria aztertzen hasi ziren lehenengo geografoen artean Zelinsky eta Pierre George dira aipagarrienak. Espainiako estatuan, bestalde, aipagarriak dira gizataldeak espazioan nola banatzen diren aztertu duen Vil\u00e0 i Valent\u00edren lanak. Gaur egun ere, Bielza de Ory, Puyol, Vinuesa, Abell\u00e1n eta beste geografo batzuk gizataldeak eta haiek espazioarekin dituzten harremanak aztertzen ari dira. Hego Euskal Herrian aipagarriak dira Ferrer Regales eta Precedo Ledoren azterlanak. Lan horiek gehienek Nafarroako lurraldeko biztanleria dute aztergai, baina Nafarroakoa baino geografi eremu zabalagoetako gizataldeei buruzko azterlanak ere egiten dituzte, hiriko gizataldeei buruzkoak gehienbat. Euskadin Ruiz Urrestarazu eta Galdos Urrutia geodemografiari buruzko gorabeherak, Arabako herrietakoak gehienbat, aztertzen dihardute. Ipar Euskal Herrian, bestalde, Iparraldeko aldaketa ekonomiko eta sozialak aztertzen dituen Laborderen lanak dira aipagarrienak.\nBiztanleriaren banaketa geografikoan dauden desberdintasunak bi faktoreren ondorio dira, alegia, izadi eta giza faktoreen ondorio, hain zuzen ere. P. Labordek esaten duenez, biztanleriaren bilakaerak lurralde bateko historia ekonomikoa eta politikoa islatzen du. Izadi faktoreak (edo faktore fisikoak) direla eta, determinismoaren jarraitzaile izan gabe ere erraz ikusten da faktore horiek eragin handia dutela gizataldeen banaketan. Hala ere, gauza bat zehaztu behar da: faktore horren eragina askoz txikiagoa da ingurune naturala biztanleriak okupatua izateko egokia den edota garapen ekonomiko handia duten lekuetan, eta bi baldintza horiek ondo betetzen dira Euskal Herrian. Hala ere, gizataldeen banaketan eta haiek lurraldearekin duten harremanetan eragina duten faktore fisikoen artean bada bat guztien gainetik nabarmentzen dena: klima.\nGiza faktoreak, denboran zehar eragin duten neurrian faktore historikotzat har daitezkeenak, askoz erabakigarriagoak dira, bai biztanleri bilgune handien sorrera azaltzeko, bai jendeztaturiko eremuen jendeztatze maila desberdina azaltzeko ere.\nZelinskyren iritziz (1982) eremu bateko demografi egituraketan askoz eragin handiagoa dute eremu horretako ezaugarri ekonomikoek ezaugarri fisikoek baino. Izan ere, ezaugarri ekonomikoek zehazten baitute, hein handi batean, gizataldea inguruneko elementu fisikoen mende egotea, edo gizataldeak elementu horiek mendean hartzea. Harreman hori nolakoa den, baliabideen mendeko edo baliabideen gaineko bihurtzen da gizataldea. Lekuan-lekuan nagusi den ekonomi jardun eremu hura osatzen duten elementu fisikoei erantzuteko moduan moldatzen den bezala, geografi eremu jakin bateko gizataldearen banaketa ere ingurunearen ezaugarrien araberakoa izango da. Aurrerago, lan honetan bertan, biztanleriaren mugimendu naturaletan eta migrazio mugimenduetan eragina duten demografi gertaeretako bakoitzean parte hartzen duten faktoreei buruzko erreferentzia egiten da.\nEkonomiaren garapen mailak, beraz, garrantzi handiko eragina du biztanleriaren banaketan, eta banaketa hori, bide batez esanda, oso irregularra izaten da. Gizataldeak lurraldean zehar nola banatu diren jakitea ez da batere lan erraza; biztanleria alde batean ugari eta beste batean urri izateak faktore askorekin du zerikusia, eta faktore horiek espazioan nola lotzen diren erabateko eragina du banaketaren aniztasunean. Are gehiago, biztanleria organismo bizidun bat balitz bezala hartu behar da: dinamikoa, barne mugimendua duena, lekuz aldatzen dena, eta bere barne osaera ere aldatzen duena. Biztanleria, beraz, aldaketa sozialaren eta ekonomikoaren eragile ez ezik eremu jakin batean gertatzen diren gorabeheren hartzaile ere bada. Izan ere, lurralde bateko biztanleria baita lurralde horrek bere jardunak aurrera eramateko duen baliabide nagusia, bizi baldintzak hobetzeko etengabe ahaleginean diharduen elementua ere baden bezala.Ikuspegi horren arabera, beraz, bitara uler daiteke gizataldearen zentzua: batetik, gizartearen bilakaera eragiten duen motor gisa, eta, besterik, \u00abongizate estatu\u00bb delako horretan gero eta arreta handiagoa -hau da, gastu sozial handiagoa\u2014 eskatzen ari den karga sozial gisa. Gastu sozial hori biztanleriaren zenbait premia \u2014hezkuntza, osasuna, pentsioak, langabezi laguntza\u2014 asetzea eta haiei beste baliabide eta gizarte laguntza batzuk ziurtatzea helburu duten gastu publikoaren parte bezala hartu behar da.\nGizataldeen azterketa geografikorako lehenengo hurbiltze teoriko honen barnean, demografi trantsizioaren teoria aipatu behar da. Teoria hori ezagutzea oso interesgarria zaigu, industriari esker garatu diren eremuetako demografi prozesua azaltzeko balio baitu: eta horixe da hain zuzen ere Euskal Herriaren kasua. Trantsizio demografikoaren teoriak hauxe du helburu: gizatalde bat jaiotza, emankortasun eta heriotza indize handiak izaterik txikiak izatera igarotzen den prozesua azaltzea. Prozesu horretan bereizten diren hiru aldiez gainera, bada laugarren bat ere, aditu batzuek (Puyol, 1990) demografi inboluzioa deitzen dutena. Euskal Herriak, adibidez, demografi inboluzioa \u2014hazkunde natural negatiboa\u2014 du gaur egun, jaio baino jende gehiago hiltzen baita. Demografi inboluzioa, beraz, demografi eztanda kontzeptuaren alderantzizkoa da.\nLehenengo eta hirugarren aldiek antzekotasunak dituzte elkarrekin: hazkunde tasa txikia izatea, edo hazkundeak ez aurrera ez atzera egitea. Nabardura bat egin beharra dago, baina: lehenengo kasuan hazkundea jaiotza eta heriotza tasa handien ondorio da, eta hirugarrenean, berriz, jaiotza eta heriotza tasa txikien ondorio.\nOrobat ikus daiteke ere, teoria horren arabera, heriotza tasa jaiotza tasa baino lehenago hasten dela behera egiten, eta heriotza tasa aldatzea dela biztanleriaren hazkundearen eragile nagusia.\nBiztanleriaren azterketarako estatistika iturriak.\nBiztanleriaren banaketa aztertzeko hiru informazio iturri nagusi daude: Zentsuak eta Erroldak; Mugimendu naturalen Estatistikak; eta Migrazio Mugimenduen Estatistikak.\nEremu bateko biztanleen zerrenda eta ezaugarri nagusiak biltzen dituzten bi iturri estatistiko nagusiak Zentsua eta Errolda dira. Bakoitzaren ezaugarriak eta berezitasunak azaltzen hasi baino lehen, xehetasun batzuk eman beharrean gaude. Instituto Nacional de Estad\u00edstica delakoa (INE, 1945) da datuak biltzeaz, eta datuak landu ondoren aldizkari batean argitaratzeaz arduratzen den erakunde publiko ofiziala. Espainiako lehenengo Biztanle Zentsua 1857. urtean egin zen, eta hurrengo urtean argitaratu. 1981. urteaz geroztik, baina, Euskadin, Euskal Estatistika Institutua (EUS- TAT) da, INErekin elkarlanean, Erkidego honetako estatistika datuak biltzeaz, lantzeaz eta argitaratzeaz arduratzen dena. Demografiari buruzko informazio iturri nagusia, eta biztanleriaren banaketari buruzko xehetasun gehien ematen dituena, Zentsua da. Zentsua, beraz, funtsezko baliabidea da biztanleriari buruzko edozein azterketa geografikoan.\nBestalde, Udal Errolda, herritar guztien esku dagoen tresna bat da, administrazioari dagozkion zera guztietan fede ematen duena, eta udalerrietako biztanleen izenen zerrendaz gainera haien oinarri oinarrizko berezitasun batzuk ere biltzen dituena. Bien artean antzekotasun handiak daude, baina ezberdintasunak ere ez dira gutxi. Zentsuak biztanleriaren une jakin bati buruzko egoera islatzen du; Errolda, berriz, dokumentu dinamikoa da, lekualdaketak, ezkontzak, jaiotzak eta heriotzak direla eta, etengabe berritu eta eguneratu beharrekoa.\nZentsua hamar urtez behin berritzen da, eta Errolda, berriz, aipatu dugun eguneratu behar hori dela era, bost urtez behin. Batean zein bestean informazio eduki orokorra berdina bada ere, informazioa ez da berbera. Hau da, Espainiako estatu osorako galdetegia berdina da, baina Erroldak tokian tokiko edo lurralde jakin bati dagozkion xehetasunak bil daitezke. Zentsua sekretua da, eta zentsuko datuak denak batera eta osorik baino ezin dira argitaratu. Errolda, berriz, iturri estatistiko publikoa da, eta erroldako datuak banaka eta zatika ere eman daitezke. Errolda eguneratuta edukitzeko biztanleek helbide aldake- Bilboko hiria 1950eko hamarraldian. Atzealdean, Arriaga tak, ezkontzak, heriotzak eta abar jakinarazi antzokia. behar dituzte.\nBiztanleriaren Mugimendu naturalaren estatistikan jaiotza, ezkontza eta heriotza kopuruak biltzen dira, Erregistro zibilean bildurako datuen arabera. Estatistika hori 1861. urtean hasi zen osatzen. Beraz, harrezkeroztik gaur arterainoko demografi bilakaera eta gorabeherak ezagut daitezke.\nErregistro Zibilean indarrean dagoen 1957ko ekainaren 8ko Legeak honela dio bere lehenengo artikuluan: \u00abErregistro Zibilean pertsonen egoera zibilari buruzko gertaerak jasoko dira, eta baita legeak hala erabakitzen dituenak ere\u00bb. Erregistroan, beraz, jaioteguna, izen-deiturak, ausentzia edo heriotza adierazpenak, ezkontza, heriotza, eta abar jasotzen dira. Horrelako gertaera baten aurrean, herritarrak bertako Erregistro Zibilean eman behar du gertatutakoaren berri.\nBiztanleriaren Mugimendu Naturala da, migrazio mugimenduekin batera, biztanleri gorabehera orokorra zehazten duena. Jaiotzea zer den definitzerakoan gorabeherak daude. Kode Zibilaren 30. artikuluak jasotzen duen legezko kontzeptuaren arabera amaren sabeletik bereizita 24 ordu bizirik irautea da jaiotzea. Gaur egungo jaiotza estatistiketan erabiltzen den definizioan, berriz, bizirik jaiotako izakiarekin lotzen da jaiotza. Estatistikako Euskal Institutuak, berriz, biztanleriaren mugimendu naturalaren estatistikari dagokionez, zentzu biologiko hertsian hartzen du jaiotze terminoa: ernalketa gertatu eta 180 eguneko haurdunaldirik aurrera izakia, bizirik edo hila, amaren gorputzetik kanporatzea edo erauztea.\nJaiotza datuen bilketari dagokionez, 1981. urtean garrantzi handiko aldaketa bat gertatu zen. Jaiotza gehienak herri nagusietako edo hiriburuetako osasun zentroetan izaten direnez, leku horietan oso jaiotza kopuru handiak erregistratu ziren 1981. urtea arte. Baina urte hartatik aurrera ama bizi den udalerrian erregistratzen da jaiotza.\nEzkontza, berriz, bi pertsona senar-emazte bihurtzen diren ospakizuna, elizkizuna edo prozedura gisa definitzen da. Estatistikako Euskal Institutuak, bestalde, honela definitzen du heriotza: izaki bizi baten biziaren behin betiko etena jaio ondoko edozein unetan.\nMigrazio Mugimenduen estatistikak biztanleek lurraldean zehar egiten dituzten lekualdaketak erregistratzen ditu. Estatistika sail horiek ematen duten informazioari esker Euskal Herriaren demografi egoeraren duela gutxiko bilakaera azal daiteke. Hain zuzen ere, migrazio saldo osoaren bitartez lurraldean bizilekuz aldatzeak eragin dituen etorreren eta joanen arteko diferentzia adierazten da.\nEstatistikako Euskal Institutua 1988. urteaz geroztik ari da Euskal Autonomia Erkidegoaren urtez urteko migrazio mugimenduen estatistika egiten.\nAurreraxeago, migrazio mugimenduei buruzko atalean, sakon eta astiro aztertuko dugu gai hau. Azterketa horretara iritsi baino lehen, baina, gauza bat aipatu beharrean gaude: oinarrizko bi migrazio kontzeptu bereizten direla \u2014migrazioa bizilekuz aldatzea bezala ulertuta betiere\u2014, eta, gainera, mugimendu horiek barnekoak zein kanporakoak izan daitezkeela, Euskal Herria osatzen duten lurraldeen administrazio barrutiaren barnean edo handik kanpora gertatzen diren. Emigratzea Euskal Herriko bizitoki batetik Euskal Herriaz kanpoko beste batera joatea edo migratzea da. Migratzea, berriz, Euskal Herriaz kanpoko udalerri batetik Euskal Herriko batera bizitzera etortzea.\nEuskal Herriko gizataldeak aztertzeak badu arazo berezi bat, baina. Izan ere, Euskal Herriko lurraldea bi estaturen artean banatuta dago: Ipar Euskal Herria eta Hego Euskal Herria. Administrazio eskualdeen banaketa, beraz, desberdina da alde batean eta bestean. Are gehiago, Lapurdi, Nafarroa Beherea eta Zuberoako Lurralde Historikoek ere ez dute administrazio eskualde autonomorik osatzen. Iparraldea osatzen duten udalerriak hamasei kantonamendutan bilduta eta Pirinio Atlantikoen Departamenduaren barnean sartuta daude. Eta hala, demografi azterketetarako irizpide desberdinak erabiltzen baitira, aztergai den eremuaren mugak eta Lapurdi, Nafarroa Beherea eta Zuberoak osatzen duten lurraldearenak ez dira gehienetan bat etortzen. Georges Viers azterlariak hiru eremu handitan banatzen du Ipar Euskal Herria: Kosta, Mendia eta Muinoak. Estatistikako eta Ekonomi Azterketetarako Institutu Nazionalak, berriz, banaketa desberdinak egin izan ditu: batzuetan Euskal Kosta eta Barnealdeko Euskal Herria bereizi izan ditu; beste batzuetan, berriz, deituriko zatitan banatu izan du lurraldea; are gehiago, Pirinio Atlantikoen Departamendu osoa hiri multzotan banatu izan du, eta Iparralde osoa Baionaren barnean sartu.\nZentsoak egiteko maiztasuna ere desberdina da Frantzian. Frantziako estatuak ez ditu maiztasun jakin baten arabera egiten zentsuak: hartarako baliabide ekonomikorik badago, egiten da. XX. mendearen bigarren erdian urte hauetan egin dituzte zentsuak: 1954,1962,1968,1975,1982 eta 1990ean.\nBiztanleria eta biztanle banaketa.\nBiztanleriaren banaketari buruzko geografi azterketetan lurralde bati dagozkion indize eta balio kuantitatibo adierazgarriak beste geografi eremu zabalagokoekin alderatu behar dira. Demografi azterketei buruzko kopuruak ez dira, berez, oso argigarriak, handik atera daitezkeen informazioak edo azalpenak mugatuak baitira. Baina beste geografi eremu zabalagoko kopuruekin alderatuz gero, askoz ekarpen aberatsagoa egiten digute.\nHorra hor, adibidez, esaten ari garenaren argigarri gisa, biztanle dentsitatearen kontzeptua, erlatibotasun \u00f1abardura duena. Biztanle dentsitatea garrantzizko demografi adierazleetako bat baldin bada, duen erkaketa izaeragatik da horrela, lurralde jakin bateko biztanle kopurua eta lurralde horren eremua harremanetan jartzen dituelako, alegia.\nGizakiak lur azala nola okupatu duen aztertzean, argi ikusten da lurralde batean ustiatzeko moduko ekonomi baliabideak egoteak edo ez egoteak baldintzatu dutela gizataldeen banaketa. Okupatutako eremuaren antolaketa, beraz, gizakiaren oinarrizko beharrak asetzea helburu zuten natur baliabideen ustiaketaren eta eraldaketaren arabera egin da. Hala ere, baliabideen ustiaketa, gizakiak eremua okupatzearen ondorio dena, taldeka egiten da, gizatalde gisa, eta, beraz, baliabideen ustiaketa eta eremuaren okupazioa zer neurritaraino egiten den, gizataldearen tamainak, gizaki kopuruak, baldintzatzen du hein handi batean. Izan ere, gizataldea handiagoa edo txikiagoa izan, asetu beharreko premiak ere handiagoak edo txikiagoak dira, eta orobat handiagoa edo txikiagoa ere eremu hori ustiatzeko eta behar bezala antolatzeko lan indarra.\nLan honek gizakiak lurraldean nola banatzen diren du aztergai, baina azterketa horren barnean garrantzizko bereizketa bat egin behar da: batetik, biztanleak lurraldean banatuta dauden era aztertzen da, eta, bestetik, biztanleen ezarpenak banatuta dauden era. Bigarren kontzeptu horrek zerikusi handiagoa du espazioarekin, ezarpenak nola antolatzen diren, hiri ala landa paisaia eratuko baita.\nKonparaketa hauek egitean kontuan hartu beharrekoa da, batetik, espazioak ez direla ez homogeneoak ez uniformetasunez okupatuak, eta, bestetik, pertsonen premiak eta bizi mailak desberdinak direla.\nAurrera jarraitu baino lehen, kontzentrazioa eta sakabanaketa kontzeptuak argitu beharrean gaude, biztanleriari eta herriari dagokienez, betiere. Biztanleria zenbat eta homogeneoago banatu lurraldean orduan eta sakabanatuagoa dagoela esaten da. Herri bat, berriz, zenbat eta ezarpen gehiago izan eremu banako bakoitzeko, orduan eta sakabanatuagoa dago. Alderantzizko kasuetan biztanleri eta herri kontzentrazioaz hitz egiten da.\nLeku bateko biztanle banaketa era askotara egin izan da, tokian tokiko ingurunearen eta faktore historiko eta sozioekonomikoen arabera. Giza ezarpenak aldatu egiten dira, baina iraganeko ezaugarriak gordetzen dituzte sarritan.\nEuskal Herrian, hiru eratara egin izan da biztanle banaketa:\nBiztanleria banatzeko era horiez gainera, hiri hiriak diren biztanleri guneak aipatu behar dira: biztanle kopuru handia dute; betetzen duten funtzioa dela eta, eragin eremu handi baten erdigune dira, eta eremu hori hornitzeaz arduratzen dira; eta bigarren eta hirugarren sektoreetako jardunak erakartzen eta antolatzen dituzte.\nBiztanleria banatzeko era horren barnean, banaketa homogeneoa dutenak -Gipuzkoako lurraldean, esaterako\u2014, eta horiek baino polarizatuagoak daudenak -Ipar Euskal Herriko lurraldeetan\u2014 bereizten dira. Polarizazioaren muturreko kasua, baina, Gasteiz da, Arabako biztanleria osoaren %80 han baita kontzentratuta.\nEuskal Herriko demografi bilakaeraren aldiak.\nDemografi prozesu zaharra.\nHistorian zehar ikusi ahal izan denez, ekonomiaren aldaketekin batera demografi joeren aldaketak izan dira. Hori dela eta, demografi bilakaera bi aldi nagusitan bereiz daiteke: lehenengo aldiak oso luze iraun du -gizakiaren bilakaeraren %89a hartzen du-, demografi hazkunde motela izatea du ezaugarritzat, eta lehenengo iraultzak eta ekonomi berrikuntzek mugatu dute. Bigarren aldia, berriz, oso-oso laburra da, eta Industri Iraultzatik datozen ekonomi aldaketak eta bizi kalitatearen hobekuntzak eraginda, demografi hazkunde ikaragarria izatea du ezaugarria.\nEremu jakin bateko demografiaren bilakaera ez da ez lineala ez homogeneoa; aitzitik, etengabeko gorabeherak ditu, biztanleriaren bilakaeran eta karakterizazioan eragina duten faktore anitzen ondorioz. Hala ere, XX. mendean ditu mendebaldeko Europak, eta Euskal Herriak ere bai, noski, demografi aldaketa nagusiak, garai horretan izan baitzuen industrializazioak hazkunde betea, eta horrek eragin zuen, hain zuzen ere, benetako demografi iraultza.\nHala, bada, Euskal Herriko biztanleriaren bilakaera aztertzeko bi aldi nagusi bereizi dira:\nDemografia zaharretik demografia modernora igarotzea ez da bat-bateko gauza. Trantsizio aldi bat dago tartean. Hego Euskal Herriko kostaldeko lurraldeek XVIII. mendearen erdialdean izan zuten trantsizio aldia. Garai hartako zirkunstantzia ekonomikoek agerian uzten zuten iristear zegoen \u00abiraultza demografikoa\u00bb delakoa, gaur egungo demografi aldiaren barnean. Araban eta Nafarroan, berriz, demografi ziklo batetik besterako bidea bat-batekoa izan da, eta duela gutxi gertatu da, XX. mendearen bigarren aldian, hain zuzen.\nAzterketa honen gaia biztanlerian -biztanleria, era batera edo bestera antolatua duen lurraldean finkatzen eta banatzen den elementu plurala den bezainbatean- eragina duten faktoreak aztertzea bada ere, Euskal Herriko demografiaren historiaren azaleko ikuspegia ematea komeniko litzateke. Izan ere, gaur egungo biztanleriaren egoeraren ezaugarriak mendez mende garatu den demografi prozesu baten ondorio baitira. Are gehiago, ez bakarrik demografiaren ikuspegitik, baita lurraldearen ikuspegitik begiratuta ere, kontuan hartu behar da gaur egungo paisaia gizakiak belaunaldiz belaunaldi ingurunean izan duen eraginaren emaitza dela.\nJ. Nadalek esaten duen bezala, demografi ziklo zaharraren ezaugarri nagusia hilkortasun tasa handia izatea da, izurriteek eta janari urritasunak bat egiten baitzuten aldian behin nolabaiteko normaltasun demografikoko urteetan pilatutako giza gehiegia deuseztatzeko.\nBiztanleriaren lehenengo zenbaketak Elizak egin zituen; XIV. mendekoak dira lehenengo eliz erregistroak, jaiotza, heriotza eta ezkontzekin zerikusia zuten gertaerak gordetzen zituztenak. Askoz geroagokoak dira Aranda, Floridablanca eta Godoyren zentsuak. Egiaz, XVIII. mendearen erdialdea arte, aipaturiko eliz erregistroak dira demografi azterketak egiteko dauden informazio iturri bakarrak. Iturri horien baliotasuna, baina, zalantzazkoa da, are gehiago garai hartan datuak biltzeko izango ziren oztopoak kontuan hartuta, biztanle kopuruaren gutxi gorabeherako estimazioak baitira. XVIII. mendearen bigarren erdian egin ziren lehenengo Zentso Ofizialak, biztanleriaren kontularitza helburu zuten dokumentazio iturri egokiak. Arestian aipatu ditugun zentsoez ari gara: Arandarena (1768), Floridablancarena (1787) eta Godoyrena (1797).\nXIX. mendean, demografi ezaugarri modernoez egindako lehenengo Biztanle Zentsua agertu baino lehen, Polizi Zentsua egin zen 1825. urtean, hala hola egin ere. Zentsuak askoz fidagarriagoak izan ziren 1870. urtean Erregistro Zibila sortu zenez geroztik. Erregistro hori biztanleriaren mugimendu naturalarekin zerikusia zuten datu guztiak gordetzeaz arduratuko zen.\nInformazio iturrien fidagarritasuna gorabehera, eta biztanleriaren hazkundeak mendez mende oztopoak (izurriteak, goseteak eta gerrak) besterik izan ez zituenean, XVIII. mendeak nolabaiteko birsorkuntza edo demografi eztanda eragin zuen, nabarmena Hego Euskal Herrian. Iparraldean, aldiz, biztanle kopuruak behera egiten segitzen zuen. Donibane Lohizunek, adibidez, 5.000 bat biztanle zituen XVIII. mendearen erdialdean, eta erdia baino ez handik ehun urtera.\nAitzitik, XIX mendeak hazkunde orokorra ekarri zuen, ez homogeneoa hala ere, ez denboran ez espazioan. Hazkundea nabarmena izan zen Ipar Euskal Herrian mendearen lehen berrogeita hamar urteetan. XIX. mendearen bigarren erdiko demografi gainbeheraren arrazoia 184lean Espainiako muga Ebrotik Bidasoara aldatzeak izan zituen ondorio kaltegarrietan bilatu behar da. Hego Euskal Herrian demografi hazkundea mendearen erdialdean hasi zen Bizkaian eta Gipuzkoan. Araban eta Nafarroan, berriz, hazkundea ez zen XX mendean aurrera egin arte hasi.\nKontuan eduki behar da Ipar Euskal Herriko hilkortasun eta jaiotza tasak lehenago jaisteak hazkunde demografiko nabarmena eragin zuela XIX. mendearen lehenengo erdian. Hegoaldean, berriz, bestelakoa zen egoera, penintsulako biztanleen artean sekulako sarraskia eragiten ari ziren izurrite gogorrak zirela eta. Hego Euskal Herrira 1850 ondoko urteetan sartu zen izurriteak, adibidez, %5erainoko hilkortasun tasak eragin zituen.\nEz dago demografi aldi zahar honi buruzko jaiotza eta hilkortasun tasen datu sailik. Hala ere, arrazoibide logiko batek jaiotza tasak oso handiak behar zutela pentsarazten du: %40 ingurukoak, eta are handiagoak ere. Kontuan hartzen badugu ezein hazkunde demografikorako eragozgarri gogorrak diren faktoreak izanda ere \u2014izurriteak, emigrazioak, gerrak eta abar\u2014, biztanle kopuruak denboraldi horretan pixkana-pixkana baina etengabe gora egin zuela, ondorioa argia da: jaiotza tasak handia beharko zuen nahitaez.\nDemografi aldi zahar horretan zehar jende askok alde egin behar izan zuen Euskal Herritik. Emigrazioa biztanleriaren eta baliabideen arteko oreka hauskorra hautsi izanaren ondorio zen. Izan ere, biztanle kopuruak gora egiten zuenero Euskal Herriko lurraldea \u2014urria eremuan nola biziraupenerako aukeratan\u2014 ez baitzen gauza bere ekoizpen ahalmena handitzeko eta, beraz, handitzen ari zen eskaria asetzeko. Biztanleak, horrenbestez, kanpora joan beharrean aurkitzen ziren. Orduko ekonomia nekazaritzan oinarritzen zen, biziraupenerako nekazaritzan; lur sailak txikiak ziren, eta etekin urrikoak; eta, gainera, lurraren transmisiorako zuzenbide sistemak maiorazkoari baino ez zion mesede egiten.\nHego Euskal Herriko emigrazioaren jomuga tradizionala Ameriketako kontinentea izan da, garai jakin batzuetan izan ezik -Errekonkista eta gero, adibidez, Gaztela eta Andaluzia jendeztatzera joan ziren euskaldunak-. Ameriketara joandakoek helburu bat zuten: aberastea.\nIpar Euskal Herriko lurraldeetatik Ameriketarako migrazio mugimendua ere Hegoaldekoetatik bezain handia izan zen. Euskaldunak Iparraldetik irtetea bultzatu zituen arrazoietako bat Hego Ameriketako espainiar koloniek izan zuten aurrerapen handia da. Aurrerapen horrek jende asko erakarri zuen, batez ere joateko debekua kendu zenez geroztik. Goyhenetxeren arabera \u00abAmeriketako errepublika burujabe gazteak 1830ean edo hasiko ziren Iparraldeko jendea hartzen\u00bb. Emigrazioa masa fenomeno bat izan zen, eta oso zaila da, ezinezkoa dela ez esateagatik, benetan zenbat joan ziren jakitea, emigratzaileetako asko eta asko klandestinitatean joan baitziren. Goyhenetxek berak dioenez, proportzioz askoz jende gehiagok emigratu zuen Ipar Euskal Herritik Hego Euskal Herritik baino; 1825-1900 bitartean 100.000 euskaldun eta biarnotar joan zirela kalkulatu zuen. Goyhenetxeren arabera, migrazioak era askotako kausak izan zituen: Iraultzak eta Inperioaren gerrek, adibidez, erabateko hondamendia eragitea kostaldean eta itsas merkataritzan. Beste kausetako bat euskal erakunde juridikoak deuseztatzea zen.\nHorrek bete-betean jo zituen ondorengoaren errejimena eta familiaren ondarearen batasunaren jarraipena. XVIII. mendearen bukaerako Ondorengotza Legeak, nekazaritza ondarearen berdintasunezko banaketa agintzen duena, desoreka eragin zuen berriz ere biztanleriaren eta nekazaritza baliabideen artean. Nekazaritza ustiategien ezaugarri fisikoak eta ekonomikoak zirenak izanda, ustiategiak zatitu beharrak haien errentagarritasuna kaltetu zuen, eta, hala, familiako lurrak saldu eta bertan behera utzi behar izan ziren. Horrenbestez, euskaldunaren ohiturazko zuzenbidea, gizakiak bere ingurunean egindako ekintzaren mendetako esperientzian oinarritua, bigarren tokian geratu zen.\nIndustrializazioak, gainera, lur sail txikiko nekazariari errenta osatzeko behar beharrezkoa izaten zitzaion artisautza pixkana desagertzea ekarri zuen. Zenbaiten ustez migrazioen beste eragile nagusietako bat Iraultzaren eta karlistaldien ondoren aduanak Ebrotik Bidasoara aldatzea izan zen. Horrek Iru\u00f1earen eta Baionaren arteko trukea ez ezik inguru horren guztiaren arrakasta ekonomikoa galarazi zuen.\nLaborderen iritziz, XIX. mendearen azkeneko hamarraldietan Ipar Euskal Herritik Hego Ameriketara joaten ziren gehienak oso gazteak ziren, 21-23 urte artekoak, eta horietarik heren bat nekazariak eta bi heren artisauak edo merkatariak ziren. Emigratzaile saldo horietarik hiru laurdenak baino gehiago Argentinara joan ziren. Hau da kontrolaturiko emigratzaile kopurua: 1875. urtea arte, 1.000 lagunetik gora urteko; 1881. urtea arte 450-650 lagun urteko; handik aurrera, emigrazio prozesua motelduta, 400 lagun baino gutxiago.\nBaina ozeanoaz haraindiko emigrazio mugimenduak ez ezik lurralde barnekoak ere baziren, herritik hirira zihoazenenak alegia. Baionako Merkataritza Ganbararen 1867-1868 bitarteko Nekazaritza Zentsuaren arabera, lurralde barneko emigrazioak ozeanoaz haraindirakoak baino jende gehiago mugitu zuten: mugimenduen %53 1861-1870 bitartean, %60 1870-1880 bitartean, eta %73 1886-1895 bitartean.\nEgia esan, eta Labordek ongi adierazten duen bezala, mugimendu horiek izatearen arrazoietako bat lurrak biztanleria osoa elikatzeko adinako ahalmena ez izatea da, biztanle kopuruak landa inguruneak eskaintzen dituen baliabideak gainditzen baititu. Izan ere, eskaintzaren eta eskariaren arteko indar erlazioaren eskema sinplearen bidez azal daitekeen arazoa da hau. Hala, biztanleriaren soberakin natural handia dela eta, nekazaritza ekoizpena handituz gero ere, berehala xahutzen da. Kontuan hartu behar da XIX. mendean kilometro koadro bakoitzeko batez besteko biztanle kopurura 100dik gorakoa zela eta ustiategiak txikiak zirela. Gainera, arestian aipaturiko Ondorengotza Legea indarrean jarri eta gero, ustiategi horien ekonomi bideragarritasuna asko urritu zen. Hau guztia honela laburbil daiteke:Emigrazioa lurralde orekarako ezinbestekoa balitz bezala agertzen da, batez ere Ipar Euskal Herriko mendialdean eta barnealdeko lekurik behartsuenetan, baina bertan gelditzen direnen bizi maila eta bizi kalitatea ez da halere handitzen. Ipar Euskal Herriko barnealdeak bere biztanleriaren %15 galdu zuen 1851-1876 bitartean, eta %6 1876- 1901 bitartean. Aitzitik, kostaldeko eta Aturri ibaiaren bokaleko biztanle kopurua %5 eta %26 handitu zen, hurrenez hurren.\nDemografi prozesu berria. Industrializazioaren garrantzi erabakigarria Euskal Herriaren hazkunde demografikoan.\nXIX. mendearen bigarren erditik aurrera jaiotza tasak behera egin zuen, Bilbo aldean izan ezik, jende gazte asko baitzen han, Bilbon, industrian lan egitera etorria. Euskal Herriko jaiotza tasa, dena den, %30etik gorakoa zen. Bi dira jaiotza tasak behera egitearen arrazoi nagusiak: haurren hilkortasun tasa handiak emakumezkoen kopurua murriztearen ondorioz emankortasun tasak behera egitea, eta gizonezkoak borrokaz borroka ibiltzearen ondorioz ezkontza tasak ere behera egitea.\nGonz\u00e1lez Portillak oso ondo azaldu zuen egoera: \u00ab1877-1900 bitartean Bilboko itsasadarrean industria eta meatzaritza zabaltzeak herritik industriagune berri horietara bultzatu zuen jende asko, gazteak batez ere, 16-40 urte artekoak. Inguru horretako jaiotza tasa izugarri handitu zen, eta urte gutxiren buruan Espainiako eta Bizkaiko jaiotza tasak gainditu zituen. Jaiotza tasa handitzearen arrazoi nagusia emakumezkoaren ezkon adina txikitzea izan zen; emankortasun tasak gora egin zuen...\u00bb.\nHilkortasunak, bestalde, handia izaten jarraitu zuen XIX. mendean zehar. Mendearen bukaeran hasi zen behera egiten, osasuna zaintzea helburu zuten neurriak (higienea eta) biztanleen artean zabaldu zirenean. Neurri horiei eta elikaduraren hobekuntzari esker jaitsi zen hein handi batean haurren hilkortasun tasa.\nHorrenbestez, behera egiten ari ziren jaiotza tasa handiei oso hilkortasun tasa handiak kontrajartzean, lurraldearen hazkunde naturala oso txikia da, are negatiboa ere zenbait urtetan. Hala ere, biztanleria handituz doa etengabe, honako arrazoi hauengatik: emankortasun tasa handia da, pertsonen batez besteko bizi itxaropena handitzen doa, eta migrazio prozesuek, berriz, pixkana-pixkana, XX. mendera hurbildu ahala, garrantzia galtzen dute.\nEuskal Herriaren hazkunde demografikoa eragotzi duen faktore nagusietako bat migrazioa izan da. Migrazioak, halere, sekulako garrantzia izan du Euskal Herriko biztanleriaren gorakadan, industrializazioak erakarrita iritsi ziren etorkinen bitartez. Migrazio mugimenduek, beraz, eragin bikoitza izan dute: negatiboa eta positiboa, Euskal Herriko historiaren zer garai eta zer eremu aztertzen den.\nIndustrializazioa da, dudarik gabe, Euskal Herriko demografi portaerak aldarazi zituen eragile nagusia. Gaur egungo egoera demografikoaren erantzule zuzena izateaz gainera, trantsizio demografikoa esaten zaiona sortu duen elementua da. XIX.-XX. mendeetan industri guneetan gertatu zen trantsizio demografiko horrek jaiotza eta heriotza tasa handiko demografi maila batetik jaiotza eta heriotza tasa txikiko beste maila batera igarotzea ekarri zuen (lehenbizi hilkortasun tasa murrizten da, eta jaiotza tasa ondoren).\nHitz gutxitan esateko, industrializazioak gainerako faktore sozioekonomiko guztiak sintetizatzen ditu. Euskal Herrian, adibidez, industrializazioak langile premiak aldatu zituen, eta horrek migrazio mugimendu handia eragin zuen, Espainiako estatuko landa ingurune behartsuenetatik Euskal Herriko industriaguneetara. Bestalde, azkeneko hamarkadetan osasun, laguntza eta gizarte alorretan bideraturiko aurrerapen zientifikoei esker, hilkortasun tasak behera egin zuen, eta eskueran jarri ziren jaiotza kontrolerako bitarteko eraginkorrak. Esan daiteke, beraz, industrializazio prozesua trantsizio demografikoa deitzen den gertaera katearen aurreneko kate begia dela.\nBielza de Ory (1977) adituaren arabera, baina, industrializazioa indar desberdinez eragin duenez Hego Euskal Herrian, ondorio desberdinak izango ditu, bai ekonomian bai demografian. Araban eta Nafarroan, adibidez, industriak hiriburuetan ez ezik eskualde buruetan ere ezarri dira, eskualdeen garapen harmonikoa bilatzeko bakoitzaren ezaugarri geografiko eta sozioekonomikoen arabera. Bi lurralde horien bilakaera demografikoa aztertuz gero, baieztapen horrek egiantz handiagoa du Nafarroako lurraldean Arabakoan baino. Izan ere, Araban gauzatuz joan den desoreka demografiko handia dela eta, gaur egun izugarrizko kontzentrazio demografikoa dago hiriburuan. Kontuan hartu behar da, dena dela, Bielza de Ory 1960-1970 urteez hitz egiten ari dela, alegia, Nafarroako eta Arabako probintziak -ezen ez hiriburuak\u2014 Espainiako estatuan hazkunde demografikoa izandako probintzia bakarrenetakoak izan ziren garaiaz. Hala, bada, nekazaritzaren mekanizazioak bultzatuta emigratu beharrean aurkitu zirenak ez ziren hiriburuetara joan, eskualde buruetara baizik, Tafallara, Tuterara, Lizarrara... Are gehiago, hiri eta industri guneen inguruan landa inguruneko herriak ziren oraindik ere, eta horrek bi ondorio nabarmen zituen: bata egunero bizilekutik lantokira eta lantokitik bizilekura joaten ibili beharra, eta bestea, denbora-zatiz herrian bertan nekazari lanetan aritzea (jardun plurifuntzionala).\nBiztanleak lurraldean nola banatu diren aztertuta, industrializazioaren hasieran bertan ikusten da gorabehera handiak daudela toki batetik bestera. Bizkaian, adibidez, biztanleria eremu jakin batzuetan biltzen da, eta biztanle dentsitate handiagoa duen Gipuzkoak, berriz, biztanle banaketa homogeneoagoa du lurralde osoan. Bizkaiko banaketaren desoreka nabarmena da XIX. mendearen bukaeran ere; demografi dentsitate handieneko guneak kostaldeko arrantza herri nagusiak eta Bilbo dira. XLX. mendearen erdialdean prozesu horren joera biztanleria Bilboko itsasadarraren inguruan eta eskuinaldeko kostaldean biltzekoa da.\nAzkenik joera hori egia bihurtu zen XIX. mendearen bukaeran, industri prozesuaren lehenengo etapa hazkunde betean zegoenean. Horrela sortzen da Nerbioi ibaiaren inguruko kontzentrazio demografiko handia. Bizkaiko biztanleriaren banaketa heterogeneo horrek ekonomi jarduearen faktore baldintzatzaileari erantzuten dio. XIX. mendearen bigarren erdian, adibidez, Bizkaiko hazkunde demografikoa Ibaizabal-Nerbioiko meatzaritza industriagunean bildu zen. Urte horietan Bizkaiko lurraldeko biztanle kopurua bikoiztu egin zen, baina aipaturiko gune horretakoa laukoiztu. Meatzaritza guneak eta itsasadarrak 40.000 biztanle zituzten 1857an,eta 167.000 1900ean. Bizkaia osoak, berriz, 150.000 biztanle 1857an eta 311.000 1900ean.\nKontzentrazio demografiko horrek lurraldean izan zuen eraginez erabat aldatu zen Bizkaiko jatorrizko paisaia. Gonzalez Portilla adituak esaten duen bezala, landa paisai batetik \u2014Bilbon izan ezik, noski\u2014 hiri aglomeraziora, txabolismora eta paisaiaren industrializaziora igaro zen. Lantegiak eta etxebizitzak, nahas-mahasean, elkarren ondoan eraiki ziren itsasadarren inguruan. Langile gehiagoren beharrak etorkin saldo handiak erakarri zituen kanpotik.\nGipuzkoako biztanleen banaketa, berriz, Bizkaikoa baino askoz ere homogeneoagoa da, eta hazkunde demografikoa ez da soilik hiriburuan, Donostian, pilatzen, lurralde osoan zehar banatzen baizik Industri establezimenduak lurralde osoan zehar sakabanatuta egoteak eta hiriburuaren neurrizko hazkundeak ematen diote homogeneotasuna. Horrek ez du Bizkaiko lurraldeak duen biztanle banaketa desberdinaren distortsio demografikorik eragiten. Izan ere, XIX. mendearen bigarren erdian zehar Gipuzkoako hiriburuaren biztanle kopurua \u2014proportzioz lurralde osokoa halako bi hazten bada ere\u2014 lurraldeko biztanle kopuru osoaren bosten bat da.\nIpar Euskal Herrian XVI eta XVI. mendeetan hasi zen agerian gelditzen biztanleriaren banaketak lurraldeko toki batetik bestera dituen gorabeherak. Izan ere, biztanleriaren eta baliabideen arteko desorekak \u2014nekazaritzatik bizimodua ateratzerik ez zuen nolabaiteko demografi hazkundeak eragina\u2014 migrazio mugimendu bat eragin zuen, Ameriketara ez ezik kostaldera ere bideratu zena. Arrantzaren eta itsasketaren gorakadak kostaldean eragin zuten nolabaiteko garapenak, bestalde, bide ematen zion demografi eta geografi desoreka gauzatzeari. XIX. mendean kostaldearen eta barnealdearen arteko biztanle desoreka areagotu zuten bi faktore konbergente azaldu ziren: turismoa eta emigrazioa. Miarritze turismoaren erdigune bihurtu zen, hiriaren demografi bilakaerak argi erakusten duen bezala: 1.088 biztanle zituen 1820an, 1.932 1850ean eta 5.507, hau da, bost aldiz gehiago, 1876an. Eta aristokraziaren eta estatu gizonen opor leku nagusi bihurtu zenez geroztik Miarritzeko biztanle kopurua asko handitu zen, 1906. urterako 15.000 biztanleak gora izateraino.\nKostaldeko gainerako herriak ere handituz joan ziren, bai turismoari bai merkataritza eta industri jarduerei esker, baina, halere, Miarritze baino motelago handitu ziren. Angeluk, adibidez, %62ko hazkundea izan zuen: 4.116 biztanle 1876an, 6.627 biztanle 1991n. Baiona, bestalde, ez zen handitzen, inguruko harresiak zabaltzea eragozten baitzion. Hala, 1876 eta 1911 artean, %1,7 baino ez zen handitu.\nIpar Euskal Herrian sorturiko industri jarduna zela eta biztanleri gune berriak sortu ziren, Tarnose eta Bokale, esate baterako. 1883. urtean Aturriko Forjak zabaldu zirenez geroztik, inar handia hartu zuten, biztanle kopurua bikoizteraino. Orduan hasi zen Baiona inguruko aglomerazioa eratzen.\nAipagarria da ere Hendaiako kasua; 1876 eta 1901 artean izugarri handitu zen (%121), burdinbideen lotunea izateak garrantzi handia emateaz gainera aduana langileak eta ostalaritza eta merkataritza sektoreko langileak erakarri baitzituen.\nBiztanle hazkundearen faktore erabakigarriak: mugimendu naturala eta migrazio mugimenduak Euskal Herrian.\nEmankortasunaren, hilkortasunaren eta migrazioen ekintzak berritzen dute biztanleria. Demografi fenomeno horien konbinazioak eta bilakaerak biztanleri bolumenaren eta egituraketaren gorabeherak zehazten ditu, adinaren eta sexuaren arabera.\nBiztanleriaren banaketaren azterketetan oinarrizko bi mugimendu bereizi behar dira, edozein eremutako biztanleen hazkundea eta ezaugarriak \u2014arestian aipatuak\u2014 baldintzatzen dituztenak: biztanleriaren mugimendu naturala eta migrazio mugimenduak. Biztanleriaren mugimendu horiek, bi biek, funtsezko demografi ekuazioaren bi elementuak izateaz gainera lurralde jakin batean finkaturiko gizartea osatzen duten gizabanakoen kolektiboak izaten dituen aldaketen multzoa islatzen dute. Hazkunde hori positiboa edo negatiboa izan daiteke, lineala edo etena. Hazkunde mota horietako bakoitza, bestalde, zenbait faktore edo kausaren mende izaten da. Kasu batean, jaiotzen eta heriotzen arteko balantze edo diferentziari hazkunde naturala esaten zaio. Hazkunde naturala positiboa da jaiotzak heriotzak baino gehiago direnean, eta negatiboa alderantziz gertatzen denean. Beraz, hazkunde naturala jaiotza eta heriotza faktoreek baldintzatua dago. Faktore horiek ere beste faktore batzuen mende daude: adina, emankortasuna, ezkontza tasa, eri tasa.\nBeste kasuan, lurralde batetik ateratzen diren gizabanakoen (emigratzaileak) eta delako lurralde horretara iristen direnen (inmigratzaileak edo etorkinak) arteko balantzeari migrazio saldoa esaten zaio, eta hori ere positiboa edo negatiboa izan daiteke. Gizataldeen lekualdatze horiek, bestalde, lurralde barnekoak edo lurralde artekoak izan daitezke, eta faktore sozialak, politikoak eta ekonomikoak bultzatuta egiten dira. Hala ere, Euskal Herriari dagokionez, behintzat, pixkana-pixkana baina etengabe handitzen ari den eta inoiz sekulako hazkundea izaten duen biztanleriaren premiak eta eskariak behar bezala asetzeko ahalmenik ez duen landa ekonomia izatea da lekualdatze horien eragile nagusia. Biztanleriaren eta baliabideen arteko desoreka horrek demografi eszedenteak sortzen zituen, inguruneak berriz bereganatu ezin zituenak, eta, hala, kanpora joan beharra izaten zutenak.\nGizataldeen mugimenduek Euskal Herriko bilakaera demografikoan izan duten eragina aztertzean ikusten denez, Euskal Herriko biztanle hazkunde ikaragarria gehiago da immigrazioaren ekarpenaren ondorio bertako dinamika naturalaren ondorio baino. Euskal Herriko industriaren susperraldiak Espainiako estatuko beste eskualde batzuetako eta are Euskal Herriko gaztedia ere erakartzeaz gainera bertakoa kanpora zedin eragotzi zuen.\nDemografi gertaera horiek banan-banan aztertzen hasi baino lehen, gauza bat argitu behar da: denborari eta espazioari dagozkien konparaketak egin ahal izateko, aditzera eman behar da zenbat pertsonek osatzen duten aztergai den demografi gertaera bakoitza eta zenbat biztanle diren guztira.\nEuskadiren demografi ezaugarriak asko aldatu dira 1976. urteaz geroztik. Baieztapen hori frogatzeko aski da ikustea jaiotza eta ezkontza kopuruak (sekulako beherakada izan baitute) eta migrazioen norabidea (aldatu egin baita). Hilkortasuna da, bestalde, balio positiboa izaten jarraitzen duen demografi gertaera bakarra; haren adierazleak gora ari dira etengabe.\nAldagai horien guztien konjuntzioa dela eta, 1983. urteaz geroztik Euskadiren demografi hazkundearen tasa negatiboa da, eta haren adinkako eta sexukako biztanleri piramidea ere izugarri aldatu da.\nEuskadiren biztanle kopurua etengabe hazi da XX. mendean zehar 1983. urtea arte. Denbora bitarte horretan Euskadiko biztanle kopurua hiru eta erdi aldiz baino gehiago handitu zen. Jauzirik handiena 1960-1970 urteetakoa izan zen: hamar urteren buruan Euskadiko biztanle kopurua 37 puntu handitu zen erreferentzi urtearekiko (1960). Egonkortasun urteak ziren haiek. 1959an hasitako egonkortasun aldi horrek industrializazioaren gorakada ekarri zuen, eta horrek etorkin asko eta asko erakarri zituen, herrialdearen mugimendu naturala ziztuan hazarazi zutenak.\n1991. urteko Biztanleri Zentsuaren arabera Euskadik 2.109.516 biztanle ditu: %55 Bizkaian, %32 Gipuzkoan eta gainerako %13 Araban. Biztanleriari buruzko estatistikak mendearen hasieratik aztertzea oso interesgarria da, demografi aldaketak eta horrekin biztanleriaren egoera eta dinamika epe luzeko perspektiba baten arabera aztertzeko aukera ematen baitu horrek. Baina hori bezain interesgarria da duela urte gutxiko bilakaeraren azterketa xehea egitea, 1975. urtetik aurrerakoa, adibidez, orduan hasi baitziren petrolioaren krisiaren ondorioak antzematen eta aspaldiko industri guneek atzera egiten. Are gehiago, aldi horren barnean, bi etapa bereizi behar dira: bata, 1983-1990 artekoa, 45.000 biztanle inguru galdu zirena; eta bestea 1990. urtetik aurrerakoa, susperraldia antzematen dena, nahiz eta Bizkaiari eta Gipuzkoari abiatzen gehiago kosta.\nLurralde Historikoak banan-banan aztertzean, berriz ere aipatu beharrean gaude Arabaren eta kostaldeko beste bi lurraldeen arteko diferentziak. Arabako biztanle kopurua pixkana-pixkana baina etengabe handituz joan da mende osoan zehar, halako hazkunde handi handirik gabe. Aipagarria da 1965-1975 bitarteko hazkundea, industrializazioa-azterketa honetan Industri Iraultzaren bigarren fasea deituko duguna- hasi zenekoa. Arabako hazkunde demografikoa, jarraia eta positiboa, ezaugarritzat zabaltzea duen biztanleri egituraketaren isla da, egoera ekonomikoa ere aldekoa denean agertzen dena. Arabak 1993. urtean, estatistika seriea amaitzen den urtean hain zuzen ere, erdietsi du biztanle kopururik handiena. Bizkaiak eta Gipuzkoak, aldiz, 1981. urtean izan zituzten urterik jendetsuenak. Egia esan, bi lurralde horietan azkeneko urteetako joera negatiboaren inertzia nabari da; joera horrek luze iraun ez badu ere, kualitatiboki garrantzitsua izan da.\nNafarroak, bestalde, biztanleri hazkunde motela izan zuen 1960. urtea arte: 1.700 biztanle baino gutxiago urtero; demografi egoera hori industrializazio modernoaren aurreko aldiari dagokio. 1960-1980 bitarteko urteetan, baina, Nafarroako biztanle hazkundeak gora egin zuen: 6.000 biztanle gehiago urtero. Baina 1990 ondoko urteetan biztanle kopuruak ez du ez aurrera ez atzera egin. 1991. urteko Biztanleri Zentsuaren arabera, Nafarroako Erkidegoak 582.809 biztanle ditu, eta horietarik %31 hiriburuan bertan bizi dira, Iru\u00f1ean.\nHala ere, biztanle kopuruaren hazkundeari buruzko datu orokor horiek ez dute islatzen Nafarroako lurraldearen benetako errealitate demografikoa. Errealitatea da alde handia dagoela landa inguruneko biztanleriaren eta hiri inguruneko biztanleriaren artean: lehenak behera egin du nabarmen -are desagertu ere herrigune batzuetan-, eta bigarrena, berriz, hirigune jakin batzuetan kontzentratua, azkar eta asko handitu da. Tutera, adibidez, %7 handitu da 1981-1991 urteetan, eta Zentroniko bera ere %4.\nNafarroako demografi gorabeheretan, bestalde, alde handiak daude toki batetik bestera. Irunberri-Agoitz aldea, batetik, eta Nafarroa erdiko ekialdea, bestetik, atzerakada latza jasaten ari dira. Izan ere, bi eremu horien hazkunde naturala negatiboa da gaur egun: 75 pertsona Irunberri-Agoitz aldean, eta 60 inguru Nafarroa erdiko ekialdean. Pirinioetako ibarretan ere biztanle kopurua beheraka ari da, baina aurretik aipatu diren bi eremu horietan baino motelxeago halere. Pirinioetan 15.000 biztanle ziren 1960ean eta 8.000 besterik ez 1990-2000 hamarraldiaren hasieran. Beherakada, baina, ez zen soilik Pirinio aldean gertatu, Nafarroa osoan baizik, Iru\u00f1ean eta hiri eta industri gune batzuetan izan ezik. Dena dela, Lizarraldean eta Tuteran beherakada ez zen horren nabarmena izan.\nLanda inguruneetako demografi beherakada hori gauza orokorra izan da mendi aldean; are gehiago, mendi aldeko zenbait lekutan desertizazio arriskua dago.\nIpar Euskal Herriak XX. mendean zehar izan duen hazkunde demografikoa Lapurdiren hazkuntzari zor zaio. Nafarroa Behereak eta Zuberoak behera egin dute poliki-poliki. Are gehiago, lurraldea bere osoan hartuta, Ipar Euskal Herriko biztanle kopuruaren hazkundea Lapurdira mugatzeaz gainera desoreka larria dakar, bi alde bereizten baitira argi eta garbi: Kostaldea eta Barnealdea edo landa ingurunea. 1930-1940 bitarteko hazkunde demografikoa motel-motela izan zen, baina etengabea, jarraia lurralde osoan. Handik aurrera, baina, bi aldeen bereizketa nabarmena da: Lapurdiko biztanle kopurua %77handiagoazen 1991n 1930-1940 urteetan baino; Zuberoak, berriz, biztanleen %25 eta Nafarroa Behereak %60 galdu dute denbora bitarte horretan. Gaur egun (1990) Ipar Euskal Herriak 249.6412 biztanle ditu.\nEuskal Herriko mugimendu naturala zehazten duten faktore demografikoak.\nJaiotza eta emankortasuna.\nJaiotza bi ikuspegitatik azter daiteke, zertan jartzen den arreta, amarengan aia haurrarengan, alegia, jaiotzan ala emankortasunean. Zenbaketa metodorik arruntena tasa gordina kalkulatzean datza: denbora bitarte jakin batean jaiotako haur kopuruaren eta bitarte horretako biztanle kopuruaren arteko erlazioa, milakotan adierazia.\nTasa mota horiek kronologi une jakin baterako kalkulatzen dira -urte baterako, eskuarki-, eta unean uneko egoera ezagutzea dute helburu. Beste azterketa batzuk denbora bitarte jakin bat aztertzeko izaten dira, eta atzera begirako izaera dute. Hartzen da, adibidez, urte berean jaiotako emakume talde bat, eta emakume horiek ama biologikoak izan daitezkeenetik izateari uzten dioten arteraino zenbat ume izan dituzten neurtzen da, hau da, haien emankortasun aldia aztertzen da.\nKomenigarria izaten da jaiotza tasari dagokion balioa emankortasun orokorraren (edo adinkako) tasa gordinari dagokionarekin konbinatzea, azterketak emankortasun aldi osoari -14 eta 49 urte bitartean- edo aldi horretako urteetako bakoitzari dagozkion azterketa kuantitatiboak diren. Emankortasun aldiko urte bakoitzeko azterketa egin nahi denean, adin jakin bateko amengatik urte jakin batean jaiotako haur kopurua eta ama horien adin bereko batez besteko emakume kopuru osoa erlazionatu behar dira. Tasa hori ere milakotan adierazten da. Baina fenomenoaren ikuspegi orokorra izateko, indize sintetiko bat erabili behar da: emankortasun orokorraren tasa, hau da, ernalduak izateko adinean (15 eta 49 urte artean, beraz) diren 1.000 emakumerengandik denbora bitarte jakin batean, urte batean, eskuarki, jaiotako haur kopurua.\nBeste adierazle jakingarri bat emakume bakoitzak batez beste duen haur kopurua ezagutzea da. Kopuru hori adinkako emankortasun tasa desberdinak batu eta batura horren eta 1.000 (balioak milakotan adierazi badira) arteko zatiketa eginez kalkulatzen da. Datu horrek biztanleri ordezkapena gerta daitekeen ala ez jakiteko bidea eman dezake. Biztanle ordezkapena gertatzeko belaunaldi bateko emakume bakoitzak bi seme-alaba baino gehiago izan behar ditu batez beste, kontuan hartu behar baita jaiotako haur guztietarik batzuk emankortasun adina iritsi baino lehen hiltzen direla. Gaur egun mendebaleko Europan tasa hori 2,1 seme-alabetakoa da emakume bakoitzeko; hilkortasun tasa handiagoa baldin bada, emakume bakoitzeko seme-alaben kopuruak ere handiago beharko du.\nGizatalde batek bere burua ordezkatzeko gaitasunik ba ote duen jakiteko beste bide bat jaiotako emakume kopuruaren eta ama kopuruaren arteko erlazioa kalkulatzea da: ugalketa tasa osoa delakoa, alegia. Adierazle horren bitartez emakume talde batek izango duen alaba kopurua emakume adina, haiek baino gutxiago edo gehiago izango ote den jakin daiteke, hau da, zenbat ama izan daitekeen etorkizunean. Horrekin, gainera, emakume bakoitzak emakumezko ordezkorik izango ote duen, eta beraz, biztanle kopurua handitu, txikitu edo bere horretan mantenduko den jakin daiteke.\nEuskal Herriko hazkunde demografikoaren faktore begetatiboak aztertzean zera ikusten da: jaiotza tasak handi samarrak dira, Hegoaldean batez ere, baina, hala ere, behera egiten ari dira pixkana. Mende hasierako jaiotza tasak oso handiak ziren, ziklo demografiko zahar bati zegokion bezala. Bizkaiak eta Gipuzkoak, adibidez, %30etik gorako jaiotze tasak izan zituzten 1910 arte. Araba, aldiz, mendearen lehenengo herenean Espainiako estatuko batez besteko jaiotza tasa baino handiagoa izatetik jaiotza tasarik txikienetakoa izatera igaro zen, harik eta 1955- urte inguruan berriz gora egiten hasi zen arte. Nafarroako jaiotza tasa ez zen behera egiten hasi 1920 ondoko urteak arte.\nJaiotza kopuruaren beherakadak 1975. urtea arte iraun zuen. Dena dela, jaiotza tasa handia izan zen, %20tik gorakoa beti, Espainiako Gerra Zibilean eta ondoko urteetan izan ezik, noski, urte haietan ezkontzak atzeratu eta bikoteak bereizi egin zirelako.\nXX. mendearen lehenengo erditik aurrera iritsi ziren jaiotza tasarik handienak, mende hasierako %30 haietatik hurbilekoak: 1959. urtean, adibidez, Gipuzkoak %29,8ko jaiotza tasa izan zuen. Aldi berean, ekonomiaren hazkundea Hego Euskal Herri osora zabaldu zen, Arabara eta Nafarroara ere iritsi baitzen. Mendearen bigarren erdirik aurrera hasi zen jaiotza tasa behera egiten, %20 inguruan, are beherago ere, gelditu arte. 1970ean, adibidez, Nafarroak %18,3ko jaiotza tasa izan zuen.\nBestalde, Ipar Euskal Herriko jaiotza tasak txikiagoak ziren. Hazkunderik handiena 1975. urtean izan zuen, Baionak, Miarritzek eta Angeluk % 15eko jaiotza tasak zituztelarik.\nGeografiaren ikuspegitik aztertua, jaiotzen bilakaerak aldea handiak ditu lurralde batetik bestera. Hego Euskal Herriko lau hiriburuak hazkunde handia izaten ari ziren bitartean, Ipar Euskal Herriko barnealdeko herriak jendez hustuz zihoazen. Inmigrazioa zela eta, Hego Euskal Herriko hiriburuek eta hiri eta industri gune handiek demografi hazkunde handia izaten ari ziren garai berean, hirigune horietako jaiotza tasak ere izugarri handitu ziren, zein bere lurraldeko jaiotza tasen batez bestekoa baino gehiago. Donostiak, adibidez, sekulako jaiotza tasa izan zuen 1964. urtean, %44. Nolanahi ere, kontuan izan behar da garai hartan osasun zentro guztiak hiriburuetan zirela.\nHala eta guztiz ere, eta 1975. urtea jaiotza tasaren une gorenaren erreferentzia baliagarritzat harturik, emankortasunak atzerakada handia egin du. Euskadiren 1975-1991 bitarteko emankortasun tasak aztertzean hau ikusten da: azterketaren denbora bitarte horren lehenengo urteetan Mediterraneo aldeko herrialdeek bakarrik \u2014Frantziak izan ezik- zeuzkaten Euskadiren antzeko emankortasun tasak; Europako Mendebaleko gainerako herrialdeak gutxieneko emankortasun mailaz behera zeuden.\nHala, denbora bitarteko horretako lehenengo bost urtean (1975-1980) bakarrik, seme-alaben kopurua 0,8 murriztu zen emakume bakoitzeko. Hau da, oso denbora gutxian emakume bakoitzeko ondorea 2,67 seme-alabetatik 1,82 seme-alabetara igaro zen, belaunaldien emankortasun mugaz behera alegia.\nHasieran beherakada hori herrialde garatuenen berezko emankortasun mailara egokitzearen ondorioa edo izango zela uste izan zen, baina denbora joan ahala ikusi ahal izan denez, Euskadiren beheratze horrek oso ezaugarri espezifikoak ditu, inguruko herrialdeetan berdinik ez dutenak. Aztertu den denbora bitarte horretako hurrengo bost urtean (1980-1985), adibidez, berriro beheratu zen emankortasun indizea, emakume bakoitzeko 1,25 seme-alabetaraino beheratu ere, belaunaldi ordezkapena ziurtatzeko mailatik erabat aldenduta. Aztertu den denbora bitarteko azkeneko bost urteko behar aldia ere, nahiz eta ez den aurrekoak bezain larria (0,28 seme-alaba emakume bakoitzeko), kezkagarria da, oso maila apaletik hasten baita.\nBeraz, aztertu den denbora bitarteko (15 urte) azkeneko balantzeak erakusten duenez, 1,7 seme-alaba galdu da emakume bakoitzeko. Ehunenekotan adierazita, horrek esan nahi du Euskadin ondorea %64 urritu dela. Egia esan, trantsizio demografikoa gainditu duten -hamarraldia bat lehenago gainditu badute ere\u2014 inguruko herrialdeen artean, ez da hain saldo negatiboa duenik.Beste datu aipagarri bat amatasun adinaren atzerapena da, batez beste 25,4 urtetik (1975) 28,4 urtera (1990) atzeratu dena.\nBelaunaldien ugalketari dagokionez, kontuan hartuz bizirik dirauten seme-alaben kopurua eta ama kopurua berdina izan beharko lukeela (seme-alaba bat emakume bakoitzeko), Euskal Autonomi Erkidegoaren egoera nahiko txarra da, ugalketa tasa -0,47 seme-alaba emakume bakoitzeko\u2014 ordezkapen mailaz oso behetik baitago.\nEmakumeak adinean aurreratua izaten du lehenengo seme-alaba: Araban 29,7 urte dituela, eta Gipuzkoan, berriz, 30,2 urterekin.\nEmankortasunaren demografi gertaerari dagokionez, emankortasun indize sintetikoak zifra batean laburtzen du balizko belaunaldi baten ugalketa portaera, emakume bakoitzeko jaiotza kopurua adierazten baitu. 1990ean (ikus koadroa) Euskadiren emankortasun indize sintetikoa 0,97 zen, hau da, ia seme-alaba bat emakume bakoitzeko.\nHerrialde industrializatuen artean Europako Hegoaldekoak dira emankortasun indize handia izatetik txikia izatera (demografi trantsizioaren ezaugarria) beranduen igaro direnak. Gainera, Euskal Herriko -eta baita Espainiako estatuko- emankortasun indizearen beherakada ez zen Europako gainerako herrialdeenarekin batera gertatu, hauetan kontsumo gizartea zabaltzen hastean gertatu zen bezala, Euskal Herrian ekonomi krisia hasi berritan gertatu baitzen, 1977. urtetik aurrera, hain zuzen ere.\nPentsa liteke nolabaiteko lotura dagoela emankortasunaren beherakadaren eta ekonomiaren gainbeheraren artean, bai behintzat 1975. urte inguruan hasitako bilakaera sozioekonomikoaren aldi berri horretan. Hala ere, 1985. urtetik aurrera, norbanakoaren kontsumoa izugarri handitzearekin batera, Espainiako ekonomikoa berrindartzen hasi zen. Garai horretan emankortasuna gainbehera latza izaten ari zen. Egoera horrek argi eta garbi erakusten du biztanleriaren eta ekonomi garapenaren artean ez dela loturarik eta beste faktore batzuek aldatu dutela emankortasun portaera. Haurdun ez gelditzeko metodoetan egindako berrikuntzak ondoko belaunaldietara zabaltzeak ekarri zuen emankortasun beherakadarekin batera beste bi gertaera aipagarri gertatu ziren: nahita izandako haur kopuruaren beherakada eta \u00abseme-alaben programazioaren\u00bb arrakasta gero eta handiagoa. Horrekin batera bizikidetza eredu berriak zabaltzen hasi ziren; lehengo famili eredu bakarraren ordez bateratze kontsentsuatuak edo izatezko bikoteak ugaldu ziren, ezkontzaz kanpoko emankortasuna handitzea eragin dutenak. Asko ugaldu dira ere guraso bakarreko familiak. Bada, bestalde, emankortasunari buruzko erabakietan garrantzi handiko beste faktore bat: gero eta emakume gehiago langile profesional bihurtzea.\nEmakumea lan munduan sartzea erraztu duten arrazoien artean arrazoi ekonomikoak (hirugarren sektorearen zabalkunde prozesua), ideologikoak (emakumeak gizartean duen zereginari buruzko pentsamoldea aldatu egin da) eta demografikoak (emankortasuna kontrolatzeko neurri seguruagoak) daude, besteak beste. Faktore ekonomikoen artean, emankortasuna mugatzen edo are murrizten ere omen dute beste hauek: etxebizitzak txikiagoak eta garestiagoak izatea; hiriko bizimoduak eskatzen duen heziketa maila handia; haurren hazkuntza eta hezkuntza oso garestiak izatea. Hori guztia langabezi tasek eta lan baldintzek emankortasunaren aldeko jarrera zapuzten duten marko sozioekonomiko baten barnean.\n1976tik, jaiotzaren aldeko portaera orduan hautsi zela esan baitaiteke, gaur egun arte, Euskadiren jaiotza kopurua erdira baino gutxiagora etorri da. Azkeneko urteotan handiagoa izan da heriotza kopurua jaiotza kopurua baino, hau da, saldoa negatiboa izan da. Jaiotza kopuruak ez ezik emakume bakoitzeko seme-alaben kopuruak ere behera egin du; ugalketarako batez besteko adinak gora egin du, eta jaiotzak denbora bitarte labur batera bildu dira.\nBiztanleriaren emankortasun tasa zehazten duten faktoreak bi eratakoak izaten dira: biologikoak, batetik, eta sozialak \u2014 hau da, soziologikoak, ekonomikoak, kulturalak eta politikoak-, bestetik.\nFaktore sozioekonomikoen eta kulturalen aldean, faktore biologikoek ez dute eragin handirik emankortasunaren banaketan. Faktore sozioekonomikoak eta kulturalak dira senar-emazteengan \u2014gizarte osoan, beraz\u2014 eragin handiena duten faktoreak.\nLotura handia dago dudarik gabe emankortasunaren eta ekonomi mailaren artean. Izan ere, ekonomiak gora egin ahala emankortasun eta jaiotza tasek behera egiten dute. Gaur egungo krisia dela eta, familiak, sarritan, aukera egin beharrean aurkitzen dira, zer egin jakin gabe: edo seme-alaba izan edo duten bizi-maila mantendu edo handitu. Izan ere, familia handitzeak gastu handia baitakar.\nFaktore horiei emankortasunaren beherakadan eragin handia izan duen gertaera sozial bat gehitu behar zaie: emakumearen emantzipazioa. Izan ere, emakumearen burujabetza dela eta, seme-alaben kopuruak behera egin du, ezkon-adina atzeratu egin da, eta ezkongabeen kopuruak, bai gizonezkoen bai emakumezkoen artean, gora egin du. Gertaera hori argi eta garbi ikusten da Ipar Euskal Herrian: barnealdean batez ere, eta gizonezkoen artean gehienbat, handia da ezkongabeen kopurua. Faktore horrek jaiotza tasa normal bat izan dadin eragozten du: ezkongabeen %63 25-30 urte artekoak baitira; Frantziako estatuan, aldiz, adin horretako ezkongabeak %55 dira. Desoreka horren arrazoia barnealdetik kostarako emigrazio prozesuan bilatu behar da. Hala, zerbitzu sektorearen (hotelak eta dendak) lan eskaintzak erakarrita lanera joandako emakumezkoen emigrazioa da 1954-1975 bitartean jaiotza tasa horrenbeste jaistearen arrazoi nagusia.\nHaurren heriotza tasa jaisteak ere eragina izan du jaiotza tasaren beherakadan. Familiak haur guztiak bizirik atera ahal izateak emankortasun tasa murriztea eragin du. Emankortasuna murrizten duen eragile hori arreta handiagoz aztertuko da hilkortasunari eskainitako atalean.\nNafarroako jaiotza tasak Hego Euskal Herriko gainerako lurraldeetako eta ekonomi jarduna nekazaritzatik industriara erabat aldatu duten Europako beste herrialdeen jaiotza tasaren antzeko bilakaera izan du. Jakina, Hego Euskal Herriko gainerako lurraldeetan eta, noski, Europan baino beranduago gertatu da aldaketa Nafarroan.\nNafarroako jaiotza tasa gordinak bilakaera hau izan du XX. mendearen lehen berrogeita hamar urteetan: %30 zen mende hasieran, eta %20 1950ean. Azkeneko urte hau izango da segur aski jaiotza-kurbaren beherakadaren inflexioaren unerik garrantzitsuena, Nafarroako biztanleriaren jaiotza portaera aldatzen dena. XX. mendearen bigarren erdian beherakadak ez du etenik izan. Bi azpietapa bereiz daitezke beheratze horretan: 1950-1975 artekoa, beheratze motelekoa (%17), eta 1975etik gaur egun artekoa, beheratze bizkorrekoa (%10etik beherako jaiotza tasak 90eko hamarraldiaren bukaeran).\nIpar Euskal Herriko mugimendu naturalak osatzen dituzten demografi gertaeren artean bada bat bereziki aipagarria: 1982- 1990 bitarteko jaiotza tasa txikia, 10,8 jaiotza mila biztanleko. Benetan kezkagarria da Iparraldeko jaiotza tasa gero eta aldenduago izatea inguruko erreferentzi guneetatik, Akitaniatik eta Frantziako estatutik, adibidez.\nIparraldean bertan ere, aipagarria da barnealdearen eta kostaldearen arteko gorabehera: barnealdeak askoz ere jaiotza gutxiago baititu. Zuberoa da gutxien dituena: 9,4 jaiotza mila biztanleko. Ipar Euskal Herriko jaiotza kopuruak behera egitearen arrazoia ez da emakumezkoen portaeran bilatu behar -Ipar Euskal Herriak Akitania edo Biarnoren antzeko jaiotza tasak baititu\u2014; hartarako euskal biztanleriaren egituraketa beste erreferentzi gune batzuenarekin alderatu behar da. Dena dela bada gauza aipagarririk ere, barneladean emakume bakoitzeko jaiotza kopurua kostaldean baino lau aldiz handiagoa izatea.\nJaiotza tasa kezkagarri horren arrazoiak hiru dira:\nIpar Euskal Herriko emankortasunak analitika erreferentziatzat hartutako beste lurraldeen (Frantziako estatua, Akitania eta Biarno) antzeko portaera erakusten du. Kalkuluen arabera 1990ean 2 jaiotza izango dira 100 emakumeko. Dena dela, barnealdearen eta kostaldearen arteko gorabehera da bereizgarri nagusia: emakume bakoitzeko jaiotza kopurua lau aldiz handiagoa baita barnealdean kostaldean baino. Kostaldean, beraz, emakumeen emankortasun maila batez bestekoaren azpitik dago. Kostaldetik barnealdera emankortasunean dagoen gorabehera horren zergatia ez da emakumeen portaera desberdinean bilatu behar, alderdi bakoitzaren demografi egitura berezian baizik.\nHilkortasuna eta heriotza tasak.\nHilkortasuna, lurralde bateko jaiotza kopuruari kenduta biztanleriaren mugimendu naturalaren berri ematen digun demografi gertaera da. Hilkortasunak, beraz, biztanle kopurua biztanleriaren berezko faktoreekiko handitzen edo txikitzen ari ote den adierazten du.\nDemografi gertaera hori kuantitatiboki adierazteko erabiltzen den indize arruntenetako bat heriotza tasa gordina edo hilkortasun tasa orokorra da, hau da, lurralde eta denbora bitarte jakin batean (urte batean, eskuarki) izan den heriotza kopuruaren eta lurralde horrek adierazitako denbora epe horren erdian duen biztanle kopuru osoaren arteko erlazioa (uztailaren 1-ean egin ohi den estimazioa). Tasa hori, gainerakoak bezala, milako hainbatetan adierazten da.\nJaiotza tasarekin gertatzen den bezala, heriotza tasaren eragozpen handiena biztanleriaren adinkako egituraketak hartan eragin handia izatea da, heriotza tasaren balioak biztanleriaren gaztetasunak edo zahartasunak baldintzatuta baitaude hein handi batean.\nAdinkako egituratik eratortzen den efektua indargabetzeko beste indize batzuk gehitzen dira: haurren heriotza tasa, adibidez. Hau da, leku jakin batean, urte batean zehar hiltzen den haur kopuruaren (urte bete baino gutxiagoko haurrak) eta urte horretako jaiotza kopuruaren arteko erlazioa, milako hainbatetan adierazia.\nHaurren heriotza tasaren barnean bada garrantzizko bereizketa bat: heriotza exogenoa edo endogenoa den. Urte bete baino gutxiagoko haurren heriotzaren kausen arabera egiten da bereizketa. Heriotza kausa endogenoak sortzetiko kausak dira, eta kausa exogenoen artean, berriz, hainbat bereiz daiteke: elikadura, ingurugiroaren eragina, familiaren kultur, gizarte eta ekonomi maila, eta abar. Bereizteka horren bidez lurralde baten osasun egoeraren eta egoera sozioekonomikoaren berri jakin daiteke. Lurralde bateko bizi baldintzak onak direnean, adibidez, haurren heriotza exogenoaren indizea txikia izaten da.\nIkuspegi biologiko huts batetik aztertuta, heriotza indizea garrantzizko bi faktoreren eraginpean dago, adinaren eta sexuaren eraginpean hain zuzen ere. Faktore horiek denboran eta espazioan balio desberdina izatea elkarrekin lotuta dauden faktore sozioekonomiko anitzen multzo baten ondorio da. Izan ere, gizatalde baten gizarte portaera eta ezaugarriak zehazten dituzten gizarte eta ekonomi aldagaiak \u2014lanbidea, kultur maita, irabaziak, bizi kalitatea, eta abar\u2014 eragin handia baitute heriotzaren biologi gertaeran zuzeneko eragina duten faktoreen gainean, hau da, sexuan, elikadura ohituretan...\nHala, bada, gizataldearen demografi faktoreak edo, hobeto esateko, biologi egituraketak eragin handia du heriotza tasetan, garbitasun eta osasun baldintza berberetan gaztetasun maila handiagoko lurralde batek heriotza tasa txikiagoak izaten baititu. Heriotza tasan eragina duen beste faktore bat adinaren araberako egituraketa da; izan ere, oro har, heriotza tasa handiagoa da gizonezkoen artean, ia adin maila guztietan. Ezaguna den bezala, jaio, neska baino mutiko gehiago jaiotzen da, baina emakumezkoen biologi erresistentzia gizonezkoena baino handiagoa denez, kopuruz gehiago dira haiek gizonezkoak baino. Gainera, lanaren banaketa tradizionalak gizonezkoen gain utzi ditu lanbide arriskutsuenak, gorputza gehiago zehatzen dutenak (lanbide eritasunak) eta bizia galtzeko arrisku handiagoa dutenak.\nGizataldearen egituraketa sozioekonomikoak ere badu eraginik heriotza tasan: errenta maila zenbat eta handiagoa izan lurralde batean \u2014hau da, elikadura, osasun laguntza, higiene eta profilaxi neurriak, kultur maila eta abar, hobeak izan\u2014, orduan eta txikiagoa izaten da heriotza tasa. Faktore horien gorabeheretan dago, beraz, heriotza tasen banaketa desberdina izatea.\nLurralde garatu guztiek XIX. mendean zehar izan zuten demografi hazkunde azkarra heriotza kopuruaren beherakada ikusgarriari zor bazaio ere, Euskal Herrian bada demografi hazkundean eragin erabakigarria izan zuen beste aldagai bat: industrializazioak erakarritako gazte andanen etorrera. Halako gizatalde handiak beheratu egin zuen heriotza tasaren zatiketaren balioa, izendatzaileak \u2014hau da, biztanleria osoak\u2014 hazkunde handia izan zuelako. Are gehiago, gizatalde handi horiek emankortasun ahalmen handiko gazteez osaturik zeuden.\nHilkortasuna bi ikuspegitatik azter daiteke, adinarenetik eta sexuarenetik. Lehenengo kasuan, heriotzaren zeharkako edo unean uneko azterketan, denbora bitarte jakin batean eta adin jakin batean zenbat jende hiltzen den aztertzen da, hildako pertsona kopurua bizi itxaropenaren arabera denbora bitarte jakin horretan hil zitekeenarekin erlazionatuz. Erlazio horretatik ateratzen den balioak adin jakin batean hiltzeko probabilitatea adierazten du.\nEuskadiren hilkortasun egoera Europako Erkidegoko herrialde garatuenen antzekoa da, edo are hobea ere, zenbatekoari dagokionez, bizi itxaropenari buruzko atalean ikus daitekeen bezala. Haurren heriotza tasa apala da. Gero, bizitzaren lehenengo hamar urteetan, haurra ingurugirora egokitzen den bitartean, nabarmen beheratzen da. Handik aurrera, erdibideko adinetan zehar, heriotza tasak, pixkana baina etengabe, gora egiten du. Adin handiko gizataldeetan heriotza tasa azkar hazten da, gorputzaren akidura dela eta hiltzeko arriskua handiagoa baita. Hala ere, adinaren eta bizitokiaren araberako desberdintasunak daude. Gauza jakina da bizitzaren aurreneko urtean hiltzeko probabilitatea handiagoa dela mutilen artean nesken artean baino, sexu emeak biologi erresistentzi handiagoa duelako. Hala, Euskadin, ehun mutiletatik batek ez du bizitzaren lehen urtea gainditzen, eta emakumezkoen artean, berriz, bizitzaren lehenengo urtean hiltzeko probabilitatea %0,7 baizik ez da. Are gehiago, Arabako jaioberri batek Bizkaiko batek baino probabilitate handiagoa (ia bi aldiz handiagoa) du bizitzaren lehenengo urtea gainditzeko.\nHeriotza tasa geografi eremuaren arabera desberdina izatea ez dagokio soilik haurren heriotza tasari, adin talde guztietakoei baizik. Arabak, adibidez, Bizkaiak eta Gipuzkoak ez bezalako bilakaera du. Arabako gizonezkoen heriotza tasa Gipuzkoakoena baino txikiagoa da adin talde guztietan, eta baita, 15-25 adin taldearen zatiren batean izan ezik, Bizkaikoena baino txikiagoa ere.Bestalde, Arabako emakumezkoen artean, bizitzaren lehenengo urtean, heriotza tasa Bizkaikoa baino txikiagoa da, eta Gipuzkoakoaren pare, baina hurrengo urteetan, 13 urteak arte, lurralde horietakoa baino handiagoa. Adin horretatik aurrera, baina, Arabako emakumezkoen heriotza tasa Euskadiren beste bi lurraldeetakoa baino txikiagoa da berriz ere, eta halaxe izaten jarraitzen du 1960 inguru arte.\nHilkortasunaren demografi gertaerak Euskadin dituen balioak eta sexu, adin, eta lurraldearen araberako desberdintasun kuantitatiboak ikusirik, heriotza eragileetan jarri behar dugu orain arreta, gizatalde hori mugitzen den gizarte, ekonomi eta osasun eredua zeharbidez ezagutu ahal izan dezagun. 1994. urtean eritasun kardiobaskularrak izan dira, alde handiz, gainera, heriotza eragile nagusiak (hirutik bat); bigarren heriotza eragile nagusia tumoreak izan dira (heriotzen %30), eta hirugarrena arnasbideetako eritasunak (%8). Heriotza kausa horien nagusitasuna, baina, desberdina da sexu batekoen eta bestekoen artean. Gizonezkoen artean tumoreak dira (heriotzen %34a) heriotza eragile nagusiak, eta eritasun kardiobaskularrak bigarrenak, baina emakumezkoen artean alderantziz gertatzen da, zirkulazioaren aparatuaren eritasunak baitira heriotza eragile nagusiak (heriotzen %41).\nHeriotza kausen banaketan, baina, desberdintasunak daude adin talde batzuetatik bestetara. Urte batez beherako haurren heriotza kausa nagusiak jaiotzetiko eta jaio osteko gaitzak dira. 1-34 urte bitarteko adin taldean, berriz, kanpoko kausak \u2014istripuak eta pozoidurak, besteak beste\u2014 dira heriotza eragile nagusiak, gizonezkoen artean gehienbat. 35-74 urte bitarteko adin taldean tumoreak dira heriotza eragile nagusiak, eta 75 urtetik gora, berriz, zirkulazio aparatuaren eritasunak.\nBiztanleriaren garapena baldintzatzen duten hiru faktoreetarik (emigrazioak, jaiotza eta heriotza), heriotza da Nafarroako lurraldean aldaketa azkar eta handienak izan dituen demografi gertaera.\nMendearen lehenengo erdian hilkortasunaren beherakada hain da nabarmena ezen heriotza tasa gordina 1950. urtean XX. mendearen hasieraren zenaren ia heren bat baizik ez da: %27, 1900ean, eta %l0, 1950ean. Mendearen bigarren erdian ere behera egin du, baina lehenengo erdian baino apalago. Hala, gaur egun, heriotza tasa %8 inguru da.\nEuskal Herria osatzen duten lurraldeei dagokienez, Nafarroako 1989ko heriotza tasa %8,l zen, Bizkaiko eta Gipuzkoako lurraldeena (%o8) bezalatsukoa, baina Arabakoa (%o6,6) baino askoz handiagoa. Hala ere, Nafarroako heriotza tasa Ipar Euskal Herriko lurraldeetakoa baino txikiagoa da, han baitira, Nafarroa Beherean (%l4,4) eta Zuberoan (%ol4,3), Euskal Herriko 1982- 1990 bitarteko heriotza tasa handienak.\nAipagarria da Nafarroako haurren heriotza tasak 1965-1975 bitartean izan zuen beherakada azkarra: 1965ean jaiotako 1.000 haurretik 50 hiltzen ziren eta 1975ean, berriz, 19 baino ez. Nafarroako tasa hori (%o 19) Hego Euskal Herriko -eta are Espainiako estatu osoko ere\u2014 heriotza tasa txikiena da. Urte batez beherako haurren heriotza tasak ere beherakada handia izan du: 1976- 1980 bitartean urteko batez besteko heriotza tasa %ol20 zen, eta 1989an, berriz, %o49 baino ez. Haurren heriotza tasaren beherakada orokor hori lehenago aipatutako hobekuntzei esker etorri zen: osasun, higiene, elikadura eta abarren hobekuntzari esker, alegia.\nIpar Euskal Herriak jaiotza tasa urria izateaz gainera, heriotza tasa ere gainerako erreferentzi guneetakoa baino handiagoa du. Iparraldeko 1982-1990 bitarteko heriotza tasa %o 12,6 den bitartean, Frantziako estatukoa %9,7 da, eta Akitaniakoa %11,l. Are gehiago, Iparraldea da heriotza tasak bi zentsu egin bitarteko denboran gora egin duen lurralde bakarra.\nIpar Euskal Herrian, barnealdeko heriotza tasa -Nafarroa Beherekoa eta Zuberoakoa- kostaldekoa baino handiagoa da. Espazio horien artean gorabehera hori izatea euskal gizatalde zahartu samartua izatean datza. Hirurogei urteko gizabanako gehiago dago barnealdean, eta are gehiago kostaldean. Adin talde horren barnean ugariagoak dira gizonezkoak barnealdean eta emakumezkoak kostaldean.\nBizi itxaropena.\nOrain arte egin ditugun baieztapen horiek behar bezala osatzeko, gizataldeei eta hilkortasunari buruzko azterketetan garrantzi handia duten beste demografi indize bat erabiltzea falta zaigu: bizi itxaropena, hau da, adin jakin bati buruz gagozkiola, adin hori gainditu duten gizabanakoei bizitzeko geratzen zaien batez besteko urte kopurua.\nEuskadin emakumezkoen bizi itxaropena gizonezkoena baino %12 handiagoa da, hau da, ia 9 urte gehiago bizi dira batez beste. Balio hori adinean aurrera egin ahala handitzen da, eta, hala, 80 urtetarako, emakumezkoaren bizi itxaropena gizonezkoarena baino ia %35 handiagoa da, hau da, bi urte eta erdi gehiagoko bizitza du.\nEuropako eta Euskal Herriko bizi itxaropenei buruzko datuak erkatuz gero, bada zer aipatua. Euskadiko emakumezkoen bizi itxaropena Europako beste herrialde batzuetakoa baino handiagoa da. Euskadiko gizonezkoen bizi itxaroena, aldiz, Europako herrialde horietako batzuetakoa -Frantzia, Portugal, Alemania\u2014 bezain handia baina beste batzuetakoa -Italia, Grezia eta Espainia- baino txikiagoa da.\nDudarik gabe, heriotza tasaren bilakaeran eragin handia izan du bizi itxaropena luzatzeak. 1975. urtetik 1990. urtera gizonezkoen bizi itxaropena hiru urte baino gehiago luzatu da, 72,8 urteko bizialdia izatera iristeraino, eta emakumezkoena, berriz, lau urte eta erdi baino gehiago luzatu da, 81,5 urteko bizialdia izatera iristeraino. Gaur egun, adin talde ez-zaharretan heriotza tasa hain txikia izateak zera esan nahi du, bizi itxaropena handitu izana zaharrenen, batez ere emakumezko zaharrenen, heriotza tasa murriztu izanari zor zaiola. Ondoko koadroan ikus daitekeenez, 1975-1990 bitartean, bizialdiaren lehenengo 60 urteak gainditzeak urte eta erdi gehiago handitzen dute bizi itxaropena; 60 urtetik gorakoen artean, gizonezkoek ere beste urte eta erdi handitzen dute bizi itxaropena, eta emakumezkoek, berriz, hiru aldiz gehiago, hau da, hiru urte.\nEzkontza tasa eta biztanleriaren egituraketa egoera zibilaren arabera.\nEzkontza da famili bizitzaren zikloari hasiera ematen dion demografi gertaera. Belaunalditik belaunaldira, baina, aldeak daude bai ezkontzeko maiztasunenean bai ezkon adinean. Gizataldearen hazkundearekin (hazkundea positiboa edo negatiboa izan) eta jaiotzekin lotura estua duen garrantzizko kontu bat ondorea moldatzen den elkarketa eredua da. Izan ere, puri-purian baitago bikotea elkarrekin bizitzetik edo adosturiko elkarketetatik datozen gizarte, ekonomi eta lege arazoei buruzko eztabaida. Honekin zera azpimarratu nahi da, familia konbentzionalaren eredu soiletik \u00abfamili\u00bb eta bikote egoera desberdinetara igarotzea kultur gertaera dela.\nEuskadin, 1991n, bikoteen %2 legez berritsi gabeko elkarketa ereduen barnean zegoen.\nEzkontza tasen azterketan -ezkontza biztanleriaren hazkundean eragina duen demografi gertaera den neurrian- ezkongabearen egoera zibiletik ezkonduaren egoerara igarotzeko prozesua ezagutzea komeni da, eta, beraz, lehenengo ezkontzak baizik ez dira kontuan hartzen, ondoreak ez baitira \"strictu sensu\" ezkongabeen artekoak.\nEzkon adina desberdina da sexuen eta lurraldeen arabera. Euskadiri dagokionez, gizonezkoak 29,4 urte dituztela ezkontzen dira lehenengo aldiz, eta emakumezkoak, berriz, 26,9 urterekin. Gipuzkoako batez besteko ezkon adina Euskadiko beste bi lurraldeetakoa baino handiagoa da, ezkongabe gelditzen direnak gutxiago baitira han, are gutxiago emakumezkoen artean (%4l,5).\nEuskadiko lehenengo ezkontzari buruzko indize sintetikoa Europako iparraldeko herrialdeen parekoa da, baina, hala ere, legez berretsi gabeko elkarketek pisu espezifiko handiagoa dute hauetan hartan baino. Mediterraneo aldeko herrialdeek, bestalde, Euskadik baino askoz ezkontza tasa handiagoa dute.\nEzkontza eta bizikidetza gizarte eta ekonomi testuinguru konplexu baten barnean dauden faktore anitzen araberakoak dira. Testuinguru hori dela eta, ezkontza intentsitatea behera egiten ari da: lehenengo ezkontzak bakanago bihurtzen ari dira, eta, aldi berean, ezkon adina atzeratu egin da. Gaur egungo gazteek beranduxeago eratzen dute etxea. Bada gainera, bilakaera hori izango dela egiaztatzen duen gertaerarik: lagun bakarreko etxeak gero eta gehiago, eta behin betiko ezkongabetasun indizea gero eta handiagoa izatea. Lagun bakar batez osatutako etxeak gero eta gehiago dira: 1970ean %4,6 ziren eta 199l-n, berriz, hiru aldiz gehiago. Hala ere, Europako herrialdekoekin erkatuz gero, portzentai balio txikiak dira horiek: Suedian etxeen %33 baita lagun bakarrez osatua, eta Alemanian %30. Euskadin lagun bakarreko familia gehienak emakumez osatuak daude; emakume horietarik erdiak alarguntsak dira.\nEuskadin elkarrekin ezkondu gabe bizitzea ez dago Europako iparraldeko herrialdeetan bezain beste zabalduta. Elkarrekin ezkondu gabe bizitzen diren horietarik gehienak, gainera, ezkondu egiten dira azkenean. Euskadin horrela bizi diren pertsonez osatutako famili kopurua hutsaren hurrengoa da (1986an %0,7; 1991n, %1,2), Europako zenbait herrialderen aldean: Frantzian %6; Alemaniako Errepublika Federal oihan %7; eta Suedian %15.\nBestalde, Euskadin, 1991n, hamabost urtez gorako biztanleen %66 ezkonduta zegoen. Baina ezkongabeak adin taldeka aztertuz gero, bada zer aipatua: 25-35 urte bitarteko adin taldeko ezkongabeen kopurua bi aldiz handiagoa da azkeneko hamarraldian 1981ean baino. Berrogeita bost urterako biztanleen %90ek familia osatu du, eta gainerakoak ezkongabe gelditzen dira betiko. Hemen ere berriz ikusten da ekonomi testuinguruak biztanleen demografi portaeretan duen eragina.\nNafarroako lurraldeko 1989ko ezkontza tasa %5,14 zen. Nafarroan ere ezkontza kopuruak behera egin du azkeneko urteotan, industriagune garatuetan gehienbat: 1975eko ezkontza tasa %7,8 zen, eta 1989koa, esan dugun bezala, %5,l4.\nEgoera zibilari dagokionez, 1987an, Nafarroako biztanleriaren erdia baino pixka bat gehiago ezkongabea zen.\nIpar Euskal Herriko ezkontza tasa ere azterketa honetarako erabili diren erreferentzi eremuetakoa baino txikixeagoa da: 1990ean Iparraldeko biztanleen %53 zegoen ezkonduta, eta erreferentzi eremuetan, berriz, %55; %32 ezkongabeak ziren; %10 alargunak; eta %4 dibortziatuak.\nIpar Euskal Herriko eskualdekako azterketan ikus daitekeenez, gizonezko ezkonduen kopurua txikiagoa da kostaldean barnealdean baino; eta emakumezko ezkonduen kopurua, berriz, txikiagoa kostaldean eta handiagoa barnealdean.\nMigrazio mugimenduak Euskal Herrian.\nKontzeptura hurbiltzea.\nGizataldeen migrazio mugimenduak eta mugimendu naturala dira biztanleriaren hazkundearen eta banaketaren eragile nagusiak. Gizakiak ingurunean eta inguruneko baliabideetan egin duen presioaren aurkako erantzun gisa historian zehar garatu den aldaketa prozesua da migrazioa. Dudarik gabe, gizataldeen espazioaren gaineko edozein mugimenduk eraginaren bat du geografian, era askotara azal daitekeena, irteerako edo helmugako gizataldeen ezaugarriak aidatuz, geografi ingurunea bera antzaldatuz eta abar. Migrazioa bizileku batetik bestera joatea deia da iritzirik zabalduena, baina orain azaltzera goazen bezala, fenomeno horren konplexutasuna deia eta, gaur egun nekez bereiz daitezke espazioan soilik \u00abmugitzen\u00bb edo \u00ablekuz aldatzen\u00bb diren pertsonak, batetik, emigratzaileak, bestetik. Puyolen arabera, migrazio mugimenduak, berez, iraupen ertain edo luzeko, edo are behin betiko, lekualdaketak dira, jarduna aidatzea dakarte, eta sorburu eta xede bizilekuen artean bizi baldintzetan dagoen desorekak eraginak dira.\nIkuspegi teoriko huts batetik begiratuta, Bielza de Oryk honela definitzen ditu migrazioak: jendea, aldi baterako edo behin betiko, bere jatorrizko bizilekutik deserrotzen (emigrazioa) eta beste nonbait errotzen (inmigrazioa) duten lekualdaketak. Migrazio horiek, zer ezaugarri duten, bi eratakoak izan daitezke: derrigortuak (arazo politikoak direla eta, esate baterako) edo borondatezkoak. Borondatezko migrazioak biztanleen eta baliabideen artean desoreka dagoenean gertatzen dira, eta halakoetan biztanleriak bizilekuz aldatzeko joera izaten du, harreman hori lekualdaketaren bidez orekatzeko.\nMigrazioak sailkatzeko ahaleginean, adituek iraupenaren arabera sailkatu dituzte: hasi egunerokoetatik \u2014hau da, bizilekuaren eta lanlekuaren arteko joan-etorriak (mugimendu pendularrak)\u2014, eta arrazoi ekonomikoak bultzatuta behin betiko egiten diren lekualdaketetaraino. Muturreko bi migrazio mota horien artean aldi baterakoak daude (jubilatuek eguraldi hobeko lekuetan egiten dituzten egonaldiak, esate baterako).\nMigrazioek ezaugarri dituzten faktoreak.\nMigrazio mugimenduak gizakiaren bilakabideari berez dagozkion gertaera egiaztagarriak dira. Nolanahi ere, mugimendu horien eragileak eta esanahia aldatuz joan dira denborarekin, baina beti izan dira, eta dira orain ere, mugimendu zenbagaitzak. Leku batetik beste batera joatearen arrazoi nagusia arazo ekonomikoetan bilatu behar da. Hori horrela dela argi eta garbi ikusten da Espainian, XX. mendearen erdialdean, landa ingurunetako herri behartsuetatik biztanleri gune industrializatuetara joandako jende emari handian. Puyolen arabera, migrazio prozesuetan faktore ekonomikoek dute lehentasuna, haiek dira eragile nagusiak. Zenbat eta gehiago aurreratu industriak eta merkataritzak, eta garraiobideek haiekin batera, orduan eta handiagoa da lekualdatzeen intentsitatea. Hala, Bizkaiko hiriburuak, ekonomi bultzada hasi zuenean, joan den mendearen erdialdean, biztanle asko erakarri zuen ondoko eragin eremutik, eta pixkana, industria handitu eta zabaldu ahala, haren eragina ere Hego Euskal Herriko gainerako lurraldeetara eta, geroago, biztanleriaren eta baliabideen artean hain desoreka lazgarria zuten Espainiako herri zokoenetara hedatu zen.\nHauxe da Euskal Herriaren gaur egungo demografi aldia ezaugarritu duen migrazio mugimendu eredua. Horiexek dira barne migrazioak, hots, Industri Iraultzaren ondoren landa inguruneko herrietarik Hego Euskal Herriko kostaldeko hirietara bideratu zen exodoa. Garai hartan landa ingurunea mekanizatzen ari zen, eta langile gehiegia zegoen. Gainera, hirietan, industri eta zerbitzu sektoreetan batez ere, lana eskaintzen zen, bai eta soldata eta segurtasun handiagoak ere. Ekonomi prozesu horiek guztiak dira lurralde arteko migrazioen eragileak. Garapen ekonomikoaren banaketa desberdinak -hau da, eremu batzuk aberastea eta, bien bitartean, beste batzuk pobretzea- lurralde artean eragiten dituen desorekak berdintzeko jendeak duen berezko joeraren ondorio dira migrazio mugimendu horiek.\nGaur egun, leku batetik beste batera joateko arrazoiak konplexuagoak dira, beste batzuk baitira kausa eragileak, lortu den garapen mailari dagokion bezala. Azkeneko urteotan, eta gero eta gehiago, gainera, ingurugiro egoerarekin zerikusia duten baldintzatzaileak dira bizilekuz aldatzeko arrazoi nagusiak: hara hor, adibidez, jubilatuak Mediterraneo aldera joaten. Atal honetan sartu beharko lirateke ere, leku lasaiagoa eta ingurugiro garbiagoa bilatu nahiz, bizilekua hiri handien erdialdetik kanpoaldera aldatu dutenen kasua; asko dira, izan ere, hiriburuetatik-Gipuzkoako Oiartzunen, Arabako Lapuebla de Labarcan edo Zuian, Iru\u00f1erriko herriguneetan ezarri direnak . Ez da ahaztu behar, ordea, kasu asko eta askotan lekualdatze horien arrazoia lurra oso garestia izatea dela;hau da, jende asko dago hirian etxebizitzarik izan ez dezakeena, ez baitu ordaintzeko modurik. Hona beste datu aipagarri bat: gaur egun, erdi edo goi mailako ikasketak dituen jendea da bizilekuz aldatzen dena; garai batean,izan ohi zen emigratzailea. Azkeneko prozesu hori Euskal Herrian ere gertatzen da, eta euskal Dena dela, oso jakingarria izango litzateke Euskal Herritik kanporakorik ba ote den neurtzea, hau da, ateratzen den emigratzaile kopurua zenbatzea, giza baliabideetan galerarik ote dugun jakin ahal izateko.\nHori guztia dela eta, gaur egun, eta garapen aurreratutako ereduen adierazgarri gisa, hiri arteko migrazioak landa eta hiri inguruneen artekoak baino ugariagoak dira. Beraz, lurralde arteko migrazioak, denetan ugarienak, industrializazio maila handieneko eremuetan gertatzen dira, arrazoi profesionalak direla medio, edota ingurugiro garbiagoko habitata bilatzeko.\nZelinskyren biztanle mugikortasunaren eredu teorikoa.\nIkerlari askoren asmoa izan da biztanle mugikortasunari buruzko eredu teorikoak ezartzea, fenomeno horren interpretazio baliozkoak egin ahal izateko. Euskal Herriko migrazio mugimenduaren ezaugarriei hobekien egokitzen zaion eredua Zelinsky estatubatuar geografoak garatutako eboluzio eredua izango da seguruenetik, eredu horretan migrazioen tipologia eta intentsitatea gizarteek Industri Iraultzaz gero izan duten garapenarekin lotzen baita, eta orobat lotzen da ere hori guztia gizartearen demografi trantsizioari dagokion fasearekin.\nZelinskyren arabera biztanle mugikortasunak lau ezaugarri hauek izan ditu:\nMigrazio fenomenoaren eredu teoriko deskribatzaileren bat aplikatu ahal izateko lehenengo urratsa migrazioak zenbatzea da, leku desberdinetako datu multzoen erkaketa egin ahal izatea erraztuko duten tasen bidez zenbatzea, hain zuzen ere.\nUrteko emigrazio edo inmigrazio tasa -lurralde batetik irtetea edo lurralde batera iristea den\u2014 honela definitzen da: urte batean lurralde batetik/batera irteten/iristen den emigratzaile/ inmigratzaile kopurua sorburu/xede biztanleriako mila biztanleko. Kalkulua egiteko urte erdiko biztanle kopurua hartzen da. Bi tasa horien arteko diferentzia saldo inmigratorioa da, negatiboa edo positiboa.\nMigrazioen ondorioak.\nMigrazioen lehenengo ondorioa gizataldeen birbanaketa da. Beraz, Euskal Herriko biztanleriaren banaketa mapa azaltzean, kontuan hartu behar dira bai mugimendu naturalak bai migrazio lekualdaketak ere.\nMigrazioek, bai kanpokoek bai barnekoek, aldaketa handiak eragin dituzte sexuen arteko erlazioan. Kanporako migrazioetan, itsasoz bestaldeko migrazioetan, adibidez, gizonezkoak izan dira nagusi, eta horrek, noski, asko murriztu ditu sorlekuko gizonezko tasak. Landa inguruneko exodoko barne mugimenduetan, berriz, emakumezkoak izan dira nagusi. Aipagarria da, azterketa honetan zehar behin baino gehiagotan aipatu den bezala, Ipar Euskal Herrian sexu artean dagoen desoreka: barnealdean gizonezkoak \u2014asko ezkongabe\u2014 dira nagusi, eta kostaldean emakumezkoak, kostaldeko merkataritza eta turismo sektoreetan lan egiteko aukerak erakarriak. Hala, 1990ean sexu arteko erlazioa erabat orekagabea zen: 110 emakume 100 gizoneko. Sexu arteko desoreka horri geografi banaketan dagoena gehitu behar zaio: Ipar Euskal Herriko emakumezkoak %68 kostaldean eta %32 barnealdean bizi baitira, eta gizonezkoak, %64 kostaldean eta %36 barnealdean.\nLanak behartutako migrazioetan gizonezkoek eta emakumezkoek hartzen dute parte, nagusiak eta gazteak, familia osoak askotan; migrazio mota horrek sorlekuaren biztanleriaren berehalako eta berealdiko zahartzea eragiten du, leku horrek biztanleak galtzeaz gainera, ugalketarako gaitasuna ere galtzen baitu, eta beraz, bere etorkizuna kolokan jartzen.\nProzesu horrek adin talde zaharrenen berehalako gorakada eragiten du, eta biztanle piramidearen oinarria estutzen, emankortasunaren bilakaera gorabehera. Migrazio emari hori hartuko duen gizataldean, noski, alderantzizko efektua eragingo du emigrazioak: biztanleria gaztetu, jaiotza indartu, eta bizi itxaropena handitu egiten dira.\nIkuspegi ekonomiko huts batetik begiratuta, desoreka sozioekonomikoak konpontzea helburu duten behin-behineko konponbideak dira migrazioak. Lehenago ere esan den bezala, migrazio emariak landa inguruneetatik eta garatu gabeko lekuetatik elikatzen dira, eta errenta handiagoko, bizi maila hobeagoko eta lan aukera gehiago lekuetara bideratzen.\nSarritan, biztanleak alde egindako lekuetan, migrazioek azkenik gabeko pobrezi zirkulua eratzen dute. Leku batean baliabideak eta biztanleria desorekan egon, eta biztanleak irteten direnean, eremu horretako banako bakoitzari dagozkion baliabideak handitu egiten dira, errenta jende gutxiagoren artean banatu behar baita, baina, alde egiten dutenek gazteak direnez, eta oro har adinekoak baino dinamikoagoak, leku horretako ekimen indarra galdu egiten da, pertsona okupatu bakoitzeko produktibitateak behera egiten du, eta azkenean, produzitzen den errenta maila lehen bezain urria izaten jarraitzen du. Bestalde, migrazio emaria hartzen duten hiriguneak eta industriaguneak izugarri hazten dira, eta hazkunde horrek dakarren pilaketak arazo larriak sortzen ditu: etxebizitzarik eza, zirkulazio arazoak, kutsadura, langabezia, eta abar.\nBaiespen hauen harian, ondo dator geografo askok egin izan duen hausnarketa hau gogoraraztea: 1960-1970 urteetako eskualde arteko migrazio mugimenduek erlazio estua dute Espainiako estatuko orduko hiri sarearen tipologiarekin. Sare horren ahultasuna eta polarizazioa zela eta, distantzi handiko lekualdatzeak egin behar izan ziren, eta horrek, noski, deserrotze sozial larria eragin zuen. Horren arabera, Espainiako estatuko hiri egitura homogeneoagoa eta indar handiagokoa izan balitz, garapen ekonomikoak banaketa orekatua izango zukeen, eta landa inguruneko exodoak -eragoztea ezinezkoa baitzatekeen- distantzi laburragoko lekualdatzeak eta deserrotze sozial arinagoak eragingo zituzkeen.\nBiztanleen eskualde arteko mugimenduak: abiapuntuak eta jomugak.\nXX. mendearen erdialdean emigratzaile osteek bide luzeak egin zituztela agerian gelditzen da Espainiako Instituto Nacional de Estad\u00edstica delakoaren datuak aztertzean.\nDatu horien arabera, hauek ziren langileak esportatu zituzten eskualde nagusiak: Andaluzia, emigratzaile guztien %23; Gaztela-Leon, %14; Katalunia, %13; Gaztela-Mantxa %12, eta Extremadura, %8. Emigratzaile horien jomugak berriz, hauek ziren: Katalunia, %36; Euskadi, %13; Valentziako Autonomia Erkidegoa, %13; Madril, %10. Kontuan izan behar da emigratzaile oste horiek, sarritan, eskualde bereko herri desberdinak izan zituztela jomuga; izan ere, INErentzat barne inmigrazioa probintzia artekoa da, hori deduzitzen baita, probintzia jakin batean jaioak izanik, beste probintzia batean bizi diren lagunen kopurutik.\n1960ko hamarraldiaren erdialdera, Euskadi izan zen Andaluzia, Gaztela, Estremadura eta Galiziako emigratzaileen jomuga nagusia. Haatik, urte horietatik aurrera aldatu egin ziren aurreko urteetako migrazio joerak, eta alderantzizko norabidea hartu zuten, Gaztelako bi erkidegoetarantz, Andaluziarantz eta Galiziarantz. Hala, bada, jendea esportatu ohi zuten eskualdeak etorkinak hartzen hasi ziren, gero eta gehiago.\nEuskal Herriko industrializazioak mende erdialdean erakarritako emigratzaileen \"itzulera\" zen hura. Arrazoizkoa dirudi pentsatzea faktore soziologikoez gainera, fenomeno hori azal dezaketen faktore ekonomikoak ere badirela; izan ere, gehienak jubilatuak diren arren, azken hamarraldi hauetako ekonomi egoera txarrak sorlekura itzultzera bultzatu baititu emigratzaile honetako batzuk, apalagoa delako han bizitza-kostua, eta lurra lantzetik ere laguntzaren bat atera dezaketelako.\nXX. mendearen bigarren erdialdean Euskal Herriko lurretan eta biztanleengan migrazio osteek izan duten eragina.\nXX. mendearen bigarren erdialdean migrazio osteek Euskal Herriko lurretan eta biztanleengan izan duten eragina xeheago aztertuz, azpimarratu beharra dago Euskadiko lurretan 1960ko hamarraldian gertatzen den zabaltzeko joeraren haustura, urte horietako hazkunde demografikoa inoiz baino handiagoa izan baitzen. 1960 eta 1975 artean, izan ere, hazkunde metatua %2,46 izatera iritsi zen; balio horrek Estatukoa, %1,01, bikoiztu egiten zuen. Kataluniakoa bera ere baino garaixeagoa zen (%2,34), eta Madrilgo Autonomia Erkidegokoak baino ez zuen gainditzen (%3,2). Hazkunde demografiko harrigarri horren arrazoia berezko hazkunde garai bat eta migrazio saldo positiboen batuketan datza; era horretan, kuantitatiboki, 1950-1975 urteetan, Euskadiko hiru lurraldeetako biztanleen hazkundearen %47, berezko hazkundearen ondorio zen, eta gainerako %53 migrazio saldoaren ondorio. Balio absolutuetan, hazkunde hori 600.000 lagun ingurukoa litzateke; horietatik 400.000, migrazio saldo positiboaren emaitza zuzena dira, eta 200.000 berezko hazkunde handiarena, alegia, jende eta guraso gazteen multzo berrien ondorio. Dudarik gabe, hazkunde begetatibo hori, eta orobat migrazio osteak ere, Euskadik urte horietan izan zuen gorakada ekonomikoaren ondorio izan ziren. Izan ere, enplegu sorreraren urteko tasa %1,38 zen, Estatukoa (%0,55) baino askoz ere handiagoa. Industriari dagokionez, Euskadiko enpleguren urteko hazkunde tasa metatua %2,32 zen, eta Estatukoa, aldiz, %1,45.\nEspainiako Estatuko lurraldeek garai hartan zuten Famili Errenta alderatzean oso datu argigarriak azaltzen dira: Bizkaiak lehen tokia zuen, Gipuzkoak bigarrena, eta Arabak laugarrena. Handik hogei urtera, 1989an, Bizkaiak seigarren tokia zuen, Gipuzkoak hamaseigarrena, Arabak hogeita hemeretzigarrena, eta Nafarroak hogeita bigarrena.\n1970ko hamarraldian gertatzen da aurreko joera demografiko goranzko horren haustura, ekonomiaren beherakako joeraren hasierarekin bat datorrena, eta oso gogorra izan zena, bereziki, euskal ekonomiaren eragile nagusia zen industria siderometalurgikoan. Horren ondorioz, moteldu egiten da biztanleriaren hazkundea, eta 1975eko ondoko urteetan estatukoaren %50 izateraino ere jaitsiko da hazkunde demografikoaren tasa. Horrekin batera, eta horren guztiaren ondorioz, etorkinen sarrerak gutxitu egiten dira euskal lurraldeetan; etorkinen saldoa kontrakoa izatera ere iristen da, desorekako aldi bat hasi baitzen aktiboen kopuruaren eta lanpostu eskaintzaren artean.\nMigrazioen oreka berri bat antzematen da gaur egun, bai baitirudi badela halako oreka bat etorkinen eta emigratzaileen kopuruen artean. 1985etik aurrera etorkinen kopuruak bere horretan jarraitu du \u2014joera nolabait goranzkoa dela\u2014, eta horrek kontra egin dio Euskaditik joandakoen kopuruari. Nolanahi ere, esan beharra dago, euskal lurraldeen barneko mugimenduak direla gehienak. 1993an Erkidegoan bertan bizilekuz aldaturiko Euskadiko biztanleen kopurua %60-70 arteko balioetan dago. Horrekin garbi dago, gaur egun, biztanleriari dagokionez, Euskal Autonomi Erkidegoak duen erakarpena Erkidegoaren beraren administrazio mugen barnekoa dela, zeren eta 1993an barnerako eta kanporako mugimenduen multzo osotik %26 Erkidegoaz kanpokoak ziren eta %74 Erkidegoaz barnekoak.\nAre gehiago, Euskadiko espazioan bertan, bereizketa bat egin daiteke Arabako lurraldeko portaeren eta Bizkaia eta Gipuzkoako itsasaldeko lurraldekoen artean. Arabak azken bi hamarraldietan migrazio saldo positiboei eutsi die; horrek adierazten du ekonomi beherakadako urteetan dinamismo sozioekonomikoa handiagoa duela Arabak itsasaldeko lurraldeek baino. Izan ere, industrializazio prozesua, geroago gertatzeaz gainera, banatuagoa izan da lehiakortasun handiagoa duten ekoizpen sektoreetan.\nEuskal Herriko biztanleriaren demografi inboluzioa gaur egun.\nBadirudi gaur egun prestakuntza maila handiko pertsonak eta profesionalak irteten ari direla dinamismo sozioekonomiko handiagoa duten lekuetara, edo lanpostu eskaintza zabalagoa dutenetara, Madrila, esate baterako. Hasiak dira, zenbait iritzi artikulutan eta, enpresa, pertsona eta finantza deskapitalizazioaren eragin kaltegarriak nabarmentzen, erabakien guneak oso urruti baitira, euskal lurretan ekoizpen gune baliogabetuak geratzen diren artean.\nDudarik ez da Madrilen eta Hego Euskal Herriko lau euskal lurraldeetan dela goi mailako titulua duten emigratzaileen kopuru handiena. Euskadik du horretan lehen tokia. Lurralde horietara joaten dira, hain zuzen ere, erdiko eta goiko ikasketa mailak dituzten etorkin kopuru handienak. Nolanahi ere, oharpen bat egin beharra dago. Euskadiko migrazio mugimenduak muga barnekoak dira gehienak, eta horrek azaltzen du etorkinen eta emigratzaileen ikasketa maila paretsua izatea. Gizatalde gazte eta prestakuntza handiko horren lekualdaketak zerikusia izan dezake azken urteotan lan merkatuak duen egonkortasun faltarekin.\nEuskal Herriko lurretan izandako migrazio mugimenduetatik sortzen den informazioak labur lezake, dudarik gabe, egungo egoera demografikoaren azken bilakaera. Euskadiren kasu jakinari dagokionez, 1988 eta 1993 artean ia 94.000 lagunek alde egin dute erkidego horretatik, eta, bestalde, 60.000 lagunek hartu dute bertan bizilekua; bi kopuru horien arteko aldeak 34.000 laguneko saldo negatibo metatua ematen du.\nGarbi ikusten da migrazio saldo horrek behera egin duela, garbi-garbi, 1991. urtea arte. Ordutik aurrera joera aldaketa bat sumatu da, baina azterketa honetako azken bi urteetan migrazio saldoa gutxitzeko joera hori apaldu egin da. Lurralde Historikoen arabera, gainera, oso nabarmenak dira aldeak, eta garbi adierazten dute egoera sozioekonomikoak ere desberdinak direla. Horrela, Gipuzkoako lurraldearen migrazio saldoak joera negatiboa du garbi-garbi (%43 1992-1993 urteetan). Arabak, aldiz, oso joera positiboa du (%46). Bizkaiak ere migrazio saldo negatiboa du, baina ez Gipuzkoak bezain handia, %12 ingurukoa.\nEuskadiko migrazio saldo orokorrak 1991n izan zuen aldaketak badu azalpen bat. Ordu arte, saldoen beherakada emigrazio tasen beherakadaren ondorio zen. Emigrazio tasen beherakada (%18,5), ordea, inmigrazio tasena (%51,5) baino askoz apalagoa izan zen. Beraz, saldoen beherakada nabarmena izan zen, eta negatiboa, betiere. Joera hori 1991. urtean hautsi zen: hurrengo bi urteetan inmigrazioak %25 gutxitu baziren ere, migrazioak apenas beheratu ziren.\n1988. urtean 18.000 lagunek baino gehiagok emigratu zuten, eta 1993an, aldiz, 14.000 lagunek (%22 gutxiago). Inmigrazioei dagokienez, 1988an 8.000 lagun etorri ziren, eta 1993an 9.554.\nMigrazio saldoaren zeinu negatiboa Gipuzkoako eta, batez ere, Bizkaiko biztanle galerari zor zaio gehienbat. Galera horren orekagarri, aipatzeakoa da Arabako biztanle gehikuntza (%16). Bizkaiko eta Gipuzkoako saldo negatiboa, jomuga eta sorlekua Euskadiz kanpo duten irteeren eta sarreren arteko aldean datza. Biztanle galera horren arrazoia 60eko hamarraldian industrializazioak erakarri zituen gizabanako haien sorlekurako \"itzulera\" da. Arabako saldo positiboa, berriz, Bizkaitik eta Gipuzkoatik hara -Gasteiza gehien bat joandako biztanleei zor zaie.\nMigrazioei buruzko azterketetarako beste elementu aipagarri bat etorkinen jaiolekua da. Etorkinen %38 Euskadin jaioa da -erdia baino gehiago Bizkaian\u2014, eta %16 inguruko probintziaren batean: %6 Burgosen, %3 Kantabrian, %3 Errioxan, eta %4 Nafarroan. Emigratzaileei dagokienez, erdia baino gehiago (%51) Euskadin bertan jaioa da, eta %15 Gaztela-Leon Autonomia Erkidegoko probintziaren batekoak dira.\nMigrazio mugimenduen azterketa lurraldeka.\nBizkaiak eta Gipuzkoak orekaturik dauzkate emigratzaile eta etorkin emaria, baina kopuru gorabeherekin: Bizkaiari lekualdaketen erditsua dagokio, eta Gipuzkoari heren bat. Araba da inmigrazio emari handieneko lurraldea.\nEuskadi helmuga edo abiapuntu duten lekualdaketen artean garrantzi handia dute barne migrazioek. Nolanahi ere, puntu horretan ere alde handia dago lurralde batetik bestera: Bizkaian irteeren %89k izan dute lurralde hori bera jomuga, Gipuzkoan irteeren %86k, eta Araban %63k. Arabak halako kopuru apala izateko arrazoia hau da: Gasteizek nekez erakar dezake biztanle gehiago bere lurraldetik, dagoeneko Arabako biztanleriaren %80 baino gehiago Gasteizen bertan bizi baita.\nMigrazio jardun handiena (inmigrazioak, emigrazioak eta barne migrazioak) hiriburua dagoen eskualdean izaten da: Arabako Lautadak, Donostialdeak eta Bilbo Handiak hartzen dituzte migrazio mugimenduen %75- Bestalde, Euskadiko lau udalerri handienek -Donostia, Bilbo, Gasteiz eta Barakaldok\u2014 immigrazioaren ia erdia erakartzen dute, emigrazioaren %43 eta barne lekualdaketen %28.\nJomugatzat jaiotza probintzia duten \"itzulera\" motako emigrazioek Euskadiko emigrazioen %27 hartzen dute. Lurraldeka, eta emigrazio mota horri dagokionez, Araba nabarmentzen da (\"itzulera\" emigrazioaren %33), Bizkaia eta Gipuzkoaren (%26) aurretik.\nBestalde, inmigrazioen %19 \"itzulera\" inmigrazioak dira, alegia, jaiotza udalerrira dute jomuga. Migrazio mota horretan Gipuzkoa nabarmentzen da (%21), Bizkaia (%19) eta Araba (%15) aurretik.\nOso interesgarria da lekualdatze horiek lurraldean duten eragina aztertzea, alegia, biztanleri guneek biztanle kopuruaren arabera duten erakarpena edo erakarpenik eza aztertzea. Inmigrazioen erdiak udalerri handienetara jotzen du, 100.000 biztanle baino gehiagokoetara; %3k 10.000-100.000 artekoetara, eta %14k 10.000tik beherakoetara. Beraz, argi dago, Barakaldori eta lurralde hiriburu diren udalerriei ematen zaiela lehentasuna. Horiek dira hain zuzen ere Gaztela-Leondik ateratakoek nahiago dituzten jomugak. Beste muturrean nafarrak eta errioxarrak daude; horiek nahiago dituzte herri txikiagoak, 10.000 biztanle baino gutxiagokoak. Antzera gertatzen da Gaztela- Leongo eta Errioxako migrazioen jomuga diren udalerrien demografi garrantziari dagokienez. Nolanahi ere, gaztelauek ehun 1.000 biztanle baino gehiagoko udalerrietara jotzen dute eta errioxarrek, berriz, 10.000 baino gutxiagokoetara.\nMigrazioen jatorriari dagokionez, Euskadira datozenen %43 100.000 biztanle baino gehiagoko hirietatik datoz, %42 10.000- 100.000 biztanle arteko hirietatik, eta %15 10.000 biztanle baino gutxiagokoetatik.\nAzkeneko urteotan etengabe ugaldu dira Euskadin udalerri arteko migrazioak eta helbide aldaketak. Gorabehera horien %45 hiru hiriburuetako batean gertatu da (%22 Bilbon). Udalerri arteko emigrazio horietan ere aldeak daude lurralde batetik bestera: Donostiak Gipuzkoako helbide aldaketen %28 hartzen du, Bilbok Bizkaikoen %43, eta Gasteizek, lurraldeko makrozefalia ikaragarria dela eta, Arabakoen %90.\nEskualde arteko lekualdaketen aldizkatze berezitua.\nBarne lekualdaketetan eta lurralde artekoetan bi aldi desberdin bereizten dira. XX. mendearen lehen erdian Nafarroako eta Arabako biztanleak itsasaldeko lurraldeetarantz mugitu ziren. 1960tik aurrera, berriz, Industria Iraultzaren lehen garaiko protagonista izan ziren lurralde horien gehiegizko hazkundeak migrazioak eragin zituen, eta ez bakarrik mugez kanpora, baita barne mugimenduak ere Hego Euskal Herriko lurraldeen artean. Azpimarragarria da Iru\u00f1eko kasua: 1970-1975 bitartean 25.000 lagun joan ziren probintziatik hiriburura.\nNafarroa hala ere, Industria Iraultzaren bigarren alditik aurrera heldutako etorkinak gorabehera, ez da gauza izan aurreko hamarraldietako irteerak \u2014itsasaldeko probintzietara joanak- orekatzeko edo berdintzeko. Industria Iraultzaren bigarren aldia esatean masa kontsumoaren iraultza eta ordura arte gizatalde murritzen esku soilik zeuden kontsumo gaien zabaltzea esan nahi da. 1960tik aurrera, eta batez ere 1970etik aurrera, gauzatu zen Industria Iraultzaren bigarren aldi hori. Garai horretan, bestalde, petrokimika indartu zen, petrolioaren inguruan -eta ez ikatzaren inguruan, Iraultzaren lehen aldian bezala\u2014 bildutako energiaren hornitzaile gisa. Horrekin guztiarekin, lurralde hiriburuetan, eta lurralde bakoitzeko eragin eremuetan, hirugarren sektorea nagusitu zen.\nAldaketa ekonomiko horrek eragin handia izan zuen biztanleriaren demografi portaeran, eta demografi egitura eta lurralde antolamendua aldatu zituen. Aglomeraziozko ekonomiak Euskal Herriko itsasaldeko lurraldeetako industri gune zahar tradizionaletan eragin zuen, eta hiri hierarkiaren erdiko eta beheko mailetara iritsi zen industrializazioa.\nBarne hedapen eta mobilizazio prozesuen ondorioz, arestian aipatutako industri eremu horien hurbileko eremuak ere, hala nola Gasteiz eta Iru\u00f1ea, industrializatu egin ziren, eta inmigrazio eremua zabaldu eta orokortu egin zen.\nHego Euskal Herrian Nafarroa izan da biztanle hornitzaile nagusietako bat. Emigratzaile horien jomugak itsasoaz bestaldeko lurraldeak, Europako herrialdeak (Frantzia eta Suitza, esate baterako), eta batez ere Gipuzkoa eta Bizkaiko industri guneak izan dira. Hori dela eta, Nafarroan, XX. mendean zehar, eta migrazio saldoari dagokionez, hainbat aldi bereiz daiteke.\nMigrazio saldo negatiboko lehen aldia 1900-1960 bitarteko urteak izan ziren. Hirurogei aldi horretan ehun 1.000 lagun inguru galdu zirela uste da. Hurrengo hamarraldian, industriaren eta zerbitzuen garapena zela eta, zentzuz aldatu zuen migrazio mugimenduak. 1962-1987 bitarteko urteetan, beraz, migrazio saldo positiboa izan zen (30.000 lagun). Lurraldeko mugen barnean ere lekualdaketa ugari izan zen: ia 95.000 lagun 1962-1986 bitartean. 1970. urtetik aurrera, ordea, migrazio saldoak zentzuz aldatu zuen berriz ere, eta 1987 bitartean 6.000 lagun baino gehiagok alde egin zuen.\nIpar Euskal Herrian islatzen da argien migrazio mugimenduek biztanle banaketan eta lurralde antolamenduan izan duten eragina. Labordek kostaldea-barnealdea dikotomia bereizi ohi du Ipar Euskal Herriko jardun sozioekonomiko eta geografikoari buruzko azterketa guztietan.\nInteresgarria da fenomeno hori xeheago aztertzea, migrazio prozesuaren azterketaren bidez hobeto ezagut daitezke-eta Ipar Euskal Herriko biztanle banaketaren eta lurralde antolamenduaren ezaugarriak. Hori dela eta, lekualdaketa horiek XX. mendean zehar izan duten bilakaera aztertuko da lan honetan, aldiz aldi.\nLehenengo aldia, 1911 -1931, landa ingurunea hustu eta hiri ingurunea hazi zenekoa da Laborderen iritziz.\nAldi horrek Lehen Mundu Gerraren eragin handia izan zuen, bai biztanleriaren berezko lekualdaketetan bai migrazio lekualdaketetan. Gerra zela eta, hilkortasun tasa 12 puntu handitu zen aurreko hamarraldiaz geroztik, eta jaiotza tasa, berriz, %28 beheratu zen.\nDena den, biztanleriaren berezko mugimenduak 15.000 lagunetik gorako galera eragin zuen, eta handik hara, biztanle kopurua ez da sekula aurreko urteetako kopuruetara iritsi. Bestalde, aspaldi hasia zen landa inguruneko exodoak ere ez zuen etenik izan. XX. mendearen lehenengo hogeita hamar urteetan 37.000 biztanle inguru irten zen landa ingurunetik, eta horrek demografi banakoen %22ko galera eragin zuen.\nKostaldean ere, Ipar Euskal Herrira iristen den emigrazioaren jomuga nagusia izanagatik, gehiago dira irteerak helduerak baino. Lekualdaketa horiek direla eta, herrialde barneko eskualdeetako biztanleri gune nagusiek, garrantzitsuak duela gutxi arte, gainbehera egin dute. Hori da Bidaxuneko komunaren kasua, esate baterako: XX. mendearen lehenengo hogeita hamar urteetan biztanleriaren erdia galdu zuen, eta kantonamendu buru izan ez balitz \u2014hau da, dituen zerbitzuak izan ez balitu\u2014, nekazari komuna arrunta bihurtu izango zen. Nolanahi ere, egoera bestelakoa da funtzio gehiago eta kokagune hobea duten biztanleri guneetan, hala nola Donibane Garazin, Donezteben eta Atharratzen. Biztanleri gune horiek biztanle kopuruari eutsi ahal izan zioten mendearen lehen erdi osoan. Mugimendu naturalaren saldo negatiboa berdintzen duen migrazio saldo positiboa da egonkortasun horren arrazoia. Baina bestelako demografi garapena izan duten biztanle guneak ere badira, baita etengabe eta asko hazi direnak ere. Bidartek, esate baterako, %55 handitu du biztanle kopurua XX. mendearen lehenengo berrogeita hamar urteetan, Getariak %30, eta Uztaritzek % 11. Geografi kokagunea da udalerri horietako biztanle kopuruak gora egitearen arrazoia, garrantzi handiko hirietatik hurbil daudenez, jendea erakartzen baitute.\nZalantzarik gabe Lehen Mundu Gerra mugarri bat izan zen Ipar Euskal Herriko demografi bilakaeran, bilakaera hori hautsi zuen heinean. Iparraldeko biztanle kopuruak behera egiten jarraitu zuen, baina beheranzko joera hori moteldu egin zen aurreko urteekiko, gerrak aldaketa kualitatibo garrantzizkoa eragin baitzuen, emigrazio mugimendua Ameriketara bideratu ordez Frantzia barneko lurraldetara bideratzea, alegia.\nLurralde antolamenduari dagokionez, hura izan zen hirietan biztanle kopuruak gora egin zuen garaia, hirigintza indartu zenekoa. Hirietako demografia %50 handitu zen, ia 100.000 biztanle izateraino. Beraz, XIX. mendearen bukaeran baino hamar aldiz jende gehiago bizi zen hirietan. Gainera, gertakari hura orokorra izan zen, eta lurralde antolamenduan horrek izan du segur aski eraginik handiena. Nolanahi ere, lau hirik beretu zituzten etorkinen hiru laurdenak. Ordurako hiri izaera sendoa zuten Baiona, Angelu eta Miarritzek are gehiago indartu zituzten elkarren arteko loturak, bai eta handitu ere lurralde osoan zuten pisua. Hiri horiekin batera Hendaia, Ziburu eta Kanbo nabarmendu ziren. Hirigintza, beraz, kostaldean zehar hedatu zen gehienbat.\nBiztanleen jatorria ere oso datu garrantzitsua da lekualdaketak ulertu eta erakarpen eremuak mugatu ahal izateko. Biztanleri guneen erakarpena zertan datzan azaltzean inguruneari eta gizakiari berari dagozkion arrazoiak bereizten dira.\nLurralde barneko biztanleri guneek geografi kokaguneari zor diote erakarpena. Donibane Garazi mendiarteko sakonune baten erdian dago, trenbide gurutzea da, eta muga herria. Maule ere antzeko kasu bat da, bere inguruan antolatua baita bera dagoen harana. Uztaritzen erakarpena, berriz, Baionatik hurbil egotean datza.\nBaiona da garrantzizko inmigrazio guneetako bat: bere biztanleriaren heren bat besterik ez da bertakoa. Gainerako bi herenak ehun kilometroz beherako eremuan sortuak dira.\nBigarren aldia, 1931-1954, demografi mugimenduak moteldu zirenekoa da. Demografi krisi larria izan zen garai hartan Frantziako estatu osoan. Hazkundeak behera egin zuen jaiotzak urritu zirelako. Hiru dira hazkundeak behera egitearen arrazoi nagusiak: gerra garaian jaiotako belaunaldia \u2014belaunaldi urritua\u2014 heltzea ezkon adinera, krisi ekonomikoa, eta zaharrak gehitzea. Egoera horretan, landa inguruneko herrietako biztanle galera moteldu egin zen, exodoa ere urritu egin zelako. Gainera, Lapurdiren ordu arteko indarra eta distira ere ahuldu egin ziren, goranzko bilakaera beherantz egiten hasi zen.\nHeriotza tasa beheratzeak eta jaiotza tasa oso apala izateak emigratzaile gaien kopurua ere ordu artekoa baino urriagoa izatea ekarri zuten. Handik hara, gainera, erdira jaitsi zen landa inguruneetako biztanle kopurua, jendeak haietatik alde egiten zuelako. Izan ere, eskualde batetik bestera gorabehera handiak zeuden bizi baldintzetan: eskualde batzuek -Baigorriko harana, adibidez- oso baldintza kaskarrak zituzten, eta beste batzuek, berriz, askoz ere hobeak. Bigarren horietakoa zen Lapurdiko lurraldea, niri handietatik hurbil eta nekazari lanetarako egokiagoa. Hori zela eta, berriz hasi zen Ameriketarako emigrazioa, Nafarroa Beheretik gehienbat. Emigrazioen %53 Ameriketara eta gainerako %47 Frantziako lurraldeetara zuzendu zen.\nAditu batzuen iritziz, irteera horiek izan zuten alderdi onik ere: Iparraldeko barneko baliabide urrien gaineko presioa gutxitzea ekarri zuten, bai eta bertan gelditu zirenak baliabide horiek ustiatzera akuilatu ere.\nDemografi inboluzio bat izan zen garai hartan, eta biztanleriaren bilakaera kurba zentzuz aldatu zen. Hiri ingurunearen erakarpena gutxitu egin zen, enplegu eskaintza bezala, eta demografi portaerek jaiotza tasa beharaztea eta, bide batez, biztanleria zahartzea ekarri zuten. 2.000 etorkin baino gutxiago heldu ziren hiri udalerrietara. Zenbait udalerritan biztanle galera eta guzti izan zen, Hazparnen, Hendaian, Donibane Lohizunen, eta batez ere Baionan.\nEkonomiak zeresan handia izan zuen demografi galeraren prozesu horretan guztian. Hori dela eta, krisiak gogorrago jo zituen industria handiari loturiko biztanleri guneak industri txiki tradiziozkoei loturikoak baino. Azken horiek ez zuten kontratuko zergarik izaten, eta horrek krisiaren enbatari aurre egiten lagundu zien. Hala, Tarnose eta Bokale bezalako industri gune sortu berrietako biztanle kopuruak behera egin zuen bitartean, Hazparneko eta Maulekoak gora egin zuten.\nHainbeste kalte egin zuen Bigarren Mundu Gerraren ondoren hasi zen hirugarren aldia, 1954-1990, hiri handien etengabeko zabalkundearena. Lurralde antolamenduari dagokionez, elkarri kontrajarritako bi gertakari gertatu ziren garai hartan, Ipar Euskal Herriko geografi paisaian eragin handia izan zutenak: batetik, hiriak eta hirialdeak etorkinen jomuga nagusia izaten jarraitzea, eta, bestetik, landa inguruneetako biztanleri guneetan biztanle banaketa aldatzea, herrigune batzuk erabat hustu ziren bitartean beste batzuk, berriz, biztanlez hornitu ziren, zabaltzen ari ziren hirien bultzakadak \"harrapatuta\".\nMigrazio mugimenduak Ipar Euskal Herrian.\nFrantziako Estatistika eta Ekonomia Gaietarako Institutu Nazionala (INSEE) delakoak etorkin gisa definitzen ditu errolda baten aurreko urtearen urtarrilaren batean egoitza lekutzat azken erroldakoaz beste bat zutenak. Baina horrela, bi errolden artean izan zitezkeen migrazioak ez dira kontuan hartzen, eta, hala, hurrenez hurren egindako bi erroldaren artean komuna berean bizi den pertsona bat, aldatu ahal izan da bizilekuz bi data horien artean.\nArgitzapen bat egin behar da gauzak hobeto ulertzeko: \"Kostalde\" esaten denean, BAB eremua adierazi nahi da, hau da, Baiona, Angelu, Miarritze eta Hiriburuko kantonamendua, Donibane Lohizune eta Hendaiako kantonamenduekin batera, alegia, Itsasaldeko Eskualde osoa gehi BAB-en mende dagoen Hiriburu. \"Barne\" edo \"Barnealde\" esaten denean, berriz, lurraldeko gainerako zatia adierazi nahi da, eta hor ere bi parte oso desberdinak bereizten dira: alegia, batetik, barnealdeko Lapurdi, eta, bestetik, handik harako beste bi lurraldeak, hots, Nafarroa Beherea eta Zuberoa.\nDatuei adierazgarritasun handiagoa emateko, eta konparagarriak izan daitezen, beharrezko da datu horiek lurralde bakoitzeko biztanleriarekin harremanetan jartzea, era horretan eskualde bakoitzeko sarrera eta irteera tasak konparatu ahal izateko, eta orobat migrazio saldoak eta biztanle kopurua konparatzeko ere.\nEtorkin kopurua, hau da, 1986tikaurrera Ipar Euskal Herrian egoitza hartu duten lagunen kopurua, hazi egin da. 1982-1990 errolda arteko aldian gertatu da etorkinen hazkunde handiena.\nLurraldeka, barnealdeak etorkin hazkunde azkarragoa izan du kostaldeak baino, barneko Lapurdik erakarpen indar handia duela 1968az geroztik. Datuak xeheago aztertuz, distortsio handiak antzematen dira Ipar Euskal Herrian: barneko Lapurdik sarrera indize oso garaia du (BAB-ek eta hegoaldeko da kostaldeak baino are handiagoa ere), eta hazkunde indartsuena izan duen lurraldea da; aitzitik, Behe Nafarrora eta Zuberoara heldu diren etorkinen tasak, azken aldian gora egiten ari diren arren, oso maila apalekoak dira aurrekoaren aldean.\nIpar Euskal Herrian irteerak iraganean baino askoz erritmo motelagoaz gertatzen dira. Barnealdean dira irteera gutxienak, eta itsasaldean, berriz, gehienak. Zuberoan izan du emigrazio erritmoak jaitsiera apalena, biztanleriaren zahartzeak irteera mugimenduak oztopatu dituelako. Beste muturrean, emigrazio indize handienak BAB-ek eta Hegoaldeko Kostaldeak dituzte.\nIpar Euskal Herriko etorkin kopurua biztanleko, bat dator ia osorik Biarnokoarekin: Landetako hegoaldekoa baino apalxeagoa da, eta Girondakoa baino handixeagoa.\nHorren guztiaren ondorioak dira migrazio saldoak gora egin duela, eta argi, gainera,1968tik aurrera, hala nola aztertu diren errolda arteko hiru aldietan (1968-1975, 1975-1982 eta 1982-1990) hazkunde nabarmena izan dela, ia bikoiztu egin dena azken bi aldietan.\nLurraldekako analisi berezia eginez, barnealdeko Ipar Euskal Herriko saldoak oso hazkunde handia duela ikusten da, 1968 eta 1975 arteko balio negatiboetatik hasita, 1975 eta 1982 arteko balio positiboetara, azken aldian hazkundeak bere horretan jarraitu duelarik. Komenigarria da, ordea, bilakaeraren azterketa xeheago bat egitea: barneko Lapurdik oso saldo positiboak izan ditu errolda arteko azken bi alditan, eta Nafarroa Behereak, berriz, zertxobait gutxitu du bere saldo negatiboa; Zuberoan, aldiz, saldoak pixka bat gorantz egin duela ikusten da. Migrazio saldoak eskualde bakoitzeko biztanleriarekin erlazionatzeak ere gauza bera erakusten du: alegia, alde handiak direla Ipar Euskal Herriko barnealdeko eskualdeen artean. Migrazio saldoa zati biztanleria ratioa Biarnokoa baino handiagoa da, baina, aldiz, Girondakoaren antzekoa.\nIpar Euskal Herriko eta Frantziako lurraldeetako migrazio gehienak Frantziako estatuaren barruan egiten dira. Frantziako beste lurralde batzuetakoak dira Ipar Euskal Herrira iritsitako immigranteen %64, eta euskal lurretatik irten diren emigratzaileen %48 Frantziako estatuko lekuren batera joan da. Hain zuzen ere, Ile-de-France eskualdekoak dira Ipar Euskal Herrira iritsitako etorkinen %25, eta huraxe da, bestalde, euskal emigratzaileen %17ren jomuga.\nEskualdeka, BAB ingurutik Ipar Euskal Herriko beste eskualde batzuetara jotzen duen lagun kopurua handiagoa da Euskal Herritik BAB aldera jotzen duenena baino. Beraz, eta etorkin saldoak orotara positiboak direla kontuan harturik, BAB inguruan biztanleria autoktonoaren proportzioa murrizten ari da, etorkinak, gehienak, Euskal Herritik kanpokoak direlako.\nBAB-en eta Ipar Euskal Herriko gainerako eskualdeen arteko migrazioei dagokienez, Lapurdiko barneko eskualdeekin egiten dira gehienak. 1982-1990 bitartean, BAB ingurunetik Euskal Herriko beste eskualdetara joandako lagunen %69 Lapurdiko barnean hartu zuten bizilekua. Bestalde, Ipar Euskal Herriko beste eskualde batzuetatik BAB eskualdera joandako gizabanakoen %49 Lapurdin bizi zen 1982an. Lekualdaketa horiek, beraz, gero eta negatiboagoak dira BAB eskualdearentzat Lapurdiko barrualdearekiko, eta positiboak, berriz, Nafarroa Beherea eta Zuberoarekiko.\nBABen ez bezala, Lapurdiko barnealdeko migrazioak Ipar Euskal Herriko beste eskualdeekin egiten dira. Lapurdiko barnealdeak hartzen dituen etorkinen %53 Ipar Euskal Herriko beste eskualde batzuetakoa da. Hain zuzen ere, euskal immigrazioaren %77k Lapurdiko barnealdera jotzen du.\nBestalde, 1982-1990 bitartean Nafarroa Beheretik joandako gizabanakoen %47 Ipar Euskal Herrian bertan geratu da eta %53 lurraldetik kanpora joan da. Nafarroa Behereko migrazio saldoak, gainerako Ipar Euskal Herriari buruz, negatiboak dira, ez lehen adina ordea. Nafarroatik irtendako lagunen %50k baino gehiago BAB aldera jotzen du.\nZuberoari dagokionez, berriz, handik ateratzen diren %21 besterik ez da geratzen Euskal Herrian. Bestalde, Zuberoara iristen diren etorkinen %14 besterik ez da Euskal Herrikoa. Zuberoa da Ipar Euskal Herriko lurraldeetan gainerako euskal lurraldeekin migrazio harreman gutxien duena. Horregatik, Zuberoako barne migrazio saldoa negatiboa da, argi eta garbi. Nolanahi ere, Zuberoaren eta Ipar Euskal Herriko beste lurraldeen arteko migrazio harremanak Nafarroa Beherearekin egiten dira batez ere (zuberotar emigratzaileen %47 eta nafar etorkinen %54).\nMigrazio lekualdaketak gizabanakoen maila sozioprofesionalaren arabera aztertzean, Ipar Euskal Herriko migrazio eszedente handiena jubilatuena dela ikusten da, %4l. Oro har, migrazio lekualdaketetan, bai emigrazioari bai inmigrazioari dagokienez, pertsonen %40 aktiboa da eta %60 ez. Biztanleria aktiboaren multzoari dagokionez, bada datu aipagarri bat: 1982-1990 bitarteko etorkinen %16 maila sozioprofesional garaikoak ziren.\nMigrazio lekualdaketen adinkako azterketa egitea oinarrizkoa da lekualdaketa horiek biztanleriaren adin egituran zer nolako ondorioak dituzten jakiteko.\n1982-1900 bitartean Euskal Herrira iritsitako etorkinen %70 baino gehiago 45 urtetik beherakoa zen. Bestalde, Euskal Herritik irtendako emigratzaileak ere gazteak dira gehienak, etorkinak baino are gazteagoak, izan ere: %83 45 urtez beherakoa. Migrazio saldoak negatiboak dira 20-30 urte bitarteko adin taldeentzat, eta positiboak, berriz, gainerakoentzat, 60-70 urte bitartekoentzat gehienbat. Ipar Euskal Herriko lekualdaketen ondorio nagusietako bat biztanleriaren zahartzea da, beraz.\nBiztanleriaren egitura.\nBiztanleriaren egitura ezagutzeko biztanleriari dagozkion alderdi guztien arteko harremanen azterketa egin behar da, alegia, lurralde jakin batean biztanleriak zer nolako antolamendua, ezaugarriak eta banaketa dituen jakin, eta horien arteko harremana aztertu behar da. Beraz, lurralde jakin bateko biztanleen banaketa islatuko duen batasun koherente batean bildu behar dira alderdi horiek guztiak.\nBaina biztanleriaren egitura beste ikuspuntu batzuetatik ere azter daiteke, hala nola biologiaren edo egitura sozioekonomikoaren ikuspegitik.\nBiztanleriaren egitura biologikoa.\nSexuen eta adin taldeen biztanleria osoari buruzko proportzioa erakusten du biztanleriaren egitura biologikoak. Horren adierazpen grafikoa adin piramidea da: alegia, koordenatu bertikalean urteak eta horizontalean sexua adierazten dituen histograma (Ezkerraldea gizonezkoen kopuruari dagokio eta eskuinaldea emakumezkoenari). Zer itxura duen, biztanleriaren taxuera ezagut daiteke piramidea ikusi ahala: alegia, piramideak pagoda itxura badu biztanleriak gazte egitura duela esan nahi du; erraboil itxura badu, berriz, zahartuz doan zahar egitura; eta kanpai itxura badu, ez aurrera ez atzera egiten ari den zahar egitura.\nAdin piramideak biztanleria baten une bateko adinkako eta sexukako egitura ez ezik biztanleria horren azken urteetako demografi historia ere erakusten du. Adin piramidea, beraz, oso tresna baliagarria da biztanleria jakin batek etorkizun duen egoera edo egitura ezagutzeko.\nAdin edo adin talde bakoitza zenbat banakoz osatua dagoen, hainbat faktoreren mende dago. Faktore horien artean aipagarrienak: belaunaldi jakin bateko jaiotza kopurua, heriotza kopurua egoera normal batean edota gerrateak, izurriteak eta abar direnean, migrazio prozesuek eragindako gehitze edo murrizteak. Hala, gerta horiek, biztanle galera handia dakartenean, koskak eratzen dituzte piramidean.\nGizarte eta laguntza zerbitzuen plangintza -lekuan lekuko eskola edo lan politika, kirol eta osasun azpiegitura, biztanleriaren behar bereziak- adin piramideen zahartze edo gaztetze, heldutasun edo gaztetasun mailaren arabera erabaki daiteke. Esate baterako, gizatalde baten osasun premiak \u2014geriatria, pediatria eta abar\u2014 gizatalde horren osasun alorreko izaera demografikoaren araberakoak izango dira.\nBiztanleriaren egitura aztertzeko bideen artean, adin piramideaz gainera, aipagarriak dira adinari eta sexuari buruzko indize sintetikoak. Biztanleriaren sexukako banaketak adinkakoak baino garrantzi txikiagoa du, azterketa horri dagokionez. Azterketa bide horren indizerik adierazgarriena biztanleria jakin bateko gizonezko eta emakumezko kopuruak harremanetan jartzen dituena da; ehun emakumeko dagoen gizon kopuruaren (gizon tasa) arabera neurtzen da.\nEuskadik 1992an zituen 2.124.651 pertsonatik %49,12 gizonezkoak dira eta %50,88 emakumezkoak. Emakume kopuruan ere gorabeherak daude lurralde batetik bestera: Bizkaian 104 emakume dago 100 gizoneko, Gipuzkoan 103 eta Araban, berriz, 101.\nGizonezkoei dagokionez, Nafarroan 98,9 gizon dago 100 emakumeko. Espainiako Autonomia Erkidegoen artean Nafarroa da (1986) gizon tasa handiena duena Kanarietako Autonomia Erkidegoaren ondotik. Gizon tasaren eskualdekako azterketan hauek dira datu aipagarrienak: Iru\u00f1erriak duela gizon tasarik txikiena (95 gizon 100 emakumeko), eta Pirinio aldeak (111,4 gizon) eta ipar-mendebalak (110 gizon), berriz, handiena. Beraz, argi dago horren esanahia: zenbat eta handiagoa leku bateko nekazaltasun, orduan eta handiagoa gizon tasa.\nAdin aldagaiari buruzko indize sintetikoen arabera, hiru adin multzotan bana daiteke biztanleria: alegia, haurrak, helduak eta zaharrak. Hala ere, ikertzaileak ez datoz bat adin talde horien zabalera mugatzean. Nolanahi ere, honela egin ohi da banaketa: 0-14, 15-64 eta 65etik gora. Gizatalde baten nortasunean eta banaketan eragina duten aldagaien artean adinkako egitura da adierazgarriena, beste guztiak sintetizatzen eta, gainera, gizarteko eta ekonomiako gorabeherak mugiarazten dituelako.\nEuskadiko adinkako osaerak izan dituen aldaketak lurralde horretako eredu sozioekonomikoak 1975az geroztik izan duen bilakaeraren erakusgarri dira. Adibidez, gazteen taldea (20 urtetik beherakoak) %28 murriztu da, eta helduena, berriz, etengabe handitu da, %13,5 inguru. Are gehiago handitu da oraindik zaharren taldea, %50 inguru. Biztanleria osoari buruz, beraz, asko aldatu da talde bakoitzaren pisu erlatiboa: gazteen taldea hamar puntu murriztu da (%36etik %26ra), helduen taldea %55etik %62ra handitu da, eta zaharrena %8tik %12ra. Zaharren taldean, bestalde, beste zahartze bat ere izan da, alegia, adin handigoenen are handitze handiago bat, bizi itxaropena luzatzearen ondorioz. Izan ere, Euskadiko gaur egungo bizi kalitatea, osasun egoera, laguntza zerbitzuak eta abar lehengoak baino askoz hobeak baitira. Hala, 84 urtez gorako gizataldea 2,6 bider handitu da azterketa honi dagokion urte bitartean.\nGizatalde bat landa edo hiri ingurunekoa den, gorabehera handiak izan ohi dira beraren biologi egituran. 2.000 biztanlez beherako herriek-edo landa inguruneko biztanleri guneek- hiri inguruneko biztanleri guneek baino zahartze maila handiagoa izaten dute. Heriotza eta jaiotza tasak apalagoak eta, beraz, bizi itxaropena handiagoa izatearen ondorio logikoa da zahartze hori.\nBiztanleriaren egitura sozioekonomikoa.\nEkonomiari dagokionez, bi taldetan banatu ohi da biztanleria: biztanleria aktiboa eta ez aktiboa. Ondasunak eta zerbitzuak ekoizteko dauden besoek osatzen duten gizataldea da, ekonomiaren ikuspuntu horren arabera, biztanleria aktiboa. Bai enplegua dutenak bai enplegurik izan gabe ere lan bila dabiltzanak (langabeak eta) sartzen dira talde horren barruan. Beraz, ondasunak eta zerbitzuak ekoizten dituen talde ekonomikoaz kanpo dago biztanleria ez aktiboa, erretiratuez, ikasleez, etxe langileez eta osatua.\nHego Euskal Herrian biztanleria osoaren %38,6 hartzen du biztanleria aktiboak. Gorabehera handiak daude gizatalde horren sektorekako banaketan: bigarren sektoreak, adibidez, lehenengoak baino askoz indar handiagoa du. Lurraldeen artean ere nabarmena da sektoreen arteko desoreka: Bizkaian eta Gipuzkoan, adibidez, industria sektorea da nagusi (eraikuntza barne), biztanleria aktiboaren %42 eta %46, hurrenez hurren. Lehenengo sektoreak, berriz, biztanleria aktiboaren %2,4 eta %3,1 besterik ez du hartzen, arrantzan diharduen gizataldea barne izanda ere.\nAraban eta Nafarroan, berriz, biztanleria aktiboaren %4,5 eta %8,7 hartzen du, hurrenez hurren, lehenengo sektoreak, eta egia esan, oso kopuru handiak izan gabe ere, nekazaritzak lurralde horietan duen garrantzi eta indarraren adierazgarri badira behintzat.\nXX. taula ikusi besterik ez dago ohartzeko nola Euskal Herrian lehenengo sektorea gainbehera joan den, industriaren mesedetan. Industriak biztanleria aktiboaren erdia baino gehiago hartzen zuen 1975an, Nafarroan eta Ipar Euskal Herrian izan ezik (Nafarroako sektorekako banaketa orekatuagoa zen, eta Iparraldean hirugarren sektoreak (turismoa eta salerosketa) biztanleria aktiboaren erdia baino gehiago hartzen zuen ordurako. 1991n, berriz, zerbitzuena da -eta batez ere Bizkaian, gainera- sektore guztien artean indartsuena.\nSektore arteko desorekaren arrazoi nagusia industrializazioaz eta hirien handitzeaz gero lan indarra landa ingurunetik hiri ingurunera aldatu izana da. Bi horiez gainera, hirugarren sektorearen indartzea da azkeneko hamarraldi hauetan izan den hiru aldaketa sozioekonomiko handietako bat. Elkar lotuta daude hiru gertaera horiek: industriak hirien handitzea eta landa ingurunea hustea ekarri zuen, baina gizarteak gero eta bizi maila hobea eskatzen duenez, zerbitzuen sarea zabaltzea eta trinkotzea eskatzen dute aldi berean landa inguruneak eta hiri inguruneak. Beraz, ez da harritzekoa Nafarroako hirugarren sektoreak 1950ean biztanleria aktiboaren %20 eta gaur egun, berriz, orduan baino bi aldiz gehiago hartzea.\nGertaera horien ondorio zuzena da herrien gainbehera. Izan ere, Euskal Herrian, gero eta gehiago, hiritartzen ari dira landa inguruneko herriak. Gaur egun, egia esan, Euskadiko biztanleriaren %81 10.000 biztanle baino gehiagoko herrietan bizi da. Aitzitik, %5 baino ez da bizi 2.000 bizilagun baino gutxiagoko herrietan.\nBehin puntu honetara iritsiz gero, ordua da biztanleria hiri eta landa inguruneko ezarpenetan banatzeak dakarren arazoaz hitz egitea. Egia esan, ez dago bereizketa hori egiteko irizpide baturik, oina zenbait faktoretan (morfologikoa, funtzionalak, estatistikoak, eta abar) duten iritzi desberdinak baizik. Hori dela eta, hiri eta landa inguruneko biztanleri guneak bereizteko biztanle kopuruaz baliatzea irizpidea baliagarria dela dirudi, objektibotasunagatik besterik ez bada ere. Horixe da behintzat Espainiako Instituto Nacional de Estad\u00edstica delakoak erabiltzen duen irizpidea erroldak egiteko. Eta hala, 10.000 biztanle baino gehiagoko gunetako biztanleria hiri inguruneko biztanleriatzat hartzen da, eta 2.000 baino gutxiagoko guneetakoa, berriz, landa inguruneko biztanleriatzat. Azkenik, 2.000 eta 10.000 biztanle bitarteko guneetakoa bitarteko biztanleriatzat hartzen da.\nBiztanleria zahartzetik datozen gizarte, demografi eta ekonomi arazoak.\nDemografiari dagokionez, bi dira gizatalde jakin baten zahartzeak dituen ondorio nagusiak: jaiotze tasak behera eta, aldiz, bizi itxaropenak adin guztietan gora egitea. Gizatalde horren demografi etorkizuna, beraz, kolokan jartzen da, urritu egiten baita gazte -eta, beraz, ugalketarako ahalmena duen pertsona\u2014 kopurua, eta handitu, berriz, hilkortasun tasa. Bestalde, ekonomiari dagokionez, hona zer dakarren biztanleria zahartzeak: biztanleria aktiboa urritzea, ekoizpena gutxitzea, eta lan egiten duen gizatalde txikiarentzat zergak handitzea. Beraz, gainerako adin taldeak baino bizkorrago handitzen den adindun talde horren laguntza eskeak ere gora egiten du halakoetan, eta arazo larriak sortzen ditu horrek. Ikuspegi sozioekonomiko huts batetik aztertuta, berriz, ekoizpena etetea dakar zahartzeak.\nGizatalde baten adinkako banaketaren bilakaera horri zahartze prozesu deritzo, eta zahartze tasaren bidez neurtu ohi da. Gizatalde batean, 65 urtez gorakoek osotasunetik zer zati hartzen duten, hori da zahartze tasa. Baina gizatalde baten zahartzeak dituen gizarte eta ekonomi arazo guztiak ezin dira zenbaki sintetiko soil baten bidez adierazi. Izan ere, geografiaren ikuspegitik begiratuta, gizarte barneko portaera, ekonomi egiturak edo gizataldeek okupatzen eta baliatzen duten eremuarekiko harremanak ere alda baititzake zahartzeak.\nAzterketa hori egiteko, beraz, erreferentzi gisa erabil daitezkeen marko demografiko eta geografiko zabalagoekin erkatu behar da zahartzearen demografi gertaera. Zahartzearen ezagutza sakona eskatzen du horrek guztiak: alegia, biztanleriaren bilakabide orokorra nolakoa izan den jakitea, zahartzean eragina duten demografi elementuak aztertzea eta hartatik datozen ondorioak ezagutzea, bai biztanleria osoari dagokionez bai gizatalde horiek dauden lurraldeari dagokionez.\nZahartze demografikoa Euskal Herri osora hedatu da, baina Iparraldera gehienbat. 1990eko erroldaren arabera, Iparraldeko biztanleria osoaren %23 besterik ez zuen hartzen 20 urtez beherako gizataldeak; 1975ean, baina, biztanleriaren %30 hartzen zuen adin talde horrek. Aitzitik, 60 urtez gorakoen adin taldea handitzen eta handitzen ari da: %24 ziren 1975ean, eta %26 1990ean. Datu horiek, baina, beste marko geografiko batzuekin alderatzean hartzen dute bere benetako neurria: Akitanian gazteek biztanleria osoaren %24 hartzen dute, eta Frantzia osoan %26,5. Akitaniako eta Frantziako zahartze tasak, berriz, %23,7 eta %19,9 dira hurrenez hurren.\nIparraldean heriotza kopurua jaiotza kopurua baino handiagoa izan arren, handitzen ari da biztanle multzoa. Migrazio mugimenduak dira handitze horren eragilea. Migrazioek defizit begetatiboa orekatzen dute, eta are garrantzitsuagoa dena, demografi hazkundea ziurtatzen. Ipar Euskal Herria emigrazio lurralde izan bada ere, imigrazio lurralde da gaur egun. Ez alferrik, migrazio gehiegia (irteera baino helduera gehiago izatea) bikoiztu egin da 1982-1990 bitartean. Are gehiago, Biarnokoa baino hiru aldiz handiagoa da gaur egun. Ipar Euskal Herriko hazkundea, beraz, kanpotik datorren ekarpenaren emaitza da osorik.\nHego Euskal Herrian, Nafarroako zenbait eskualdetan, asko zahartu da biztanleria, batetik jendeak herrietatik alde egin duelako \u2014Iru\u00f1era, Euskal Herriko industrialdeetara, Espainia, Europa eta Ameriketako beste lurralde batzuetara\u2014, eta, bestetik, oso jaiotze tasa txikia dutelako.\nNafarroan, Pirinio aldean da nabarmena zahartzea (%19,6, 1986an), eta Erdialdeko ekialdean hurrena (%17,6). Zahartze tasa txikiena, berriz, Iru\u00f1errian (%10,7) dute. Oro har, zenbat eta txikiagoa izan herria, orduan eta handiagoa da zahartze indizea. Nafarroan, bestalde, 65 urtez gorako adin taldeak biztanleria osoaren %l0 baino gutxiago hartzen zuen 1960an. 1990. urtetik aurrera, berriz, %15 inguru hartzeraino zabaldu da adin talde hori.\nLurraldean, alde batetik bestera dauden gorabeherek argi erakusten dute inmigrazio handiko lekuak direla demografi egitura orekatuena dutenak, batez ere etorkinak gazteak direnean. Eta hala, 1990 ondoko urteetan, 65 urtez gorako adin taldeak biztanleria osoaren %10 baino gehixeago hartzen zuen Iru\u00f1errian, %18 Irunberri- Agoitz aldean, eta %20 Pirinioetako ibarretan.\nPuyolek dioen bezala, lurralde aberatsenen garapen sozioekonomikoaren ondorio logikoa da biztanleria zahartzea. Baina demografi gertaera horrek ezaugarri berezi batzuk eta garapenari dagozkion ondorio ekonomikoak eta sozialak ditu. Dependentzia tasa da -alegia, gizatalde batean 15-64 urte bitartekoek zer zati hartzen duten\u2014 gorabehera horri dagokion adierazlea. Nahiz eta neurri hori oso zehatza ez izan, ez baitira adin tarte horretan dauden guztiak lanean ari, esan beharra dago hala ere, nahiko adierazle ona dela gazteek eta zaharrek gastu sozial osoaren gain zenbaterainoko zama ezartzen duten jakiteko, hala nola, ekonomiaren ikuspuntutik, egitura demografiko jakin batean gertatu diren aldaketak erakusteko. Hortaz, ekonomiazko hitz soilez esateko, dependentzia tasak handitzeak gizarte laguntzarako gastu publikoa \u2014pentsioak, gizarte eta osasun zerbitzuak- handitzea dakar, eta beraz, baita biztanleria aktiboak bere gain hartu beharreko zama handitzea ere.\nGauza jakina denez, osasun, gizarte laguntza eta heziketarako gastuak handitzeak eztabaida piztu dute gizartean: gaur egungo ongizateak etorkizunik ote duen da eztabaidagaia. Sistema heldutasunera iristeak -biztanleriak askoz babes handiagoa eta zerbitzuak ere kalitate hobekoak izatea- ekarri du egoera hori: pentsioak, osasun laguntza orokorra, derrigorrezko hezkuntza, eta abar. Eta hala, gizarte babeserako sistemak garapen maila egokia lortu ondoren, arazo horren guztiaren faktore erabakigarri bihurtzen da demografi gertaera. Izan ere, bai ongizatearen nolakotasuna bai gizarte laguntzarako gastu publikoa demografiaren handi-txikiaren, ezaugarrien eta banaketaren mende gelditzen baita.\nEta gaur egungo krisi ekonomikoak areagotu besterik ez du egiten kinka larri hori. Eskolatze aldiaren luzapena eta lanetik erretiratzeko adinaren aurrerapena dira krisi ekonomiko horren eragile nagusiak. Bada, gertaera horien guztien artean, garrantzi handiko beste alderdi bat: langileriaren zahartzea, alegia, langileen artean ere zaharrek zati handiagoa hartzea. Eta garrantzi handiko gertaera da hori, zeren adinak eragina baitu produkzioan, konkurrentziari aurre egingo bazaio teknikaren aurrerapen azkarretara egokitu beharra dagoen jarduera sektoreetan gehienbat. Eta hain zuzen ere, zenbat eta zaharragoa orduan zeta zailagoa langilearen egokipena.\nEz da ahaztu behar, beraz, zahartzeak demografiari dagokion bezainbatean eta jubilatzeak -baliabide ekonomikoen truke biztanleriaren parte bat lan egitetik erretiratzen baitu- ekonomiari dagokion bezainbatean, hala batak nola besteak, eragin handia dutela biztanleriaren moldaeran eta ezaugarrietan, ekonomian eragina duten bezain batean.\nBiztanleriaren banaketa Euskal Herrian.\nBanaketa hori taxutzen duten elementuak.\nZelinskyk ongi adierazi duenez, ekonomi sistema jakin batek ezartzen duen ekonomi ereduaren araberakoa da gizatalde baten banaketa lurraldean. Izan ere, ekonomi sistemak pertsonak sakabanatzera bultzatzen ditu, ahalik eta eraginkorrenak izan daitezen, bai ondasunak eta zerbitzuak ekoizten bai kontsumitzen.\nGizarteen azken aldietako aldaketa handienetako bat nekazaritzan oinarritutako ekonomi ereduetatik industrian oinarritutako ereduetara igarotzea izan da. Euskal Herrian, aldaketa hori ez da lurralde guztietan aldi berean gertatu. Izan ere, kostaldeko lurraldeek barnekoek baino lehenago heldu baitzioten produkzio molde berrira.\nProzesu horrek izan dituen ondorioetan gorabeherak daude leku batetik bestera. Ondorio horien artean, hauek dira aipagarrienak: lurraren erabilera aldatzea, hiri aglomerazioak zabaltzea \u2014landa inguruneko biztanleen kaltetan\u2014, eta biztanleak industriaren kokalekuaren arabera banatzea.\nEtchelecouren iritziz, euskal gizarte tradizionalak bi ezaugarri nagusi izan ditu: alegia, batetik, oinordekotza transmititzeko eredu jakin batean \u2014gizabanakoa familiaren esanetara eta, batez ere, ondarea transmititzeko era gordetzera behartua dago- oinarritutako familia, eta bestetik, espazioaren antolamendu eta erabilera egokia. Pirinioetako hesia gorabehera, Ipar eta Hego Euskal Herriko biztanleen arteko harremanak maizkoak eta onak ziren, eta gatazkei berehala bilatzen zitzaien konponbidea, alde bien onerako zen eta biek batera zuten goi helburua -Pirinioetako bi isurialdeen osagarritasun bioklimatikoa- defendatzearren.\nOhiturazko arauek hain indar handia zuten euskal gizartean, ezen hertsiki mugatzen baitzuten norbanakoaren ekimena eta gogoa. Eta hala, familien emankortasun handi haren aurrean, bi bide zeuden biztanle kopurua erregulatzeko: edo emigratzea edo bertan baina ezkongabe gelditzea. Beraz, ezkongabeen kopuruak zerikusi handia zuen emankortasunaren eta emigrazioaren handi-txikiarekin. Beraz, demografia erregulatzeko bidea bide mekanikoa zen, ondarea transmititzeko printzipioak eta emankortasunak zedarritua.\nEtchelecouk adierazten duenez, demografi portaera, batetik, eta mendi-ingurune basaren gaineko nagusitasun armoniazkoan oinarrituriko gizarte egituraketa, bestetik, lotzen dituen ohiturazko sistema hori guztiz onartua izan zen, hainbesteraino ezen, gaur egungo gizartearen egiturazko aldaketa sozialak gorabehera, ohitura haren iraunkortasunaren erakusgarri diren zenbait portaera azaldu egiten baita trantsizio demografikoan, antzinako gizartetik egungorako bilakabidean.\nBiztanleriaren handi-txikia eta kokalekua azaltzeko biderik errazena ikuspegi mekanizista baliatzea dateke. Ikusmolde horren arabera, geografi eremu batek zer demografi bolumena duen azaltzeko biderik errazena demografi kontabilitatea egitea da, bi arrazoiketa oinarrizko hauek kontuan harturik betiere:\nXIX. mendearen bigarren erditik aurrera jendea hirietan pilatzea izan da Hego Euskal Herriko demografi gertaera deigarriena, eta baita ekonomian eta gizartean eragin handiena izan duena ere. Bizkaiko eta Gipuzkoako XX. mendeko hirigintza prozesua dela eta, biztanle pilaketa handiak izan dira han eta hemen, Bilboko ibaiaren ezkerraldean, esate baterako. Pilaketa horiek badute horrela izateko arrazoi nagusi bat: demografi dentsitate handiak lagundu egiten du hiriari berari eusten dion harreman sare trinkoa zabaltzen, hiria ondasunak eta zerbitzuak pilatzetik onura ateratzen duen erakunde ekonomikoa delako, eta funtzio antolatzailea duen neurrian are eremu handiagoa menderatzeko joera duelako.\nHiri garapenak elkarretatik nekez bereiz daitezkeen ezaugarriak ditu: biztanle kopurua handitzea, hiri produktua ere handitzea, urbanizatutako eremua hedatzea, eta, gizartea geroz eta konplexuagoa izanik, erlazioak ugaltzea.\nEremu jakin bateko hiri biztanleria handitzea zenbait prozesuren ondorio izan daiteke: landa guneen hiritartzea, landa ingurunetako biztanle exodoa, beste migrazio mugimendu batzuen ekarpena,hiriko biztanleriaren berezko hazkundea.Ikuspegi demografiko hutsetik begiratuta,biztanleria lurraldean birbanatzearen ondorioa da biztanle pilaketa, eta demografi portaera espezifikoak eta desoreka dakartza. Biztanleriaren adinkako eta sexukako osaera era batekoa edo bestekoa izateak eragin handia du hazkunde begetatiboan. Gainera, kontuan hartu behar da,gizabanakoek, zer adina duten, desberdin erabiltzen dutela espazioa, eta ondasun eta zerbitzu desberdinak eskatzen dituztela. Beraz, hiriko urbanizatze premiak, biztanleriaren gorabeherek lan merkatuan izan dezaketen eragina, ondasunetan eta zerbitzuetan adin batekoek eta bestekoek zer premia dituzten, eta are portaera sozialaren jarraibidea ere ezagutuko bada, ezinbestekoa da kontuan hartzea biztanleriaren demografi osaera.\nMetropoli guneen demografi krisia da, gaur egun, urbanismoaren gertaeraren ezaugarri nagusietako bat. Hala ere, aldiriak metropoli bihurtuz doaz gelditu gabe. Ikuspegi demografiko huts batetik begiratua, eta gaur egungo biztanleri ereduaren izaera kontuan harturik, zabalkunde horretan -hau da, egoitzaren eta funtzioen deszentralizazioan\u2014 kontraesana dagoela pentsa liteke, familiak txikitzen ari baitira eta ugaltzen, aldiz, bizilagun bakarreko etxebizitzak.\nHirigune handiak oraindik gehiago handitzen badira, migrazioengatik handituko dira gehienbat, eta ez berezko hazkundeagatik. Migrazio horien sorburua hiriak berak dira batez ere, zeren eta landa inguruneko biztanleri guneak, lehengo migrazioak eta teknika eta produkzio aldaketak direla eta, agortuta baitaude hein handi batean. Eta hala, hiriko biztanle kopuruaren gehiegizko hazkundeari dagokionez, hirien berezko hazkundeak -hots, jaiotzak ken heriotzak- ez du lehen adina garrantzia, eta etorkinen ekarpenak, berriz, gero eta handiagoa. Ez alferrik, azkeneko hamarraldietan, batez ere hiri ertain eta txikietara zuzentzen da biztanleen eta jardueren deszentralizazioa.\nEuskal Herriko landa inguruneak, nekazaritzarako ingurune gogor samarra izaki, ateak zabalik utzi dizkio eta uzten dizkio orain ere industrializazioaren hedapenari. Ez alferrik, Hego Euskal Herriko landa ingurunean asko zabaldu da industria \u2014ipar isurialdean asko, eta Nafarroan gutxiago-.\nTeorian behintzat, hiru hauek dira landa ingurunea indarberritzearen eragileak:\nBizkaiko eta Gipuzkoako Deba arroko industri guneak gainezka daudenez, inguruetara zabaldu da industria. Industri ehuna, beraz, gune berrietara zabaldu da, bai landa ingurunera, bai hiri ingurunera, Gasteiza, adibidez. Beste batzuetan, berriz, zabaltzeko bidea emateko industriari, ondoko. herriak beretu dituzte hiriguneek. Eskuarki hiri inguruari dagokion prozesu horren beste adibide bat Iru\u00f1ea da. Industri Iraultzaren bigarren aldiaren eraginez, oso hedatze bizkorra izan zuen Iru\u00f1eak. Hedaldi hori zela eta, laster gainditu zituen hiriak udalerriko mugak, bai eta bereganatu ondoko auzoak ere. Hiriburuak eta hiri inguruko gune horiek inguruko eskualdeetatik, eta Nafarroako eta Espainiako beste eskualde batzuetatik etorritako immigranteak hartu zituzten. Hainbeste handitu zirenez, hiri barneko auzo bihurtu ziren, azkenean, inguruetako gune horiek.\nGeografi eta demografi dotrinak behin eta berriro azaldu duenez, gizataldeak aldatuz doaz, bai ezaugarrietan bai banaketan: hasieran, ingurune fisikoaren mende dauden herri bakartuak dira; gero, landa inguruneetako herrien ezaugarriak izaten jarraitzen badute ere, metropoliaren gero eta eragin handiagoa izate dute; azkenik, hiriak bihurtzen dira, bai eta hiri konurbazio handiak osatu ere. Mailaz mailako hazkunde horretan zehar, izugarri gehitzen da biztanle dentsitatea, eta berehala antzematen da funtzioak eta lanbide egitura gero eta trinkoago, gero eta korapilatsuago bihurtzen direla.\nBiztanle dentsitatea: biztanleria lurraldean nola banatzen den jakiteko modua.\nBiztanleria lurraldean nola banatzen den jakiteko modu erraz bat lurralde bateko biztanleriaren eta lurralde horren eremuaren edo biztanle dentsitatearen arteko erlazioa ezagutzea da. Biztanle dentsitatea elementu deskribatzailea eta kalkulatzen erraza da, nahiz eta ez den erabat zehatza, ez eta lurralde baten gaineko biztanle banaketari buruzko baieztapen erabatekoak egiteko nahikoa ere. Izan ere, azterketa honetan zehar aipatu izan den bezala, eremuak ez dira homogeneoak eta ez daude uniformeki okupatuak.\nBeraz, biztanle dentsitatea gizataldeen banaketa aztertzeko baliabide deskribatzaile ezinbestekoa den arren, egia da eragozpen eta distortsioak dituela ere, dentsitatea euskarri kartografikoan azaltzen denean batez ere, dentsitate mapek esparru uniformeak islatzen baitituzte, eta esparru horiek beste sektore batzuk \u2014elkarrengandik desberdinak\u2014 hartzen dituzte. Hori horrela da herri bateko biztanleria udalerri osoaren parte txiki bat baino ez den gunean biltzen denean, udalerri horretako parte zabal bat jenderik gabe utzita. Are gehiago, lurralde osoan sinbologia berbera erabiltzen denez, berdindu egiten da dena, eta hala, tokian tokiko berezitasunak \u2014garrantzi handia izan lezaketenak- ezkutuan geratzen dira. Bestetik, udalerrien eremua desberdina izatea ere faktore distortsionatzailea da.\nEuskal Herriko biztanleriaren banaketan leku batetik bestera desberdintasun handiak daudela erraz ikusten da lurraldeen arteko dentsitate balioak erkatzean. Nafarroa Beherea eta Zuberoa dira dentsitate txikienak dituztenak: 19 eta 18 biztanle kilometro koadro bakoitzeko, hurrenez hurren. Bizkaiko dentsitatea, berriz, Zuberoakoa baino hemeretzi aldiz handiagoa da. Beharbada, argigarriagoa izango da honela adieraztea: Bizkaiko lurraldeak Euskal Herri osoko %10 izanik biztanleria osoaren %40 hartzen du, eta Nafarroa Behereak, berriz, Euskal Herri osoko %8 baizik ez izanik euskal herritarren %6,4ditu. Aurrez aurre jarri nahi izan dira muturreko bi adibide: biztanle okupazio handiko bat, Bizkaia, biztanle okupazio txikiko beste batekin, Nafarroa Beherea. Baina euskal herritarrek errotuta dauden ingurune fisikoarekin dituzten harremanak ezagutzeko eta lurraldean nola dauden banatuta jakiteko, azterketa sakonagoa egin beharra dago, lurraldez lurraldekako azterketa hain zuzen ere.\nEuskadiko lurraldearen gaur egungo banaketa industrializaziotik datozen aldaketa ekonomikoen eta XX. mendearen erdiaz geroko demografi hazkunde handiaren ondorio dira. Biztanle dentsitateak agerian jartzen du berriz ere Euskadin, kostaldeko eta barneko lurraldeen artean -hau da, Bizkaia eta Gipuzkoa, batetik, eta Araba, bestetik\u2014, dauden gorabeherak. Arabako lurraldea da biztanle kopuru txikiena duena. Arabako Haranak eta Arabako Mendiak dira Araban biztanle dentsitate txikiena duten eskualdeak: 6 biztanle inguru kilometro koadro bakoitzeko. Lurraldeko hiriburua \u2014Gasteiz\u2014 bere baitan hartzen duen Arabako Lautada eskualdeak berak ere, lurraldeko biztanle dentsitate garaiena izanda ere, Bizkaiko eta Gipuzkoako eskualde askok baino biztanle dentsitate txikiagoa du. Beste muturrean daude Euskadiko kostaldeko lurraldeak: Bilbo Handian 2.400 pertsona bizi dira kilometro koadro bakoitzeko, eta Donostialdean 1.000 baino gehiago. Beste datu jakingarri bat: Gipuzkoako eskualde guzti-guztiek 100 biztanle baino askoz gehiago dituzte kilometro koadro bakoitzeko. Izan ere, lurraldearen gorabeherak direla eta, Gipuzkoako giza jarduna ibar estuen barrenean dago bilduta.\nNafarroak 1990 ondoko urteetan 55 biztanle zituen kilometro koadro bakoitzeko, inguruko probintzien (Zaragoza eta Errioxa) antzera, baina iparraldeko mugan duen Gipuzkoak (342 biztanle kilometro koadro bakoitzeko) baino askoz gutxiago. Nafarroako biztanle dentsitatea eskualdeka aztertuz gero, bada zer aipatua: Pirinioek oso dentsitate txikia (6,4 biztanle kilometro koadroko) dutela, adibidez. Hori garapen endogenoa sortzeko (lanpostuak sortzeko alegia) gai izan ez diren Europako eskualde batzuen -laguntzetatik kanpo geratu direnen eta mendialdean daudenen- demografi gainbeheraren isla da. Beste muturrean dago Iru\u00f1erria, biztanle dentsitate handiena duen eskualdea, Nafarroako hiriburua barne duena.\nOro har, biztanle dentsitate txikieneko eskualdeak Nafarroako ekialdekoak dira: Arga ibaiaz ekialdera dauden Pirinioetatik hasi, eta Errege Bardeetarainoko guztia. Izan ere, horixe baita industria gutxien eta, duen edafologiagatik eta topografiagatik, nekazari baliabide gutxien izateaz gainera Iru\u00f1earekin eta ekonomian garrantzia duten beste hirigune eta industriagune batzuekin lotzeko azpiegitura urrieneko eremua. Beraz, eta hori guztia kontuan harturik, ez da harritzekoa demografiak halako beherakada izatea.\nNafarroako mendebaleko erdiak, aitzitik, askoz biztanle dentsitate handiagoa du, landa eta industri baliabide hobeak baititu. Ez da harritzekoa, beraz, garrantzizko biztanleria guneak izatea, hala nola Tafalla eta Tutera, esaterako.\nIpar Euskal Herria osatzen duten lurraldeen artean alde handiak daude biztanle banaketan; are handiagoak udalerriak elkarrekin alderatuz gero. 1990. urteko Zentsuaren arabera, Ipar Euskal Herria egituratzen duten hamasei udalerrietarik erdia baino ez da 10.000 biztanle baino gehiago izatera iristen, eta bost besterik ez 20.000 biztanle baino gehiago izatera. Baiona-Angelu-Miarritze hiri hirukoteak 100.000 biztanletik gora ditu. Bidasoatik Aturrirainoko eremuak 165.000 biztanle inguru ditu 30 kilometro inguruko barruti batean, eta ia eremu osoa -hegoaldeko zatia izan ezik: Urru\u00f1e eta Behobia, Sokoa eta Hendaia-plaia- urbanizatua. Hiri multzo horrek erabateko hiri izaera du: 940 biztanle kilometro koadro bakoitzeko. Hala ere, eta kostaldeko alde horretako biztanleri gune gehienak izan ezik, Ipar Euskal Herriko udalerri gehienek 60-200 biztanle kilometro koadro arteko dentsitatea dute.\nBiztanleria eta lurraldearen eraldaketa: gaur egungo joerak.\nEuskal Herriko demografi kontzentrazioetan iritsitako bizi maila dela eta, aldaketak izaten ari dira lurraldean, batzuk biztanle pilaketak sortutako arazoetatik datozenak, eta beste batzuk, berriz, lehengo migrazio mugimenduetatik datozenak. Hori dela eta, giza okupazioa ingurune natural edo landa ingurunera zabaltzen ari da (bigarren etxebizitzak), eta horrek aldaketak dakartza landa ingurune horien ekonomian eta lurraldean.\nHego Euskal Herriko 2.000 biztanlez beherako landa inguruneetako etxebizitzak \u2014etxebizitza nagusiak eta bigarrenak\u2014 zenbatu dira, etxebizitza guztien %10 baino gehiago bigarren etxebizitzak dituzten herriguneak bereizteko. Gipuzkoako Lurralde Historiko osoan ez da halako biztanlegunerik, Bizkaian Gernika-Bermeo eta Plentzia-Mungia eskualdeetan daude gehienak, eta Araban Mendialdean, Haranetan eta Errioxan. Bigarren etxebizitzak zergatik ote dauden horrela banatuta aztertzean, bi ondorio nagusi hauek atera daitezke. Bizkaiko Lurralde Historikoari dagokionez, bata da, bigarren etxebizitzak kontuan hartzeko moduko kopurutan dituzten herri gehienak kostaldean daudela \u2014Bakio (%83) eta Gorliz (%71) nabarmentzen dira-; bigarren ondorioa da badagoela halako turismo (itsasoa eta hondartza) efektu bat, Bilbo Handiko biztanleria erakartzen duena. Arabako Lurralde Historikoari dagokionez, berriz, bigarren etxebizitzak dituzten biztanleri guneak honela banatuta egotearen arrazoi nagusia biztanleri gune horietatik Gasteiza emigratu baina etxea sorlekuan oporretarako-eta gorde izana da: Gaubea (%69), Zanbrana (%54), eta abar.\nFaktore demografikoek ez ezik ekonomikoek ere eraginda, lurraldea eraldatzen ari den beste fenomeno bat biztanleria landa inguruneko herri txikietan biltzea da, Ipar Euskal Herrian gehienbat, baina baita Hego Euskal Herrian ere, eta gero eta gehiago, nonbait.\nDemografi hazkuntzaren eta industri hedapenaren arteko erlazioa lekuan lekuko ezaugarrien arabera gauzatzen da. Argi dago hirietako industriaren garapena izan dela etorkinak erakarri dituen oinarrizko faktorea, eta orobat argi dago ere hiri inguruetan kokatu diren gizataldeak eta industriak hiriaren erdigunetik ahalik eta hurbilen kokatu direla. Hala, demografi eta industri hazkundeek bat egin dute hedapen eremu berean. Hala ere, azterketa hori lekuan-lekuan egiten denean ikusten denez, badira ekonomi eta industri faktoreek baino garrantzi handiagoa duten beste baldintzatzaile batzuk ere: etxebizitza moduz erosi ahal izatea; ingurugiro baldintza egokiak izatea, bizi kalitatea -esan nahi baita, lasaitasuna, habitat atsegina, espazioa hobeto antolatua- handiagoa izatea. Horrek erakusten du industrializazioa demografi hazkundearen atzeragarri gerta daitekeela batzuetan, hiri garapen goiztiarra izan duten eta era anarkikoan handitu diren biztanleri guneetan batez ere.\nHiri eta industri guneetako pilaketatik ihes egiteko landa ingurunean ingurugiro kalitatea bilatzeari \u2014gizarte eta lanbide maila handienen artean ematen da gehienbat hori\u2014 hiriguneetako lur zorua hain garesti izatetik datozen arazoak -etxebizitza erosteko arazoak- gehitu behar zaizkio; horrek guztiak biztanleak -familia eratu berriak gehienbat- kanpora behartzen ditu, hiritik hurbil dauden herri txikietara. Horrek bizitokia eta lantokia bereiztea dakar, eta eguneroko mugimendu pendularren eragile nagusia da. Izan ere, etxebizitzaren eta lantokiaren arteko joan-etorriko mugimendu pendularren maiztasuna eta intentsitateak eragin handia baitu espazioaren egituraketan. Horren adibide argigarria da, adibidez, Tolosaldeko Anoeta (Gipuzkoa), Tolosatik lau bat kilometrora dagoena; etxebizitza asko eraiki da Anoetan, eta horrek familia asko erakarri ditu herrira. Beste adibide bat, Gipuzkoan bertan, Oiartzun da, duen kokaeragatik eta ingurune naturalagatik, lana ondoko biztanleri guneetan egiten duten pertsonen bizitoki baita. Bizkaian ere badira funtzio hori betetzen duten herriak: Bilboko ezkerraldekoak -Leioa, adibidez-, edo kostaldeko Gorliz eta Sopela, esate baterako. Baita Araban ere (Zigoitia). Garraiobideetan azpiegitura ona izateak sekulako garrantzia du horretan.\nNafarroan, 1985. urte inguruan, Iru\u00f1erriko landa ingurunetako herrietan bizi ziren biztanleen %40k baino gehiagok egunero migratzen zuen Nafarroako hiriburura lan egitera edo ikastera. Eskualdeko edozein puntutik hiri eta industri guneetara tarte laburra egoteak eta garraiobideak onak izateak erraztu egiten zituen mugimendu pendular horiek.\nHala, beraz, 1980ko hamarralditik aurrera, etxebizitza asko eraiki zen Nafarroako hiriburuaren inguruko biztanleri guneetan, eskari soziala halakoxea baitzen. Hasieran, erosteko ahalmen handiko kategoria sozioprofesionalek egin zuten eskaria, baina, gero, asko zabaldu zen, dentsitate urriko urbanizazio horiek eraikitzen eta sustatzen zituzten enpresen ekimenez. Biztanleri gune horien -Ezkirotz, Zabalegi, Galar, Badostain...\u2014 demografi gainbehera eragoztea lortu zen behintzat horrela, eta baita beste biztanleri gune batzuk -Zizur Txikia, Altzuza, Elkano, eta abar sustatzea ere.\nEuskal Herriko biztanleriaren banaketa ereduak lurraldez lurralde.\nEuskal Herriko biztanleriak ez du banaketa erregularra lurraldean. Gizataldeen gaur egungo leku banaketa mugimendu naturalen eta migrazio mugimenduen ondorioa da. Aldeak daude, dena den, leku batetik bestera, eta hala, demografi banaketan eredu desberdinak bereiz daitezke, ekonomi baliabideen banaketarekin lotura estua dutenak, bide batez esanda.\nIpar Euskal Herriko biztanleriaren banaketa eredua.\nUrbanizazioaren hedadura -kostaldetik barnealdera\u2014 gero eta handiagoa dela eta, ez da erraz bereizten Kostalde urbanizatuaren eta landa inguruneko Barnealdearen arteko muga. Gainera, Lapurdiko barnealdea osatzen duten udalerriak landa ezaugarririk gabeak \u2014Uztaritze, adibidez\u2014 edo hiri ezaugarririk gabeak izateak are zailago egiten du muga hori bereizi ahal izatea. Ipar Euskal Herriko biztanle gehienak kostaldean eta Lapurdiko barnealdean bizi dira.\n1851n Ipar Euskal Herriko biztanleriaren %25 bizi zen Kostaldean, eta gainerako hiru laurdenak Barnealdean bizi ziren. Mende eta erdi geroago, goitik behera aldatu dira gauzak: gaur egun Kostaldean bizi da biztanleriaren %66. Ipar Euskal Herriko biztanleek barnealdeko nekazari eta abeltzain herrietatik kostalde gero eta urbanizatuagora jo dute.\n1975. urteaz geroztik barnealdean bizi da Ipar Euskal Herri osoko biztanleriaren %35. Barnealdean bi eremu bereiz daitezke: Lapurdiko barnealdea, aldirien hazkundearen eraginez demografi hazkunde handia izaten ari dena, eta kostaldetik urrundutako barnealdea -Nafarroa Behereak eta Zuberoak osatua\u2014, biztanleak etengabe galtzen ari dena.\nBeraz, demografi dinamikaren ikuspegitik aztertuta, hiru lurralde bereiz daitezke Ipar Euskal Herrian: kostalde urbanizatu eta jendetsua (755 biztanle kilometro koadro bakoitzeko); Lapurdiko barnealdea, biztanle kopurua handitzen ari dena (200 biztanle kilometro koadro bakoitzeko); eta landa inguruneko barnealdea, biztanle kopurua galtzen ari dena (60 biztanle kilometro koadro bakoitzeko).\nLapurdiko Barnealdeak eta Kostaldeak, biak bakarrik, Ipar Euskal Herri osoko biztanleriaren %84 hartzen dute. Lapurdiko barnealdeak gaur egungo bilakaerari eutsiz gero, 2010. urtean Ipar Euskal Herriko biztanleriaren %90 bi eremu horietan biziko da, eta Lapurdiko barnealdea erabat urbanizatua egongo.\nLabordek zenbait etapa bereizten ditu Ipar Euskal Herriko biztanleriaren banaketaren bilakaeran:\nHori guztia lehengo ustezko lurralde eta demografi oreka hausten duen hiri sare orekagabean gauzatzen da. Izan ere, batetik, hiri unitate bereziak eratzen baitira, eta, bestetik, kostaldearen eta barnealdearen artean halako oposizioa baitago: kostaldean aglomerazioak bildu egiten dira, eta barnealdean, berriz, hiri guneak, urriak izateaz gainera, bakartuak daude.\nZortzi hiri aglomerazio daude, eta horietarik nagusia Baionakoa da, ia 140.000 biztanle baititu, hau da, hiri biztanleriaren % 68 eta biztanleria osoaren %48. Baionako hiri batasuna da hiri hazkuntzaren onuradun nagusia, 1945-1975 bitartean -ZUP (edo urbanizatzeko lehentasuna duten eremuak) direlakoak eratu zirenean- 31.000 biztanle baino gehiago irabazi baitzituen. Guztiaz ere, biztanle kopuruak behera egin zuen 1975. urtetik aurrera -ez baitzegoen eraikitzeko lurrik, eta zegoena ere oso garestia baitzen-, eta hirigintza lurraldez kanpora hedatu zen.\nHala, 1975-1990 bitartean, Baionako biztanle kopuruak behera egin zuen, Miarritzekoak ez gora eta ez behera, eta Angelukoak gora. Nolanahi dela ere, hiru gune horiek hiri aglomerazioko biztanle kopuruaren %74 osatzen dute.\nIpar Euskal Herriko demografi eta lurralde ereduan bada garrantzizko beste faktore bat, bakartasunarena hain zuzen ere. Izan ere, ikusten denez, jende gehiagok alde egiten baitu leku batetik leku horrek ezaugarri natural gogorrak eta baliabide urriak izan, eta, gainera, leku hori hiriguneetatik urrun dagoenean. Izan ere, halako tokian bizi den bati, nekazari lanbidea eta hiriko enplegua, biak izateko aukera eragozten baitzaio horrela; gainera, halako toki batean, Baigorriko ibarrean edo Zuberoa Garaian, esate baterako, ustiaketa ere nekezagoa da. Bestalde, herria bakartua egotea garraiobide nagusietatik edo hiriko edo industrietako enplegu zentroetatik urrun egotearen ondorio baizik ez denean, baliteke jende gutxiagok abandonatzea lekua.\nLanda inguruneetako exodoa urritzea eta landa inguruneko zenbait udalerritan biztanleria handitzea ez dira, ez, nekazaritza jarduna beste era batera antolatu izanaren ondori, hiri aglomerazioak \u2014landa inguruneko biztanleri guneetatik hurbil izanik\u2014 eremu horietarantz zabaltzearen ondorio baizik. Landa inguruneetako exodoa urritzeak baditu bi arrazoi nagusi: garai bateko emigrazio gogorrak beso sobera ere bereganatu izana, eta jaiotza tasa jaitsi izana, horrek guztiak demografi presioa moteltzen baitu.\nBeraz, Ipar Euskal Herriaren lurralde zatiketan deskribaturiko demografi portaera horiek direla eta, bi eremu nagusi bereiz daitezke: alegia, batetik, hiri ezaugarriak dituena, jendeztatua eta antolakuntza konplexua duena, eta bestetik, barnealdeko eremua, zabalagoa, sotilagoa, eta ez horren jendeztatua. Hala eta guztiz, Baionaren eraginpean daude lurralde zati biak. Bi ekonomi mota dira, erabat desberdinak, bi biztanleri eredu desberdin eta geografikoki bereizita dituztenak batean demografi hustuketa dago, eta nekazaritza jarduna da nagusi; bestean biztanle kontzentrazioa dago, eta hiri ezaugarriak dira nagusi.\nIpar Euskal Herriko lurralde antolaketaren oinarrian dauden biztanleri guneen ezaugarri nagusiak hauek dira: biztanle gutxi izatea eta nekazaritza funtzioa betetzea. Biztanleri gune horiek 100 eta 1.000 arteko biztanle dituzte, eta landa paisaiak inguratuta daude; ezarpenek dentsitate gutxiko habitata osatzen dute.\nBiztanleri gune batzuk, bizitegi funtzioa betetzen dutenak, ez dira hiriguneetatik hurbil izaten, baizik eta haietatik aldenduta, eta jatorria kanpoan duen harreman profesionalen sistemaren baten mendeko direla sortu dira. Biztanleri gune horien demografi bilakaera positiboa da, inmigrazioari esker. Jardun anitzeko lekuak izaten dira biztanleri gune horiek, baina hirietako jardunak landakoa baztertu ohi du. Biztanleri gune horien artean hauek aipa daitezke: Donazaharre, Sara, Senpere, Azkarate, eta abar.\nBeste biztanleri gune batzuek zerbitzu funtzioa betetzen dute, zerbitzatzen duten eragin eremu batekiko. Biztanle gutxiko biztanleri guneak dira gehienak, biztanleria galtzen ari direnak. Zerbitzuetan duten hornitze maila eragin eremuan betetzen duten funtzioagatik datorkie. Biztanleri gune horien artean, hauek dira aipagarrienak: Irisarri, Bidaxune, Bastida, Ezpeleta eta Aharratze.\nErdibideko biztanleri guneak, bai duten biztanle kopuruagatik bai okupatzen duten eremuagatik aurrekoak baino garrantzi handiagokoak, 2.000-6.000 arteko biztanle kopurua dutenak dira. Horien artean bi biztanleri gune bereiz daitezke: zerbitzu funtzioa dutenak (Donapaleu eta Donibane Garazi) eta soilik bizitegi funtzioa dutenak.\nBiztanleri gune horien artean, hauek dira aipagarrienak: Bidarte, Uztaritze eta Urru\u00f1a. Biztanleri gune horiek, sail horretako jendetsuenak izan arren, ezin dira ez tamainagatik ez lurralde antolamenduagatik hiri ezaugarriko biztanleri gunetzat hartu. Duten biztanle kopurua etengabe handitu da (%2 urtean) 1975-1991 bitartean. Hiri horietako biztanle gehienak bigarren edo hirugarren sektoreetan aritzen dira lanean.\nHiri ezaugarriak dituzten biztanleri gune txikiek badute bereizgarri nagusi bat, eremu osoa urbanizatu gabe edukitzea, baina urbanizatua duten aldean argi eta garbi azaltzen dira hiri ezaugarriak: dentsitate maila handia, jarraitasuna, eta landa paisaiaren desagerpena. Hiri ezaugarriak dituzten biztanleri gune txiki horiek 4.000-10.000 arteko biztanle kopurua dute, eta beste biztanleri gune batzuen eraginaren aurrean, batzuk beste batzuk baino autonomoagoak dira, baina denek dute zerbitzu eta industri azpiegitura on edo oso on bat. Biztanleri gune horien artean hauek dira aipagarrienak: Donibane Lohizune, Kanbo, Hendaia, Maule, eta Hasparren.\nIpar Euskal Herriko eremu eta demografi hierarkiaren goiko erpinean hiru hiri daude: Angelu, Miarritze eta Baiona. Azkeneko hori beste bien antolamen eta erabaki gunea da.\nHego Euskal Herriko biztanleriaren banaketa ereduak.\nHego Euskal Herriak demografi hazkuntza ikusgarria izan du XX. mendearen bigarren erdian zehar. Hazkuntza handi horren arrazoia: industrializazioa; batetik, ekoizpen guneetara jo zuten migrazio mugimendu handiak eragin zituelako; eta, bestetik, hazkunde natural handia eragin zuelako, migraturiko gizataldeak, gazteez osatuak, jaiotza tasa handikoak baitziren.\nHego Euskal Herriaren hazkuntza hori, baina, ez zen bazter guztietan garai berean gertatu. Kostaldeko lurraldeetan, Bizkaian eta Gipuzkoan, XIX. mendearen bukaeran hasi zen hazkuntza prozesua, eta barnealdeko lurraldeetan, berriz, hau da, Araban eta Nafarroan, XX. mendearen erditik aurrera hasi ziren, bai industri hazkundea eta baita demografi hazkundea ere.\nBeraz, Hego Euskal Herriko biztanleriak azkeneko hamarraldi hauetan izan dituen espazio eraldaketak elkarrekin oso lotura estua duten bi faktoreen ondorio dira: soilik eremu jakin batzuetara mugatu den industrializazio prozesuaren ondorio, batetik, eta gehienbat industrializaturiko eremuei on egin dieten migrazio mugimenduen ondorio, bestetik.\nBiztanleria lurraldean nola banatu den aztertzean ikusten denez, demografi eta lurralde eredu desorekatua du Hego Euskal Herriak, leku jakin batzuetan biztanle kontzentrazio handia eta gainerakoan biztanle kopuru urria duelako.\nHego Euskal Herriko industrializazio prozesuak -beste leku gehienetakoek bezala- aldaketa handiak eragin ditu gizataldeen banaketan. Ekonomi eredua aldatu izanak -eta, beraz, lan indarra beste era batera banatzeak- landa ingurunea jendez husten joatea ekarri du, industrializazioari heldu dioten biztanleri guneen mesedetan. Prozesu horrek elkarren aurkako bi ondorio eman ditu: Araba eta Gipuzkoa. Arabako lurraldean, adibidez, biztanle gehienak biztanleri gune gutxi batzuetan daude bilduta (Gasteiz, Laudio eta Amurrio), eta gainerako guztian biztanleria bakanduz joan da. Bi gertaera horiek Arabako biztanleriaren banaketa desorekatua ekarri dute, biztanle gehien-gehienak Gasteizko makrozefalian baitaude kontzentratuta, eta gainerakoa basamortua da demografikoki. Gipuzkoan, berriz, biztanleriaren banaketa askoz ere uniformeagoa da, lurralde osoaren batez besteko demografi hazkundea soilik hiriburuarena baino handiagoa baita. Hori horrela izatearen arrazoi nagusia lantegiak Gipuzkoako ibar guztietan zehar zabaltzea da, halako moduz zabaldu ere ezen industri eta demografi hazkundeak batera etorri baitira Gipuzkoako lurraldean.\nHori guztia dela eta, Hego Euskal Herrian bi demografi eredu eta bi lurralde eredu bereiz daitezke. Batetik, Araba, Bizkaia eta Nafarroako lurraldeek izan dutena, hiruetako biztanleri hazkundea eta korrelaziozko hiri garapena hiriburuetara mugatu baitzen gehienbat. Multzo horren barnean, baina, bereizketa bat egin behar da: Arabako lurraldearen eredu guztiz polarizatua besteenetatik bereizi behar da, Arabakoa, arestian aipatu den bezala, hiriburura mugatu baita ia erabat. Nafarroako lurraldean, berriz, Iru\u00f1erria osora hedatu dira ekonomi garapena eta demografi hazkundea. Bizkaian, bestalde, Bilbo Handian kontzentraturiko garapena ondoko eskualdeetara ez ezik Arabako lurraldeetara ere hedatu da, garraiobide nagusietan zehar, eta hala, Gasteiz Bizkaiko industri pilaketaren ihesbide izan da. Azkenik, Gipuzkoaren demografi hazkundea lurraldeak dituen ia 2.000 kilometro koadrotan zehar hedatu da, biztanleri banaketaren eredu orekatua eta homogeneoa den bezainbatean.\nEuskadiko biztanleriaren banaketa, lurraldez lurralde, honako hau da: Bizkaiak Euskadiko biztanleria osoaren erdia baino gehixeago hartzen du, %55, hain zuzen ere; Gipuzkoak biztanleria osoaren %32; eta Arabak gainerakoa, % 13.\nBiztanleri hazkundeari dagokionez, desberdintasun nabarmenak daude lurralde batetik besteetara, bai hazkundearen zeinuan (positiboa edo negatiboa) bai hazkundearen eragileen (hazkunde begetatiboa eta migrazio saldoa) garrantzian. Arabak biztanleak irabazi ditu, eta irabazia neurri bertsuan zor zaie hazkunde begetatiboari (%44) eta migrazio saldoari (%56), biak positiboak. Gipuzkoak eta Bizkaiak, berriz, migrazio saldo negatiboak direla eta, biztanleri galera izan dute: Bizkaian hazkunde begetatiboari dagokio biztanleri galeraren %15, eta migrazio saldoari gainerako %85; Gipuzkoan, berriz, migrazio saldoari galeraren %99 eta hazkunde begetatiboari %1.\nBiztanleriaren eskualdekako azterketak erakusten duenez, hiriburuak barne dituzten hiru eremuek Euskadiren biztanleria osoaren bi herenak baino gehiago (%68) hartzen dituzte. Hala, Arabako Lautadak Euskadiren biztanleria osoaren %10,5 hartzen du, Donostialdeak %17,7 eta Bilbo Handiak ia biztanleria osoaren erdia, %43.\nEskualdeen demografi bilakaerari dagokionez, badago zer azpimarratua: 1982- 1992 bitartean, soilik lau eskualdek izan dute hazkunde positiboa: Arabako Lautadak, Plentzia-Mungiak, Bidasoa Behereak eta Urola Kostak, hain zuzen ere. Aztertu den denbora bitarte horretan eskualde horiek hogeita 2.000 pertsonatik gora handitu dute biztanleria, edo beste era batera esanda, ehunenekotan, %5,7 handitu dute biztanleria. Demografi hazkunde horren %76 Arabako Lautadari dagokio; hau da 1980-1990 hamarraldian Euskadiren biztanleria handitu duten lau biztanletatik hiru Lautadan bizi dira. Hazkundea batez ere Lautadan izatearen arrazoi nagusia Vitoria- Gasteiz udalerria izan da, han izan baita eskualdeko gehikuntzarik handiena. Bitxia da, bestalde, hazkundea izan duten gainerako hiru eskualdeak kostaldeko eskualdeak izatea hirurak.\nEuskadiren gainerako eskualdeek balio negatiboak dituzte biztanle hazkundearen bilakaeran. Gipuzkoan aipagarriak dira Deba Beherea eta Goierri; Bizkaian Enkartazioak eta Arratia-Nerbioi; eta Araban, Mendialdea, Arabako Haranak eta Gorbeia aldea.\nAldakuntzan eragina duten osagaien azterketan agerian gelditzen denez, bost eskualdek dute migrazio saldoa positiboa, eta bost horien artean, kuantitatiboki duten garrantziagatik, nabarmentzekoak dira Arabako Lautada eta Donostialdea. Baina bost eskualde horietarik bik baino ez -Arabako Lautada eta Kantaurirako isurialdea- dute saldo begetatiboa ere positiboa. Horiez gainera, hazkunde naturala positiboa duten eskualdeen artean aipatzekoak dira Durangaldea, Plentzia-Mungia, Bidasoa Beherea, Urola Kosta, Goierri, eta oso balio txikiekin bada ere, Tolosaldea eta Gorbeia aldea. Gainerako zortzi eskualdeek biztanleak galdu dituzte, aldakuntzan eragina duten bi osagaiak negatiboak baitituzte: hau da, batetik, heriotzak jaiotzak baino ugariagoak dira.\nHazkundea, osotara, positiboa duten eskualde horietako gehienek (Arabako Lautada, Bidasoa Beherea eta Urola Kosta), batez ere hazkunde begetatiboari diote hori zor, eta hazkundea negatiboa dutenek -Bilbo Handia, Durangaldea, Deba Beherea, Deba Garaia, Goierri, Tolosa eta abar\u2014 migrazio saldoari diote zor\nBestalde, Nafarroako lurraldearen migrazio saldoaren eskualdekako azterketan ikus daitekeenez, Iru\u00f1ea barne duen eskualdea ez beste guztiek saldo negatiboa dute. Izan ere, Nafarroako hiriburuan jaiotza kopurua heriotza kopurua baino askoz handiagoa da, ia 600 pertsona gehiago. Beste muturrean, saldoa negatiboa dutenen artean, Ipar-mendebaleko eskualdea, Erribera Garaia eta Pirinioak dira guztietan saldo negatibo handiena dutenak.\nAraba.\nXX. mendearen erdialdetik aurrera Araban hasi zen industrializazio prozesuak etorkinak saldoka erakarri zituen lurraldera, eta demografi portaera eta eragile berri haiek hazkunde naturala handitu zuten. Immigrazioaren ekarpena ezean Arabak ez zuen, ez, halako hazkunde handirik izango: inmigrazioak gizabanakoen batez besteko adina jaisten du, eta dinamika naturala aldatzen, jaiotza kopurua asko handitzen baita.\nBaina, batetik, hiriburu zelako, eta, bestetik, parean garrantzi handiko beste gunerik ez zuelako, Gasteiz bihurtu zen lurralde osoko erakargune hedakor bakarra.Biztanle hazkundea hain izan zen handia 1959-1981 bitarteko epean, ezen hiriburuaren biztanle kopurua ia laukoiztu egin zen. Izan ere, denbora bitarte horretan Gasteizko hazkunde tasak Bilbokoak eta Donostiakoak baino handiagoak izan ziren. Beste bi hiriburu horiek, berriz, aurretik izan baitzuten ekonomi eta biztanleri hazkundea, asebetetzen hasiak ziren, eta neurriz haztea beste aukerarik ez zuten. Hala, egoera horrek inguruko udalerriei egin zien batez ere mesede, neurri handi batean haiek bereganatu baitzuten olioa bezala zabaltzen ari zen demografi hazkunde hura.\nArabako hiriburuaren eta Kantaurirako isurialdeko eskualdearen demografi zabalkundearen aurrean, lurralde osoko biztanleriaren hazkundea ez aurrera ez atzera egiten ez duela dago, lurraldean ez da eta garrantzizko beste demografi eta industri gunerik, eta horrek landa ingurunetako exodoa eragin du. Baina azkeneko urteotan moteldu egin da exodoa, bai emigratzailegai gutxiago dagoelako, bai hiriak lan aukera gutxiago eskaintzen duelako.\nBiztanleriaren banaketak Arabako lurraldean badu ezaugarri nagusi bat: demografi bolumen urriko biztanleri gune asko izatea. 1991. urtean Arabako biztanleri guneen %88 1.000 biztanle baino gutxiago zituen. Argi ikusten da biztanleak geografi puntu jakin batzuetan bildu direla, eta horra, beraz, Arabako biztanleri banaketa ezaugarritzen duen demografi eta lurralde desorekaren arrazoia.\nBiztanleriaren eskualdekako banaketari dagokionez, demografi kontzentrazio handiena Arabako Lautadan dago. Han, 1991 n, biztanleriaren %99 1.000 biztanle baino gehiagoko biztanleri gunetan bizi zen. Eskualde horretan dago Arabako biztanleriagune jendetsuena, Arabako hiriburu den Gasteiz, hain zuzen ere, Arabako biztanleri banaketak duen desorekaren erantzulea.\nKantaurirako isurialdeko eskualdea da kontzentrazio prozesuak azkeneko urteotan indar gehien izan duen tokia. 1991. urtean eskualde horretako biztanleriaren ia %98 1.000 biztanletik gorako biztanleri gunetan bizi zen. Eskualde horretan, bai ekonomian bai demografian duen garrantziagatik, Laudio nabarmentzen da. Garrantzi hori ondoan duen Bilbok induzituta datorkio hein handi batean.\nGainerako eskualdeetan ez da halako biztanleri gunerik. Horrek biztanleak kontzentratzea eragozten du, eta hala, eskualde horietako biztanleria biztanleri gune askotan banatua dago.\nArestian aipatu badugu ere berriz azaltzea merezi duen gertaera bat Gasteiz inguruko biztanleri gune txiki batzuen hazkuntza da, hirigunearen neurriz gaineko hazkuntzari zor zaiona. Gasteiz, hartatik bereizita zeuden biztanleri gune txikiak barnean harrapatzeraino zabaldu da. Bestalde, urbanizazioak eta familia bakarreko etxebizitzak ere asko ugaldu dira, hiria utzi eta bizitokia ondoko landa ingurunera aldatu duten herritarren ekimenez.\nGaldosek Arabako biztanleriaz egin duen azterketan hiru sektore bereizten ditu, biztanleri banaketaren ezaugarri nagusien arabera.\nBizkaia.\nBizkaiko lurraldeak, XX. mendea baino lehen, hiriburuaren inguruan eta ibaiaren ekialdean zituen alderdi jendetsuenak. Biztanleak ibaiaren ingurura eta kostaldeko udalerrietara bilduz joan ziren pixkana, halako moduz, ezen, azterketa honen beste atal batzuetan ere aipatu izan den bezala, XIX. mendearen bigarren erdian Bizkaiko biztanleria bikoiztu egin bazen, industriak dauden aldean laukoiztu egin zen. Hori guztia industrializazioaren eta industrializazioak erakarri zuen immigrazioaren ondorio zen.\nHala ere, biztanleria lurraldean banatzeko moduari dagokionez, XIX. mendearen bigarren erdian, Gipuzkoako lurraldeak ez bezala, Bizkaikoak biztanle dentsitate txikiagoa zuen, eta biztanle banaketa jada desorekatua, halako moduz, ezen biztanle dentsitate handieneko alderdiak Gipuzkoan baino askoz ere sakabanatuago baitzeuden. Dentsitaterik handieneko tokiak hiriburua eta kostaldeko biztanleri guneak ziren, Lekeitio, Mundaka, Ondarroa, Getxo eta abar.\nXIX. mendearen bukaeran, industrializazio prozesua bete-betean zegoela, aldaketa handiak izan ziren biztanleriaren banaketan. Izan ere, demografi banaketak polarizazio argia izan zuen: itsasadarra ardaztzat zuen biztanle kontzentrazioa areagotu egin zen, eta kostaldeko zenbait biztanleri gunek biztanleri dentsitate handiak izaten jarraitu zuten, jadanik desorekatua zegoen lurralde eta demografi marko baten barnean, betiere. Kontzentraziorako joera hori indartuz joan zen XX. mendean.\nXX. mendearen bigarren erdian, itsasadarraren inguruko polarizazioa zela eta, Bilboko demografi hazkuntza azkartu egin zen, Bizkaiko gainerako lurraldean ez bezala. Baina mendearen azkeneko hamarraldietako joera ikusita, erabateko aldaketa dator, Bilboko aglomerazioak dakarren industri eta giza pilaketak gainezka egin baitu ondoko eskualdeetarantz, hainbesteraino, ezen eskualde horiek Bilbok berak baino hazkuntza handiagoa izaten ari dira. Nolanahi ere, hori guztia ez da aski izan Bizkaian dagoen demografi desorekari aurre egin ahal izateko.\nHala, Bilbo Handiak 1950. urtean biztanleria osoaren %72 hartzen bazuen, 1975ean %79 hartzen zuen, eta 1991n %78. Durangaldea eta Gernika-Bermeo \u20141975ean eta 1991n Bizkaiko biztanleria osoaren %7 eta %4 baino gehiago hartzen zuten hurrenez hurren\u2014 dira demografi orekarako ihesbide bakarrak, Bizkaiko gainerako eskualdeak ezbaitira %3ra ere iristen. Egoera horrek argi eta garbi erakusten du Bizkaiko biztanleriaren banaketan dagoen desorekaren handia.\nGipuzkoa.\nLehenago ere aipatu den bezala, Gipuzkoako demografi eta lurralde ereduak biztanle hazkunde uniformea izatea du ezaugarri nagusia. XX. mendearen bigarren erdia da demografi hazkunde handienekoa. Hain zuzen ere, 1950 eta 1975 bitarteko hogeita bost urtean zehar Gipuzkoako biztanle kopurua bikoiztu egin da ia, 1950. urtean 375.000 biztanle izatetik 1975. urtean 700.000 izatera igaro baita.\nGipuzkoako hiriburua, Bizkaikoa ez bezala, lurraldeko gainerako guztia baino motelago hazten ari da, eta Donostia hiriburuaren biztanle hazkundeak ez du lurraldean desorekarik eragin. Kopuruari dagokionez, hiriburua ez da Gipuzkoako biztanleria osoaren %30 izatera behin ere iritsi, eta horregatik esan daiteke Gipuzkoak demografi hazkunde homogeneoa duela.\nGaur egun, Gipuzkoan, biztanleriaren %25 bizi da 100.000 biztanle baino gehiagoko biztanleri gunetan; Bizkaian, berriz, biztanleria osoaren %4l eta Araban %76 bizi dira tamaina horretako biztanleri guneetan. Gipuzkoako biztanleen %30 10.000 eta 20.000 biztanle bitarteko biztanleri gunetan bizi da; Bizkaian, berriz, %10 eta Araban %0 bizi dira horrelako biztanleri gunetan. Portzentai balio metatuetan Gipuzkoako gizabanakoen %78 baino gehiago 10.000 biztanle baino gutxiagoko biztanleri gunetan bizi da; Bizkaiko lurraldean eta Araban biztanleriaren %16 bizi da neurri horretako biztanleri gunetan.\nEuskal Herriko gainerako lurraldeetan bezala, Gipuzkoako biztanleriak ere hiriguneetara biltzeko joera du. Baina Gipuzkoako hiriguneak lurralde osoan zehar daude banatuta: 1950. urtean hirigunetan bizi zen biztanle kopurua lurralde osoko biztanleriaren %56 zen, eta 1991n %78, esan nahi baita, Gipuzkoako gizabanakoen hiru laurdenak baino gehiago hirietan bizi zirela. Hori dela eta, landa ingurunetzat hartzen diren biztanleri guneak, 2.000 biztanle baino gutxiagokoak, multzo osoaren %4,5 baino gutxiago dira, eta 500 biztanle baino gutxiagokoak, berriz, ez dira biztanleria osoaren %1 biltzera iristen.\nHorregatik guztiagatik Gipuzkoako lurralde eta demografi ereduak hiri ezaugarriak ditu, eta haren hazkuntza lurralde osoan banatzen da era uniformean.\nNafarroako garaia.\nNafarroako lurraldeak biztanle hazkunde handia izan zuen 1960tik aurrera, industri hazkundearekin batera hain zuzen ere. 1940-1950 hamarraldira arte oso hazkunde motela izan zuen, Iru\u00f1era eta Iru\u00f1etik hurbil dauden zenbait biztanleri gunetara -Uharte, Atarrabia- mugatu zena; gainerako guztian biztanle kopuruak behera egin zuen. XX. mendearen bigarren erdian, ordea, demografi hazkunde handia izan zen; orduan, Iru\u00f1eak eta Iru\u00f1erriak eskaintzen zituzten lan aukerak erakarrita, migrazio mugimendu handiak sortu ziren. Lurraldean hiru eskualde nagusi bereiz daitezke, biztanleri eta industri gune garrantzitsuen arabera: Iru\u00f1erria -ardaztzat Iru\u00f1ea duena-, Erribera -Tutera eta Tafalla-, eta Nafarroako erdialdeko ekialdea.\nGeografiaren ikuspegitik aztertuz, Nafarroako lurraldearen bilakaeran eragin handia izan duen gertaera nagusietako bat biztanleria lurraldean oso azkar birbanatzea izan da. Biztanle gehienak Nafarroako hiriburuaren inguruko zabalera mugatuko eremu jakin batzuetan bildu dira.\nGaur egun, Nafarroako biztanleriaren hazkundearen parte handi bat hiriburuari berari zor zaio. Hiriburuak Nafarroako biztanleria osoaren heren bat hartzen du gutxi gorabehera. Proportzio hori askoz txikiagoa zen (ezta %10 ere) XX. mendearen hasieran, baina, pixkana, handituz joan zen, harik eta1960. urte inguruan, industri eta hiri hazkundeak goia jo zutela, Iru\u00f1eak sekulako gorakada egin zuen, eta goraka egiten segitu zuen harik eta 1986. urtean ekonomi krisiaren ondorioak antzematen hasi ziren arte. Denbora bitarte horretan jende askok alde egin zuen landa inguruneetatik Nafarroako hiriguneetara: Iru\u00f1ea, Tutera, Altsasu, Lizarra eta Tafallara. 1981-1986 bitartean, Nafarroak oso demografi hazkunde txikia izan zuen, %1. Landa inguruneetatik hirirako migrazioa ahultzearen arrazoiak bi dira: batetik, lan egiteko aukera gutxiago izatea, bai industrian bai hirugarren sektoreko jardueretan; eta bestetik, landa ingurunetako biztanleri bolumena oso urria izatea.\nGauza jakina da gizataldeen banaketari buruzko aldaketa handi horiek mende honetako bigarren erdian gertatu direla. Nafarroan, beste leku gehienetan bezala, 1960tik aurrera murgildu ziren Iru\u00f1ea inguruko eremuak eta beste hirigune nagusiak -Tafalla, Lizarra, Tutera- hirigintza prozesuan.\nEgia esateko, azpimarragarria da Nafarroan eskualde buru diren hiriek izan duten demografi hazkuntza: Tafallak 7.000 biztanle zituen 1960an eta 10.000 baino gehiago 1990 inguruan; Lizarrak 8.000 biztanle 1960an eta 13.000 1990 aldean. Tuterak 16.000 baino gehiago 1960an eta 26.000tik gora 1990 aldean. Eta, noski, azpimarragarria da Iru\u00f1earen demografi hazkuntza ere, Nafarroako hiriburuak ia bikoiztu egin baitu bere biztanle kopurua denbora bitarte horretan: Iru\u00f1eak 98.000 biztanle zituen 1960an eta 180.000 baino gehiago 1990ean.\nArestian aipatu den bezala, Nafarroako hiriburuaren aldirietan lotegi bilakatu diren biztanleri guneek, edota industriak eta kalitate handiko zerbitzuak dituztenek ere, biztanle hazkunde handia izan dute. Bara\u00f1ain, adibidez, bizitegi gune bat da, 1950ean 100 biztanle ere ez zituena, eta 1990 inguruan, berriz, 16.000tik gora ere bazituena. Burlatak 2.000 biztanle ere ez zituen 1950ean, eta 1990 inguruan, berriz, 15.000tik gora zituen. Berriozar, Zizur Nagusia eta Antsoain, 300 bat biztanle izatetik 5.000tik gora izatera igaro dira denbora bitarte horretan.\n1990 ondoko urteetan, Nafarroako hamar biztanleri gune jendetsuenek biztanleria osoaren %57 hartzen zuten. Biztanleri gune horien ia erdia Iru\u00f1eko aglomerazioan dago. Izan ere, Nafarroako hiriburua lurraldeko biztanle kopuru osoaren %10 zen XX. mendearen hasieran, eta %35 1991n.\nUgalde Zaratieguik Iru\u00f1erriaz egiten duen azterketan bi biztanleria-gune mota bereizten ditu, Iru\u00f1etik hurbilen direnak, besteak baino dinamikoagoak -Bara\u00f1ain, Burlata, Atarrabia, Berriozar, Uharte, Zizur Nagusia eta abar-, eta eremu dinamiko horretaz kanpo direnak. Hirien hazkuntzak eragin zuen hurrupatze efektua dela eta, bigarren eremu hori hustuz joan zen. Ugaldek, bestalde, demografi atzerakuntzaren indarra handiagoa edo txikiagoa izan, bi ezarpen mota bereizten ditu, ondo-ondo zehaztuta ez dauden bi eremutan finkatuta. Eremu txikienak, emigrazioak gutxiago erasan duena, hiri inguruko koroa ukitzen duten eremuak hartzen ditu, eta ziri baten antzera barneratzen da ibarretan zehar eta eremu horretatik igarotzen diren garraiobideetan barrena. Alde horretako biztanleri gune gehienak \u2014handi samarren artekoak ziren 1950ean, soro emankorrak zituzten, eta hiriarekiko komunikazio erraza- 1950ean zuten biztanle kopuruaren erdiari eutsi zioten, eta baita -batzuk, behintzat- bi herenei ere. Hauen artean aipagarriak dira Elortzibarko erdialdeko kontzejuak (Imarkoain, Elortz, Zabalegi), Xulapaingo ibarraren kontzejuak, Ezkabartekoak, Olaibarrekoak, eta abar.\nBigarren eremua, lehenengo hori baino zabalagoa, eta hiritik aldenduagoa, Iru\u00f1erriaren periferia menditsuari dagokio ia erabat. Eremu horretan ez da harritzekoa demografi galera jatorrizko biztanleria %50 eta are %60 ere murrizteraino adina izatea. Atzeranzko bilakaera hori izatearen arrazoien artean, hauek aipagarrienak: herrixka txikiak izatea; soroak makina bidez lantzeko eragozpenak; inguru horretara iristea erraza ez izatea.\nLehenago ez bezala, 1970 urtetik aurrera immigrante gehienak hiriko biztanleen artean sortu ziren, eta hazkundearen kausa nagusia Iru\u00f1eko metaketaren zabalkundea izan zen. Hori guztia aurreko etapa hain biziaren ondorio logikoa besterik ez zen. Hiri eta herri inguruetan sorturiko guneetako biztanle berriek -landa ingurunetako inmigratzaileen ondorengoez osaturiko senar-emazte gazteak, ikasleak, zerbitzuen alorrean kanpotik lan egitera etorritakoak...- hiria zabaldu den auzoetan etxea erosteko ahalmenik ez, eta leku horietara jo dute, hango etxebizitzak \u2014 kalitatez erdi mailakoak hiriaren erdigunekoak baino merkeagoak direlako eta, gainera, Iru\u00f1eko aldiri batzuek -industriak eta etxebizitzak elkarren ondoan dituzten horiek- baino ingurugiro kalitate hobea dutelako."}
{"id": "50196", "revid": "119347", "url": "https://eu.wikipedia.org/wiki?curid=50196", "title": "Film (zinema)", "text": "Filma edo pelikula zinema zuzendari batek kamera baten bidez grabatu eta muntaia-prozesuaren ondoren publikoari aurkezten dion zinema-lana da. Izena erabilitako euskarriarengatik datorkio. Izan ere, argazkiarekiko sentikortasuna duen materialezko zintak izaten ziren, inpresioz irudi fotografiko eta zinematografikoak gordetzen zituenak. Zinta horiek dituzten fotogramak era bizkor eta jarraian ikusten direnean (gutxienez 18 fotograma segundoko), mugimenduaren ilusioa sortzen dute, gizakien erretinak une batez irudia gordetzen baitu. Gaur egun, zinema egiteko eta ikusteko euskarrien eskaintza zabalagoa da.\nFilmak arte-lan mota bat ere badira, zeinek kulturaren gainean eragin handia daukaten, entretenimendu iturri arrakastatsua izan baitaiteke. Zinemako bista-elementuek komunikatzeko ahalmen unibertsala ematen diote filmari, hizkuntzen arteko trabak azpititulu edo bikoizketen bidez gaindituta. Film batzuk mundu osoan bilakatu dira ospetsu.\nFilmaren grabazioa eta transmisioa.\nFilm baten irudi mugikorrak sortzen dira: zinema-kamerarekin benetako eszenak ateraz; marrazkiak edo miniaturazko modeloak animazio-teknika tradizionalak erabiliz; konputagailuz sortutako irudi (CGI) eta ordenagailu bidezko animazioaren bitartez, edo teknika horiek guztiak, edo batzuk, eta beste ikus-efektu batzuk konbinatuz.\nEkoizpen digitala sartu aurretik, irudi finko batzuk kimikoki sentsibilizatutako zeluloidezko zinta batean grabatzen ziren (argazki-filmaren materiala), normalean 24 fotograma segundoko abiaduran. Irudiak film-proiektore baten bidez transmititzen dira grabatutako abiadura berean; Genevako disko baten bitartez, fotograma bakoitza bere proiekzio-denbora laburrean geldirik egongo dela bermatzen du. Obturadore birakari batek iluntasun tarte estroboskopikoak eragiten ditu, baina ikusleak ez ditu etenak nabaritzen keinu-fusioaren ondorioz. Ikusmenak ezin duenez irudi indibidualak abiadura handian hauteman, pantailan agertzen den mugimenduaren ondorioa da irudien inpresioak tarte ilunekin nahasten direla, eta, beraz, elkarrekin lotzen dira mugitzen den irudi baten ilusioa sortzeko. Proiektatzen ez den soinu-banda optiko analogiko bat (ahozko hitzen, musikaren eta beste soinu batzuen grabazio grafikoa) harentzat esklusiboki gordetako filmaren zati batean zehar doa.\nFilm garaikideak, normalean, guztiz digitalak dira ekoizpen, banaketa eta erakusketa prozesu osoan zehar.\nEtimologia eta termino alternatiboak.\n\"Filme\" izenak, jatorriz, erreferentzia egiten dio filmak grabatzeko eta bistaratzeko benetako euskarria izan ohi den zeluloide-zerrendako emultsio fotokimikoaren geruza meheari.\nBadira beste hainbat termino film indibidualetarako, besteak beste, \"irudia\", \"irudi ikuskizuna\", \"mugitzen den argazkia\", \"argazki-jokoa\", \"flick\"a edo \"pelikula\". Euskal Herrian, ohikoena \"pelikula \"da, eta Europan \"filma\" hobesten da. Termino arkaikoak \"argazki bizidunak\" eta \"argazki bizidunak\" dira.\n\"Flick\", oro har, argot terminoa da, 1926an erregistratu zen lehen aldiz. Jatorria \"flicker \"aditzean du lehen filmen itxura keinuakariengatik.\nOro har, arlorako termino arruntak \"pantaila handia\", \"zilarrezko pantaila\", \"filmak\" eta \"pelikulak\" dira; horietako azkena erabili ohi da testu akademikoetan eta saiakera kritikoetan, termino orokor gisa. Hasierako urteetan, \"xafla\" hitza erabiltzen zen batzuetan \"pantaila\"ren ordez.\nHistoria.\nAintzindariak.\nZinemaren arteak lehenagoko hainbat tradiziotan du oinarri: ahozko ipuinak, literatura, antzerkia eta arte bisualak besteak beste. , Mugitzen diren eta/edo proiektatutako irudiak izan dituzten arte eta entretenimendu lehenagoko formak hauek dira:\nZeluloidearen aurretik.\nAnimazio estroboskopikoaren printzipioa 1833an sortu zen disko estroboskopikoarekin (fenakistoskopio izenez ezagutzen dena), eta, geroago zootropoan (1866tik), flip book-ean (1868tik) eta praxinoskopioan (1877tik) erabili zen zinemagintzarako oinarrizko printzipioan bihurtu aurretik.\nGutxienez 1843. urtean egin, eta 1847an proiektatu ziren, publikoki, fenakistoskopioan oinarritutako lehen animazio-proiektoreekin egindako esperimentuak. Jules Duboscq-ek fenakistoskopio proiekzio-sistemak merkaturatu zituen Frantzian 1853tik 1890era arte.\nArgazkia 1839an sortu zen, baina, hasieran, argazki-emultsioek hain esposizio luzeak behar zituzten, ezen mugitzen ziren subjektuak grabatzea ezinezkoa zirudien. 1844. urtetik, gutxienez, posizio ezberdinetan kokatutako gaien argazki-serieak sortu ziren mugimendu-sekuentzia bat iradokitzeko edo ikus-angelu ezberdinen sorta dokumentatzeko. Argazkilaritza estereoskopikoaren etorrerak (1840ko hamarkadan esperimentu goiztiarrekin eta 1850eko hamarkadaren hasieratik arrakasta komertzialarekin) argazki-euskarria osatzeko interesa piztu zuen kolorea eta mugimendua harrapatzeko bitartekoak gehituta. 1849an, Joseph Plateau-k bere fenakistoskopioaren asmakizuna estereoskopioarekin konbinatzeko ideia argitaratu zuen (Charles Wheatstone estereoskopioaren asmatzaileak iradokitzen zion bezala), eta gailu konbinatuan animatzeko, igeltsuzko eskulturen argazkiak erabiltzeko posizio ezberdinetan. 1852an, Jules Duboscq-ek \"St\u00e9r\u00e9oscope-fantascope, ou B\u00efoscope\" izeneko tresna bat patentatu zuen, baina oso denbora laburrean egon zen merkatuan eta arrakastarik gabe. Makina baten argazki estereoskopikoak dituen \"Bioscope \"disko bat Ganteko Unibertsitateko Plateau bilduman dago, baina, oraindik, ez da tresnarik edo bestelako diskorik aurkitu.\n1850eko hamarkadaren amaieran, berehalako argazkilaritzaren lehen adibideak sortu ziren, eta mugimenduaren argazkilaritza laster posible izango zela itxaropena eman zuten, baina hamarkada batzuk behar izan ziren, denbora errealean, irudi sekuentzialen serieak grabatzeko metodo batekin arrakastaz konbinatu arte. 1878an, Eadweard Muybridgek, azkenean, zaldi lasterkari baten argazki sorta bat ateratzea lortu zuen pistan zehar kamara bateria batekin, eta emaitzak \"The Horse in Motion\" gisa argitaratu zituen kabinete txarteletan. Muybridgek, eta baita \u00c9tienne-Jules Marey-k, Ottomar Ansch\u00fctz-ek eta beste hainbatek ere, kronoargazkigintzako azterketa askoz gehiago sortuko zuten. Muybridgek bere kronoargazki-serieetako dozenaka ingerada beirazko diskoetan marraztu zituen, eta bere zoopraxiskopioarekin proiektatu zituen 1880tik 1895era egindako hitzaldietan.\nAnsch\u00fctzek 1881ean egin zituen bat-bateko lehen argazkiak. 1882an, 1/1000 segundoko obturazio-abiadura ahalbidetzen zuen kamera eramangarri bat garatu zuen. Bere argazkien kalitatea, oro har, Muybridge eta \u00c9tienne-Jules Mareyren kronoargazkigintza lanetakoa baino askoz handiagoa bezala hartzen zen. 1886an, Ansch\u00fctzek elektrotakiskopioa garatu zuen, lehen gailu bat zeina eskuz biraldatzen zen 1,5 metro zabaleko gurpil birakari batean, 30 fotograma inguru segundoko abiaduran, beirazko plakadun 24 argazkien begizta laburrak erakusten zituen. Bertsio desberdinak erakutsi ziren nazioarteko erakusketa, azoka, konbentzio eta arkupe askotan, 1887tik 1894ra arte gutxienez. 1891n hasita, txanpon bidezko \"peep-box elektrotachyscope\" modelo baten 152 ale Siemens &amp; Halske-k fabrikatu zituen Berlinen, eta nazioartean saldu ziren. 1892ko udan, ia 34.000 lagunek ordaindu zuten Berlingo Erakusketa Parkean ikusteko. Beste batzuek Londresen edo 1893ko Chicagoko Munduko Azokan ikusi zuten. 1894ko azaroaren 25ean, Ansch\u00fctzek elektrotakiskopioko proiektorea aurkeztu zuen Berlinen, 6x8 metroko proiekzioarekin. 1895eko otsailaren 22tik martxoaren 30era, guztira 7.000 bezero inguru ordaindu zuten 40 bat eszena ordu eta erdiko ikuskizuna ikusteko Berlingo Reichstag eraikin zaharreko 300 eserlekuko aretoan.\n\u00c9mile Reynaudek jadanik aipatu zuen praxinoskopioaren irudiak proiektatzeko aukera 1877ko patente eskaeran. Praxinoskopioa proiektatzeko gailu bat aurkeztu zuen \"Soci\u00e9t\u00e9 fran\u00e7aise de photographie\"n, 1880ko ekainaren 4an, baina ez zuen bere praxinoskopioko proiekzio bezala merkaturatu 1882 baino lehen. Gero, gailua gehiago garatu zuen \"Th\u00e9\u00e2tre Optique\"n, zeinak atzealde bereiziekin sekuentzia luzeagoak proiekta ditzakeen; 1888an patentatu zuen. Makinarako, hainbat pelikula sortu zituen, kartoizko markoetan muntatu eta oihalezko banda bati lotuta zeuden ehunka gelatina-plateretan irudiak margotuz. 1892ko urriaren 28tik 1900eko martxora, Reynaud-ek 12.800 ikuskizun baino gehiago eskaini zituen, guztira 500.000 bisitari baino gehiago bilduz Parisko \"Mus\u00e9e Gr\u00e9vin\"en.\nLehenengo filmak.\n1880ko hamarkadaren amaieran, zeluloidezko argazki-film luzeak eta argazki-kameren asmakuntzak sortu zirenean, zeinak leiar bakarra erabiliz irudi-sekuentzia azkar bat atera zezaketen, ekintza filma bobina trinko bakarrean harrapatzea eta biltegiratzea ahalbidetu zuten.\nFilmak, hasiera batean, publikoki, pertsona bati soilik erakusten zitzaion aldi berean, \"peep show\" gailuen bidez, hala nola elektrotakiskopioa, kinetoskopioa eta mutoskopioa. Handik gutxira, erakusleek filmak pantaila handietan proiektatzea lortu zuten antzokiko ikusleentzat.\nSarrera kobratu ziren filmen lehen emanaldi publikoak Woodville Latham estatubatuarrak eta bere semeek egin zituzten 1895ean, beren Eidoloscope konpainiak ekoitzitako filmak erabiliz, eta, dudarik gabe, ezagunagoak diren Auguste eta Louis Lumi\u00e8re anai frantsesek, beren ekoizpenetako hamarrekin. Emanaldi pribatuak hilabete batzuk lehenago eman ziren, Latham Lumi\u00e8re anaiak baino apur bat lehenago izan zelarik.\nEboluzio goiztiarra.\nLehen filmak muntaketa edo bestelako teknika zinematografikorik gabeko gertaera edo ekintza bat erakusten zuen plano estatiko bat besterik ez zen. Film tipikoetan erakusten zen: langileak fabrikako ate batetik irteten, jendea kalean ibiltzen, hiri bateko Kale Nagusian zebilen tranbia baten aurrealdea... Kondairaren arabera, pelikula batek ikusleengana abiadura handian hurbiltzen zen lokomotora bat erakusten zuenean, ikusleek izutu, eta antzokitik ihes egiten zuen. XX. mendearen amaieran, filmak hainbat eszena lotzen hasi ziren istorio bat kontatzeko. (Zinemagileek lehen aldiz konturatu ziren hainbat plano edo eszena plano bat bestearen atzetik zihoanean, ekintza horrek plano bereizietako edukiaren arteko harremana ezartzen zuela ikuslearen buruan. Harreman hori da zinemako istorio guztiak posible egiten dituena. Adibide sinple bat da: pertsona bat leiho batetik begira agertzen bada, pertsona horrek hurrengo planoak erakusten duena, edozer dela ere, ikusten ariko den ikuspegi gisa hartuko du.) Eszena bakoitza lehenago gertatzen zen akzioaren plano geldo bakarra zen. Geroago, eszenak distantzia eta angelu ezberdinetatik ateratako hainbat planotan banatu ziren. Kameraren mugimendua bezalako beste teknika batzuk garatu ziren filmarekin istorio bat kontatzeko modu eraginkor gisa. 1920ko hamarkadaren amaieran soinu-filma komertzialki praktikoa bihurtu zen arte, zinemagintzak ikus-arte hutsa ziren, baina film mutu berritzaile horiek publikoaren irudimena bereganatu zuten. Ikusleak proiektorearen zarata lagungarri gisa bakarrik utzi beharrean, antzokiko jabeek piano-jotzaile edo organo-jotzaile bat edo, hiri-antzoki handietan, orkestra osoa kontratatu zuten une bakoitzean pelikularen aldarteari egokitzen zitzaion musika jotzeko. 1920ko hamarkadaren hasieran, film gehienak horretarako erabili beharreko partitura-zerrenda prestatu batekin zetozen, eta film-partitura osoak konposatu zituzten ekoizpen handietarako.\nEuropako zinemaren gorakada I. Mundu Gerra lehertzeak eten zuen Estatu Batuetako zinema-industria Hollywood-en gorakadarekin loratu zen bitartean D.W. Griffith-en \"The Birth of a Nation\" (1915) eta \"Intolerantzia \"(1916) lan berritzaileekin. Hala ere, 1920ko hamarkadan, Eisenstein, F.W. Murnau eta Fritz Lang bezalako Europako zinemagileek (Griffithen bidez zinemaren gerra garaiko aurrerapen meteorikoak inspiratuta), Charles Chaplin, Buster Keaton eta beste batzuen ekarpenekin batera, azkar harrapatu zuten Ameriketako zinemagintza, eta baliabidea gehiago aurreratzen jarraitu zuen.\nSoinua.\n1920ko hamarkadan, soinu elektronikoen grabazio teknologien garapenak pantailan egindako ekintzarekin hizkera, musika eta soinu efektuak sinkronizaturik sartzea praktikoa izan zen. Emaitzatik sortutako soinu-filmak, hasieran, ohikoetatik \"pelikula isilak\" edo \"filmak \" \"hitz egiten duten irudiak\" edo \"hitzdunak \"deituz bereizten ziren. Egindako iraultza azkarra izan zen. 1930. urterako, filma isila ia desagertu zen AEBn, eta dagoeneko \"euskarri zaharra\" deritzoten.\nKolorea.\nBeste garapen teknologiko garrantzitsu bat \"kolore naturala\" sartzea izan zen, hau da, eskuz koloreztatutako, plantilla-kolorezko edo bestelako prozedura arbitrarioen bitartez egindakoak zuri-beltzeko grabatuei gehitu beharrean, naturatik argazkiz grabatutako koloreak sartzea, nahiz eta hasieran, kolore \"natural\"etik oso urrun egon. Soinudun filmen etorrerak soinurik gabeko pelikulak eta aretoko musikariak azkar baztertu bazituen ere, koloreak askoz mantsoago ordezkatu zituen zuri-beltzezko filmak. Berrikuntzarik behinena \"technicolor \"prozesuaren hiru banda-bertsioa ezartzea izan zen, zeina 1932an animaziozko marrazki bizidunetarako erabili zen lehenengo aldiz, eta, ondoren, zuzeneko ekintza film laburretarako eta sekuentzia isolatuentzat eta, geroago, film luze batzuetarako ere, esaterako \"Becky Sharp\", 1935ean. Prozesuaren gastua handia izan zen, baina publikoaren erantzun egokiak, leihatilako salmentak, normalean, gehitutako kostua justifikatu zuen. Koloretan egindako film kopurua poliki-poliki handitu zen urtez urte.\n1950. hamarkada: telebistaren eragin handia.\n1950eko hamarkadaren hasieran, telebista zuri-beltzaren ugaritzea larriki hasi zen Ipar Amerikako zinema-aretotarako bertaratzea jaisten. Ikusleak aretotara itzultzeko ahaleginean, pantaila handiagoak instalatu ziren; pantaila panoramiko prozesuak sartu ziren; 3D proiekzio polarizatua eta soinu estereofonikoa, eta koloreko film gehiago egiten hasi ziren, eta ohiko bihurtu zen salbuespena baino. Hollywoodeko film nagusi garrantzitsu batzuk zuri-beltzez egiten ziren oraindik, 1960ko hamarkadaren erdialdera arte, baina aro baten amaiera markatu zuten. Koloretako telebistako hargailuak, AEBn, eskuragarri ziren 1950eko hamarkadaren erdialdetik, baina, hasieran, oso garestiak ziren, eta emisio gutxi ziren koloretan. 1960ko hamarkadan, prezioak pixkanaka jaisten hasi ziren; kolore emisioak ohikoak bihurtu ziren, eta salmentak gora egin zuten. Kolorearen alde zegoen aukera publikoa erabatekoa argi zegoen. Zuri-beltzeko filmen azken andana hamarkadaren erdialdean kaleratu ondoren, Hollywoodeko estudioko produkzio guztiak koloretan filmatu ziren, Peter Bogdanovich eta Martin Scorsese bezalako zinemagile \"izarren \"salbuespenekin.\n1960ko hamarkada eta ondorengoa.\n1960ko hamarkadan, estudioko sistemaren gainbeheraren ondorengo hamarkadetan, aldaketak izan ziren zinemaren ekoizpenean eta estiloan. \"New Wave\" mugimendu ezberdinek (Frantziako \"Nouvelle Vague\", Indiako New Wave, Japoniako New Wave, New Hollywood eta Egiptoko New Wave barne) eta zinema-eskoletan hezitako zinemagile independenteen gorakadak XX. mendearen azken erdian baliabideak bizitako aldaketetan lagundu zuten. Teknologia digitala aldaketaren eragilea izan zen 1990. eta 2000. hamarkadan. 3D proiekzio digitalak neurri handi batean arazoetarako joera zuten 3D film sistemak ordezkatu zituen, eta 2010. hamarkadaren hasieran ezaguna egin zen.\nZinema teoria.\nZinemaren teoriak zinema arte gisa aztertzeko balio duten kontzeptu zehatzak eta sistematikoak garatu nahi ditu. Zinema arte-forma gisa kontzeptua 1911n hasi zen Ricciotto Canudoren seigarren artearen jaiotza manifestuarekin. Moskuko Zinema Eskola, munduko zinema eskolarik zaharrena, 1919an sortu zen zinemaren teoria irakasteko eta ikertzeko. Rudolf Arnheim, B\u00e9la Bal\u00e1zs eta Siegfried Kracauer-ek zuzendutako zinema teoria formalistak azpimarratu zuen nola zinema errealitatetik desberdintzen zen eta, beraz, baliozko arte edertzat har zitekeen. Andr\u00e9 Bazinek teoria horren aurka erreakzionatu zuen zinemaren esentzia artistikoa errealitatea mekanikoki erreproduzitzeko gaitasunean zegoela eta ez errealitatearekiko zituen desberdintasunetan argudiatuz, eta horrek teoria errealista sortu zuen. Jacques Lacan-en psikoanalisiak eta Ferdinand de Saussure-ren semiotikak bultzatutako analisi berriagoak, besteak beste zinemaren teoria psikoanalitikoa, zinema estrukturalista, zinema teoria feminista eta beste batzuk sortu ditu. Bestalde, Wittgensteinen eraginez, filosofia analitikoko tradizioko kritikariak ikerketa teorikoetan erabiltzen diren uste okerrak argitzen, eta film baten hiztegiaren eta bizimodu batekin duen loturaren azterketa egiten saiatzen da.\nHizkuntza.\nZinemak bere hizkuntza duela jotzen da. Honi buruz, James Monakok zinemaren teoriari buruzko testu klasiko bat idatzi zuen: \"Nola irakurri filma\". Ingmar Bergman zuzendariak esan zuen: \u00abNiretzat, Andrei Tarkovsky zuzendaririk handiena da, hizkuntza berri bat asmatu zuena, zinemaren izaerari leial, bizitza islada gisa hartzen baitu, bizitza amets gisa\u00bb. Hizkuntzaren adibide bat da hitz egiten ari den aktore baten ezkerreko profilaren joan-etorriko irudien sekuentzia; ondoren, beste aktore hiztun baten eskuineko profila agertzen da, gero horren errepikapena, entzuleek elkarrizketa bat adierazteko ulertzen duten hizkuntza da hori. Horrek zinemaren beste teoria bat deskribatzen du: 180 graduko araua Istorioak kontatzeko gailu bisual gisa, ikuslea psikologikoki presente egoteko testuinguruan kokatzeko gaitasuna duen konposizio bisuala eta edizioa erabiliz. \"Hollywood estiloak\" barne hartzen du narrazio-teoria hori Hollywood-en (Kalifornia) egoitza duten zinema-estudioek arauaren praktika erabatekoa zela eta zinemaren aro klasikoan. Lengoaia zinematografikoaren beste adibide bat da aktore baten bekokian (hausnarketa isila adieraziz) handitzen den plano bat hartzea eta jarraian lehengo aktorearen antza lauso gazteago baten planoa ebakitzen duena, lehen aktorearen antza lausoa duena eta lehengo pertsonaren iraganeko ni bat gogoratzen ari dela adierazten duena; horrek denbora-trantsizio bat eragiten duen konposizio-edizio bat adierazten du.\nMuntaia.\nMontajea film zati bereiziak hautatzeko, editatzeko eta, ondoren, elkartzeko teknika da, filmaren atal berri bat egiteko. Eszena batean, gizon bat gudura doala erakus lezake, bere gaztaroari eta etxeko bizitzari buruzko flashback-ekin eta efektu bereziekin batera, filmazioa amaitu ondoren filmean jarrita. Horiek guztiak bereizita filmatu zirenez, eta aktore ezberdinekin, agian, azken bertsioari muntaia deitzen zaio. Zuzendariek muntaiaren teoria bat garatu zuten Eisensteinek irudien elkarren arteko uztarketa konplexua bere \"Potemkin korazatua\" filmean hasiz. Kontrapuntu musikal eta bisuala txertatzeak eta eszenaren garapenak (\"mise en scene\" edo eszenaratze, edizio eta efektuen bitartez, edizio eta efektuen bitartez) operan eta balletean erabiltzen direnen pareko teknika konplexuagoak ekarri ditu. \nZinema kritika.\nZinema kritika filmen azterketa eta ebaluazioa da. Oro har, lan horiek bi kategoriatan bana daitezke: zinema-ikasleen kritika akademikoa eta egunkarietan eta beste hedabide batzuetan, aldizka, agertzen den kazetaritza zinematografikoa. Egunkari, aldizkari eta hedabideetarako lan egiten duten zinema kritikariek estreinaldi berriak aztertzen dituzte batez ere. Normalean, behin bakarrik ikusten dute filma, eta egun bat edo bi baino ez dituzte euren iritziak emateko. Hala ere, kritikariek eragin handia dute ikusleen erantzunean eta filmen asistentzietan, bereziki genero jakin batzuetakoetan. Masiboki merkaturatzen diren akzio, beldurrezko eta komedia-filmek ez du eragin handirik izaten kritikariek filmari buruz egiten duten epaiketa orokorrak. Film baten argumentuaren laburpenak eta deskribapenak eta zinema kritika gehien osatzen duten zuzendarien eta gidoilarien lanaren balorazioa, oraindik ere, eragin handia izan dezakete jendeak filma bat ikustera joateko. Ospe handiko filmetarako, hala nola drama eta arte-film gehienetarako, kritiken eragina garrantzitsua da. Aldizkari eta egunkari nagusietako kritikari nagusien iritzi txarrak, sarritan, publikoaren interesa eta asistentzia murriztuko du.\nKritikari baten iritziak film jakin batek leihatilan izan dezakeen errendimenduaren eragina eztabaidagai da. Kritikari batzuek diote 2000ko hamarkadan zinemaren marketina hain bizia, ongi koordinatua eta ondo finantzatua zegola, ezen kritikariek ezin zuten saihestu gaizki idatzitako edo filmatutako superprodukzio batek merkatuko arrakasta lortzea. Hala ere, gogor kritikatutako sustapen handiko film batzuen porrot katastrofikoak eta kritikak goraipatutako film independenteen ustekabeko arrakastak adierazten dute muturreko erreakzio kritikoek eragin handia izan zezaketela. Beste kritikari batzuek nabarmendu dute gutxi ezagutzen diren filmekiko interesa pizten dutela filmaren kritika positiboak. Alderantziz, badira zinema konpainiak konfiantza gutxi duten hainbat pelikula, ezen uko egiten dieten kritikariei ikustaldi aurreratua emateari filmaren panoramika zabala saihesteko. Hala ere, hori, normalean, kalterako da, bada, kritikariek taktika jakintsua baitute, eta publikoari ohartarazten diote filmak, agian, ez duela ikustea merezi, eta, ondorioz, filmek porrot egiten dute. Aldizkari eta egunkaritako zinema-kritikariei, zinema-kritikari deitzen zaie, batzuetan. Filmen ikuspegi akademikoagoa hartzen duten kritikariek (zinema-aldizkarietan argitaratuz eta zinema-teoria edo zinema-ikasketen ikuspegiak erabiliz filmei buruzko liburuak idatziz) zinema eta filmazio-teknikek nola funtzionatzen duten eta zer eragin duten pertsonengan aztertzen dute. Beren iritziak egunkarietan argitaratu edo telebistan agertzea baino, haien artikuluak aldizkari akademikoetan edo goi-merkatuko aldizkarietan argitaratzen dira. Ikastetxe edo unibertsitateekin ere afiliatuta egon ohi dira irakasle edo irakasle gisa.\nKoldo Mitxelena zinema kritikari.\nKoldo Mitxelena hainbat denboraz zinema kritikari izan zen. Bere kritikak \"EGAN \" aldizkarian argitaratzen zituen, eta beste egunkari edo aldizkarietako kritikarik ez bezala, bere poltsikotik ordaindu behar zuen sarrera, noski, ez dugu pentsatuko bere kritikak euskarazko aldizkari batean argitaratzen zirelako izango zenik, bai zera!\nFilm baten zuzendaritza.\nFilm baten zuzendaritzak hiru zati ditu: aurrekoizpena, ekoizpena (tartean filmatzea duena) eta ekoizpen ostekoa.\nNeurri bateraino, zinema ekoizleak aurrekoizpenaz, zinema zuzendariak filmatzeaz eta editoreak ekoizpen ostekoaz arduratzen dute, hala ere, ekoizle eta zuzendariaren izaerak batzuetan besteen zatiak behatu baino tutelatu egiten dituzte.\nAurrekoizpena.\nZati honetan film bat behar dituen prestatze-lan guztiak egiten dituzte: finantza-iturriak lortu, kokalekuak aukeratu, aktoreak bilatu.\nGidoia idazteko ideia bat beharrezkoa da. Batzuetan hau jatorrizkoa da, baina askotan eleberri batean, jadanik egindako film batean edo telesail batean dago eta egokitzen dute.\nEkoizpena.\nFilmatzean aktoreek ez ezik, soinu ingeniariak, kameralariek, eszenografoek, argitzaileek, makillatzaileek, jostunek, ile-apaintzaileek, idazkariek eta beste hainbat langilek ere hartzen dute parte.\nZati honen arduradun nagusia zinema zuzendaria da, bere eginkizun asko eskuordetu behar duena.\nEkoizpen ostekoa.\nBehin filma grabatua, ekoizpen osteko lanak egin behar dituzte. Horietatik nagusienetariko bat efektu bereziak gehitzea da. Nahiz eta batzuk jadanik filmatzean sortu, askok hemen sartzen dituzte (konputagailuaren bidezko animazioak, gaininpresioak, eta abar).\nOrduan filmaren azken emaitza lortzen du editoreak. Honek, zuzendariak lagunduta, filmatuta dauden ehundaka metro pelikula hautatu eta, behin enkoadraketa aukeratu eta batzuetan eszena batzuk errepikatu ondoren, muntaketa egin eta koherentzia ematen dio filmari.\nBanaketa.\nBehin ekoiztua, lehendabizikoz antzerki edo zinema batean aurkezten diote ikus-entzuleei. Historian aurkezpen hauek bertan egin dute horixe baitzen banaketa egiteko modu bakarra.\nHala ere 1970eko hamarkadaz gero, telebistak filmak programatzeari ekin eta film batzuk telebistaren bidez ikusi zitezkeen. Egungo banaketa anitza da, zinema eta telebistaz gain, bideokasete, DVD edo Interneten bidez ikusgai daudelako.\n2000. urtean egindako ikerketa baten arabera, Hollywoodeko estudioen diru-sartzeak % 26 zinemen sarreretatik, % 46 VHS eta DVD salmentetatik eta gainerako % 28a telebistatik (irekian ematea, kable eta pay-per-view) zetozkien.\nTeknologia.\nJatorrizko zeluloide, azetato edo poliesterrean oinarritutako eta argiarekiko sentikorra den filma erabiltzen bazuen ere, bideoa sortu zenetik (hasieran analogikoa eta egun digitala) geroz eta gehiago erabiltzen da filmak egiteko."}
{"id": "50197", "revid": "105290", "url": "https://eu.wikipedia.org/wiki?curid=50197", "title": "Garondo", "text": "Garondoa, baita ere lepondoa edo lepogaina, lepoaren atzealdea da, bizkarraren goialdean.\nAnimalia batzuetan, batez ere katuetan, gune ez sentibera da. Horrela, amek ahoarekin hartu ditzake kumeak alde batetik bestera eramateko.\nKulturan.\nJaponiako kultura tradizionalean, emakumeek estali gabeko atal bakanetakoa zen (aurpegi eta eskuez gain) eta, horregatik, gizonezkoek oso erakargarritzat hartzen zuten."}
{"id": "50198", "revid": "201", "url": "https://eu.wikipedia.org/wiki?curid=50198", "title": "Lepondo", "text": ""}
{"id": "50199", "revid": "201", "url": "https://eu.wikipedia.org/wiki?curid=50199", "title": "Lepogain", "text": ""}
{"id": "50200", "revid": "201", "url": "https://eu.wikipedia.org/wiki?curid=50200", "title": "Lepagain", "text": ""}
{"id": "50201", "revid": "9038690", "url": "https://eu.wikipedia.org/wiki?curid=50201", "title": "Zinema zuzendari", "text": ""}
{"id": "50202", "revid": "336", "url": "https://eu.wikipedia.org/wiki?curid=50202", "title": "Zinema ekoizle", "text": "Zinema ekoizlea film bat egiteko baldintzak sortzen dituen pertsona da. Filmagintzako fase guztietan arduradun nagusia da. Finantziazioa, teknikariak eta aktoreak kontratatzea eta banatzaileekin hitzarmenak ixtea gisako eginkizunak bere gain daude.\nMuga lausokoak izanda, arlo askotan zuzendariaren ardurarekin bat egiten du ekoizlearenak. Oro har, ekoizlea filmaketaren burua izaten da eta azken hitza berea du. Zuzendariaren gainetik dago, kontratatzeko edo kaleratzeko ahalmena baitauka. Zuzendaria, berriz, filma benetan filmatzen duena da.\nHollywooden, XX. mendearen lehenengo erdian, film baten azken kontrol artistikoa ekoizleen esku zegoen (Howard Hughesen kasua esate baterako). Baina estudio sistema desegiten zen bitartean, erabaki artistikoa zuzendariena izaten hasi zen. 1970eko eta 1980ko hamarkadetan, deritzon blockbuster filmaren sorrerarekin (aurrekontu handiko filma, jeneralean efektu berezietan eta publizitatean nabarmenduak) boterea ekoizleengana itzuli zen berriro, banaketa eta promozioa gero eta garrantzia handiagoa hartzen joan ziren. Batzuek, Jerry Bruckheimerek adibidez, zuzendariek adina ospe lortu dute.\nEkoizle betearazleak bere gain lege- eta salerosketa-alderdiak hartzen dituztenak dira, nahiz eta ekoizpen handietan konpainiaren ordezkaria izan ohi den. Ekoizpenaren arlo batez arduratzen dena ko-ekoizlea da."}
{"id": "50204", "revid": "15251", "url": "https://eu.wikipedia.org/wiki?curid=50204", "title": "Anakleto Ortueta", "text": "Anakleto Ortueta Azkuenaga (Olabeaga, gaur egungo Bilbon, 1877ko abenduaren 26a - 1959ko azaroaren 7a) euskal herritar politikari, historialari eta kazetaria izan zen.\nFamilia.\nAnakletoren familiak bere jatorrizko baserriaren izena berreskuratu zuen, eta abizen bihurtu zuen Anakleto jaio baino bi belaunaldi lehenago. Izatez, Anakletoren abizena Maortua izango litzateke. Izen hau erabili zuen bere idazlan asko izenpetzeko.\nAnakletoren aita itsasontzien konpontzaile izatetik Bizkaiko Foru Aldundiko kontratista izatera pasa zen. Besteak beste gaur egungo Aldundiaren egoitza (Bilbon) eraikitzen parte hartu zuen. Anakletoren familia, beraz, ekonomikoki maila onean zegoen eta, horregatik, Atxuriko Arte eta Ofizioen eskolan meatzaritza ikasketak egin ahal izan zituen.\nXIX. mendearen amaieran Eulalia Arana y Vallerekin ezkondu zen eta bost seme-alaba izan zituen. Eulaliaren aita EAJren sortzaile Sabin Aranaren lehengusua zen.\nJarduera politikoa.\n1904rako EGIk Bilbon zuen Zuzendaritza Batzordean parte hartzen zuen. 1908an EAJren Lurralde Kontseiluko kide izan zen. 1918ko hauteskundeetan Gernikako barrutian aukeratu zuten EAJko diputatu.\n1922an EAJren zatiketa gertatu zenean (Aberri edo PNV eta Comuni\u00f3n Nacionalista Vasca sortu zirenean) Ortueta neutral agertu zen. Primo de Riveraren diktadura garaian \"Euzkadi\" egunkariko akzioak zirela eta Comuni\u00f3neko kide batzuekin gatazka gogorrak izan zituen.\nOrtuetak, nahiz eta gizon katolikoa izan erabat, ez zuen ontzat hartzen EAJren ikurritza (\"Jaungoikoa eta Lagi Zarra\"). Horren ordez goiburu akonfesional bat jartzea proposatzen zuen. Iritzi berekoak ziren Luis Urrengoetxea, Julian Arrien, Jose Ignacio Arana eta Jose Domingo Arana, besteak beste.\nBergarako batzarrean (1930-11-16) Aberri eta Comuni\u00f3n berriz elkartu ziren, Euzko Alderdi Jeltzalea-Partido Nacionalista Vasco izena berreskuratuz. Horren aurrean, Ortuetak eta bere ildokoek alderdi akonfesional berri bat sortzea proposatu zuten.\nAzaroaren 30ean San Andresko Manifestua kaleratu zuten, Eusko Abertzale Ekintza-Accion Nacionalista Vasca alderdia sortuz. Ortueta manifestu horren sinatzaile eta babesle sutsua izan zen, tradizionalismo kristaua atzean utzi eta jarrera ireki eta aurrerakoiagoak izango zituen alderdi baten beharrizana ikusten baitzuen. Ortuetaren etxean josi zuten EAE-ANVren lehen bandera.\nHala ere, 1932rako alderdia utzi zuen, sortzaile askorekin batera, EAEk hartu zuen joera ezkertiarregia iruditzen zitzaiolako. Ordutik aurrera ez zen inongo alderditako kide izan.\nGerra Zibila hasi zenean ahantzi egin zituen EAJko buruzagiekin izandako ezin ulertuak eta Euskal Milizietako barne poliziako buruzagi izendatu zuten. 60 urte zituen Bilbo frankisten esku erori zenean. Epaitu ondoren Oviedon eta Santanderren bizi izan zen erbesteratua.\nHistoria lanak.\nArturo Kanpion eta beste idazle batzuen eraginez, euskaldunen batasun politikoa historian zehar Nafarroan gauzatu zela jakin zuen, batez ere Antso III.a Nagusiaren erregetza garaian. Zentzu horretan, nazionalismo ofizialak Bizkaia ardatz hartzean historiaren zentzuari uko egiten ziola iruditzen zitzaion, eta gogor saiatu zen oker horiek zuzentzen.\nHistoriako ikasketa berezirik eduki ez arren, bere kabuz jardun zuen euskal artxiboak arakatzen eta lan ildo historizista hori zabaltzen. Berak idatzitako hiru liburuk dute gai hori: \"Nabarra y la unidad pol\u00edtica vasca\" (Bartzelona, 1931); \"Vasconia y el imperio de Toledo\" (Bartzelona, 1935); \"Sancho el Mayor, rey de los vascos\" (Buenos Aires, 1963)."}
{"id": "50205", "revid": "336", "url": "https://eu.wikipedia.org/wiki?curid=50205", "title": "Blockbuster", "text": "Blockbuster filma (ingelesez blokea lehertarazten duena) ikusleen artean oso arrakastatsua den filma da, nonbait txartel salmentan 100 miloi dolarrez gorako etekinak lortzen dituena. Blockbuster terminoa antzerkian jaio arren, gaur egun gehienbat zineman erabiltzen da.\nZineman, lehenengo blockbuster filmak \"Jaws\" (1975) eta \"\" (1977) izan ziren. Film horien ezaugarriak aurrekontu handia, aktore erakargarrien partehartzea, efektu berezien erabilpena oso modu nabarmenean eta promozio erraldoia izaten dira. Hori guztia ekoizteak diru gehiago eskatzen du, baina, arriskuak handiagoak izanda ere, etekinak ere handiagoak izaten dira.\nMozkin itzelen esperantzan, blockbusterren ekoizpena ugaldu da azken urteotan. Honek kritika ugari ekarri du zenbait kritikariren partetik, istorioen kalitatea handikeriaren azpian lurperatzen dela argudiatuta."}
{"id": "50207", "revid": "96586", "url": "https://eu.wikipedia.org/wiki?curid=50207", "title": "Oleg Txuzhda", "text": "Oleg Txuzhda (; Canet d'en Berenguer, 1985eko maiatzaren 8a -) txirrindularia da. 2006an txirrindularitza profesionalean debutatu zuen Comunidad Valenciana taldearekin. Oleg Txuzhdaren aitak, izen berekoak, 1983an 100km taldekako erlojupeko munduko txapelketa irabazi zuen."}
{"id": "50208", "revid": "448", "url": "https://eu.wikipedia.org/wiki?curid=50208", "title": "Ahaldun Nagusi", "text": ""}
{"id": "50209", "revid": "237", "url": "https://eu.wikipedia.org/wiki?curid=50209", "title": "Joxe Joan Gonzalez de Txabarri Miranda", "text": ""}
{"id": "50210", "revid": "237", "url": "https://eu.wikipedia.org/wiki?curid=50210", "title": "Pasaiako portu", "text": ""}
{"id": "50211", "revid": "336", "url": "https://eu.wikipedia.org/wiki?curid=50211", "title": "Munduko Merkataritza Erakundea", "text": "Munduko Merkataritza Erakundea edo Munduko Merkataritza Antolakundea (MME) ( edo \"WTO\") nazioarteko salerosketak liberalizatzeko eta ikuskatzeko agindua duen erakunde bakarra da. Haren oinarrian dauden zutabeak MMEko Akordioak dira, munduko merkataritzan parte hartzen duten herrialde gehienek negoziatu eta sinatu eta dagozkien parlamentuek berretsi dituztenak. Helburua ondasun eta zerbitzuen ekoizleei, esportatzaileei eta inportatzaileei beren jarduerak burutzen laguntzea da. Munduko Merkataritza Erakundea (MME) 1995eko urtarrilaren 1an sortu zen, eta GATT (Tarifa eta Sal-erosketarako Akordio Orokorra) erakundearen ondorengoa da. Genevan (Suitza) du egoitza, eta bere hizkuntza ofizialak ingelesa, frantsesa eta gaztelania dira. MME ez da Nazio Batuen sistemaren parte, ez eta Munduko Bankua edo Nazioarteko Diru Funtsa (NDF) gisako Bretton Woods erakundeetakoa ere.\nMME, ia maila global batean, nazioen arteko merkataritza-legeez arduratzen da. Salerosketa hitzarmen berrien negoziatzea eta gauzatzea bere eginkizunak dira. Kide guztiek MMEren akordioekin ere bat egiten dutela ikuskatu behar du.\nMinistro Batzarrak gobernatzen du MME, bi urtez behin biltzen delarik. Kontseilu Orokorrak, bestalde, egunez eguneko administrazioa eta Batzarraren erabakiak gauzatzen direla ditu bere ardurapean. Zuzendari Orokorra (gaur egun Pascal Lamy) Ministro Batzarrak izendatzen du.\nMunduko Merkataritza Erakundeak Genevan du egoitza, Suitzan, eta ingelesa, frantsesa eta gaztelania dira haren hizkuntza ofizialak. MMEa ez da Nazio Batuen Erakundearen sistemaren parte, ezta Bretton Woodseko Batzarraren barruan sortutako beste erakundeen (Munduko Bankuan edo Nazioarteko Diru Funtsa) parte ere.\nHistoria.\nMuga Zergei eta Merkataritzari Buruzko Akordio Orokorra (ingelesezko GATT siglen bidez ezagunagoa) 1947ko urriaren 30ean sinatutako nazioarteko hitzarmen bat da. Nahiz eta hitzarmenaren testuan ez zen ezertarako ere erabakitzen inolako erakunde edo egitura instituzionala sortuko zenik, zenbait fikzio juridikotara jo zen Genevan egoitza izango zuen erakundea sortzeko, zeinean GATTeko partaideek bilerak egin, organo iraunkorrak sortu eta Zuzendari Nagusi bat buru zuen egitura administratibo bat eratu baitzuten.\nUruguaiko Erronda.\n1986an, GATT erakundeak, Punta del Esten (Uruguai) deituriko biltzar oso garrantzitsu batean, adierazpen bat onetsi zuen, zeinean negoziazio komertzialen erronda aldeaniztun bat prestatu baitzen, \"Uruguaiko Erronda\" izenarekin ezagutuko zena, nazioarteko merkataritzaren alorrean indarrean zeuden hainbat hitzarmen ordezkatu eta zabaltzeko.\nErronda hura 1993ra arte luzatu zen, eta urte hartan Marrakexen (Maroko) egindako bilera batekin amaitu zen. Bertan, Errondaren \"Bukaerako Akta\" sinatu zen, bai eta hainbat arlori buruzko hitzarmen-multzo bat ere: \u00abMunduko Merkataritza Erakundea sortzeko hitzarmena\u00bb, besteak beste. Une hartan, adostuta geratu zen GATTen sorrerako xedapenak \u00ab1947ko GATT\u00bb izenaz ezagutuko zirela eta geroago erabakitako aldaketen ondoriozkoak, berriz, \u00ab1994ko GATT\u00bb izenaz.\nUruguaiko Errondak lehenago bazterrean utzitako hainbat gai lehen aldiz ekarri zituen \u00abmerkataritza sistema aldeaniztunera\u00bb, haietariko nagusiak zerbitzuen merkataritza, nekazaritza, ehungintza eta jabego intelektuala izanik.\nUruguaiko Errondaren ostean, herrialde garatuek aplikatzen zituzten industria-produktuen gaineko tarifak % 6,3tik % 3,8ra pasatu ziren, batez beste. Aurrekoak batezbestekoak izan arren, kontuan hartu behar da, herrialdeetan, arantzelei buruzko arauak produktuaren ekoizpenaren araberako tarifen progresibitatea izaten jarraitzen duela, eta horrek, garapen bidean dauden ekonomiei, nabarmen oztopatzen die nekazaritza-produktu ez diren merkatuetarako sarbideari buruzko negoziazioak. Gaur egun, badirudi dibergentzia politiko argiak daudela, eta, ondorioz, nekez lortuko da akordiorik gai horren inguruan, baita goian aipatutako nekazaritza gaiaren inguruan ere, eta, bi gai horien garrantzia ikusita, argi dago Dohako Erronda ezin dela desadostasun horiek konpondu gabe amaitu.\nDohako Erronda (Dohako Agenda): 2001-gaur egun.\n2001. urtean Dohako Erronda egin zen, ofizialki Dohako Garapen-Agenda izenaz ezagutzen dena. Urte hartako azaroan, Dohan, Qatarreko hiriburuan, egindako laugarren ministro-batzarrean hasi zen, helburu nagusitzat hartuz garapen bidean dauden herrialdeetara ere iritsaraztea mundu mailako merkataritzaren liberalizazioaren onurak, bai eta liberalizazio hori areago zabaltzea ere.\nMunduko Merkataritza Erakundearen Dohako Erronda munduko merkataritza liberalizatzeko egindako negoziazio handi bat da. Haren helburua aurreko ziklo handi batean (Uruguaiko Erronda izenekoa) zintzilik geratu zen gai bat osatzea da: nekazaritzaren merkataritza.\nDohan (Qatarren) egin zen 2001eko azaroan, lehenago hasitako nekazaritza, zerbitzu eta jabetza intelektualari buruzko negoziazioen aginduak zehaztuz.\nEtapa horretan, garapen bidean dauden herrialdeak, beraz, erdialdeko herrialdeetako merkatuetan beren nekazaritza-ekoizpenetarako oztopoen sarbide librea lortzen saiatzen dira. Horrek esan nahi du herrialde garatuek beren nekazariei zuzeneko diru-laguntzen edo esportazio-laguntzen bidez nekazaritzari ematen dieten babesa kendu edo nabarmen murriztu beharko dutela.\nEgia esan, Errondaren hasieran baziren oraindik desadostasun batzuk MMEko kideen artean nekazaritzarako diru-laguntzei zegokienez, Uruguaiko Errondako helburuen betetze-faltagatik eta jabetza intelektualari buruzko zenbait auzirengatik; baina, hala ere, lasaitasun-mezua bidali nahi zitzaion nazioarteko komunitateari 2001eko irailaren 11n Estatu Batuek jasandako atentatu terroristen ondoren.\n2005ean Hong Kongen, gutxieneko konpromiso batzuk lortu ziren garatutako herrialdeen nekazaritza-produktuen esportaziorako laguntzak kentzeari buruz. Aurrerapauso batzuk eman ziren dumpingaren gaian ere, oinarrizko agiri bat egitea lortu baitzen, nahiz eta oraindik zenbait desadostasun esanguratsuak bazeuden.\nDohako Errondan adostutako lehen hitzarmen esanguratsua Merkataritza Errazteko Hitzarmena da. Hitzarmen honetan, Merkataritza Errazteko Prestaketa-Batzordea sortu zen, MMEko Kontseilu Orokorraren mende egongo zena, hitzarmena lehenbailehen indarrean sartzeko eta haren funtzionamendu eraginkorra bermatzeko. Hitzarmeneko xedapen baten arabera, garapen bidean zeuden herrialdeak ez zeuden behartuta beren konpromisoak betetzera, horretarako beharrezko gaitasunak lortu arte.\nHitzarmen hau aurrerapen esanguratsu bat izan zen, zeren, gaur egun, merkataritza-erraztasuna ezinbestekoa baita nazioarteko balio-kateen eginkizuna sustatzeko, kontuan izanik kate horiek gehienbat enpresa transnazionalek koordinatuta eta antolatuta daudela eta munduko merkataritzaren %80 inguru enpresa horien bitartez gauzatzen dela. Merkataritza errazteko politika hori, gainera, funtsezkoa da herrialdeen esportazio-lehiakortasunerako.\nDohako errondako negoziazioak 2005eko urtarrilaren 1ean amaitu behar zuten, gatazkak konpontzeko akordioari buruzkoak izan ezik, zeinak 2003ko maiatzean amaituko ziren. Hala ere, gaur arte, negoziazioak ez dira inoiz amaitu.\nEgituraketa.\nKideak eta behatzaileak.\n2016ko uztailaren 29an Liberia eta Afganistan kide bihurtu ondoren, gaur egun 164 kidek eta behatzaile gisa dauden beste 20 nazio osatzen dute MMEa. \nEuropar Batasuna ere MMEko kidea da, eta kide bakar modura jarduten du.\nZuzendaritza nagusia.\nMunduko Merkataritza Erakundearen Zuzendaritza Nagusiak MMEren administrazio-eginkizunak gainbegiratu eta zuzentzeko ardura du. Munduko Merkataritza Erakundearen erabakiak estatu kideek hartzen dituztela kontuan hartuta (Ministroen Konferentziaren edo Kontseilu Nagusiaren bitartez), Zuzendaritza Nagusia bereganatzen duenak eskumen murritzak ditu politika gaietan, eta, horregatik, haren eginkizuna aholkularitza eta kudeaketa da, funtsean. Zuzendari nagusia MMEko kideek hautatzen dute, eta berriztu daitekeen lau urteko agintaldia du.\nEgungo Zuzendari Nagusia Ngozi Okonjo-Iweala nigeriarra da, 2021eko otsailaren 15ean hautatua. Okonjo-Iweala Roberto Carvalho de Azevedo brasildarra ordeztu zuen. Hura da kargu hori hartzen duen lehen emakumea eta lehen afrikarra.\nGatazkak Ebazteko Organoa.\nMunduko Merkataritza Erakundearen (MME) Gatazkak Ebazteko Organoa (GEO) gatazkak konpontzeko prozesuak erabakitzeaz arduratzen den organo politiko eta erabakitzailea da Gatazkak Konpontzeko Hitzarmenaren esparruan. Bere erabakiak, oro har, bat datoz Gatazka Batzordearen ebazpenekin.\nHobespenen Sistema Orokortua.\nHobespenen Sistema Orokortua (HSO) (GSP ingelesez) lehentasunezko arantzel-sistema bat da, eta Munduko Merkataritza Erakundearen (MME) (aurrez Tarifen eta Merkataritzarako Akordio Orokorra GATT) arau orokorragoetatik salbuesteko sistema formal bat ezartzen du. Zehazki, mesederik handiena duen nazio (MHN) klausulatik salbuesteko erregimena da, MMEko kide diren herrialdeak MMEko gainerako herrialdeetatik datozen inportazioak beren bazkideen parean tratatzera behartzen dituena, hau da, hau da, guztiei arantzel berak ezarriz, etab.\nGutxien garatu diren herrialdeen arantzelak murrizteko, HSOk, hala, MHN klausulatik salbuesten ditu MMEko kide diren herrialdeak herrialde aberatsentzat aldatu gabe.\nEgoitza.\nEsan bezala, MMEren egoitza William Rappard Aretoan, Genevan dago (Suitza). Ministro Batzarra da haren organo nagusia, zeina aldizka batzartzen baita. Organo iraunkor nagusia Kontseilu Orokorra da, zeinean kide guztiak baitaude ordezkatuta. Kontseilu eta batzorde asko daude horren mende. Bestalde, idazkaritzak 640 bat funtzionario ditu, Zuzendari Nagusia izanik guztiaren buru. 2013tik, postu horretako egungo titularra Roberto Azevedo brasildarra da. MMEk 196 milioi franko suitzarreko aurrekontua du (2011ko datua).\nHitzarmenak: \u00abkonpromiso bakarra\u00bb.\nMMEk 60 hitzarmen kudeatzen ditu.Erakundearen barruan, sistemak bere kide guztiek Akordio guztiak atxikitzea eskatzen du, eta herrialdeek ezin dute aukeratu batzuk bakarrik onartzea. oharra Honek azaltzen du bere aldaketaren negoziazioen konplexutasun izugarria, zeren eta. nahitaez kide guztiek parte hartzea. Herrialde bakoitzak lortzen dituen abantailak, edo jasaten dituen kalteak, gai ezberdinetan konpentsatu daitezke, eta negoziazioak adostasun orokorra bilatu behar du muturreko konplexutasuneko balantzeekin.\nZerbitzuen Merkataritzari buruzko Akordio Orokorra.\nZerbitzuen Merkataritzarako Akordio Orokorra (ZMAO) (General Agreement on Trade in Services (GATS), ingelesez) Munduko Merkataritza Erakundearen nazioarteko ituna da, eta 1995eko urtarrilean, Uruguaiko Errondaren negoziazioen ondorioz, indarrean sartu zen. Ituna, izan ere, merkataritza-sistema aldeaniztun zerbitzuen sektorera zabaltzeko sinatu zen, Aduanen eta Merkataritzaren Akordio Orokorrak (Arantzel eta Merkataritzako Akordio Orokorra edo GATT) salgaien merkataritzarako ezartzen zuen sistemaren antzera. MMEko kide guztiak dira GATSen sinatzaileak.\nUruguaiko Errondako akordioak progresiboki irekitzeko prozesu baten lehen urratsa izan ziren zerbitzuen merkatuak, gero eta liberalizazio maila handiagoa lortzeko helburuarekin. Horretarako, lan-programa bat ezarri zen, normalean \"programa txertatua\" deitua eta etorkizuneko negoziazio-errondak markatzen zituena, bai esparru orokorrean, bai sektore zehatzei dagokienez. Hitzarmenak faboratutako nazioaren gardentasun eta tratu eskakizunak betetzera behartzen ditu bere kideak. Hala ere, zenbait egoeratan, kideek aldi baterako salbuespenak ezar ditzakete arau horretan, baita merkaturako sarbideari eta tratu nazionalari buruzko konpromiso espezifikoak ere.\nMerkataritza errazteko hitzarmena.\nBaliko Akordioak (Bali Package ingelesez), Balin (Indonesia) 2013ko apirilaren 3tik 7ra bitartean, Munduko Merkataritza Erakundearen (MME) Ministroen Bederatzigarren Konferentzian onartutako nazioarteko merkataritzaren liberalizazio neurrien multzoa da. 1995ean sortu zenetik, MMEk lortutako lehen akordio globala da, baita 2001ean hasitako Dohako Errondaren lehen fruitua ere. Garrantzitsuena, aduanetan izapide burokratikoak sinplifikatzea da, merkantzien joan-etorria azkartu eta gardenagoa izan dadin. Zenbait kalkuluren arabera, horrek bilioi bat dolarren (730.000 milioi euro) igoera ekarriko du nazioarteko merkataritzan.\u200b\nEra berean, hitzarmenek garapen bidean dauden herrialdeek merkataritza egin ahal izateko baldintzak hobetzea eta ahalbidetzea aurreikusten dute nekazaritza eta abeltzaintza ustiategiei diru-laguntzak ematea (nahiz eta gehienez lau urteko epean) baldin eta helburua biztanleri pobreenari janari merkea ematea bada. MME arautzen duten arauetan salbuespen hori egitearen sustatzaile nagusia India izan zen, eta horrela elikagaiak gordetzeko (MMEk debekatuta dagoen zerbait) bere programa onartzea lortu zuen, gero bere biztanleriari diru-laguntza sendoekin saldu ahal izango dizkionak.\u200b\nMerkataritzarako oztopo teknikoei buruzko akordioa.\nMerkataritzarako Oztopo Teknikoen Akordioa, normalean ingelesezko TBT Akordioa izenez ezagutzen dena, Munduko Merkataritza Erakundeak kudeatzen duen nazioarteko ituna da. Zergen eta Merkataritzarako Akordio Orokorraren Uruguaiko Errondan berriro negoziatu zen azkenekoz, eta 1995. urte hasieran, MME sortu zenean, indarrean jarri zen bere egungo forman, eta kide guztientzat loteslea da.\nNekazaritza.\nNekazaritza da, ziurrenik, blokeoaren arrazoi nagusia MMEren agendan; Alde batetik, Europar Batasunak eta Estatu Batuek tokiko nekazaritza ekoizpenari laguntzeko politika eta horrelako produktuak inportatzeko murrizketak defendatzen dituzte. Biak ala biak kokatu dira jada haientzat egingarria den guztia onartu dutelakoan. Bestalde, herrialde negoziatzaile askorentzat (horietako asko garatze bidean) nekazaritza-sektorea gai sentikorra denez, interes kontrajarriak dituzten talde ezberdinen kopuru esanguratsua osatu dute, eta, beraz, nekazaritza-arazoan akordiorik ez izatea ez da herrialde garatuen eta garatu bidean daudenen artekoa, baizik eta azken horien arteko gatazka ere badago, beraz, ezin da itxaropentsu izan negoziazio horien arrakastaren inguruan, etorkizun hurbilean behintzat.\nJatorriz, GATT, izan ere, herrialde garatu nagusiek sustatutako ituna zen, eta ezarritako erregimenak haien interesei erantzuten zien. Uruguaiko Errondaren aurreko merkataritza-negoziazio aldeaniztunen errondetan, beti nabaria zen desadostasunak eta eztabaidak konpontzen zirela Estatu Batuen eta Europar Batasunaren arteko akordioa lortu ondoren.\nHorrela, sistema aldeaniztun batera iritsi zen, merkataritzaren liberalizazio orokorraren helburua (batez ere aduana-arantzelak, diru-laguntzen eta \"merkataritza distortsionatzen\" zuten beste neurri batzuen bidez) inposatzen zuena, herrialde garatuentzako intereseko sektore guztietan, baina erregimenetik salbuetsi zituen herrialde haiek neurri babesleak mantendu nahi zituzten sektoreetan (nekazaritza eta ehungintza).\nEgoera horren aurka garapen bidean dauden herrialdeen protestak baztertu ziren sistematikoki eta Uruguaiko Errondan soilik hasi ziren emaitza zehatzak lortzen. Haien eskari nagusiak (nekazaritza merkataritza-liberalizatzetik salbu gera ez zedin) Nekazaritzarako Akordioa sortu zuen. Baina akordio horrek ezartzen zituen liberalizazio neurriak (kritikoek oso herabeak eta eskasak zirela leporatuta) ordainsariarekin lortu ziren, hau da, herrialde garatuentzat interesgarriak ziren eta inoiz parte izan ez ziren gaiak txertatu ziren sisteman. Hala, Zerbitzuen Merkataritzari buruzko Akordio Orokorra eta, AEBk eskatuta, jabetza intelektualari buruzkoa (TRIPS Akordioa) ere onartu ziren.\nMME eta garapen bidean dauden herrialdeak.\nMMEk, Uruguaiko Errondaz geroztik, bere erregimenaren erabilgarritasuna azpimarratzen du garapen bidean dauden herrialdeentzat eta bereziki haiei zuzendutako jardueren garrantziaz. Garapen-bidean dauden herrialdeentzako tratu berezi eta desberdinaren printzipioa Erakundearen arau orokor gisa jaso zen, eta herrialde horiei erraztasun bereziak ematen dizkieten Akordioetako xedapen askotan zehazten zen (adibidez, guztiek hartutako betebeharrak betetzeko epe luzeagoak). MMEk garapen-bidean dauden herrialdeentzako baditu lankidetza teknikoa eta \"gaitasuna eraikitzeko\" jarduerak ere; Parte hartzen du (beste erakunde batzuekin) Esparru Integratuan, zeinak \u00abgutxien garatu diren herrialdeei (LDC) mundu mailako merkataritza-sisteman paper aktiboagoa izaten laguntzen dien\u00bb eta Merkataritzarako Laguntza Programa ezarri zuen.\nHala ere, sistemak oraindik garapen bidean dauden herrialdeak desabantailan jartzen dituela inplizituki aitortu zen 2001ean, negoziazio-erronda orokor berri bat egitea erabaki zenean (Dohako Erronda), zeinari herrialde horien egoera hobetzeko helburu zehatza eman zitzaion. Errondari, Dohako Garapen Erronda izena eman zitzaion, eta Dohako Garapen Agenda onartu zen. Baina, Errondaren erabaki batean ezarri ez ziren 2001etik adierazitako asmo horiek guztiak, Atzeraldi Handiaren hasierarekin batera, iluntasunean gelditu ziren, eta horrek garapen bidean dauden herrialdeei kontzesioak egiteko helburutik erabat urruntzera eraman zituen herrialde garatuak.\nNazioarteko merkataritza-erregimenaren garrantzia.\nMerkataritza-trukeen erakunde-zuzendari gisa MMEk duen pisua etengabe higatu da aldebiko eta eskualdeko merkataritza askeko hitzarmenen gero eta ugarien ondorioz. \u00abNazio faboratuen erregimena\u00bb garrantzia galtzen joan da, zeren erregimen hori soilik hartzen duen esportazioa baldintza eskasagoetan baitago merkataritza libreko itunen abantailekin egiten direnekin alderatuta.\nZirkunstantzia horrek berak, hitzarmen aldeaniztun orokor berri bat lortzeko aurreikuspen oso urrutikoekin batera (\u00abDohako Errondan aurreikusitakoa\u00bb), garai batean zeukan prestigioaren zati handi bat galtzera eraman du erakundea.\nMunduko merkataritzari buruzko txostena.\nMunduko Merkataritza Txostena (ingelesezko World Trade Report (WTR) izenetik) 2003az geroztik Munduko Merkataritza Erakundeak (MME) argitaratutako urteko txostena da. WTR bakoitzak nazioarteko merkataritzaren, merkataritza-politikaren gaien eta merkataritza-sistema aldeaniztunen joeren alderdi baten azterketa sakona eskaintzen du. WTR ingelesez, gaztelaniaz eta frantsesez argitaratzen da. Munduko Merkataritza Txostenaz eta beste hainbat ikerketaz gain, MMEk, urtero, Munduko Merkataritza Estatistika Azterketa eta MMEren Jarduera Txostenak argitaratzen ditu\nGatazken ebazpena.\nMMEren gatazkak ebazteko sistema \u00abia mende erdian garatutako arau, prozeduren eta praktiken bilakaeraren emaitza da, 1947ko GATTen arabera\u00bb. 1994an, MMEko kideek 1994an Marrakexen sinatutako \"Azken Akta\"ri erantsitako Auzien Konponbideari buruzko Arau eta Prozedurei buruzko Ulermena adostu zuten. Gatazkak ebaztea merkataritza sistema aldeaniztunen zutabe nagusitzat hartzen du MMEk, eta \"munduko ekonomiaren egonkortasunari ekarpen paregabea\" egiten diola. MMEko kideek onartu dute beste kide batzuek merkataritza-arauak hausten dituztela uste badute, horiek gatazkak ebazteko sistema aldeaniztunera joko dutela alde bakarrean jokatu beharrean.\nMMEren Gatazkak ebazteko prozesuaren funtzionamenduan, auzi bakoitzerako talde espezifikoak parte hartzen dute\u200b, Gatazkak Ebazteko Organoak izendatutakoak\u200b. Gatazkak Ebazteko Organoa, Apelazio Organoa, Zuzendari Nagusia eta MMEko Idazkaritza, epaileak, eta aholkulari adituak.\nLehentasuna gatazkak konpontzea da, elkarrekin adostutako konponbide baten bidez, ahal izanez gero, eta prozesua, modu eraginkorrean eta garaiz gauzatu izatea; hau da, kasu bat konpontzen bada, normalean ez litzateke urtebete baino gehiago behar izan behar epaimahaiak erabakitzeko, eta gehienez 16 hilabete kasua errekurritzen bada... Kexa-egileak kasua premiazkoa dela uste badu, haren berrikuspena are denbora gutxiago beharko luke. MMEko kide diren nazioek prozesua esklusibo eta derrigorrezkotzat onartu behar dute.\n\"Journal of Politics\" aldizkarian 2018an egindako ikerketa baten arabera, estatuek MMEren urraketak betearazteko aukera gutxiago eta motelagoak dira urraketak estatuei, modu zabalean, eragiten dienean baino. Hau da estatuek ekintza kolektiboko arazoak izaten dituztelako auzietan: denek espero dute beste Estatuek beren gain hartzea auzien kostuak. \"International Studies Quarterly\" aldizkarian argitaratutako 2016ko ikerketa batek zalantzan jartzen du MMEren gatazkak konpontzeko sistemak merkataritza gehiago areagotzen duen ala ez.\nHala ere, gatazkak konpontzeko sistema ezin da erabili desadostasun politikoetatik eratorritako merkataritza-gatazkak konpontzeko.\nKritikak.\nErakundeak berak aldarrikatutako helburuak merkataritza askea sustatzea eta hazkunde ekonomikoa bultzatzea izan arren, aditu frankok uste du, merkataritza aske global horren eraginez, aberatsak aberatsagoak eta txiroak txiroagoak direla. Munduko ekonomia bidezko moduan ez gidatzea ere leporatzen zaio WTOri, sistematikoki herrialde aberatsen eta korporazio multinazionalen alde eta herrialde txiroen kaltetan jokatzeagatik. Garatzeko bidean dauden herrialdeak ez dira WTOren hitzarmenez probestu. Bere nekazaritza-produktuak AEBetan eta Europan saltzeko dituzten oztopoak dira horren isla.\nWTOn barnan erabakiak hartzeko sistemak ere kritikak jaso ditu, konplexua eta ezeraginkorra izateagatik eta herrialde guztien interesak maila berean ez zaintzeagatik. Gardentasuna gutxien gorde duen nazioarteko erakundea dela ere argudiatu dute. Beste kritika batzuek ingurumena eta lan-baldintza duinen arloetan WTOk ez ikusiarena egin duela aldarrikatzen dute.\nMMEk integrazio ekonomikoa eta merkataritza librea sustatzen ditu (beste batzuek \"globalizazioa\" deitzen diote horri), eta arazotsutzat jotzen da. MMEren itunak gogor kritikatu dira, konpainia multinazionalei eta nazio aberatsei mesede egiten dien joera izateagatik. Kide izatea borondatezkoa den arren, kritikariek diotenez, \"bahitura\" baten pean ez dira ia inorekin elkartzen, eta, hala, arau ekonomiko behartuetan oinarritutako nazioarteko sistema bat sortzen dute, aldaketak eta esperimentazioa motelduz.\nErabakiak hartzeko prozesua ere kritikatu egin da; izan ere, AEB, Europar Batasuna eta Japonia \"hiru kide handiei\" MME erabiltzea leporatu zaie estatu ahulenetan duten eragina gauzatzeagatik. Gainera, batzuek diote estatu kideek demokratikoki hartu dituztela MMEren itunak, baina herritarrei eta ekologiari kalte egin diela."}
{"id": "50214", "revid": "512", "url": "https://eu.wikipedia.org/wiki?curid=50214", "title": "Almajano", "text": "Almajano Soriako probintziako udalerria da. Soriatik, probintziako hiriburutik, 16 kilometrora dago. Udalerriak 9,82\u00a0km\u00b2ko azalera dauka, eta 2006ko erroldaren arabera 211 biztanle bizi ziren herrian."}
{"id": "50216", "revid": "42829", "url": "https://eu.wikipedia.org/wiki?curid=50216", "title": "Josu Pardo", "text": "Iosu Pardo Gurpegi (Andosilla, Nafarroa, 1960ko urtarrilaren 2a - Andosilla, Nafarroa 2023ko uztailaren 18a ) PSNko politikaria izan zen.\nNafarroako Kutxan lan egiten zuen. UGTko kidea da. Politikan, 1995ean hasi zen, PSNn sartuta. 1999 eta 2003 bitartean Andosillako zinegotzia izan zen. Hurrengo legegintzaldian, 2003-2007koan, Nafarroako Parlamentuan aritu zen. \nBi alaben aita eta ikasketetan ekonomista, \"Relanzamiento del Socialismo Navarro\" taldearen parte hartu zuen. Talde honek ez zuen ondo hartu Ferrazetik, hau da PSOEko Madrileko egoitzatik Nafarroako PSNri NaBairekin egin zuten paktuari zapuzteari. \nHortik sasoi batera PSOErekin zuen harremana moztu eta Nafarroako ATTAC eta Batzarreko kide egin zen."}
{"id": "50217", "revid": "1150", "url": "https://eu.wikipedia.org/wiki?curid=50217", "title": "Jesus Pardo Gurpegi", "text": ""}
{"id": "50218", "revid": "1545", "url": "https://eu.wikipedia.org/wiki?curid=50218", "title": "Fat Wreck Chords", "text": "Fat Wreck Chords San Francisco, Kalifornian sortutako diskoetxe independentea da, punk rock estiloa lantzen duena. 1990. urtean sortu zuen Fat Mike-k (NOFX taldeko baxu jole eta abeslari nagusia) Erin bere emaztearekin bat.\nHainbat talderen lanak kaleratu dituzte, ala nola partaide den NOFX eta Me First and the Gimme Gimmes (baxua jotzen du bertan) edo Propagandhi, Rise Against, Lagwagon, Strung Out, No Use for a Name, Less Than Jake, Against Me!, Anti-Flag eta beste hainbat.\nDiskoetxe hau berezia eta bakarra egiten duen arrazoietako bat taldeekin disko bakar baterako kontratua sinatzea da. Modu honetan taldeak \"noiz\" eta \"nahi\" dutenean ateratzen dute diskoa diskoetxearen zigilupean. Zenbait kasutan, taldeek Fat Wreck Chords diskoetxearekin kaleratzeaz gain, beste zigilu batekin ere kaleratu dituzte lanak. Diskoetxeko hainbat taldek Fat Mike-k hasitako Punkvoter ekimenean parte hartu zuten, gazteek 2004. urteko AEBetako hauteskunde presidentzialetan George W. Bush-en aurka bozkatzeko zezaten saiatuz.\nDiskoetxea ez da sekula RIAAren partaide izan, nahiz eta partaide zerrendetan ageri izan den. Diskoetxearen lanak RED Distribution-en bidez banatzen dira."}
{"id": "50219", "revid": "336", "url": "https://eu.wikipedia.org/wiki?curid=50219", "title": "Carlos P\u00e9rez-Nievas", "text": "Carlos Perez-Nievas Lopez de Goikoetxea (Tutera, 1966ko urriaren 5a) CDNko politikaria da.\nAbokatua ogibidez, CDNn 1997an sartu zen. Tuterako alkategaia 1999an eta 2003an izan zen, baina alderdiak ez zuen inolako ordezkaritzarik lortu. Nafarroako Parlamentuan 2003-2007ko legegintzaldian aritu zen, eta Parlamentuko presidenteordea izan zen. Otano eta Egues auzietako (PSNko eta UPNko ustelkeriako kasuak, hurrenez hurren) komisioetako presidentea izan zen."}
{"id": "50220", "revid": "119347", "url": "https://eu.wikipedia.org/wiki?curid=50220", "title": "Euskal estiloko arkitektura", "text": "Euskal estiloko arkitektura XIX. mendetik gaur arte Euskal Herriko etxegintza tradizionalean oinarritutako arkitektura estiloa da. Batez ere Euskal Herrian bertan garatutako estiloa da, baina Euskal Herritik kanpo ere ageri da. Gainera, XIX. mende amaieran eta XX. mende hasieran gaina izandako estiloa da, nahiz eta egun ere erabiltzen den.\nFrantsesez \"n\u00e9o-basque\" izena hartzen du eta gaztelaniaz, \"neovasco\". Ez da nahastu behar \"Euskal Arkitektura\"rekin, Euskal Herriko arkitektura guztia baita, tradizionala izan ala ez.\nHistoria.\nSorrera.\nXIX. mendean, arkitektura estilo eta garaien aztertzearekin batera, arkitektura historizista garatzen joan zen. Horrela garai eta estilo guztietakoak eraikitzen hasi zen. Gainera, abertzaletasuna garatzen joan zen Europa osoan eta, horrekin batera, \u2018\u2019nazio eta eskualde estiloak\u2019\u2019 jaio ziren.\nEuskal Herrian, abertzaletasunak eta turismoak bultzatua, euskal nortasun adierazi nahian, euskal estiloko arkitektura garatu zen.\nEstiloak eta aldaerak.\nEstilo nagusia Lapurdiko baserrien arkitekturan oinarritzen da. Baina beste hainbat aldarea ere baditu, hala nola, \"euskal barroko berria\" edo \"euskal neo-barrokoa\"."}
{"id": "50221", "revid": "201", "url": "https://eu.wikipedia.org/wiki?curid=50221", "title": "Parasito", "text": ""}
{"id": "50222", "revid": "201", "url": "https://eu.wikipedia.org/wiki?curid=50222", "title": "Joko Olinpikoak", "text": ""}
{"id": "50224", "revid": "119347", "url": "https://eu.wikipedia.org/wiki?curid=50224", "title": "Bellaguarda", "text": "Bellaguarda Kataluniako udalerria da, Garrigues eskualdean eta Lleidako probintzian kokatuta dagoena. 17,14\u00a0km\u00b2-ko azalera du eta 2009ko urtarrilaren 1eko erroldaren arabera 336 biztanle zituen."}
{"id": "50225", "revid": "119347", "url": "https://eu.wikipedia.org/wiki?curid=50225", "title": "Benavent de Segri\u00e0", "text": "Benavent de Segri\u00e0 Kataluniako udalerria da, Segri\u00e0 eskualdean eta Lleidako probintzian kokatuta dagoena. 7,4\u00a0km\u00b2-ko azalera du eta 2009ko urtarrilaren 1eko erroldaren arabera 1.489 biztanle zituen."}
{"id": "50226", "revid": "1150", "url": "https://eu.wikipedia.org/wiki?curid=50226", "title": "Jean Paul Marat", "text": ""}
{"id": "50227", "revid": "336", "url": "https://eu.wikipedia.org/wiki?curid=50227", "title": "Elma Saiz", "text": "Elma Saiz Delgado (Iru\u00f1ea, 1975eko abenduaren 2a) PSNko politikaria da.\nAbokatua eta finantza-aholkularia ogibidez, UGTren bidez sartu zen PSNn. Jose Luis Castejonen heriotzaren ondoren, bere tokian ordezkatu zuen 2004ko otsailaren 3an Nafarroako Parlamentuan. 2008 eta 2012 artean, gobernuaren ordezkaria izan zen Nafarroan."}
{"id": "50228", "revid": "512", "url": "https://eu.wikipedia.org/wiki?curid=50228", "title": "Alentisque", "text": "Alentisque Soriako probintziako udalerria da. Soriatik, probintziako hiriburutik, 56 kilometrora dago. Udalerriak 34,95\u00a0km\u00b2ko azalera dauka, eta 2006ko erroldaren arabera 38 biztanle bizi ziren herrian."}
{"id": "50232", "revid": "127175", "url": "https://eu.wikipedia.org/wiki?curid=50232", "title": "Shikoku", "text": " Japoniako lau uharte nagusien artetik txikiena da (225\u00a0km luze eta 50\u2013150\u00a0km zabal), eta biztanle gutxienekoa (4.141.955 biztanle, 2005ean). Honsh\u016b uhartearen hegoaldean dago, eta Ky\u016bsh\u016b uhartearen ekialdean.\nAntzina, beste hainbat izen izan zituen: \"Iyo-no-futana-shima\" (\u4f0a\u4e88\u4e4b\u4e8c\u540d\u5cf6), \"Iyo-shima\" (\u4f0a\u4e88\u5cf6) eta \"Futana-shima\" (\u4e8c\u540d\u5cf6). Oraingo izenaren esanahia antzinako lau probintzietatik datorkio, prefekturak sortu baino lehen, uhartea osatzen baitzuten: Awa, Tosa, Sanuki eta Iyo. Gaur egun ere, uhartea lau prefekturak osatzen dute.\nGeografia.\nJaponiaren hego mendebaldeko uhartea da, zabaleraz laugarrena. Honshu eta Shikoku uharteen artean, Seto-ko barne itsasoa dago eta tartean, uhartetxo ugari. Itsasertzean dauden hainbat toki adierazgarrik Setonaikai Parke Nazionala osatzen dute.\nUharteko mendi garaienak Ishizuchi (1.982m) eta Tsurugi (1.954m) dira, biak ala biak Japonia mendebaldeko altuenak, eta bi ibai luze ere baditu, Shimanto ibaia eta Yoshino ibaia.\nBanaketa administratiboa.\nEgun, uharteak lau prefekturok dauzka:\nOndasun nabariak.\nTenplu eta santutegiak.\nShikokuko erromesbidea 88 tenplu budistak osatzen dute."}
{"id": "50233", "revid": "105290", "url": "https://eu.wikipedia.org/wiki?curid=50233", "title": "Kyushu", "text": " Japoniako lau uharte nagusien artean hirugarren handiena (35.640\u00a0km\u00b2) eta bigarren pupulatuena da (14.779.000 bizt 2003an). Honsh\u016b eta Shikoku uharteen hego-mendebaldean dago. Okinawa uhartediarekin batera Kyushu eskualdea osatzen du.\nIzenak.\nAntzina, beste hainbat izen izan ditu: \"Ky\u016bkoku\" (\u4e5d\u56fd \"bederatzi herrialde\"), \"Chinzei\" (\u93ae\u897f \"mendebaldeko gune baketua\") eta \"Tsukushi-no-shima\" (\u7b51\u7d2b\u5cf6 \"tsukushi-ren uhartea). Oraingo izenaren esanahia antzinako Saikaid\u014d eskualdeko bederatzi probintzietatik datorkio, prefekturak sortu baino lehen uhartea osatzen baitzuten: Chikuzen, Chikugo, Hizen, Higo, Buzen, Bungo, Hy\u016bga, Osumi eta Satsuma.\nBanaketa administratiboa.\nGaur egun eskualdea zortzi prefekturek osatzen dute."}
{"id": "50235", "revid": "105290", "url": "https://eu.wikipedia.org/wiki?curid=50235", "title": "Bangladeshko bandera", "text": "Bangladeshko bandera 1972ko urtarrilaren 17an erabakitakoa da. 1971ko Bangladehko Askapen Gerran erabilitako batean oinarritzen da; bertan, Bangladeshko mapa bat agertzen zen eguzki gorri baten gainean. Gero mapa ezabatu zen banderatik, batik bat diseinua sinplikatzeko. Indarrean dagoen bandera Japoniakoarekin antza handia dauka, baina Bangladeshkoak atzealde berdea dauka zuria izan beharrean. Atzealde berdearen gainean disko gorri bat dago, mastatik gertuago jartzen dena horrela airean dagoenean zentratua dagoela dirudielako.Disko gorriak eguzkia Bengala gainean ateratzen irudikatzen du, baita Bangladeshko independentziaren alde hildakoen odola ere. Atzealde berdea Bangladeshko lurraldearen oparotasunarengatik da."}
{"id": "50236", "revid": "119347", "url": "https://eu.wikipedia.org/wiki?curid=50236", "title": "Hokkaido", "text": " edo ainu hizkuntzaz \u30a2\u30a3\u30cc\u30fb\u30e2\u30b7\u30ea, Ainu Mosir) Japoniako lau uharte nagusien artean bigarren handiena da (83.453\u00a0km\u00b2) eta, era berean, prefektura eta eskualderik handiena. Honsh\u016b uhartearen iparraldean dago, Tsugaruko itsasarteak banatua, nahiz eta ur azpiko Seikan tunelak biak lotu. 2014ko erroldaren arabera 5.416.711 biztanle ditu. Antzina \"Ezo, Yezo, Yeso\" edo \"Yesso\" (\u8766\u5937) esaten zitzaion.\nHiriburua Sapporo da.\nHistoria.\nDuela 20.000 urte populatu zen uhartea. Ainuak dira bertako biztanle autoktonoak: aintzina, Honshu uhartean ere baziren, baina japoniarren presioaren ondorioz XII. mendetik aurrera, Yessora mugatu zen beren lurraldea. 659 urtetik aurrera japoniarrek egin zituzten esplorazioak uhartera baina leku isolatua eta hotza iruditu zitzaien eta kriminal eta erbesteratu batzuk baino ez zituzten bidali bertara.\n1866tik aurrera, japoniarrak finkatzen hasi ziren eta 1868a Meiji berrezarkuntzak uhartea bereganatzea erabaki zuen. \"Hokkaid\u014d\" izena eman zion, \"iparraldeko itsasorako bidea\". Egun, sei milioi biztanle inguru ditu; ainuak 50.000 inguru baino ez dira.\nGeografia.\nHokkaido Japoniako iparraldeko mugan kokaturik dagoen uhartea da. Japoniako itsasoa dauka mendebaldean, Okhotskeko itsasoa ipar-ekialdean eta Ozeano Barea hego-ekiadean.\nGeografia fisikoa.\nUharte bolkanikoa da, baina sumendiez gain, lautada bolkaniko zabalak ere baditu, eta horietan daude uharteko hiri garrantzitsuenak, Sapporo, Asahikawa eta Hakodate. Sumendiak 1.000 eta 2.000 metro artekoak dira eta batzuk oraindik aktibo daude. Garaiena Asahi-dake mendia da, 2.290 metroko estratobolkana. 1993an 7'8 magnitudeko lurrikara izan zen eta horrek eragindako tsunamiak Okushiri hiria suntsitu zuen. 2003an, 8'0 magnitudeko lurrikara izan zen Hokkaidon.\nBi ibai aipagarri ere badaude: Ishikari ibaia, 268\u00a0km-rekin Japoniako hirugarrena dena, eta Teshio ibaia, 256\u00a0km-rekin, laugarrena. Japoniako itsasoan itsasoratzen dira biak. Hainbat aintzira ere badaude uhartean, handiena Saroma aintzira (Japoniako hirugarrena), eta beste batzuk: Kussharo, Shikotsu, Abashiri eta Mash\u016b.\nParke Nazionalak.\nSei parke nazional daude eta haietako bat Gizateriaren Ondare izendatu zuen UNESCOk. Beste bost Parke Kuasi-Nazional daude eta 11 parke natural ere bai. Horretaz gain, Ramsarko hitzarmenean hamabi eremu ere sartu dira. Horrek guztiak argi erakusten du Hokkaidoko turismo baliabide nagusia natura dela.\nBanaketa administratiboa.\nHiri handienak.\nHauek dira Hokkaidoko hiri handienak:\nEkonomia.\nLehen eta hirugarren sektoreetan oinarritzen da uharteko ekonomia. Arrantza, nekazaritza, basogintza eta meatzaritzarekin batera, azken hamarkadetan turismoak indar handia hartu du eta milioika bisitari ditu, Sapporoko jaialdiak, eski estazioak eta Parke Nazional ugariek erakarrita."}
{"id": "50237", "revid": "201", "url": "https://eu.wikipedia.org/wiki?curid=50237", "title": "Hokkaid\u014d", "text": ""}
{"id": "50238", "revid": "201", "url": "https://eu.wikipedia.org/wiki?curid=50238", "title": "Hz", "text": ""}
{"id": "50241", "revid": "6327", "url": "https://eu.wikipedia.org/wiki?curid=50241", "title": "Mundializazio", "text": ""}
{"id": "50242", "revid": "119347", "url": "https://eu.wikipedia.org/wiki?curid=50242", "title": "MPLS", "text": "MPLS (MultiProtocol Label Switching), konputagailu-sareen eta telekomunikazioen munduan, datuak garraiatzeko mekanismo bat da zeinek zirkuitu-kommutazio sare baten propietateak emulatzen dituen pakete-kommutazio sare baten gainean. MPLS-k OSI ereduko 2. geruzaren (lotura geruza) eta 3. geruzaren (sare geruza) artean lan egiten du, horregatik, askotan, 2.5 geruzako protokoloa dela esaten da. Zirkuitu-kommutazio eta pakete kommutazioan oinarritutako bezeroei datu garraio zerbitzu bateratua emateko diseinatu zen. Trafiko mota asko garraiatzeko erabili daiteke, hala nola, IP paketeak, ATM jatorrizko paketeak, SONET eta Ethernet tramak.\nJatorria.\nTeknologia desberdin asko erabili ziren lehenago helburu berdinekin, Frame Relay eta ATM-ren kasu. Gaur egun ordea, MPLS-k teknologia hauek ordezkatzen ari da merkatuan, batez ere, hobeto zuzenduta dagoelako oraingo eta etorkizuneko behar teknologikoetara.\nMPLS-k ATM-ren zelula-kommutazioa eta seinale protokoloa alde batera uzten ditu. Protokolo honekin, ATM-ren zelula txikiak ez dira beharrezkoak gaur egungo sareen bihotzean, sare optiko berriak (2001etik aurrerakoak) hain azkarrak izanik (10 Gb/s tik gorakoak) 1500 byteko paketeek ere ez dutelako denbora errealeko atzerapen nabarmenik pairatzen (ATM-ren zelulen motibazioa horixe izan zen, atzerapen horiek txikitzea ahots trafikoa jasateko). Gainera, protokolo honek, eskala handiko sareak inplementatzeko erakargarri egiten zuen Frame Relay eta ATM-ren trafiko ingeniaritza eta bandatik at (\"out-of-band\") kontrola erabiltzen ditu.\nJatorrian, MPLS Cisco Systems konpainiako ingeniari batzuek proposatu zuten eta \u201cPlaka Kommutazioa\u201d izena eman zioten . Geroago, \u201cEtiketa Kommutazioa\u201d izena hartu zuen IEFT-ren eskuetara pasa zenean estandarizaziorako.\nHasierako motibazioetako bat abiadura handiko kommutadore sinpleak sortzea zen, denbora tarte luze batean ezinezkoa baitzen IP paketeak osorik bidaltzea hardware bidez. Hala ere, VLSI-n eginiko aurrerapenei esker dispositibo hauek aurkitzea posible da gaur egun. MPLSren abantaila batzuk, zerbitzu mota desberdin asko jasatea edo trafikoaren kudeaketa egitea adibidez, ez dira galdu.\nMPLSra migratzearen onurak asko diren bitartean (fidagarritasun hobea, eraginkortasun altuagoa, kostu baxuak\u2026), MPLS sarea atzitzea sare arruntak atzitzea baino konplexuagoa da (bertan gertatzen ari dena kontrolatzea, alegia).\nMPLS-ren funtzionamendua.\nMPLS protokoloaren funtzionamendua honako pausoetan azaldu daiteke:\nMPLS arkitektura.\nMPLS protokoloa erabiltzen duen sare batek elementu hauek edukiko ditu:\nJarraian, MPLS protokoloa erabiltzen duen sare baten funtzionamenduaren eskema eta elementu batzuk azaltzen dira:\nMPLS burukoa.\nNon:"}
{"id": "50243", "revid": "26894", "url": "https://eu.wikipedia.org/wiki?curid=50243", "title": "Lizarrako akordioa", "text": ""}
{"id": "50251", "revid": "219", "url": "https://eu.wikipedia.org/wiki?curid=50251", "title": "Hinduista", "text": ""}
{"id": "50257", "revid": "98220", "url": "https://eu.wikipedia.org/wiki?curid=50257", "title": "Yr Wyddfa", "text": "Yr Wyddfa (ingelesez \"Snowdon\") (1.085 m) Galesko mendirik altuena da, bai eta Erresuma Batuko garaiena Highlandetatik (Eskozia) at.\nGwynedd ipar-mendebaldeko lurralde galestarrean dago kokatuta.\nEryri.\nEryri izeneko mendigunean dago kokatuta, Natur Parkea dena."}
{"id": "50260", "revid": "119347", "url": "https://eu.wikipedia.org/wiki?curid=50260", "title": "Eryri", "text": "Eryri (ingelesez \"Snowdonia\") Galesko ipar-mendebaldean dagoen mendigunea da, Gwynedd eta Conwy konderrietan kokatua dago. Halaber, 1951tik Natur Parkea da .\nParkea.\nParke hau Snowdonia National Park Authority erakundeak kudeatzen du, berau Gwynedd eskualdeko agintaritzak, Galesko Gobernuak eta Erresuma Batuko ordezkaritzak kudeatzen dutelarik. Beste herrialdeetako parkeak ez bezala, Eryri (Ingalaterra eta Galesko beste parkea batzuen antzera) lursail publiko eta pribatuez osatua dago, guztiak agintaritza zentral baten plangintzaren bidez kudeatzen direlarik. PArke honetako osaketa honako hau da:\nParkearen barnean 26.000 pertsona inguru bizi dira. Urtero milioika bisitari bertatarzen dira. Ingalaterra eta Galesko hirugarren parkerik handiena da. Parke honetako lursailen zati handi bat nekazaritza jarduetarako ustiatzen da. 1998an berrantolaketa bat izan ondoren, parkea Gwynedd eta Conwy konderrietan barna hedatzen da. Parkearen agintaritza 18 kidek osatzen dute, haietako 9 Gwynedd konderriak hautatutakoak dira, 3 Conwy konderriak eta gainontzeko 6ak Galesko Legebiltzarrak.\nBitxikeria gisa, parkeko lursailen barnean erdialdeko gune txiki bat parketik kanpo gelditzen da, hain zuzen ere, Blaenau Ffestiniog udalerria eta bere arbel harrobiari dagokion gunea. Gune hau nahitan laga zen kanpoan, bertako harrobien itxieraren ondoren industria arinaren sorrera bultzatzeko asmoz.\nMendigunea.\nHona hemen mendikate honetako 10 gailur garaienak:\nNatur Parkea.\n2.142 km2-ko azalera eta 60\u00a0km-ko kostaldea dauzka. Eskualde honetan bizi diren biztanleen %62a galeserazko hiztunak dira."}
{"id": "50263", "revid": "105290", "url": "https://eu.wikipedia.org/wiki?curid=50263", "title": "Gwynedd", "text": "Gwynedd Galesko ipar-mendebaldeko konderri bat da, galesezko hiztunen ehunekorik handiena duena. Han lortzen ditu Plaid Cymru alderdi nazionalistak emaitza hoberenak. 2.548 km\u00b2 ditu, eta 2005ean 118.000 biztanle inguru zituen.\nCaernarfon (26.957 biztanle) du hiriburu eta hiri nagusia. Beste hiri garrantzitsu bat Bangor da, eta unibertsitatea du.\nMugakideak.\nMugakide ditu iparraldean Ynys Mon, hegoaldean Ceredigion, ekialdean Conwy, Sir Ddinbych eta Powys eta mendebaldean Irlandako itsasoa.\nHistora.\nGwyneddeko Erresuma antzinako lurraldea izan zen, V. mendetik aurrera garatu zena, Erromatar Inperioa jausi ondoren. XIII. mendera arte iraun zuen.\nGalesera.\nGaleserazko lurralde nagusietakoa da, biztanleen %76a hiztun galeseradunak izanda. Caernarfon hiriburua herrialde osoan galeserazko hiztun gehien daukan hiria da.\nInguru naturala.\nLurralde honetan kokatuta dago Snowdonia/Eryri izeneko mendigune eta Natur Parkea. Bertan, Snowdon/Yr Wyddfa (1.085 m) mendia dugu, Erresuma Batuko hegoaldearen tontorrik altuena dena. Anglesey uhartea eta Ll\u0177n penintsularen ikuspegi ederrak ere aipagarriak dira.\nOndasun nabarmenak.\nPortmeirion, Llechweddeko kobazuloak eta Caernarfon, Penrhyn eta Harlech gazteluak ikusteko adinekoak dira, lehen aipatutako inguru naturalaz gain.\nPolitika.\nGwynedd oso lurralde nazionalista da, Plaid Cymru alderdia tradizionalki garailea izanda bertan. Halaber, bertakoak dira zenbait alderdikide esanguratsu."}
{"id": "50264", "revid": "119347", "url": "https://eu.wikipedia.org/wiki?curid=50264", "title": "Caernarfon", "text": "Caernarfon Galesko ipar-mendebaldean dagoen udalerria da, Gwynedd lurraldean. 2011ko erroldaren arabera 9.615 biztanle zituen.\nHistoria.\nLekuan aspalditik izan dira finkapenak. Herrigune zaharretik 650 metro hego-ekialdera erromatarren \"Segontium\" izeneko herrixka edo kanpamendu gotortua zegoen. Kokapen hori baliatuz, Eduardo I.a Ingalaterrakoak sinbolismo eta itzal handiko gotorleku bat eraikiarazi zuen Galesko konkista amaitu eta berehala. Bere seme Eduardo Caernarfongoa bertan jaiotzea nahi izan zuen.\nGaztelua.\nCaernarfon oso ezaguna da, besteak beste, 1283an eraikitako Caernarfon gaztelua bikaina dela-eta.\nGalesera.\nHiritarren %86.1a galeseraduna zen 2001eko erroldan, hiztun gehien dituen Galesko hiria izanda.\nPolitika.\nPlaid Cymru ohiko garailea da hirian hauteskundeetan."}
{"id": "50265", "revid": "512", "url": "https://eu.wikipedia.org/wiki?curid=50265", "title": "Kanbriar mendiak", "text": "Kanbriar mendiak Galesko mendikate nagusia da, herrialdeko erdialdean dagoena. Powys (%50), Ceredigion (%40) eta Carmarthenshire/Sir Gaerfyrddin (%10) lurraldeetan dago inguru hau.\nPlynlimon/Pumlumon (752 m) mendia bertako tontorrik altuena da.\nBestela, Snowdon (1.085 m) mendigune honetatik kanpo dago, tontor galestarrik garaiena dena, herrialdeko ipar-mendebaldean kokatuta."}
{"id": "50268", "revid": "105290", "url": "https://eu.wikipedia.org/wiki?curid=50268", "title": "Denbighshire", "text": "Denbighshire (galeseraz \"Sir Ddinbych\") Galesko iparraldean dagoen lurraldea da.\n844\u00a0km\u00b2-ko azalera dauka eta 2005ean 96.000 biztanle inguru zituen. Ruthin du hiriburu (5.218).\nHizkuntza.\nLurraldeko biztanleen %30 inguruan galeserazko hiztunak dira. Hauek bizi dira batik bat Vale of Clwyd/Dyffryn Clwyd inguruan."}
{"id": "50270", "revid": "147943", "url": "https://eu.wikipedia.org/wiki?curid=50270", "title": "Ynys M\u00f4n", "text": "Ynys M\u00f4n (ingelesez \"Anglesey\") Galesko ipar-mendebaldeko itsasertzean dagoen uharte bat da, 714 km\u00b2-koa. 2011n 69.700 biztanle inguru zituen (horietatik %\u00a070,4 galesdunak). Inguruko uharte txikiagoekin batera, Anglesey uharteko konderria eratzen du. Llangefni du hiriburu (5.116 biztanle).\nGales hizkuntza.\nAnglesey galesaren hiztun gehien duten Galesko konderrietan bigarrena da (Gwynedd da lehena). Izan ere, biztanleen %\u00a070,4 dira.\nHalaber, uhartea antolatu da Eisteddfod kultura jaialdi nazionala 1957an, 1983an eta 1999an."}
{"id": "50272", "revid": "105290", "url": "https://eu.wikipedia.org/wiki?curid=50272", "title": "Carmarthenshire", "text": "Carmarthenshire (galeseraz \" Sir Gaerfyrddin\") Galesko hego-mendebaldean dagoen lurraldea da, hirugarren zabalena dena.\n2.395\u00a0km\u00b2-ko azalera dauka eta 2005ean 178.100 biztanle inguru zituen. Caerfyrddin/Carmarthen du hiriburu (13.148 biz.).\nHizkuntza.\nLurraldea Galesko hirugarrena da galeserazko hiztunei dagokienez, Gwynedd eta Ynys Monen atzetik. Izan ere, biztanleen %64a inguruan badira."}
{"id": "50273", "revid": "105290", "url": "https://eu.wikipedia.org/wiki?curid=50273", "title": "Ceredigion", "text": "Ceredigion Galesko mendebaldean dagoen lurraldea da, laugarren zabalena. Gutxi gorabehera antzinako Cardiganshire eskualdearen lurralde berberan zehar hedatzen da.\n1.795\u00a0km\u00b2-ko azalera dauka eta 2005ean 78.300 biztanle inguru zituen. Aberaeron du hiriburu (1.520 biz.), eta hiri nagusien artean Aberystwyth dugu (11.607 bz.).\nMugakideak.\nMendebaldean Irlandako itsasoa, ekialdean Powys, iparraldean Gwynedd eta hegoaldean Sir Benfro eta Sir Gaerfyrddin mugakide ditu.\nHizkuntza.\nCeredigion Galesko laugarren lurraldea da galeserazko hiztunei dagokienez, Gwynedd, Ynys Mon eta Sir Gaerfyrddinen atzetik. Izan ere, biztanleen %61a inguruan badira."}
{"id": "50274", "revid": "103206", "url": "https://eu.wikipedia.org/wiki?curid=50274", "title": "S4C", "text": "S4C (Sianel Pedwar Cymru) (ingelesez \"Channel Four Wales\", euskaraz \"Gales Lau Katea\") Galesko telebista katea da, galesez emititzen duena.\nCardiff/Caerdydd hirian dauka egoitza nagusia.\nHistoria.\n1982ko azaroaren 1ean hasi zen emititzen galeseraz eta ingelesez. Gaur egun, aldiz, gales hutsez emititzen du."}
{"id": "50276", "revid": "1491", "url": "https://eu.wikipedia.org/wiki?curid=50276", "title": "Eisteddfod", "text": "Eisteddfod (pluralean, \"eisteddfodau\") galeserazko kultur jaialdia da, literatura eta musikaren ingurukoa eta lehiaketaren modukoa, poesia arlo nagusia izanda.\nLehenengo aztarnak XII. mendekoak dira. Gaur egun, Galesen urtero antolatzen dute jaialdi nazional moduan, eta herrialdetik kanpo ere tokian tokiko ekitaldiak egiten dituzte.\nHistoria.\n1176an, Cardigan/Aberteifi hirian jaialdi horren lehendabiziko ekitaldi dokumentatua egin zuten.\nJaialdi nazionala.\nJaialdi nazionala, hau da, Galesko Eisteddfod Nazionala (\"ingelesez \"National Eisteddfod of Wales\", galesez \"Eisteddfod Genedlaethol Cymru\" eta euskaraz Galesko Eisteddfod Nazionala\") Galesen urtero antolatzen dute, abuztuko lehenengo astean, horretako herrialdeko iparraldeko eta hegoaldeko hiriak tartekatuz.\nEuropako poesia eta musika jaialdirik handiena da. Adibidez, 2006ko ekitaldian 6.000 pertsona inguru lehiatu ziren, 150.000 ikus-entzuleren aurrean, Denbigh/Dinbych hirian.\nNazioarteko jaialdia.\nNazioarteko jaialdia (\"International Eisteddfod\" edo \"Eisteddfod Ryngwladol\") Llangollen hirian (Denbighshire/Sir Ddinbych) urtero antolatzen dute 1947tik, beti ere uztailean.\nBeste batzuk.\nArgentinako Patagonian jaialdia antolatzen dute hiri batean baino gehiagotan Chubuteko probintzian: Gaiman-en irailero gazte-ekitaldia, Chubuteko Eisteddfod nagusia Trelew-n urrian eta beste urteroko jaialdi bat Trevelin-en.\nAustralian eta Idahon (AEB) ere ekitaldiak egiten dituzte."}
{"id": "50277", "revid": "119347", "url": "https://eu.wikipedia.org/wiki?curid=50277", "title": "Newport (Gales)", "text": "Newport (galesez \"\") Galesko hegoaldeko hiri bat da, izen bereko Newport autoritate unitarioan.\n2011ko erroldaren arabera 151.500 biztanle zituen.\nHiri senidetuak.\nNewport ondorengo hiriekin senidetuta dago:"}
{"id": "50278", "revid": "105290", "url": "https://eu.wikipedia.org/wiki?curid=50278", "title": "Merthyr Tydfil", "text": "Merthyr Tydfil (galeseraz \"Merthyr Tudful\") Galesko hegoaldean eta barrualdean dagoen autoritate unitario edo konderri bat da, herrialde osoko laugarren populatuena dena. Hiriburua izen berdineko Merthyr Tydfil du.\n2017an 60.000 biztanle zituen.\nHizkuntza.\nGaleserazko hiztunen kopurua %18a inguruan dago."}
{"id": "50279", "revid": "119347", "url": "https://eu.wikipedia.org/wiki?curid=50279", "title": "Barry (Vale of Glamorgan)", "text": "Barry, galesez , Galesko hegoaldean eta kostaldean dagoen udalerri bat, herrialde osoko populatuenetan bosgarrena. Vale of Glamorgan/Bro Morgannwgeko lurraldearen hiriburu eta hiri nagusia da. 2015ean 51.502 biztanle zituen.\nGales hizkuntza.\nHegoaldeko beste hiri handien moduan, galeserazko hiztunen kopurua oso baxua da Merthyren ere, %\u00a017 inguru."}
{"id": "50280", "revid": "119347", "url": "https://eu.wikipedia.org/wiki?curid=50280", "title": "Vale of Glamorgan", "text": "Vale of Glamorgan (galeseraz \"Bro Morgannwg\") Galesko hegoaldean dagoen lurraldea da. 335\u00a0km\u00b2-ko azalera dauka eta 2005ean 122.900 biztanle zituen. Herrialdean hegoaldeena dagoen konderri edo lurraldea da.\nBere hiriburu eta hiri nagusia Barry da (50.661 biz.).\nHizkuntza.\nGaleserazko hiztunen kopurua herrialde osoko batez bestekoa baino baxuagoa, %17a inguru."}
{"id": "50281", "revid": "512", "url": "https://eu.wikipedia.org/wiki?curid=50281", "title": "Bangor", "text": "Bangor izenburuak honako adiera ezberdinak eduki ditzake:"}
{"id": "50282", "revid": "56334", "url": "https://eu.wikipedia.org/wiki?curid=50282", "title": "Historiaurrea", "text": "Historiaurrea gizakia sortu zenetik idazketaz jasotako lehen agiriak jaso arteko historiaren aroa da, K.a. 4000. urtera arte gutxi gorabehera. Azpiaro hauek bereizi ohi dira, ordena kronologikoan: Paleolitoa, Mesolitoa, Neolitoa eta Metal Aroa (Kalkolitoa, Brontze Aroa, Burdin Aroa).\nHala eta guztiz ere, historiaurreko mugak lausoak dira, idazketaren sorrera ez baitzen homogeneoa izan. Adibidez, Egipton, K.a. 3500 aldera hasi zen idazten, baina, Ginea Berrian, K.o. 1900 inguruan. Adiera informal batean, historiaurreak Lurrean bizitza sortu zeneraino eramaten da batzuetan, eta, horrela, historiaurreko animaliak esamoldea erabiltzen da gizakia baino askoz ere lehenago bizi eta iraungi ziren animaliak izendatzeko (dinosauroak, esaterako). Baina zentzu hertsian, historiaurrea gizakia agertu zen garaietan hasi zen.\nDefinizioz, historiaurrean idazkirik ez dagoenez, garai horren inguruan ezagutzen dugun informazioa paleontologiak, biologiak, palinologiak, geologiak, arkeoastronomiak, antropologiak edo arkeologiak, besteak beste, ekartzen digutena da. Hala ere, XX. mendeak aurrera egin ahala, beste aroetako historialariek idatziak ez diren beste informazio-iturri batzuk ere erabiltzen dituzte.\nHistoriaurrea jorratzen duten ikerlariek (gaur egun historiaurreko arkeologoek eta antropologoek) kultura arkeologikoak eta ez gizabanakoak edo nazioak dituzte hizpide. Guregana iritsi diren zantzu bakarrak tresnak izanda, Historiaurrea anonimoa da. Indusketak, lurzoruaren neurketak eta zientzia-analisiak dira euren bitartekoak idazkirik gabeko herrien natura eta jokabidea ikertu ahal izateko.\nHistoriaurrearen historia.\nHistoriaurrea XIX. mendean jaio zen zientzia gisa; garai hartan, Boucher de Pertes, Abbevillen, indusketa lanak egiten ari zela, giza hezurrak eta harrizko tresnak aurkitu zituen desagertuta zeuden antzinako animalien fosilen eta aztarnen ondoan; hau da, geologia geruza berberetan zeuden denak. Han egin zituen aurkikuntzak kronologiaren arabera sailkatu zituen geologia eta paleontologia irizpideak oinarritzat hartuta. Historiaurreko kronologia XIX. mendean hasi zen, beraz, ezartzen, beste zientzietan (Carl von Linnek biologian, esaterako) sailkapenak egin ziren bezala.\nChristian J\u00fcrgensen Thomsenek, 1820an, hiru aroetako sailkapena sortu zuen materialaren arabera: Harri Aroa, Brontze Aroa eta Burdin Aroa. Handik urte batzuetara, 1861ean, Edouard Lartetek ere irizpide haiek hartu zituen antzinako fosilak eta aztarnak paleontologia aroen barruan sailkatzeko. John Lubbockek Paleolitoa eta Neolitoa sortu zituen 1865ean.\nAntzinako gizonaren aztarna eta fosil berriak aurkitu ahala zientzia berri bat sortu zen (paleoantropologia), geologiarekin batera, antzinako aztarnak sailkatzeko eta aroetan banatzeko laguntza handikoa izan zena. Harrezkero oso lotura estua izan dute hiru zientziok (historiaurreak, paleoantropologiak eta geologiak)\nGaur egun, egon diren aurrerapausoengatik, egungo sailkapen orokorra findu eta zehaztu da. Garai horiek, iraupen ezberdinekoak, materia-kulturetan (harrizko, metalezko eta zeramikazko tresnerian) daude oinarrituta. Sailkapen hau, beti ere, Europaren ikuspuntutik dago egina. Munduko beste eskualdeetarako, beste sailkapen batzuk daude.\nHistoriaurreko azpiaroak.\nHistoriak egiten duen bezala historiaurreak ere hainbat arotan banatzen du denbora azterketa egokiago egiteko eta aztarnak errazago sailkatzeko; aro horiek kultura materialen arabera sailkatzen dira, eta guztiz artifizialak dira. Gaur egun, hiru aro nagusi bereizten dira historiaurrean: Paleolitoa (behekoa, erdikoa, goikoa), Mesolitoa eta Neolitoa.\nLehen harri kultura, Acheul aldikoa, Behe Paleolitoan sortu zen, eta badirudi \"Homo erectus\"a izan zela garai hartako gizon mota. Behe Paleolitoa orain dela 1.000.000 urtetik duela 200.000 urtera bitartean hedatu zen. Epipaleolitoa, berriz, orain dela 200.000 urtetik duela 35.000 urtera bitartean. Aldi hartako gizon mota Neanderthalgo gizakia (\"Homo sapiens neanderthalensis\") izan zen, eta kultura, berriz, Moustier aldikoa.\nCro-Magnongo gizona (\"Homo sapiens sapiens\") Europan agertu zenean, orain dela 35.000 urte inguru, hasi zen Goi Paleolitoa. Aurkitu diren garai hartako aztarna ugarien arabera, bost kultura edo aldi bereizten dira: Perigord aldia, Aurignac aldia, Gravete aldia, Solutre aldia eta Madeleine aldia.\nMesolitoa K.a. 8000. urte inguruan hasi zen, W\u00fcrm glaziazioaren bukaera aldean, eta bi dira garai hartako kulturak edo aldiak: Azil aldia eta Tardenois aldia. K.a. 5000. urte inguruan, Neolitoko kulturen eraginak hasi ziren Europan sartzen, Ekialde Hurbiletik; hala ere, Ipar eta Mendebal Europako herri askok ehiztari-fruitu biltzaile gisa iraun zuten Burdin Aroa arte.\nMetalezko tresnak etorri zirenean hasi zen protohistoria Europan. Sailkapen horiek, hala ere, Europarako balio dute soilik, kontutan izan behar baita hezur eta harria lantzeko moduak hartzen direla erreferentzia gisa aro edo aldi bakoitza finkatzeko. Hala, Afrikarako, Asiarako, Amerikarako eta Ozeaniarako eskema hori bera erabiltzen da (Paleolitoa, Mesolitoa, Neolitoa), baina aro edo aldi bakoitzaren barnean, guztiz desberdinak dira kulturak eta horien kronologiak.\nHistoriaurreko artea.\nEzagutzen diren aurreneko arte adierazpenak Goi Paleolitokoak dira. Paleolitoko artea bi eratakoa da: batetik, labar artea edo haitzuloetako paretetan egindako irudiak eta grabatuak, eta, bestetik, harrizko eta hezurrezko tresnak, irudiak, apaingarriak eta eskultura txikiak.\nHarrizko eta hezurrezko gauzak noizkoak diren eta zer kulturatakoa edo alditakoa diren zehaztea ez da hain zaila, gauzak lur geruzen barruan egoten baitira. Aurignac aldikoak dira animalia irudien lehen grabatuak, eta hezurrean eginda daude guztiak; beranduago, Gravete aldian, \u201cVenus\u201d izeneko emakumezko lodien irudiak agertu ziren.\nSolutre aldikoak bide dira animalien irudi lakar batzuk. Madeleine aldia artearen piztueraren aldia izan zen, arte adierazpenak ugariak eta era askotakoak izan baitziren: errituzko gauzak, eguneroko tresnak, animalien irudiak\u2026 Orobat, kareharrian grabatutako animalien irudiak agertu ziren aldi hartan, haitzuloetako labarretan egindako animalien irudien antza handia zutenak.\nLabar artea noizkoa den zehaztea ez da batere erraza, pinturak eta grabatuak ez baitaude lur geruzetan, eta, beraz, ezin da zehatz-mehatz jakin zer lotura dagoen arte estiloen eta erabilitako tresnen artean. Noizkoak diren zehazteko, lur geruzetan agertu diren grabatuekin konparatu dira labarretako pintura estiloak.\nGaur egun uste da animalien irudiak Solutre aldikoak eta Madeleine aldikoak direla. Alabaina, gaur gaurkoz, ez dago modurik sinboloak eta esku inguruak irudikatzen dituzten pinturak noizkoak diren jakiteko; dena den, zenbait jakintsuren ustetan, Aurignak aldikoak dira.\nBadirudi labarretako artea historiaurreko erlijio adierazpidea izan zela, izan ere, pinturak oso toki ezkutuetan egoten baitira haitzuloen barruan, eta, beraz, ez dirudi inola ere apainketa asmoak zituztenik pintura horien egileek.\nIberiar Penintsulako ekialdean dauden labarretako pintura fin eta perfekzio handienekoak Mesolitokoak dira guztiak, eta ez dute loturarik Paleolitoko labar artearekin. Artearen adierazpen horiek guztiak desagertu egin ziren Neolitoan.\nHistoriaurrea, Historia eta Arkeologia.\nIkuspegi tradizionalenetik begiratuta, historiaurreko arkeologia espezialitate zientifiko bat dela kontsideratzen da, indusketaren bidez idazketa asmatu aurreko Historiaren aldi horretako datuak aztertzen dituena. Informazio-iturri nagusiak aztarna arkeologikoak dira, eta, horiek aztertzeko, diziplina osagarri ugari erabiltzen dira, hala nola fisika nuklearra (datazio absolutuak egiteko), masa-espektrometroaren araberako analisia (osagai litiko, zeramiko edo metalikoenak), geomorfologia, edafologia, tafonomia, trazalogia (erabilera-aztarnetarako), paleontologia, paleobotanika, estatistika ez-parametrikoa, etnografia, paleoantropologia, topografia eta marrazketa teknikoa beste zientzia eta teknika askoren artean. Beraz, historiaurrea Historiaren barruan espezialitate gisa hartzen duten pertsona asko daude, baina askoz teknifikatuagoa eta diziplina anitzekoa.\nHistoriaurrearen datuak lortzeko arkeologia da oinarrizko metodologia, beraz, duela gutxi arte Historiaurrea eta Arkeologia etengabe nahasten ziren. Europa kontinentaleko esparru akademikoetan, historiaurrea Historiaren espezialitate bat da, eta ohikoa da historiaurreko sailak egotea Historia fakultateen barruan, eta normala da, halaber, ikerketen finantzaketa orientazio humanistikoko erakundeen edo Estatuko administrazioaren kontura izatea. Aldiz, Amerikan eta britainiar uharteetan, Historiaurrea Arkeologiaren (Arkeologia prozesuala) mende dago, eta hori, aldi berean, Antropologiaren espezialitate gisa ikusten da, eta bere irismena, nolanahi ere, ez da Historiaren aurreliteratura-faseetara mugatzen, baizik eta iraganeko edozein alditara, nahiz eta oso berria izan. Gainera, arkeologia anglosaxoiko departamentuen antolaketa desberdina izan ohi da, sarritan Natur Zientziekin elkartzen direlako, berezko laborategiak eta halako zientzietara bideratutako organismoei lotutako finantzaketa-sistemak barne edo sektore pribatuarekin lotura handiagoa duten fundazioak.\nHistoriaurreko azken faseek, protohistoriak, herri historikoetako zenbait kultura garaikideren idatzi gabeko aldiak bilduko lituzkete zenbait interpretazioren arabera. Horien testuek multzo grafiko horiei buruzko informazio gehigarria ematen digute, eta, beste batzuen arabera, estatu bat eratzeko prozesuan dauden baina idazketarik ez duten gizarteak. Definizio horiek nahiko mugatuak dira, eta lehenengoa ez da oso erabilgarria Europatik kanpo. Horrela, kontzeptuaren konplexutasuna dela eta, kontzeptua ez da oso erabilia, eta kultura protohistorikoak historiaurrearen azterketan nahiz antzinako historiaren lehen uneetan sartzen dira.\nAfrikako historiaurrea.\nAfrika gizateriaren sehaska da, eta gaur egun historiaurreko teknologiak erabiltzen jarraitzen duten populazioaren kontinenterik handiena da. Erraza da ondorioztatzea Afrikako historiaurrea munduko luzeena eta konplexuena dela. Baina hori ez zen beti horrela ikusi, XIX. mendean eta XX. mendearen erdialdera arte gure jatorria Asiari esleitzen baitzitzaion. Hori hala zen garai hartan kontatzen ziren hominina fosil zaharrenak handik zetozelako: Javako gizakia eta Pekingoa. Ikuspegi hori goitik behera aldatu zen Afrika australean eta ekialdean egindako eta XX. mendeko 50eko hamarkadatik aurrera argitaratutako lanekin, fosil afrikarren antzinatasuna (Australopithecusena eta Homorena) lau milioi urte atzerago eraman baitzen.\nSaharaz hegoaldeko Afrika.\nSaharaz hegoaldeko Afrikan jaio eta eboluzionatu zuten gure arbasoen hominina espezie gehienek. Handik atera zen Homo ergaster Asia eta Europa kolonizatzeko, Homo antecessor iberiar penintsularantz eta, azkenik, Homo sapiens mundu osoa menderatzeko. Geroago, kontinentearen bihotzak ikusi zuen nola loratu ziren kultura garrantzitsuak, gainbehera etorri zirenak: batzuk beren barne-dinamikagatik eta beste batzuk kartagotarren garaian hasi eta erromatarrek, arabiarrek eta europarrek (azken horiek Aro Modernoaz geroztik) betikotu zuten esplotazio kolonial edota esklabistak eragindako etengabeko odoljarioagatik.\nSaharaz hegoaldeko Afrika Paleolitoa.\nSaharaz hegoaldeko Afrikan, Paleolitorako, periodizazio anglosaxoia erabiltzen da, nahiz eta horrek alde batera uzten duen Australopithecus generoari dagokion garapen-fase osoa:\nOlduvaiko industria munduko zaharrena da. Izena Tanzaniako Olduvai eponimo-aztarnategitik badatorkio ere, aurkikuntzarik zaharrenak iparralderago agertu dira, Etiopian, hain zuzen ere, Omo ibaiaren arroan. Han, H\u00e9l\u00e8ne Roche ikertzaile frantziarrak Kada Gona errekan (Afar eskualdea) landutako tresnak datatu ditu, potasio-argoiaren bidez, 2,6 milioi urteko antzinatasunez. Olduvaiko industria, batez ere ertz landuez eta lauzez osatuta dago. Normalean, Homo habilis edo Homo rudolfensis espezieei egozten zaie, baina, ikertzaile batzuen arabera, Australopithecus espezierik adimentsuenek ere (adibidez, Australopithecus garhi espezieak) tresnak egin ahal izan zituzten, eta horrek eztabaida ugari sortzen ditu.\nAcheul industria duela 1,5 milioi urte agertu zen, dirudienez giza espezie berri bati lotuta, ziurrenik Homo ergaster, nahiz eta aldi horretako fosilei dagokienez nolabaiteko eboluzio-hiato bat egon. Afrikako Acheulen ezaugarria, zalantzarik gabe jatorrizkoa, aldebikoa, arraildura, ertz zizelkatua, karrakailua, dentikulatuak eta nahiko aurreratuak diren hainbat teknika eta metodo erabiltzea da (Levallois metodoa eta haren aldaera afrikarrak, Europakoak baino askoz gehiago direnak).\nMetalen aroa Saharaz hegoaldeko Afrikan.\nSaharaz hegoaldeko metalgintza ez zen Mundu Zaharreko fase klasikoetatik igaro (kobrea, brontzea eta burdina), burdina galdatzearen ebidentziak agertuz bakarrik eta Europarekiko oso data goiztiarretan. XX. mendeko 70eko hamarkadaren erdialdera arte, bantu hizkuntzen hedapena, Afrika erdialdean eta australean (K.a. V. mendetik aurrera eta, batez ere, Khoisan hizkuntzen bizkar), metalarekin erlazionatzen zen. Baina ondorengo datu arkeologikoek tradizio kolonialistaren eredu hori gezurtatu dute. Horrela, burdinazko artefaktuekin lotutako dataziorik zaharrenak K.a. 1800. urtean kokatzen dira gaur egun Nigerko basamortua den horretan: K.a. 1300. urtearen inguruan Afrika ekialdeko zenbait puntutan, K.a. 900. urtearen inguruan Kongoko eremuan eta K.a. 500. urtearen inguruan Zambia eta Zimbabwen.\nBantu hizkuntzen prozesu linguistikoa oraindik ez da ongi ulertu, eta adituek teoria ezberdinak dituzte haien sorrera eta garapenari buruz. Baliteke Nigeriako Nok-ek, Niger eta Benue ibaien haranetan bizi eta orain dela 2.500 urte burdina urtu eta eratzeko gai zirenek, bantuen jatorriarekin zerikusia izatea, baina ez dago frogarik.\nAfrika erdialde-mendebaldeko erresuma handi gehienek iparraldeko eremu islamiar historikoekiko mendekotasun komertziala mantendu zuten arren, iturri narratiboak ahozko tradizioetan oinarritzen jarraitu zuten. Kontinentearen erdialdera iritsi ziren bidaiari eta misiolari musulmanei esker dugu haien berri. Hori izan zen VIII. mendean Ghanako Inperioa deskribatu zuen geografo baten kasua. Ahozko erregistroak arabieraz jarri ziren idatziz Tombuktuko historialariei esker, XVII. mendean Maliko Inperioarekin lotutako XIII.-XIV. mendeetako tradizioak jaso zituztenak. Aldiz, Indiako Ozeanoko kostaldean kokatutako musulmanekiko merkataritza harremanei esker XI. eta XV. mendeen artean loratu zen Monomotapako inperiotik, ez dago dokumenturik idatzita portugaldarrak iritsi arte.\nAfrikako ipar-ekialdea.\nHarri Aroan, Mediterraneo aldeko Afrikak Europako Paleolitoaren eta Neolitoaren pareko periodizazioa izan zuen. Ondoren, Egiptoko zibilizazioaren eraginak eta Feniziako kolonizatzaileen etorrerak, Europarenganako eboluzio erritmoa bizkortu zuten.\nHarri Aroa Afrikako iparraldean.\nIberomaurisiar kultura ere Afrika iparraldekoa da soilik, bereziki Magrebeko kostaldekoa. Bere kronologia luzea ateriarrarekin gainjartzen da, eta Europako Goi Paleolito osoaren baliokidea dela dirudi, bilakaera argia hautemanez. Hezur-industria ondo garatua eta hostoz egindako industria litikoa dituen kultura-konplexua da. Denborarekin, mikrolitizaziora jo zuen, lehenik laminatzera eta, ondoren, geometrikora, mikroburil kolpearen teknika goiz erabiltzen zela egiaztatuz. Giza aztarnei dagokienez, Mechta el-Arbikoak (Aljeria), Cro-Magnon motakoak, nabarmentzen dira.\nKapsiar kultura jatorri garbia duen beste kultur talde bat da; bere hastapenak K.a. 8000. urtean kokatzen dira, bertako Epipaleolitoaren barruan. Materialen ugaritasunagatik nabarmentzen da; horien artean, tresna laminarrak eta mikrolitikoak (batzuk ederki egindako hostotsuak) daude, ostruka-arrautzez egindako botila ezaugarriekin eta oskol-erdi ugariekin batera. Ehiza, bilketa eta itsaski-arrantza izan behar zuten bizibide nagusiak. Bosgarren milurtekoaren inguruan, erdi sedentario bihurtu ziren; abeltzaintza hartu (nekazaritza oso oinarrizkoarekin osatua), eta zeramika erabili zuten. Horregatik guztiagatik, azken fase horretan kapsiar tradizioko Neolitoaz hitz egiten da.\nMetala eta Afrika iparraldearen sarrera historian.\nNilo: Egiptoko zibilizazioaren eklosioa K.a. IV. milurtekoan hasi zen. Hiri askoren sorrerarekin, lehen hieroglifoekin eta bi estatu handiren agerpenarekin (Egipto Garaia eta Egipto Beherea) Protodinastiko izeneko aldian. Estatu horiek lehen faraoiak (Narmer erregeak) batu zituen K.a. 3150. urtean. Horrela, Afrikako ekialdeko eremua oso goiz sartu zen historian, eta, gainera, irradiazio kulturalaren gune bihurtu zen, Mediterraneoari ez ezik Afrikako kontinentearen zati handi bati ere eragin ziona.\nMagreb, aldiz, oso kasu desberdina da. Gure aroaren aurreko bigarren milurtekoan, Mediterraneoaren zati handi batean nabigatzaileek kobrea, urrea eta antzeko beste lehengaiak bilatzen hasi ziren bitartean, Magreb harreman eta truke ekonomiko-kulturalen fluxu horretatik kanpo geratu zen. Amazig etnia, bere jatorria ezagutzen ez den arren (nahiz eta adituek bere hizkuntza jatorri afro-asiarrekoa dela uste duten), nagusi zen eskualdean. Giza talde horren lehen albistea K.a. 2300. urtean datatutako testu egiptoarretatik dator, non \"tehmenow \"deitzen zaien; ondoren, K.a. 1227. urtean aipatu zituzten, non Delta eraso zutela badirudien, baina, oraingoan, libou deitu zitzaien, hau da, libiarrak. Ordutik, Magrebeko indigenei buruzko testu klasikoetan, herri libiar gisa izendatu ziren. Bere hilobi-hondarrak tumulu azpiko zistez, trikuharriz (Europako mendebaldekoak baino askoz beranduagokoak) eta, azken uneetan, \"haouanets \"izeneko hipogeo txiki batzuez (adibidez, Debbabsakoak, Tunisian) osatuta daude.\nFeniziarrak, Magrebeko kostaldera, K.a. 2. milurtekoaren amaieratik joaten zirela uste da, eta, K.a. 1100. urtearen inguruan, lehen lantegiak sortu zituztela. Horiek Utika (Bizertatik gertu) eta Oea (Tripoli inguruan) izan ziren, garrantzitsuena, zalantzarik gabe, Kartago izan zen arren, K.a. 814an. Kartagotarren eragina K.a. V. mendetik aurrera agertu zen, Zirenaikako lehen monarkia indigenetatik (kolono greziarrek Battus erregeaz hitz egiten dute, Batiada dinastiaren fundatzaileaz), Ghanan eta Numidian, non bere erregeetako bat, Masinisa, mitiko bihurtu zen Hirugarren Gerra Punikoan egindako bando-aldaketengatik. Era berean, nekazariek nekazaritza- eta abeltzaintza-hobekuntzak egin zituzten, burdina, buztingilearen tornua, txanpon-sorkuntza eta, azkenik, idazketa-mota propioa asmatzea ahalbidetu zuten: alfabeto libiarra edo tifinagh, gaur egun arte tuaregen tribu batzuen artean bizirik iraun duena.\nHistoriaurrea Euskal Herrian.\nEuskal Herrian, historiaurreko aztarnategi abera\u00adtsenak dituen eskualdetako bat izanik, bertan egin diren ar\u00adkeologia eta paleoantropologiako ikerketen etengabeko garapenak eta haietako aur\u00adkikun\u00adtzek gero eta atzerago eramaten gaituzte gure lurrean gizonaren lehen kokapena zehazterakoan. Atapuercan eginiko indusketek hurbilketa geografikoagatik pen\u00adtsarazten dute Euskal Herrian gizakiaren kokapena, Behe-Paleolitora, 200.000 urte baino atzerago eraman behar dela. \"Homo neanderthalensis\"ek artea egiten ote zuen ezbaian dago, eta badakigu Euskal Herrian ia desagertu ziren garaira arte bizi izan zirela; baina gerora iritsitako \"Homo sapiens\"ak aztarna ugari utzi ditu Euskal Herrian.\nZentsu hertsian, Euskal Herririk ez zen historiaurrean, eta ez dakigu ere bertan bizi ziren gizakiek zein hizkuntza hitz egiten ote zuten. Euskararen jatorriari buruzko azalpen paleogenetikoek ez dute lortu ebaztea euskararen jatorriaren edo euskaldunen jatorriaren inguruko eztabaida. Artikulu honetan, beraz, gaur egun Euskal Herria izena ematen zaion ingurune geografikoaren inguruan hitz egiten da."}
{"id": "50283", "revid": "119347", "url": "https://eu.wikipedia.org/wiki?curid=50283", "title": "Aberystwyth", "text": "Aberystwyth Galesko mendebaldean dagoen Cardigango badiako kostaldeko udalerri bat da, Ceredigion-eko lurraldean kokatutakoa. 2011ko erroldaren arabera 13.040 biztanle zituen, horiei 10.000 unibersitate-ikasle inguru gehitu behar dizkiegula.\nUdalerria.\nHistorikoki, azoka herria izan da, \"Galesko Biarritz\" eta \"Galesko Oxford\" ezizenez ere deitzen dute, hiriko arkitektura eta eraikin dotoreak zirela eta. Kultugune garrantzitsua ere bada, 1872. urtean bertan Aberystwyth Unibertsitatea kokatu baitzen.\nGalesera.\nHistorikoki, hiriak garrantzi handia izan du hizkuntzarekin. Izan ere, 1939an \"Ysgol Gymraeg Aberystwyth\" (\"Aberystwytheko Galesezko Eskola\") fundatu zuten bertan, galeserazko lehen hezkuntzako lehenenengo zentroa historian izan zena. Gaur egun ere, unibertsitatean ikasgai batzuk galeseraz jaso daitezke.\nHalaber, Eisteddfod jaialdia nazio mailan hainbat urtetan antolatu dute hirian.\nAzkenik, BBC Radio Cymru irrati-kateak hemen dauka haren hiru egoitzetako bat.\nKultura.\nHiri honetan Cymdeithas yr Iaith Gymraeg (\"Gales Hizkuntzaren Elkartea\") erakundeak bere egoitza du.\nInguru naturala.\nKostaldean kokatuta dagoen hiria da. Bestela, Mendi Kanbrikoak hiritik gertu ditugu."}
{"id": "50284", "revid": "105290", "url": "https://eu.wikipedia.org/wiki?curid=50284", "title": "Portaloia", "text": "Portaloia Arrasateko hirigunerako sarrera-ateetako bat da, behe aldean dagoena eta guztien artean garrantzitsuena. Bertatik Iturriotz kaleak, Erdiko kaleak eta Ferrerias kaleak bat egiten duten gunerako sarbidea dago.\nBertako arkua 1768koa da. Hasiera batean \"Gazteluondoko aterako\" prestatu zuten arren, han mantentzeko politegia zenez Portaloiko sarrera nagusira harriz harri eramatea erabaki zuen Arrasateko Udalak."}
{"id": "50286", "revid": "512", "url": "https://eu.wikipedia.org/wiki?curid=50286", "title": "Pizkundetar arkitektura", "text": "Pizkundetar arkitektura XIV., XV. eta XVI. mendean Europan eman zen Pizkundearen espresio arkitektonikoa da.\n50 euroko billeteetan agertzen de arkitektura garaia da.\nKokapena.\nArkitekturaren historian haustura unea izan zen, batez ere aurretik emandako garaiarekiko: Gotikoa.\nBerrikuntzak sortu zituen hainbat esparrutan: bai ekoizpen medioetan, bai lengoaia arkitektonikoan.\nBeste ezaugarri bat da arkitektoen jarrera, artisau izatetikbenetazko profesional izatera pasa zirela. Katedral gotiko handienak ere, orokorrean egile ezezagunekoak dira, pizkundean ordea, lan esanguratsu guztietan, egilearen izena ezagutua da. Lanaren inspirazioa, antzinako garai klasikoaz egiten zuten irakurketan oinarritzen zen.\nGaraiak.\nPizkundeko arkitekturaren historia, hiru gara nagusitan banatzen da:\nEzaugarriak.\nPizkundearen oinarri nagusiak.\nPizkundeak gizakia gauza guztien neurri egiten du. Arte gehienbat kultural bezala artistari formazio zientifiko bat eskatzen zaio, Erdi Aroko jokaeretatik askatu eta maila sozial gorenera igoarazten duena.\nAntzin Arora itzulera. Antzinako forma arkitektonikoak, orden klasikoa, sinesmen zaharren berrezarpena, historia eta mitologiako gaiak, antzinako sinboloen onarpena... berpiztuko dira. Honekin ez da kopia soil bat egin nahi, Arte Klasikoaren legeen ezagupenean barneratu nahi da.\nNaturarekin erlazio berri baten jaiotza, zientziaren ulermen ideal eta errealista batekin batera doana. Matematika, edertasunaren ideala arrazionalki fundamentatu nahi duen artearen laguntzaile nagusia bihurtuko da. Naturaren egia ezagutzearen aspirazioa, Antzin Aroan bezala, ez da fenomeno kasualaren ezagupenera orientatzen, ideian barneratzean baizik."}
{"id": "50287", "revid": "336", "url": "https://eu.wikipedia.org/wiki?curid=50287", "title": "Agora", "text": "Agora () greziar polisetan hiritarrak biltzen ziren espazio publiko garrantzitsuena da, gaur egungo plazen baliokidea. Espazio itxi bat zen, merkatua, kultura eta politika ardatz gisa zituena. Eraikin pribatu eta publiko garrantzitsuenek inguratzen zuten normalean, hala nola, estoak (zutabedun atariak), pritaneoak (bulego administratiboak), bouleteriona (boule-aren bileretarako eraikina) eta bainuak.\nAgorak zibilizazio mikenikoaren suntsipena eta gero sortu ziren, eta Homeroren garaietarako ongi sustraitutako lekuak ziren (K.a. VIII. mendea g.g.b). Agora famatuena Atenasekoa da. Foro erromatarraren parekidea da eta gaur egungo plazen aurrekariak dira. Antzinako Erroman foroak ordezkatuko luke agoraren funtzioa.\nGarapen historikoa.\nAurrekari historikoak Kreta minoikoaren garaiko plazetara atzera egiten dute, non lehenengo agorak aurkitu diren.\nBeranduago, zibilizazio mizenastarraren erorketaren ondoren, K.a. VIII. mendetik aurrera, oinarrizko elementua bihurtzen dira, merkatal jarduera handi batez lagunduta. Momentu hortatik aurrera, agorak palazioaren lekua hartuko du eta poliseko zentro politikoa bilakatuko da. Denbora igaro ahala, agorak polisaren hasiera bilakatzen dira, ikuspuntu ekonomiko, komertzial, politiko zein erlijiosotik; izan ere, inguruko eraikinak jarduera hauetarako moldatzen joan ziren..\nAgora arkaikoak santutegi erlijiosoekin eta entretenimendurako jarduerekin (festak, jolasak eta antzerkia, kasurako) estu lotuta daude.\nAgora asmakuntza urbanistiko handia izan zen; ez du aurrekaririk Ekialde hurbilean, ezta ere zibilizazio mizenastarrean, horietan erregeen menpe zegoen dena eta ez zen hiritarrak biltzeko leku berezirik behar. Berrikuntza hau Periklesen garaiko aldaketa urbanistikoei esker sartu zen, K.a. V. mendean. Garai helenistikoan hiru agora mota bereizi ziren, merkataritzakoa, kostako hirietan portuaren ondoan zegoena, agora politikoa eta agora erlijiosoa."}
{"id": "50289", "revid": "63274", "url": "https://eu.wikipedia.org/wiki?curid=50289", "title": "Mesolitoa", "text": "Mesolitoa (antzinako grezieraz: \"mesos\"=erdia eta \"lithos\"=harria) Harri Aroko Paleolito eta Neolito aroen artean dagoen garaia da.\nDuela 10.000-9.000 urte hasita, Mesolitoren garapena Europako basoei lotuta dauden ekonomia- eta gizarte-aldaketa ugarik markatu zuten. Klima berotzeak eraginda, hainbat natura-aldaketa gertatu ziren Europan: barazkijale migratzaile handiak, elur-oreina kasu, desagertu ziren... Hortaz, giza-taldeek ingurumenarekiko jokabidea aldatu zuten: Europako baso erraldoietara sartuta, kudeatzen hasi ziren. Neolitoren etorrerak, K.a. VIII. eta IV. milurtekoen artean, Mesolitoren amaiera ekarri zuen.\nUztaia eta geziaren erabilpena ugaldu zen Europan zein Afrikan. Aurreko garaiaren aldean, harrizko ehiza-tresneriaren txikiagotzea areagotu zen: mikrolitoak, silexezko lanabes geometriko txikiak ekoiztu ziren jaurtigailu gisan erabiltzeko. Ugaztun txikien ehiza eta moluskuen (barraskiloak etab.) kontsumoa garatu zen. Arte-irudiak sinbolikoak eta ez-figurazkoak ziren gehienbat.\nEpipaleolitoa, Mesolitoa eta terminologiaren nahasmena.\nHitz bat ala bestea zehazki aplikatzeko irizpideetan adostasunik ez dago. Batzuentzat, garai berean garatzen dira baina eskualde ezberdinetan, eta beste batzuentzat, aldiz, Mesolitoa Epipaleolitoaren ondoren sortu zen. Glaziarrek eragin mugatua izan zuten lekuetarako, Mesolitoa baino, Epipaleolitoa izendapena hobesten da. Oro har, Ekialde Hurbileko (Asia mendebaldeko) kulturetarako Epipaleolito hitza erabili izan da eta Europakoentzat Mesolitoa.\nHasieran, azken glaziazioaren ondoren agertu eta Neolitoa arte iraun zuten gizarteak izendatzeko erabiltzen zen Epipeleolito hitza. Neurri handi batean, erabili zuten mikrolitoez osatutako tresneriari esker identifikatzen dira gizarte horiek. Gaur egun, Ekialde Hurbilari dagokionez batez ere, Goi Paleolitoaren amaieran sortu zen mikrolito-nagusitasuna duen industria oro epipaleolitotzat jotzen da, nahiz eta azken glaziarraren amaiera baino lehenagokoa izan (K.a. 8300). \nAzkenik, beste izendapen berri bat azaldu da: Subneolitoa, Azpineolitoa edo Paraneolitoa; Mesolitoaren azken aroa izango litzateke, Neolitoaren ezaugarri batzuk dituena eta Europa ipar eta ipar-ekialdean identifikatu dena.\nMesolitoa Euskal Herrian.\nW\u00fcrm glaziazioaren azkenaldian epeltzen hasi zuen giroa, landareak han eta hemen ugaldu ziren eta mendi gorenetan baizik ez ziren geratu izotza eta elurra. Jendea leizeetatik atera eta lur behereak, haranak eta ibarrak hasi zen betetzen. Adituen ustez Mesolitoan gauzatu zen euskal gizakia.\nBi aldi nagusi bereizten dira Mesolitoan: Azil aldia da lehen garaia (K.a. 9000-K.a. 6000. Frantziako Ari\u00e8geko Mas-d'Azilgo aztarnategiak eman dio izena), Madelein aldiaren jarraian, eta Goi Mesolito edo Tardenoisiar aldia da bigarrena, Neolitoaren atean (K.a. 6000-K.a. 4000. Asturiar aldia izena ere ematen zaio). Aziliar aldiko gizakia ehiztaria zen eta fruituak eta itsasoko soinberak jaten zituen, halaber.\nEz zuen leizea erabat utzi eta Madelein aldian bezalako tresnak lantzen zituen, harriz nahiz hezurrez. Ez zituen irudiak eta grabatuak egiten haitzuloetako hormetan, eta badirudi aldakuntza handiak gertatu zirela Cro-Magnon arrazako jende haren sinesteetan eta gizarte antolamenduan. Garai honetakoak dira Itziarko Urtiagako leizean aurkitu ziren giza hezurrak. Goi Mesolitoan soinbera eta arrain gehiago jaten zen eta lan espezializazioa areagotu zen.\nGizarte antolamendua konplexuagoa zen eta badirudi garai haietan hasi zirela lehen migrazioak, Europatik eta Afrika aldetik. Aipagarri dira garai honetako kutun eta apaingailuak. Mouligna (Biarritz), Izturitze, Bolinkoba (Abadi\u00f1o), Berroberria (Urdazubi), Ermitia (Deba), Urtiaga (Itziar), Lumentza (Lekeitio), eta Santimami\u00f1eko (Kortezubi) leizeetan aurkitu dira Mesolitoko aztarna garrantzitsuenak."}
{"id": "50293", "revid": "56334", "url": "https://eu.wikipedia.org/wiki?curid=50293", "title": "Javier Cherro", "text": "Javier Cherro Molina (Alacant, Espainia, 1980ko abenduaren 10a -) txirrindulari espainiar ohia da.\n2004an txirrindularitza profesionalean debutatu zuen Comunidad Valenciana taldearekin.\nPalmaresa.\n2005"}
{"id": "50294", "revid": "336", "url": "https://eu.wikipedia.org/wiki?curid=50294", "title": "Jos\u00e9 Adri\u00e1n Bonilla", "text": "Jose Adrian Bonilla (Supia, Costa Rica, 1978ko apirilaren 28a -) Costa Ricako txirrindularia da.\n2004an txirrindularitza profesionalean debutatu zuen Comunidad Valenciana taldearekin."}
{"id": "50295", "revid": "512", "url": "https://eu.wikipedia.org/wiki?curid=50295", "title": "David Bernabeu", "text": "Vicente David Bernab\u00e9u Armengol (Alzira, 1975eko urtarrilaren 9a -) txirrindulari espainiarra da.\n1999an txirrindularitza profesionalean debutatu zuen Boavista taldearekin."}
{"id": "50296", "revid": "512", "url": "https://eu.wikipedia.org/wiki?curid=50296", "title": "Vicente Ballester", "text": "Vicente Ballester Mart\u00ednez (Castell\u00f3 de la Plana, Espainia, 1980ko ekainaren 20a -) txirrindulari espainiarra da.\n2005ean txirrindularitza profesionalean debutatu zuen Comunidad Valenciana taldearekin."}
{"id": "50299", "revid": "63274", "url": "https://eu.wikipedia.org/wiki?curid=50299", "title": "Kalkolitoa", "text": "Kalkolitoa (antzinako grezieratik: \"khalkos\" \u00abkobrea\u00bb, eta \"lithos\" \u00abharria\u00bb), Kobre Aroa edo Eneolitoa (latineko \"aeneus\" \u00abkobrezko, brontzezko\u00bb + grezierako \"lithos\" \u00abharria\u00bb) giza kulturaren garapenaren aroetako bat da, non gizakia kobrezko lanabesak erabiltzen hasi zen. Hau da, Kalkolitoan hasi zen gizakia metalezko lanabesak erabiltzen. Kalkolitoa da Neolitoaren hurrengo aroa, eta Brontze Aroaren aurrekoa. Izan ere, Neolitoko azken garaietako harrizko eta hezurrezko tresneriaren eta Brontze Aroan sortzekoa zen metalezko industriaren garapenaren arteko trantsiziozko alditzat jo ohi da Kalkolitoa. Kalkolitoan, urrearen, zilarraren eta kobrearen ustiapena bigarren mailako artisauen esku zegoen, tresneriaren oinarrizko materialak harria eta hezurra baitira.\nKalkolitoa askoz lehenago izan zen Ekialde Hurbilean Europan baino. Anatolian, Mesopotamian, eta Ekialde hurbilean, VI. mendekok dira kobrezko lehen tresnak. Mesopotamian, Hassuna eta Samarra kultura kalkolitokoak dira eta Sirian, Tall Halafekoa. Europan kobrearen erabilera ez zen asko zabaldu, eta eztainuarekin galdatzeko ahaleginak oso goiz hasi ziren. Beraz, Kalkolitoko kultura eta lehen Brontze aroak bereiztea zaila da.\nOro har, Mendebaldeko Europan, Kalkolitoak K.a. 2500tik K.a. 1800 arte iraun zuen. Hasiera batean, kobrearen eskulangintzaren hedapena Egeo Itsasotik etorri zen, Danubioko salerosketarako bideari esker. Eta prozesu hori ere mugatua izan zen. Atlantikoko kostaldean, esaterako, brontzea etorri baino lehenagoko metalezko ekoizpen zabala urrezkoa izan zen. K.a. 1800 eta K.a. 1600 bitartean, kobrea eta eztainua galdatuz brontzearen metalurgia sortu zuen, metalezko benetako lehendabiziko garaia.\nKalkolitoa Euskal Herrian.\nAngel Armendariz arkeologoak, ohartarazten zuen, ez dela erraza neolitoko eta kalkolitoko materialak bereiztea. Aurkitzen diren hondakinen artean, kobrezko tresnak oso exkaxak dira, eta gainera, ez du ematen kobrearen sarrerak, hasieran, aldaketa teknologiko-kultura sakonak ekarri zituztenik, are gehiago, kobrezko objektu horietako batzuk, inportaziozkoak izan baziren. Ikerlari horrentzat, aro berria hau hasten da, Kantauri aldeko hasierako Kalkolitoan berezkoak diren ukitu leuneko geziak agertzen direnean, edo hobe, gezi mota horiek ohikoak bihurtzen direnean. Horiek agertzen hasten direnean, oraindik ez dago kobrerik, baina bai, lurperatze kolektiboen (trikuharrien) ugalketa gertatzen da, hedapen demografiko batek eraginda, seguruenik. Garai horren hasiera, K.a. III. milurtekoan erdialdean legoke.\nGeroago, 4200/4100 BP-an (K.a. 2.250-2.150) kobrezko lehengo objektuak eta kanpai formako zeramika agertuko da.\nEuskal Herrian kobrea lantzen hasi zen gizakiak artzaintzan ziharduen oro har eta aztarna ugari utzi zituen bizi zen leizeetan eta harpeetan, hala nola hileta oroitarrietan (trikuharrietan). Euskal Herrian kobrezko lehen tresnak eztenak, aizkorak, sastakaiak, gezi puntak izan ziren. Sail eder bat agertu zen Gobaederrako leizean (Erriberagoitia, Araba). Jaso dira, halaber, garai hartako kobrezko apaingarri batzuk (eskumuturreko batzuen zatiak, eraztunak, lepoko batzuen hondarrak).\nKalkolitoak K.a. 1200. urtearen ingururaino iraun zuen Euskal Herrian; orduan hasi zen brontzearen erabilera nagusitzen. Kalkolitoan funtsezko aldakuntzak izan zituen Euskal Herrian: beterrietan lehen laborariak azaldu ziren (Santimami\u00f1e, Jentiletxeta, Sorginaren Txabola, Jaizkibel, Isturitze...), hegoaldeko (Millaresko kultura) eta ipar-mendebaleko (zelta indoeuroparrak) herriekiko harremanak areagotu ziren, eta, oro har, euskal gizartearen kultura ezaugarriak eta bereizgarriak itxuratu ziren. Bestalde, kobrearekin batera, beste metal batzuk ere lantzen hasi ziren, aleazioetan batzuk (eztainua, beruna, zilarra), eta hutsik besteak (urrea, zilarra)."}
{"id": "50300", "revid": "1545", "url": "https://eu.wikipedia.org/wiki?curid=50300", "title": "Kelme (txirrindularitza taldea)", "text": "Kelme Espainiako txirrindularitza talde profesionala izan zen (1980-2006).\nTaldearen historia.\n1980. urtean sortu zen taldea, \"Kelme\" izenarekin. 2004. urtean, \"Kelme\" utzi zuen babeslea eta Valentziako Elkarte Autonomoa sartu zen, \"Comunidad Valenciana\" izenarekin.\n2006an, \"Operaci\u00f3n Puerto\" zela eta, taldea desagertu zen eta ia txirrindulari guztiak Fuerteventura-Canarias Teamera joan ziren."}
{"id": "50302", "revid": "1340", "url": "https://eu.wikipedia.org/wiki?curid=50302", "title": "Comunitat Valenciana", "text": ""}
{"id": "50304", "revid": "58701", "url": "https://eu.wikipedia.org/wiki?curid=50304", "title": "Jon Odriozola (txirrindularia)", "text": "Jon Odriozola Mugarza (O\u00f1ati, Gipuzkoa, 1970eko abenduaren 26a - ) euskal txirrindulari ohia eta Euskaltel-Euskadi txirrindularitza taldeko kirol zuzendaria da. 1995 eta 2004 artean profesionala izandakoa.\n2001ean hiru Itzuli handiak bukatu zituen, historian hori lortzeko bakarrenetariko bat izanik.\nPalmaresa.\nAfizionatuetan.\n1990\n1992"}
{"id": "50305", "revid": "473353", "url": "https://eu.wikipedia.org/wiki?curid=50305", "title": "Urkiola igoera", "text": ""}
{"id": "50306", "revid": "69297", "url": "https://eu.wikipedia.org/wiki?curid=50306", "title": "Donostia Klasikoa", "text": "Donostia Klasikoa, Euskal Herriko Donostia hirian eta inguruan urtero abuztuan ospatzen den txirrindularitza-lasterketa klasiko bat da. 1981an sortu zen, lehen ekitaldia Marino Lejarreta euskal txirrindulariak irabazi zuen.\nMarino eta Remco Evenepoel dira garaipen gehien lortu dituzten txirrindulariak, biek hirutan gailendu bait dira.\n1989tik 2004ra arte Txirrindularitzako Munduko Koparen barne zegoen, baina geroztik UCI ProTourreko bigarren mailako klasikoa da."}
{"id": "50307", "revid": "1377", "url": "https://eu.wikipedia.org/wiki?curid=50307", "title": "Flexray", "text": ""}
{"id": "50309", "revid": "472990", "url": "https://eu.wikipedia.org/wiki?curid=50309", "title": "Donostiako Klasika", "text": ""}
{"id": "50310", "revid": "371", "url": "https://eu.wikipedia.org/wiki?curid=50310", "title": "Donostiako klasika", "text": ""}
{"id": "50312", "revid": "69477", "url": "https://eu.wikipedia.org/wiki?curid=50312", "title": "Gipuzkoako eskualdeak", "text": ""}
{"id": "50314", "revid": "6327", "url": "https://eu.wikipedia.org/wiki?curid=50314", "title": "Elebidun", "text": ""}
{"id": "50316", "revid": "63274", "url": "https://eu.wikipedia.org/wiki?curid=50316", "title": "Epipaleolito", "text": "Epipaleolitoa (Antzinako grezieraz: \"Epi\"=gainean) gizakien teknologiaren garapenean Harri Aroko Neolitoaren aurrean doan garaia da. \nPleistozenoa duela 10.000 urte inguru hasi zen, nekazaritzaren sarrerarekin bukatzeko, duela 8.000 bat urte. Ekialde Hurbileko, Anatoliako eta Zipreko aztarnategietarako erabiltzen da Epipaleolito terminoa. Izan ere, hor glaziarren ondoko klima aldaketa ez zen oso nabarmena izan, eta Neolito Iraultza (nekazaritza eta abeltzaintza teknikak sartzea) goiz gertatu zen.\nEpipaleolitoko ehiztari-biltzaileek erlatiboki garatutako tresnak ekoiztu zituzten, mikrolito izenekoak, silexez edo obsidianaz eginak. Eskuarki nomadak izaten ziren, nahiz eta Natufiar kulturan herrixkak egon ziren.\nEpipaleolitoa, Mesolitoa eta terminologiaren nahasmena.\nGlaziarrek eragin mugatua izan zuten lekuetarako, Mesolitoa baino, Epipaleolitoa izendapena hobesten da. \nHitz bat ala bestea zehazki aplikatzeko irizpideetan adostasunik ez dago. Batzuentzat, garai berean garatzen dira baina eskualde ezberdinetan, eta beste batzuentzat, aldiz, Mesolitoa Epipaleolitoaren ondoren sortu zen. Oro har, Ekialde Hurbileko (Asia mendebaldeko) kulturetarako Epipaleolito hitza erabili izan da eta Europakoentzat Mesolitoa.\nHasieran, azken glaziazioaren ondoren agertu eta Neolitoa arte iraun zuten gizarteak izendatzeko erabiltzen zen Epipeleolito hitza. Neurri handi batean, erabili zuten mikrolitoez osatutako tresneriari esker identifikatzen dira gizarte horiek. Gaur egun, Ekialde Hurbilari dagokionez batez ere, Goi Paleolitoaren amaieran sortu zen mikrolito-nagusitasuna duen industria oro epipaleolitotzat jotzen da, nahiz eta azken glaziarraren amaiera baino lehenagokoa izan (K.a. 8300).\nAzkenik, beste izendapen berri bat azaldu da: Subneolitoa, Azpineolitoa edo Paraneolitoa; Mesolitoaren azken aroa izango litzateke, Neolitoaren ezaugarri batzuk dituena eta Europa ipar eta ipar-ekialdean identifikatu dena."}
{"id": "50317", "revid": "336", "url": "https://eu.wikipedia.org/wiki?curid=50317", "title": "Pleistozeno", "text": "Pleistozenoa \u2014 (\"pleistos\" = \"gehien\") eta (\"kainos\" = \"berria\")\u2014 Neogeno sistemako hirugarren epoka geologikoa da, K.o 1.808.000tik 11.550 arte dirauena. Pliozeno garaia du aurretik eta Holozenoa ondoren. Haren amaierak Paleolitoarenarekin bat egiten du. Azken glaziazio gehienak Pleistozenoan gertatu ziren."}
{"id": "50318", "revid": "336", "url": "https://eu.wikipedia.org/wiki?curid=50318", "title": "Holozeno", "text": "Holozenoa (antzinako grezieraz: \u1f45\u03bb\u03bf\u03c2 holos = \"erabat\" eta \u03ba\u03b1\u03b9\u03bd\u03cc\u03c2 kainos = \"berria\") K.a. 9600 inguruan (BP 11.550) hasi zen epoka geologikoa da, Neogenoko laugarren eta azkena. Holozenoa izotz aroa da, Pleistozenoko azken glaziazioaren ondoren (Weichselien Ipar Europan, Wisconsin Ipar Amerikan edo W\u00fcrm Alpeetan), etorri zen garai beroa.\nGeologia.\nHolozenoa Pleistozenoaren ondoren datorren garai geologikoa da. Plaken tektonikak eragindako mugimendu kontinentalak kilometro bat baino txikiagoak dira 10.000 urteko tarte batean. Hala ere, izotza urtzearen ondorioz, munduko itsas maila 35 m inguru handitu zen Holozeno goiztiarrean eta beste 30 m Holozenoaren amaieran. Gainera, iparraldeko latitudeko 40 gradutik gorako eremu asko deprimituta zeuden Pleistozenoko glaziarren pisuagatik, eta 180 metro inguru igo dira, Pleistozenoaren eta Holozeno berantiarraren gaineko glaziazio osteko errebotearen ondorioz, eta gaur egun ere igotzen jarraitzen dute.\nItsas mailaren igoerari eta lurraren aldi baterako depresioari esker, aldi baterako itsasoaren sarrerak izan ziren gaur egun itsasotik urrun dauden eremuetan. Adibidez, Holozenoaren garaiko itsas fosilak Vermont eta Michigan bezalako lekuetan aurkitu dira. Depresio glaziarrarekin lotutako latitude altuko aldi baterako itsasoaren sarrerez gain, Holozenoko fosilak batez ere laku-ohantzean, urez estal daitezkeen lautadetan eta leizeetako sedimentuetan daude. Holozenoko itsas sedimentuak oso arraroak dira latitude baxuko kostetan, periodoan itsas mailaren igoerak jatorri ez-glaziarreko edozein goratze tektoniko gainditzen baitu.\nEskandinavia eskualdeko glaziazio ondoko erreboteak Baltiko itsasoa murriztu zuen. Eskualdeak hazten jarraitzen du eta lurrikara ahulak eragiten jarraitzen du Europako iparraldean. Ipar Amerikan, antzeko gertaera bat Hudson badiako errebotea izan zen, glaziazio ondoko Tyrrell itsaso handia gaur egungo mugetara igaro baitzen."}
{"id": "50321", "revid": "15795", "url": "https://eu.wikipedia.org/wiki?curid=50321", "title": "Aragoiko Fernando II.a", "text": ""}
{"id": "50322", "revid": "105290", "url": "https://eu.wikipedia.org/wiki?curid=50322", "title": "Behe Paleolitoa", "text": "Behe Paleolitoa Historiaurre eta Paleolitoaren lehendabiziko garaia da. Arkeologoen arabera, hominidoek lehen harrizko lanabesen erabilpenarekin, duela 2.5 milioi urte hasten da Behe Paleolitoa. Bukatzeko data duela 300.000 urtean kokatzen da, harria lantzeko teknikan aldaketa nabarmenek Erdi Paleolitoa iragarri zutelako.\nOrain dela 3 miloi urte inguruan, \"Homo\" sailkapenean sartu ahal diren lehendabiziko gizakiak agertu ziren, aurkitutako fosilen arabera. Bilakaera australopithecusengandik edo primateen beste adar batetik etor zitekeen.\n\"Homo habilis\"ek duela 2.5 milioi urte inguru estreinako harrizko lanabesak garatu zituen, baita sua kontrolatzen ere bazekien, Olduvaiko aztarnategian agertu zen bezala. Duela 1.5 milioi urte, \"Homo habilis\"en tokia \"Homo erectus\"ek hartu zuen, Europara etorri zen gizakiak."}
{"id": "50323", "revid": "63274", "url": "https://eu.wikipedia.org/wiki?curid=50323", "title": "Erdi Paleolitoa", "text": "Erdi Paleolitoa Paleolitoaren bigarren garaia da Europa, Afrika eta Asiarako. Europan, duela 300.000 urte inguru hasi zen, Levallois teknikaren garapenarekin, eta duela 30.000 urte amaitu zen, Neandertaleko gizakiaren desagerpenarekin eta Ekialde Hurbiletik abiatutako lehendabiziko gizaki modernoaren etorrerarekin.\nGarai honetan, harrizko lanabes mota batzuk hedatu eta garatu ziren. Lanabes horiek, nukleo izeneko harrizko bloke prestatu batetik ekoizten ziren. Harria lantzeko modu berri hori teknika desberdinen bidez egiten zen. Horietako bat, Levallois teknika zen, XIX. mendetik ezaguna.\nEuropan, Erdi Paleolitoko kultura nagusia Homo neanderthalensisek garatu zuen Mousteriarra da. Ondorengorik gabeko gizaki horiek gurea baino burezur handiagoa eta ia-ia kokots gabeko aurpegia zeuzkaten. Bere ezaugarri fisikoak zein kulturalak ongi ezagutzen ditugu haitzulo askoren aztarnei esker."}
{"id": "50324", "revid": "100337", "url": "https://eu.wikipedia.org/wiki?curid=50324", "title": "Kaiku (txirrindularitza taldea)", "text": "Kaiku, 1983an sortutako eta 2006an desagertutako txirrindularitza taldea izan zen. \nTalde amateurra izan zen 1999.urtera arte. Geroago, 2005. urtean, talde profesionala bilakatu zen eta bi urtez bizirik egon zen proiektua. Talde profesionalaren zuzendaria \u00d3scar Guerrero izan zen.\nParte honetan hartu zituzten txirrindularien artean Abraham Olano, Juan Carlos Dom\u00ednguez, Juan Antonio Flecha , Rub\u00e9n Oarbeazkoa edota Dioni Galparsoro izan ziren.\n2006ko azaroaren 14an taldearen desegitea jakinarazi zuten."}
{"id": "50325", "revid": "63274", "url": "https://eu.wikipedia.org/wiki?curid=50325", "title": "Goi Paleolitoa", "text": "Goi Paleolitoa Paleolitoko hirugarren eta azken garaia da Europa, Afrika eta Asiarako. Hasiera eta bukaera datak duela 35.000 eta 10.000 urte inguru kokatzen dira, azken glaziazioaren garaian. Erdi Paleolitoa du atzean, lehenago denbora lerroan, eta Mesolitoa aurrean, geroago denboran.\nGoi Paleolitoaren ezaugarri nagusiak Europara gizaki modernoaren, \"homo sapiens\" delakoaren etorrera, lanabesak lantzeko teknika berrien agerpena (jaurtigailua, hezurrezko industria...) eta historiaurreko artearen leherketa (haitzuloetako marrazkiak garai honetan egin ziren) dira.\nGizaki modernoa Ekialde Hurbiletik etorri zen duela 35.000 urte inguru, behin-behineko klima beroketa aprobetxatuz. Neanderthalgo gizakiarekin batera bizi zen, harik eta duela 30.000 urte inguru neanderthalak desagertu ziren arte. Desagerpen horren zioak ez dira ezagutzen. Bi adarren arteko nahasketa garai honetan eman behar izan zen .\nGiza eboluzioa Europan.\nEuroparren gorpuzkien ikerketa genetikoak bide berri bat zabaldu du kontinenteko historiaurrean. Ikerketa batek orain dela 45.000urtetatik 7.000 urte arte bitartean gertatu ziren eta hainbat gertakizunen berri eman du. David Reich Harvard Unibertsitateko genetistak dioenez, garai horretan klima aldakorra zegoen eta immigrazio eskalak azkar goratu ziren.\nIkerketatik atera zuten lehenengo ondorioa, bateraezintasun ebolutiboa zegoela da. Hau da, neandertalak eta gizaki modernoaren garaian agertu zen beste espeziea, oso azkar gutxitu zen, % 6tik % 2ra.\nGarai honetan, Europak azkeneko izotz aroa jasaten zuen eta herri askok migratu beharra zuten. Datuen arabera, orain dela 33.000 urte talde berri bat agertu zen Gravettiar kultura, Aurignac kultura ordezkatu zuena.\nOrain dela 19.000 urte Aurignac kulturaren ondorengoak agertu ziren, Kantabrian aurkitu diren giza arrastoen arabera. Hau azaltzeko ondorengo azalpen posiblea eman dute, herri honek babesleku beroetara migratu zuela, Ipar Europara hain zuzen ere, lurralde galduak berreskuratu nahian.\nAzkenik, orain dela 14.000 urte Ekialde Hurbiletik etorritako beste herrialde bat kontinentean sartu eta nagusitu zen. Berri hau Villabrunan (Italia) aurkitu diren ehiztari baten aztarnetatik jakinarazi da. Talde honen aztarna genetikoak urte asko iraun zuen. Gene hauen arabera, gizakiak azal beltza eta begi urdinak zituen, orain dela 14.000 urte arte, Europar arbasoen iritsiera arte.\nKultur aztarnak.\nGoi Paleolitoko gizakiek egiten zituzten lanabesak silex puska arinekin eta hezurrekin edo adarrekiin. Egurrezko lanabesak ere egingo zituzten, baina horiek apenas ez dira indusketetan agertzen.\nGoi Paleolitoko gizakiek hainbat artelan egin izan zituzten. Harrizko, hezurreko eta bolizko estatuak, esaterako. Gizaki haiek grabatu egiten zuten harrietan, hezurretan eta bolian bai animalien irudiak, bai gizakien irudiak, nahiz eta gutxiagotan.\nEskulturak eta grabatze lanekin batera, margo lanak ere egiten zituzten eta horietako batzuk mendeak joan eta mendeak etorri eta hortxe topatu dira leizezulo edo haitzulo eta harpe batzuetako horma eta sabaietan. Gizaki haiek bitxiak izan zitezkeen objektuak egin zituzten bolia erabiliz, hezurrak erabiliz, hainbat harri mota erabiliz edo oskolak erabiliz.\nTopatutako aztarnak ea noizkoak diren kalkulatu egin da. Garaiei eta topatutako lekuei erreferentzia eginez, historiaurreko ikerlariek Goi Paleolitoa hainbat zatitu dute. Goi Paleolitoko kultura arkeologiko horiek garai jakin bati egiten diote erreferentzia, inguru bati, bizitzeko era edo ekonomia modu bati, edo aurkitutako objektu esanguratsu batzuen estilo bati.Europa mendebaldean hauek dira kultura nagusiak:\nGoi Paleolitoa bukatzean, ezaugarri kultural batzuk bizirik jarraitzen dute Epipaleolitoan, eta bereziki fase berri horretako Azil aldian.\nGainerako Europako eta mundu osoko Goi Paleolitoa.\nPaleolitoa kontzeptua, Europa mendebaldeko (frantsesak batez ere) lehen historiaurrelariek erabiltzen zuten hitza da, beraiek ikertzen zuten kulturei aplikatua, hau da, Frantzia hegoaldekoak, batez ere. Bestalde, eta Europa historiaurreari buruzko ikerketak ingurune horretan eman dira, hain zuzen, eta munduko beste lurraldeetan berrikiago hasi ziren indusketa eta azterketa sakonak. Horregatik, kontzeptua kultural eta kronologikoa den heinean, ez da zuzena munduko beste kulturei aplikatzea. Dena den, eta kronologikoki ulertuta, munduko beste aldeetan beste kultur garaikide garrantzitsuenak hauek dira:"}
{"id": "50326", "revid": "105290", "url": "https://eu.wikipedia.org/wiki?curid=50326", "title": "Karpin Galicia", "text": "Karpin Galicia 2007an sortutako txirrindularitza taldea da. Galiziako lehen talde profesionala da eta babesle nagusia Valery Karpin, futbol jokalari ohia, da. Taldearen zuzendaria Alvaro Pino, txirrindulari ohia, da."}
{"id": "50327", "revid": "336", "url": "https://eu.wikipedia.org/wiki?curid=50327", "title": "Fernand Braudel", "text": "Fernand Braudel (1902ko abuztuaren 24a - 1985eko azaroaren 27a) historialari frantziarra zen. Ekonomia, antropologia eta geografia gisako diziplinen ondorioak batera kontuan hartuta, XX. mendeko historiagintza irauli zuen. Gizarte-zientzien analisiak lagunduta historia ikertzen duen Annales Eskolako kide nabarmendua izan zen."}
{"id": "50328", "revid": "512", "url": "https://eu.wikipedia.org/wiki?curid=50328", "title": "Gazteluko plaza", "text": "Gazteluko Plaza (gaztelaniaz \"Plaza del Castillo\") Iru\u00f1eko erdialdean kokatuta dagoen enparantza da. Hiriko plaza handienetakoa izanda, eta kokapen estrategikoarengatik, Iru\u00f1eko ekitaldi gehienak (manifestazioak, jaiak...) bertan ospatu ohi dira.\nIzena.\nIzena Luis I.a Nafarroakoaren garaian eraikitzen hasi zen gazteluarengatik datorkio.\nKokalekua.\nIru\u00f1eko Alde Zaharra, Sarasate pasealekua, Nafarroako jauregia, Iru\u00f1eko Bigarren Zabalgunea eta Estafeta kalearen artean dago.\nLurpeko aparkalekua.\nAzken urteotan, (2001-2003) lurpeko aparkalekua egiteko asmotan Gazteluko Plaza eraberritu zen. Eraberritze lan horiek polemikoak izan ziren oso, eta Iru\u00f1eko jende andanak aurre egin zion Yolanda Barcinaren udal-gobernuaren egitasmoari. Erreferenduma egin zedin eskatu zen, eta sinadura bilketa antolatu zen. Udalak muzin egindakoan, lege-baliorik gabeko herri-erreferenduma eratu zen, non 20.000 lagun baino gehiagok parte hartu zuten.\nIzan ere, Gazteluko Plazako indusketetan uste baino aztarna arkeologiko gehiago agertu ziren: erromatar garaietako terma bateko aurriak, mosaikoak (une horretaraino hiri erromatarrari ematen zitzaion tamaina kolokan jarri zuen horrek guztiak), ia 200 gorpuren hondakinak zituen hilerri musulmana (Iru\u00f1ean musulmanen egonaldiaren inguruko sinesmenak ere berritzeko beharra erakutsi zuen horrek), XII.-XVI. mendeen arteko domingotar komentuaren hondarrak, gaztelu baten harresia (ustez Fernando Katolikoaren agindupean XVI. mendean eraiki zenarena).\nOndare guzti horrekin zer egin galderaren aurrean, udalak erabaki zuen aurri gehienak kendu behar zirela (Beriaingo zabortegi batean Gazteluko Plazako hondakinak aurkitzeak hautsa astindu zuen). Harresia, ordea, aparkalekuan geratu zen (nahiz eta horretarako moztu behar izan eta gero autoeen kutsaduraren aurrean babesik gabe geratu). Oposizioak argudiatu zuen parkina ez zela beharrezkoa, eta burutzeko arrazoi nagusia La Perla hotelari bost izarreko maila ematea zela (aparkalekurik gabe ezin da maila hori erdietsi).\nHorren inguruan liburu bat plazaratu zen: Autore asko, Plaza de Castillo, 2003. \nPlaza honetako arkupe batean Iru\u00f1a kafetegia dago, aldiz, Estafeta kalera doan Xabierko jeitsiera edo kalexkan Goienetxe jauregia dago. Ipar-mendebaldeko txokoan La Perla hotela dago."}
{"id": "50329", "revid": "512", "url": "https://eu.wikipedia.org/wiki?curid=50329", "title": "Yokohama", "text": " Kanagawa prefeturako hiriburua da. Tokioren atzetik Japoniako hiririk handiena da, 3,6 miloi biztanle baititu 437,38\u00a0km\u00b2tan (2012). Kawasaki eta Tokiorekin batera, Japoniako metropoli gune handiena eta munduko populatuena osatzen du, Tokioko metropoli eremua, 35. milioi biztanletik gora dituena.\nHonshu uhartearen hegoaldeko kostaldean kokatuta dago, Tokioko Badiaren sartaldean. Ezaguna da bere arrain aniztasunarengatik. Kaia zela eta, Yokohama azkar garatu zen XIX. mendean Japoniako isolazionismoa amaitu zenean. Gaur egun, herrialdeko porturik garrantzitsuenetakoa dauka. Horretaz gain, siderurgia, ibilgailu-lantegiak eta ontziolak ere baditu.\nHistoria.\nJatorriz arrantzale herria zen atzerritarrekin harremanik bat ere ez zuena. 1853an Matthew Perryren flota iritsi zenean Tokugawa shogunerriak hainbat kai atzerriko merkataritzari irekitzea erabaki zuen baina hasiera batean Yokohamakoaren ordez Kanagawa-jukukoa izan zen aukeratua. Dena dela T\u014dkaid\u014d errepide nagusitik gertuegi zegoela iritzita Yokohamako kaiak ordezkatu zuen 1859an. Berehala hasi zen Yokohamaren garapena, 1861ean esate baterako Japoniako lehen egunkari ingelesa bertan plazaratu zen \"Japan Herald\" izenarekin.\nMeiji berrezarpena gertatu ondoren Yokohama bihurtu zen zeta merkataritzaren erdigune, tratuak batez ere Britainia Handiarekin zituelarik. Atzerritik japoniara zetozen berrikuntzak Yokohamako kaitik iristen ziren gehienbat eta 1872an gas bidezko lanparek argitu zuten lehen hiria izan zen. Shinagawa (Tokio) eta Yokohamaren arteko trenbidea eraiki zen urte berean, eta Jules Vernek bere \"Munduari bira 80 egunetan\" argitaratu zuen. 1887an Samuel Cocking irlandarrak argi-indar ekoizteko zentral termikoa eraiki zuen. 1889an atzerritarrentzako eremuen mugak eraitsi zirenean Yokohama zen Japoniako hiri internazionalena eta nazioartean ezagunena.\nXX mendearen hasieran industriak garapen izugarria izan zuen. 1923ko Kant\u014dko lurrikara handiak hiriaren laurdena suntsitu zuen, eta 30.771 pertsona hil ziren. Berriro eraikitzean Yokohamako parkeak urbanizatu eta mendebaldeko hirien itxura hartu zuen. Bigarren Mundu Gerraren azken urtean, Estatu Batuetako gudarostearen bonbardaketek ia guztiz suntsitu zuten berriz hiria eta berreraikuntza berria ere estilo modernoan burutu zen.\nTokio gertu duenez, 1941etik aurrera hiri bietako kaiak batera administratzen dira. 1972an Yokohamako metroa eraiki zen. 1983an Tokioko Badiari kendutako lurretan Minato Mirai 21 eraikitzen hasi ziren eta urtez urte eraikinez bete da, aipagarriena 1993an altxatutako Yokohama Landmark Tower, oraindik ere Japonian dagoen etxebizitzarik garaiena.\nDemografia.\nHiru milioi eta erditik gora duen hiriko populazioaren gehiengoa japoniarra da eta 78.000 atzerritar bizi dira bertan, populazioaren %2'11. Hauen artean txinatarrak, korearrak, filipinarrak eta brasildarrak dira ugarienak.\nHau da Yokohamako populazioaren bilakaera:\nAntolaketa administratiboa.\nYokohamak 18 auzo berezi ditu:\n&lt;/div &gt;\nEkonomia.\nUrtean 120 milioi tona salgai mugitzen ditu portuak. Batez ere petrolioa, metalurgiarako lehengaiak, kotoia, azukrea eta artilea inportatzen ditu. Bertatik, berriz, makineria eta manufakturak esportatzen dira. Hiriaren iparraldean eta kostan lantegi asko ditu eta errekaz eta ubidez lotuak dira portuarekin. Petrolioa fintzeko lantegiak, ontziolak, kimika industriak, metalurgia, siderurgia, autogintza, burdinbide gaien fabrikak, elektrizitatezko tresnen fabrikak, ehundegiak eta ehun fabrikak ditu.\nKirolak.\nYokohama F. Marinos Japoniako futbol talderik onenetakoa da. Hiriko baseball taldea Yokohama DeNA BayStars da.\nHerri eta hiri senidetuak.\nYokohamaka honako hiri senidetuak ditu."}
{"id": "50330", "revid": "2241", "url": "https://eu.wikipedia.org/wiki?curid=50330", "title": "Kaiku (argipena)", "text": "Kaiku izenak hainbat adiera ditu:"}
{"id": "50332", "revid": "512", "url": "https://eu.wikipedia.org/wiki?curid=50332", "title": "Kobe", "text": " Hy\u014dgo prefekturako hiriburua da. 2011ko erroldaren arabera 1.545.410 biztanle ditu eta Japoniako bosgarren hiri handiena da. Haren itsasportua herrialdeko garrantzitsuenetakoa da.\nMendebaldeko herrialdeekin salerosketetan hasi zen lehen japoniar hirietakoa izan zen. Hortaz, portu kosmopolita izatearen ospea dauka. Mendebaldeko enpresa askok (Nestl\u00e9k, esaterako) hor daukate Japoniarako egoitza.\nHistoria.\nKobe hiriaren mendebaldean aurkituriko tresnek erakusten dute eremu hau J\u014dmon Aroan populatua izan zela. Bertako geografiak, Wada lurmuturrak bereziki, kai baten garapena ahalbidetu zuen eta berehala inguruko erdigune ekonomikoa bihurtu zen. K.o. 201 urtean dagoeneko Jing\u016b enperatrizak Ikuta santutegia sortua zuen bertan.\nNara eta Heian Aroetan (VIII mendean) kaiak \u014cwada izena zuen eta Txinarako enbaxada-itsasuntziak ateratzen ziren bertatik. 1180 urtean bost hilabetez Japoniako hiriburu izan zen, Antoku enperadorea oraingo \"Hy\u014dgo-ku\" auzoan bizi izan baitzen. Taira leinuak agintzen zuen hirian baina 1184 urtean borroka gogorren ondoren Minamoto leinuak eskuratu zuen. Kamakura Aroan Japoniako itsasportu garrantzitsuenetakoa bihurtu zen eta Txinaz gain beste herrialde batzurekin ere merkatal harremanak eratu zituen. Hy\u014dgo-tsu (\u5175\u5eab\u6d25 Hy\u014dgo kaia) izena hartu zuen orduan.\nEdo Aroan hiriaren mendebaldea Akashiren esku eta ekialdea Amagasakiren esku gelditu ziren eta erdialdearen kontrola Tokugawa shogunerriak hartu zuen beregain, atzerritarrekiko harremanak erabat mztu zituelarik.\n1868an Meiji berrezarkuntza hastear zela Osaka eta Kobeko kaiak berriz ireki zitzaizkien atzerritarrei eta 1871ean Koberen hiru zatiek bat egin eta 1889an gaur egungo hiria eratu zen. Kobe izena eman zitzaion hiriari, Ikuta santutegia sortu zuten \"kanbe\" (\u795e\u6238) hiritarren izenaren aldaera da.\nBigarren Mundu Gerran bonbakatua izan zen 1942an eta ondoren 1945ean, estatubatuarrek ia 9.000 pertsona hil zituzten eta hiriko % 21 suntsitu. Gerraren ondoren itsasontzi estatubatuarrentzako ohiko kaia izan zen baina 1975ean Kobeko udalak arma nuklearrak zituzten itsasuntziak portuan sartzeko debekua ezarri zuen, \"Kobe Formula\" izenaz ezagutzen dena.\n1995eko urtarrilaren 17an, Richter eskalan 7'2 magnitudea zuen lurrikara gertatu zen eta 7.000 pertsona hiltzeaz gain 242.443 biztanle etxerik gabe gelditu ziren. Ordurarte Kobeko kaia Japoniako lanpetuena izan zen eta Asiako garrantzitsuenetakoa.\nGeografia.\nKobe hiria luzea eta estua da, mendien eta kostaldearen artean kokaturik baitago. Eraikitzeko leku gehiagoren bila, itsasaldera jo du eta bi uharte artifizial eraiki ditu, Port Island (aireportua, biltzar aretoak eta hotelak dituena) eta Rokk\u014d uhartea.\nAuzo aipagarrienak Kaialdea, Sannomiya eta Motomachi dira, bai eta Chinatown ere. Koberen ikuspegi onena Rokk\u014d mendilerroan dago, 931 metrotako garaieran. Basoz estalia dago eta urtesasoiaren arabera kolorea aldatzen zaiolako da ezaguna.\nAuzoak.\nKobek bederatzi auzo (\"ku\") ditu:\nDemografia.\nKobek 1.545.410 biztanle zituen 2011n: 14 urtetik beherakoak % 13 dira eta % 20, 65 urtetik gorakoak. Erregistraturiko atzerritarrak 44.000 dira, gehienak korearrak (22.237), txinatarrak (12.516), vietnamdarrak (1.301) eta estatubatuarrak (1.280).\nEkonomia.\nDudarik gabe, Kobeko kaia hiriaren erdigune ekonomikoa da. Edukiontzi itsasportu nagusia da eskualdean eta Osakako kaia bera ere gainditzen du. Japoniako laugarrena da.\n2004an, Koberen BPG 6'3 trilioi yenekoa zen, prefetura osoaren herena eta Kansai eskualde guztiaren % 8. Langileen % 78 hirugarren sektorean ari da lanean, % 21 bigarren sektorean, eta % 1 baino ez lehenengoan.\nJaponiako konpainia nagusiek egoitza dute Koben eta atzerriko 100 kopainiak Japoniako egoitza bertan dute, batzuen kasuan Asia urruneko egoitza nagusia ere bai.\nHainbat ikerketa zentru ere badaude: besteak beste, RIKEN biologia eta medikuntzarako teknologien garapenerako ikerketa zentrua.\nKultura.\nKobe bere haragiagatik ezaguna da (\u795e\u6238\u30d3\u30fc\u30d5 K\u014dbe b\u012bfu). Delicatessen kontsideratzen da eta oso garestia da. Bestalde, Japoniako hiri mendebaldetarrena dela esaten da: esaera batek dioenez, \"Ezin bazara Parisera joan, zoaz Kobera\". Mendebaldeko modaren zentrua da eta bi urtetik behin, \"Kobe Fashion Astea\" antolatzen da. Urrian jazz jaialdia izaten da.\nAzkenik, Japoniako lehenengo meskita ere bertan eraiki zen, 1935ean.\nKirolak.\nJaponiako golf zelairik zaharrena Koben dago, 1903an eraikia. 1870koa da Kobeko Arraun eta Atletismo Elkartea.\nBaseball talde bat, bi futbol talde eta errugbi taldea ere baditu.\n1991n, Asiako Saskibaloi txapelketa antolatu zen.\nHerri eta hiri senidetuak.\nKobe ondorengo herri eta hiriekin senidetuta dago:\nItsasportu senidetuak"}
{"id": "50333", "revid": "512", "url": "https://eu.wikipedia.org/wiki?curid=50333", "title": "Yamaguchi", "text": " Yamaguchi prefekturako hiriburua da, Japoniako prefektura-hiribururik txikiena. Izan ere, 2014ko erroldaren arabera 195.196 biztanle zituen. Prefeturako hiriburua izan arren, hiri handiena Shimonoseki da. Ehungintza da ekonomia jarduera zabalduena. Oso tenplu ederrak ditu, antzinako herri feudalaren garaikoak. Ur beroko iturriak ditu gertu.\nHistoria.\nXIV. mendean fundatu zuen \u014cuchi familiak eta Kyoto bezala gainontzeko hirientzako eredu izateko asmoarekin diseinatu zen. 1550ean, Frantzisko Xabierkoa bertan izan zen kristautasuna predikatzen bi hilabetez eta herri aberats eta sofistikatua zela esan zuen. Hori dela eta, 1980. urtean Yamaguchi Iru\u00f1earekin senidetu zen.\nYamaguchi hiri modernoa 1889ko apirilaren 1ean eratu zen, Yamaguchirekin inguruko 40 herri elkartu zirenean. XX. mendean zehar, herri gehiago bereganatu ditu, azkena 2010ean."}
{"id": "50334", "revid": "1150", "url": "https://eu.wikipedia.org/wiki?curid=50334", "title": "K\u014dbe", "text": ""}
{"id": "50335", "revid": "512", "url": "https://eu.wikipedia.org/wiki?curid=50335", "title": "Nagano", "text": ", Japoniako Nagano prefekturako hiriburua da. 2014ko erroldaren arabera 378.768 biztanle ditu.\nGeografia.\nNagano hiria prefeturaren iparraldean kokaturik dago\nHistoria.\nXVI mendean Kawanakajima lautadan (gaur egungo hiriaren hegoaldean) bost borroka izan ziren Kai probintziako Takeda Shingen eta Echigo probintziako Uesugi Kenshin daymioen artean. Bien helburua Shinano probintzia eskuratzea izan zen.\nProbintzia horretako Minuchi (\u6c34\u5185\u90e1), Takai (\u9ad8\u4e95), Sarashina (\u66f4\u7d1a\u90e1) eta Hanishina (\u57f4\u79d1\u90e1) barrutietako lurretan kokatzen da Nagano, 642an gaur egungo Iida hiritik ekarritako Zenk\u014d-ji tenplu budistaren inguruan. XVI mendetik aurrera Sanada leinua izan zen lurraldearen jabe eta Matsushiro gaztelua ere eraiki zuen. Gaur egun aztarnarik gutxi batzuk gelditzen dira, samuraien egoitza batzuk, tenploren bat eta feudal garaiko lorategiak.\nMeiji berrezarkuntzaren ondoren 1897an Naganok hiri estatusa lortu zuen eta 1966an zabalkunde handia izan zuen, 8 herri bat egin baitzuten.\nHistorian zehar hainbat desastre ekologiko gertatu izan dira hirian, aipagarriak dira 1847ko lurrikara, 10.000 pertsona hil zituena, eta 1959ko Chikuma ibaiaren uholdea, 71 hildako baina 20.000 etxe suntsitu zituena.\n1998an Naganoko Neguko Olinpiar Jokoak hartu zituen."}
{"id": "50336", "revid": "201", "url": "https://eu.wikipedia.org/wiki?curid=50336", "title": "Txakoli", "text": ""}
{"id": "50337", "revid": "1659", "url": "https://eu.wikipedia.org/wiki?curid=50337", "title": "Sapporo", "text": ", Hokkaidoko hiriburua da. Populazioaren arabera, Japoniako bosgarren hiri handiena da, eta azaleraren arabera, hirugarrena. 2014ko erroldaren arabera 1.919.684 biztanle ditu.\nHiria ezaguna da 1972ko Neguko Olinpiar Jokoak hor egin zirelako. Urtero, Elur Jaialdia ospatzen da, mundu osotik 2 milioi turista erakartzen dituena.\nGeografia.\nSapporo Hokkaido uhartean kokaturik dago, Ishikari lautadako hego-mendebaldean, Toyohira ibaiaren eremu alubialean hain zuzen ere. Hiriaren mendebaldean eta hegoaldean mendi ugari daude eta hauetatik jeisten dira Ishikari ibaiaren ibaiadarrak.\nHirian hainbat parke daude, aipagarrienak Moerenuma eta Odori dira.\nHistoria.\nMendeetan zehar ainuak bizi izan ziren Ishikari lautadan. 1866an, Edo Aroaren amaieran, ubide bat eraiki zen eta japoniar kolonoen asentamentua eraiki zen honen ertzean. Ainuerazko izena eman zioten asentamenduari, \"sat poro pet\" (\u30b5\u30c3\u30fb\u30dd\u30ed\u30fb\u30da\u30c3), \"ibai lehor handia\" esan nahi du. Fundazio urtea ordea 1868a da, Meiji gobernuak asentamendua onartu eta Hokkaido uhartearen hiriburutza bertan ezarri zuenean. Aurreko hiriburua uhartearen hegoaldean dagoen Hakodate kai-hiria zen, baina uharte osoa kontrolatzeko Sapporo egokiagoa zela iritzi zion gobernuak.\n1870-71 artean Estatu Batuetako gobernuari laguntza eskatu zioten lautada egokitu eta hiria planifikatzeko. Horace Capron nekazaritza idazkariak oin kuadrikulatua diseinatu zuen angelu zuzeneko blokeak eraikitzeko eta Odori parkearen inguruan eraikitzen hasi zen Sapporo.\nHonshu uhartetik zetozen inmigranteek hiria azkar handitu zuten urte gutxitan. 1876an Edwin Dun abeltzain amerikarrak ardi eta behi haztegiak ezarri zituen hiriaren inguruko lurretan eta William S. Clark-ek nekazaritza eskola sortu zuen. 1880an Hokkaidoko lehen trenbidea inauguratu zen Sapporo eta Otaru artean.\nBigarren Mundu Gerran 1945eko azken egunetan jasan zituen bonbaketak. 190 hildako izan ziren eta ia 7.000 zauritu, baina 78.000 pertsona etxerik gabe gelditu ziren. Gerraren ondoren kaltetutakoa berreraiki egin zen eta 1950ean Elurraren Jaialdia abiatzearekin batera hiriak bultzada nabarmena izan zuen. 1972ko Neguko Olinpiar Jokoak bertan ospatu izanak mundu mailako izena eman zion.\n2002ko Munduko Futbol Txapelketako egoitza bat izan zen eta hiru partida jokatu ziren bertan:\nEkonomia.\nSapporon hirugarren sektorea da nagusi, teknologia industria bereziki. Turismoa ere ugaria da, batez ere neguko kirolak egitera datozenen artean.\nBanaketa administratiboa.\n10 barrutik osatzen dute Sapporo hiria. \"Ch\u016b\u014d-ku\" da erdigune administratiboa.\nKirolak.\nHokkaido Nippon-Ham Fighters beisbol taldeak bertan du egoitza. Birritan izan da Japoniako txapelduna eta 6 aldiz irabazi du Ozeano Bareko liga."}
{"id": "50338", "revid": "336", "url": "https://eu.wikipedia.org/wiki?curid=50338", "title": "Helena Santesteban", "text": "Helena Santesteban Gelbentzu (Zubiri, 1947ko azaroaren 14a) EAko politikaria da.\nIdazkari lan egin zuen Iru\u00f1ean, baita familiako okindegian Beran ere. Berara ezkonduta, Berako lehendabiziko emakumezko zinegotzia izan zen 1979an. Berako lehen emakumezko alkatea ere izan zen 2003an. Nafarroako Parlamentuan 2003-2007ko legegintzaldian aritu da."}
{"id": "50339", "revid": "336", "url": "https://eu.wikipedia.org/wiki?curid=50339", "title": "Pedro Tabar", "text": "Pedro Jose Tabar Oneca (Zarrakaztelu, 1945eko urriaren 31) UPNko politikaria da.\nNafarroako Kutxan lan egin zuen. Caparrosora ezkonduta, politikan herriko udalean hasi zen. 1991a zerrenda independiente baten buruan aurkeztu zen, baina ez zuen alkatetza erdietsi. Bi urte geroago UPNn sartu zen, eta hurrengo hauteskundeetan (1995) alkate aukeratu zuten. 1999 eta 2003 bitartean Nafarroako Udalerri eta Kontzejuen Federazioko presidentea ere izan zen. 2003-2007 legegintzaldian parlamentaria ere izan zen."}
{"id": "50340", "revid": "336", "url": "https://eu.wikipedia.org/wiki?curid=50340", "title": "F\u00e9lix Taberna", "text": "F\u00e9lix Taberna Monz\u00f3n (Martzilla, 1961eko abenduaren 18a) IUN-NEBko politikaria da.\nMadrilgo Complutense Unibertsitatean Soziologia eta Zientzia Politikoetan lizentziatuta, NUPen, UNEDen eta beste toki batzuetan klaseak eman zituen. Alabaina, 1991n parlamentari bihurtu zenetik ez dihardu horretan. CCOO sindikatuko kidea ere bada.\nNafarroako Ezker Batuko zuzendaritzan 1989 eta 2005 bitartean aritu zen. Alderdiko Ordezkari Orokorra 1992tik 2004 arte izan zen, Ion Errok ordezkatuta. Nafarroako Parlamentuan 4 legegintzalditan egon da (1991-2007). 2004an, Espainiako Ezker Batuatik deitu zioten Komisio Federalean jarduteko, eta Instituzio Politika nahiz Estatu Ereduko koordinatzailea izendatu zuten."}
{"id": "50341", "revid": "536", "url": "https://eu.wikipedia.org/wiki?curid=50341", "title": "Panamako historia", "text": "Panamako historia lehenengo gizakien etorrerarekin, duela 12.000 urte hasi zen, nahiz eta estatu moderno gisa independentzia 1903ko azaroaren 3an lortu.\nKolon aurreko ondarea oso aberatsa da. Erdialdeko Panaman, zeramika landu zuen Monagrillo kultura dago (K.a. 2500-1700), Amerika osoan teknika hori garatu zuen lehenetariko bat. Bilakaeran, Cocl\u00e9 estiloko ontziteria polikromatua garatu zuten. Cont\u00e9 aztarnategiko ehorzketa ikusgarriak Panamako ondare arkeologiko nagusiaren artean koka daitezke.\nEspainiarrak 1501ean Panamara iritsi zirenean amerindiar leinu batzuk bizi ziren lurraldean, 1.000.000 bat amerindiar guztira, baina urte gutxiren buruan, eritasunak eta hilketak zirela medio, asko urritu ziren. Hurrengo urteetan espainiar itsasgizonek Panamako lurraldea esploratu eta hiriak sortu zituzten. 1513an Vasco N\u00fa\u00f1ez de Balboak istmoa alderik alde igaro eta Ozeano Bareraino iritsi zen. Pedro Arias D\u00e1vilak Panama hiria sortu zuen 1519an.\nPanama hiria oso bizkor hazi zen Karibeko itsasaldeko Nombre de Dios herriarekin lotzen zuen bideari esker, merkataritzako gune nagusietakoa bihurtu baitzen. Filipinetako eta Peruko itsasontziak iristen ziren Panamara eta, ondoren, zama abereek Nombre de Dios eta Portobelo portuetaraino garraiatzen zituzten. Espainiatik iristen ziren gaiak alderantzizko bidea egiten zuten. Merkataritza eta ondasunen joan-etorriak erakarrita piratek Nombre de Dios (1572 eta 1591) eta Panama (1671) hiriak sakailatu eta suntsitu zituzten. 1821ean Panama Espainiaren administraziopetik banandu eta, Venezuela, Kolonbia eta Ekuadorrekin batera, Sim\u00f3n Bol\u00edvaren Kolonbia Handiaren barruan geratzea onartu zuen.\n1846an Kolonbiako eta Estatu Batuetako gobernuen arteko hitzarmen batez bi ozeanoak lotzen zituen burdinbidea eraiki zen zazpi urteren buruan. 1848an Kalifornian urrea aurkitu zenean istmoa are garrantzitsuago bihurtu zen Estatu Batuentzat, funtsezko iraganbidea baitzen mendebaleko eta ekialdeko kostaldeen artean. Burdinbidea Kolonbiaren diru iturri nagusietako bat zen, eta gobernua ubidea egiteko negoziazioetan sartu zen. 1880an Ferdinand de Lesseps frantsesak hartu zuen ubidea egiteko ardura baina, zailtasunak izan zituzten eta Frantziako konpainiak bertan behera utzi zituen lanak 1889an. Frantsesen porrotak bidea zabalik utzi zien Estatu Batuei, baina Kolonbiako gobernuarekin hitzarmen batera iritsi ondoren, Kolonbiako senatuak ez zuen hura berretsi. Erabaki horren kariaz Panama Kolonbiatik banatu zen 1903ko azaroan. Estatu Batuek berehala onartu zuten Panamaren burujabetasuna eta gudarostea bidali zuten Kolonbiatik Panamako matxinada zapuztera zihoazen osteei aurre egiteko. Handik egun gutxitara Estatu Batuek eta Panamako behin-behineko gobernuak Hau-Bunau Varillako Hitzarmena izenpetu zuten; hitzarmen horren arabera Estatu Batuek bere gain hartzen zuten, betiko, ubidearen erabilera eta ardura. 1904an hasi ziren berriro ubidea egiteko lanak eta 1914ko abuztuaren 15ean zabaldu zen bidea. Panamako 1904ko konstituzioak Estatu Batuetako gudarostearen esku hartzea onartzen zuen. Hala, Estatu Batuek, politika egoera nahasiaren aitzakian, beharrezkotzat jo dutenetan sartu dira Panaman.\nXX. mendean zehar Panamako gobernuak ubideari buruzko hitzarmena aldatzen saiatu ziren. 1968an Panamako guardia nazionaleko Omar Torrijos komandanteak indarrez hartu zuen aginpidea. 1977an Torrijosek eta Carterrek Estatu Batuetako lehendakariak Estatu Batuen ubidearen gaineko aginpidea 1999an amaitzea hitzartu zuten,Torrijos-Carter hitzarmena sinatuz. Torrijos hegazkin istripu batean hil zen 1984an. Torrijosek estatu kolpea jo zuenez gero, Panamako aginpidea guardia nazionaleko buruzagien eraginpean izan da. 1988an Estatu Batuek Manuel Antonio Noriega jenerala droga trafikatzailetzat salatu zuten. Noriegak Delville Panamako lehendakaria kargutik kenarazi zuen. Urte horretan bertan Estatu Batuek Panamako gobernuak haien banketxeetan zituen kontuak itxi zituzten eta uko egin zion ubidea erabiltzeagatik ordaintzea zegokion errenta ordaintzeari.\n1989ko hauteskundeetan Guillermo Endara atera zen garaile baina Noriegak hartu zuen aginpidea. Handik hilabete batzuetara Estatu Batuetako gudarostea Panaman sartu, Noriega atxilotu zuen eta Floridako base militar batera eraman. Inbasioak krisi ekonomiko larria eragin zuen. 1990. urtean Endarak hartu zuen lehendakaritza. 1992an Endara lehendakariaren gobernuak erreferendum bidez konstituzio politikoa berritzea onartu zuen. Konstituzio berriaren bitartez, gudarostea desegin eta 1994an hauteskunde garbiak egiteko prozesua abian jarri zen. Oposizioko kide Ernesto P\u00e9rez Balladaresek irabazi zituen hauteskunde haiek. 1999an, berriz, Arnulfo Arias lehendakari ohiaren alargunak Mireya Moscosok irabazi zituen hauteskundeak; bera izan zen Panamako gobernua zuzendu zuen lehenengo emakumea. Urte horretan bertan, Torrijos-Carter hitzarmenek ziotenari jarraituz, Panamako Errepublikak hartu zuen bere gain Panamako ubidearen erabateko kontrola. 2004an Mart\u00edn Torrijos Espinok irabazi zituen hauteskundeak."}
{"id": "50342", "revid": "46380", "url": "https://eu.wikipedia.org/wiki?curid=50342", "title": "Manuel Antonio Noriega", "text": "Manuel Antonio Noriega Moreno (Panama Hiria, 1934ko otsailaren 11 - Panama Hiria, 2017ko maiatzaren 29a) panamar jenerala eta politikaria izan zen. Herrialdeko diktadore militarra izan zen 1983tik 1989 arte, nahiz eta presidente titulua inoiz ez zuen hartu.\nBizitza.\nMilitar ikasketak egin zituen Perun. 1968an, Omar Torrijos jeneralaren kolpe militarra lagundu zuen, eta urtebete geroago, Guarda Nazionalaren Zerbitzu Sekretuen buru izendatu zuten. Agintaritzatik arma eta droga trafikoari bidea erraztu zion, eta Panamako botere guztiak kontrolatzera iritsi zen erakunde demokratikoei muzin eginez. Hasiera batean AEBetako aliatu hurbila zen; izan ere, CIArentzat lan egin zuen 1950eko hamarkadaren amaieratik 1986 arte. 1980ko hamarkadaren amaieran, ordea, Noriegaren eta AEBen arteko hartu-emanak oso zailak ziren. 1989an, Estatu Batuetako armadak Panama inbaditu eta Noriega atxilotu zuen. Floridan epaitu zuten 1992an, droga trafikoa, diru zuritzea, Hugo Spadaforaren heriotzean parte hartzea eta beste delitu batzuk egiteaz akusatuta. Berrogei urteko kartzela zigorra ezarri zioten."}
{"id": "50343", "revid": "69297", "url": "https://eu.wikipedia.org/wiki?curid=50343", "title": "Mikel Gazta\u00f1aga", "text": "Mikel Gazta\u00f1aga Etxeberria (Itsasondo, Gipuzkoa, 1979ko abenduaren 30a - ), euskal txirrindulari ohia da, 2004tik 2009ra profesionala izan dena.\nPalmaresa.\n2002\n2003\n2005\n2006\n2007\n2008\n2009"}
{"id": "50344", "revid": "69297", "url": "https://eu.wikipedia.org/wiki?curid=50344", "title": "Marino Lejarreta", "text": "Marino Lejarreta Arrizabalaga (Berriz, Bizkaia, 1957ko maiatzaren 14a) euskal txirrindulari profesional ohia da. 1979tik 1992 arte izan zen profesionala, eta guztira 52 garaipen lortu zituen.\nIsmael (1953) anaia eta I\u00f1aki (1983-2012) iloba ere, txirrindulari profesionalak izan ziren.\nKirol ibilbidea.\nKirolean, klase handiko txirrindularia zen, iraupen handikoa, hasieran eskalatzailea, baina Italiako egonalditik aurrera, erlojupekoetan ere ederki moldatzen zena, bere armarik hoberenetako bat izateraino. Zazpi taldetan aritu zen: Novostil-Helios, Teka, Alfa Lum, Alpilatte-Olmo, Seat-Orbea, Caja Rural-Orbea eta Once. Once taldearen zutabe nagusitzat har daiteke, taldeko lehen liderra izan baitzen. Bere ibilbidearen zati handi bat Itzuli handietan lehiatzen eman zuen, gehienetan emaitza onak lortuz eta hiruretan etapak irabaziz. Bere kirol ibilbidearen hasieran, batez ere Espainiako Vueltan lehiatu zen, 1982ko Espainiako Itzulia irabazi zuelarik. Italiako Giroa izan zen bere probarik kuttunena, non beti emaitza onak lortu zituen (zazpi aldiz hartu zuen parte eta guztietan amaitu zen lehenengo hamar sailkatuen artean). Bere karreraren amaieran, Frantziako Tourrean ere parte hartzen hasi zen, zenbait alditan, hiru Itzuli handiak amaituz.\nEspainiako Vuelta, 1982an irabazi zuen, \u00c1ngel Arroyo dopinagatik deskalifikatu izanagatik. Bigarrena amaituz 1983an eta hirugarren 1991an, non bere taldekideak Melchor Maurik irabazi zuen. Horretaz gain, 5. sailkatu zen 1980an eta 1986ko edizioan ere. Denera, bost etapa garaipen lortu zituen.\nItaliako Giroan bi etapa garaipen lortu zituen eta podiumera igotzeko oso gertu egon bazen ere, ezin izan zuen lortu. 1984koan eta 1987koan 4. izan zen, 1985ean eta 1987an 5. amaitzu zen, 1983ko edizioan 6. sailkatu zen, 1990ean 7. eta 1989an 10. izan zen.\nFrantziako Tourrean etapa garaipen bakarra lortu zuen, baina 5. izan zen 1989an, 10. 1987an, 16. 1988an eta 18.1986an.\nDonostiako Klasika hirutan eskuratu zuen, eta 1982an Munduko Txirrindularitza Txapelketa irabaztetik gertu egon zen, azken kilometroetan ihes egin lortu baitzuen, baina azken txanpan neutralizatua izan zen eta soilik bosgarrena izatea lortu zuen.\n1992ko apirilean, Udaberriko Klasikan parte hartzen ari zelarik, sekulako erorikoa izan zuen, lehiatik sei hilabetez urruntzera behartu ziona. Urte bereko urrian Errioxako Itzulian lehiara itzuli zen arren, Lejarretak denboraldi horren amaieran txirrindularitza profesionala utzi zuen."}
{"id": "50345", "revid": "69297", "url": "https://eu.wikipedia.org/wiki?curid=50345", "title": "Urkiola Igoera", "text": "Urkiola Igoera egun bakarreko txirrindularitza-lasterketa izan zen, Durangon egiten zena Urkiolara igotzeko. 1931ko lasterketa Bilboko Txirrindulari Elkarteak antolatu zuen lehen aldiz, eta 1936tik aurrera Durangoko Txirrindulari Elkarteak. Lehen ekitaldietan portua bakarrik igotzen zen, baina gero, lasterketa luze batean bihurtu zen. Helmuga, Urkiolako portuan izaten zen, baina 1964. urtetik aurrera Santutegiko errepidean izan zen. Hala ere, eta igoeraren errekorra kontuan izateko, denbora portuan bertan gelditzen zen. Urte batzuetan, 2 sailkapen nagusi izan ziren; profesional eta amateurren maila. 1970. urtean, lasterketa amateurra egin zen bakarrik elurtearen ondorioz. Munduko txirrindulari on asko lehiatu dira hemen, Claudio Chiapuchi, Tony Rominger, Gilbert Simoni, Danilo Di Luca, Marino Lejarreta, Iban Mayo eta beste asko bezala."}
{"id": "50347", "revid": "69297", "url": "https://eu.wikipedia.org/wiki?curid=50347", "title": "Arrateko Igoera", "text": "Arrateko Igoera 1941an sortutako txirrindularitza lasterketa zen. Eibarko Bizikletak Euskal Herriko Itzuliarekin bat egin zuenean, Arrateko Igoerak 1987an egun bateko lasterketa independentea izateari utzi zion. 1991an Euskal Bizikleta izena hartu zuen."}
{"id": "50348", "revid": "69297", "url": "https://eu.wikipedia.org/wiki?curid=50348", "title": "Alexander Vinokurov", "text": "Alexander Nikolaevitx Vinokurov (Petropavlovsk, Kazakhstan, 1973ko irailaren 16a-). 1998an debutatu zuen profesional mailan Casino taldearekin. 2000an urten Deutsche Telecom talde alemaniarrarekin fitxatu zuen eta 2006tik Liberty Seguros W\u00fcrt taldean. Talde honek dopajetik izena aldatzen du eta lehenengo W\u00fcrth taldea eta gero Astan\u00e1 izenarekin lasterketetan parte hartzen du.\n2007ko uztailaren 21ean, Frantziako Tourreko Albi-Albi erlojupeko analisis batean positibo eman zuen odol-sartzeagatik. Berria 3 egun geroago jakin zen eta Astana talde osoak lasterketa uztea erabaki zuen."}
{"id": "50350", "revid": "499", "url": "https://eu.wikipedia.org/wiki?curid=50350", "title": "Hugo Ch\u00e1vez Fr\u00edas", "text": ""}
{"id": "50351", "revid": "1310", "url": "https://eu.wikipedia.org/wiki?curid=50351", "title": "Beto\u00f1o", "text": ""}
{"id": "50352", "revid": "512", "url": "https://eu.wikipedia.org/wiki?curid=50352", "title": "Nadezhda Mandelstam", "text": "Nadezhda Yakovlevna Mandelstam, errusieraz \u041d\u0430\u0434\u0435\u0436\u0434\u0430 \u042f\u043a\u043e\u0432\u043b\u0435\u0432\u043d\u0430 \u041c\u0430\u043d\u0434\u0435\u043b\u044c\u0448\u0442\u0430\u043c (1899ko urriaren 30agreg./urriaren 18ajul. \u2014 1980ko abenduaren 29), idazle errusiarra eta Osip Mandelstam poetaren emaztea zen.\nSaratoven jaio zen klase ertaineko familia judu batean eta Kieven eman zuen haurtzaroa. Gymnasiumean ikasi ondoren artea ikasi zuen.\n1921an Osip Mandelstamekin ezkondu ondoren, Ukraina, Petrogrado, Mosku eta Georgian bizi izan ziren. 1934an Osip atxilotu zuten \"Stalin Epigram\"arengatik eta Cherdyn, Perm eta gerora Voronezhen erbesteratu egin zen Nadezhdarekin.\n1938an Osip Mandelstam bigarren aldiz atxilotu zuten eta Vladivostoktik gertu zegoen \"Vtoraya Rechka\" izeneko kontzentrazio-esparruan hil zen. Horrek, Nadezhda lekualdatzen bizitzera eraman zuen, bera ere atxilotua izan zitekeelakoan. Gutxienez behin ihes egitea lortu zuen, NKVD bere bila joan baitzen Kalininera, baina Nadezhdak aurreko egunean alde egin zuen.\nStalinen heriotza ondoren, Nadezhdak tesia bukatu zuen 1956an eta Moskura itzultzeko baimena izan zuen 1958an.\n\"Itxaropena Itxaropenaren kontra\" eta \"Itxaropen Abandonatua\" izeneko memorietan, bere bizitzaren analisi epikoa egin eta 1920ko hamarkada eta geroko Sobiet Batasuneko morala eta kultura kritikatzen du. Bere memorien izenak hitz-jokoak dira, \"Nadezhda\"k 'itxaropena' esan nahi du eta.\n1979an bere artxiboen dohaintza egin zion Princeton Unibertsitateari. Nadezhda Mandelstam 1980an hil zen Moskun 81 urte zituela."}
{"id": "50353", "revid": "1545", "url": "https://eu.wikipedia.org/wiki?curid=50353", "title": "Black Velvet (koktela)", "text": "Black Velvet (), Bismarck eta Velvet Hammer bezala ere ezaguna, stout motatako garagardoa eta ardo apardunarekin (normalean Xanpaina) egiten den koktela da. Xanpainaren ordez sagardoa edota madariardoa erabiltzen bada, Poor Man's Black Velvet deritzo."}
{"id": "50354", "revid": "336", "url": "https://eu.wikipedia.org/wiki?curid=50354", "title": "Mar\u00eda Jos\u00e9 Vidorreta", "text": "Mar\u00eda Jos\u00e9 Vidorreta Alfaro (Cabret\u00f3n, Cervera del R\u00edo Alhama, Errioxa, 1953ko urriaren 8a) UPNko politikaria da.\nAzkoienera ezkonduta, Azkoienen UPNko zinegotzia 1995etik 2003 arte izan zen. 2003an, Nafarroako Parlamentuan sartu zen."}
{"id": "50355", "revid": "6327", "url": "https://eu.wikipedia.org/wiki?curid=50355", "title": "Wallon", "text": ""}
{"id": "50356", "revid": "1150", "url": "https://eu.wikipedia.org/wiki?curid=50356", "title": "Frantziako II. Inperio", "text": ""}
{"id": "50357", "revid": "1150", "url": "https://eu.wikipedia.org/wiki?curid=50357", "title": "Frantziako Napoleon III.a", "text": ""}
{"id": "50369", "revid": "105290", "url": "https://eu.wikipedia.org/wiki?curid=50369", "title": "Frankoak", "text": "Frankoak edo herri frankoak () mendebaldeko germaniar tribuen konfederazio aldakorra izan zen, III. mendean Rhin ibaiaren ekialdean kokaturik zegoena eta V. mendean Erromako Inperioko Galia osora zabaldu zena. Beren hizkuntza antzinako behe-frankoniera (nederlanderaren arbasoa) zen.\nFrankoen ondorengoak dira latin hizkuntza onartu zuten iparraldeko frantsesak eta Valoniarrak, eta hizkuntza germaniarrari eutsi zioten frankoniarrak (gaur egungo Alemaniaren mendebalean) eta nederlandarrak (flandriarrak eta herbeheretarrak).\n \nLehenbiziko berriak.\nAntzinako iturrietan, \"ampsivarii\", \"batavi\", \"bructeri\", \"chamavi\", \"chatti\", \"chattuarii\", \"cherusci\", \"sicambri\", saliarrak, \"tencteri\" eta \"usipetes\" tribuak aipatzen dira. Herri hauek Rhin beherearen iparraldeko ertzean bizi ziren (gaur egungo Belgikako iparralde eta Herbehereetako hegoaldean). Latinez \"Francia\" deitzen zitzaion eskualde horri. Hiru tribu nagusi bereizten ziren III. mendean: saliarrak, erripuariarrak eta txateak edo hessiarrak, eta independenteak ziren hirurak nahiz eta hizkuntzaz, ohituraz eta gizarte egituraz berdinak izan. Azkenean, saliarrak beste tribuen gainetik nabarmendu ziren.\nAntzinako Erromako mugen gainean egundoko presioa egin zuten, baina Erromako armadan ere paper garrantzitsua jokatu zuten. Arbogastoren garaian armadako postu altuenetan egon ziren. IV. mendearen erdialdean (358. urte aldera) Mosela eta Eskalda ibaien arteko lurraldea (gaur egungo Belgika) inbaditu zuten franko saliarrek. Banaketa horrek ekarri zuen egungo flandriarren eta valoniarren arteko bereizkuntza. V. mendean, bandaloek Galian barrena eginiko erasoez baliatu ziren frankoak (406) eta arian-arian nagusitu ziren iparraldeko Galia osoan. Franko horietako batzuek erromatartu eta inperioaren aliatu gisa jardun zuten. Besteek eutsi zioten germaniar izateari.\nMerovingiarrak (481\u2013751).\nTxilderiko I.a (440-481) Tournai inguruan bizi ziren franko saliarren erregea izan zen. Klovisek, Txilderikoren semeak, herri saliar eta ripuariar guztiak bere menean jarri eta hegoalderantz gidatu zituen oste frankoak. Lehenik, gaur egungo Frantziako iparraldeaz jabetu ziren eta 486an Siagrio jeneral erromatarraren Soissonseko lurraldea konkistatu zuten Ondoren, frankoek alamanen inbasioa galarazi zuten eta bisigodoak Galiako hegoaldetik uxatu zituzten. Vouill\u00e9ko garaipenaren ostean (507), Klovisen nagusitasuna Galia osora hedatu zen, Borgoina, Proventza eta Britainiara izan ezik.\n509an Klovis frankoen lehenbiziko errege (\"rex Francorum\") bilakatu zen. Kristautu ondoren, kristau elizaren ortodoxia defendatu zuen, arrianismoaren bidea hautatu zuten herri germaniar askok ez bezala, eta Elizak lagundurik sendotu zuen frankoen erresuma. Hura izan zen merovingiarren dinastiako lehen erregea.\nKlovisek erresumako lurraldeak bere lau semeen artean banatu zituen. Hala ere, bat egin zuten Borgoina menderatzeko (534). Sigeberto I.a eta Txilperiko I.aren garaitik aurrera, erresuma hiru eskualdetan banaturik egon zen: Austrasia, Neustria eta Borgoina. Horietako bakoitza bere kabuz garatu zen, eta gehienetan beste erresumen gainean kontrola ezartzen saiatzen zen.\nFrankoen lurraldea Klotario II.aren agintepean batu zen berriro, 613an. Parisko Ediktua eman zien nobleei, ustelkeria murriztu nahian eta lurralde erraldoi hori bere mendean egon zedin. Dagoberto I.a, seme eta ondorengoaren erregealdi militarki arrakastatsuaren ostean, autoritateak behera egin zuen. 660. urtean, izenez izan ezik, Frankoen Erresumak Akitania eta Baskonia galdu zituen 769. urte arte. 687rako, esan daiteke jauregiko nagusia, horren aurretik erregearen etxeko ofizial nagusia, benetako erregea zela. Azkenean, 751n, Aita Santuaren eta nobleziaren baiezkoa lortuta, Pepin Laburrak Txilderiko III.a azken merovingiar erregea postutik kendu zuen, eta bere burua izendatu zuen errege. Honela, karolingiarren leinua sortu zen.\nKarolingiarrak (751\u2013843).\nKarolingiarrek Mendebaldekoko eta Erdialdeko Europa aginte baten azpian batzea lortu zuten. Pepin Laburrak, Eztebe II.a aita santuarekin aliantzan, lombardiarrak garaitu zituen. Zilegizko dokumentua zelakoan, Konstantinoren emariak zioen bezala, Ravenako exarkerriko lurraldea Aita Santuen menpera igaro zen, Aita Santuen Estatuak sortuz. 769. urtean, Pepin Laburrak eta bere oinordeko Karlos Handiak Akitania-Baskonia mendean hartu zuten, eta Pirinioetaraino eta haraindi hedatu ahal izan zen erresuma harrezkero.\nPepinen ondorengoa Karlos semea izan zen. 772tik aurrera garaitu arte, saxoien aurka borrokatu zen. Aldi berean (773-774) lombardiarrak erabat garaitu zituen eta Iparraldeko Italia bere menpera ere pasa zen. 796 arte, Hispaniako iparraldean eta egungo Austria aldera Kroaziaraino ere hedatu zuen erresuma (Hala ere, Bretainia bere mendetik at egon zen beti). 800. urteko abenduaren 25ean, Leon III.a aita santuak \"erromatarren enperadore\" izendatu zuen Karlomagno. Honela, Frankoen Inperioa erromatarraren ondorengotzat agertu zen.\nKarlomagnoren ondorengoa Luis semea izan zen. Hau 840an hil ostean, Karolingiar Inperioa hirutan banatu zen erregearen hiru semeen artean, Verdungo Hitzarmenaren bidez (843):\nMersengo Hitzarmenean (870) erresuma horiek banandu egin ziren berriro, batez ere lehenengoa. Karlos Gizenaren agindupean, Karolingiar Inperioa, Borgoina izan ezik, batu zen berriz (884), baina batasun horrek ez zuen luze iraun. Ekialdeko erresuman, aipatutako Germaniako Erromatar Inperio Santua sortu zen 962an. Mendebaldeko erresuman, karolingiar erregeek agintea 987 arte izan zuten, Luis V.aren heriotzaren ondoren Hugues Capet, kapeto leinukoa, Frantziako errege bihurtu baitzen.\nFrankoak eta euskaldunak.\nFrankoen eta euskaldunen arteko harremanak guztiz zailak izan ziren luzaroan. Klovis I.ak Tolosa Okzitania hartu zuen eta Bordeleko hiria ere izan zuen mendeko, baina ez zen Garona ibaiaren hegoaldeko lurretan sartu, ez zen euskaldunen lurretan barneratu. VI. mendean saio ugari egin zuten frankoek Akitania euskaldunean (erromatarren garaiko Novenpopulania) eta, hainbat gudu galdu ondoren, Genial izeneko dukea, ezarri zieten euskaldunei 602. urtean nagusitu ondoren.\nVII. mendean Akitaniako euskaldunek beren arteko buruzagi bat ezarri zuten duke, Otsoa edo Lupus izenekoa, eta dukerri independente bat: Baskoniako dukerria, Tolosa hiriburu zela. Frankoek, bestalde, Loira eta Garona ibaien arteko Akitaniako dukerria sortu zuten (630) euskaldunei aurre egitearren. VIII. mendearen hasieran, dukerri horiek batu egin ziren zenbaitetan, musulmanen inbasioa galarazteko (732, Poitiersko garaipena), baina arabiarrak berriro ere Ebro inguruko lurretan zeudela, berriro eraso zien euskaldunen lurrei Karlomagno errege franko karolingiarrak, eta frankoen aurka altxatu ziren euskaldunak (Orreagako garaipenak, 778 eta 824).\nFrankoen erresumaren eta laguntzaile izan zuen elizaren eraginez guztiz areagotu zen, VI. eta IX. mendeen artean, hizkuntzari eutsi zioten euskaldunen eta euskara galdu zuten gaskoien arteko bereizkuntza."}
{"id": "50373", "revid": "6327", "url": "https://eu.wikipedia.org/wiki?curid=50373", "title": "Karlos Handia", "text": ""}
{"id": "50375", "revid": "336", "url": "https://eu.wikipedia.org/wiki?curid=50375", "title": "Verdungo Hitzarmena", "text": "Verdungo Hitzarmena Luis Errukitsuaren hiru semeek sinatutako ituna izan zen, Karolingiar Inperioaren ondorengotza eskuratzeagatik haien artean izan ziren gerren amaiera ekarri zuena. 843ko abuztuaren 10ean izenpetutako hitzarmen honek inperioaren zatiketa ekarri zuen, izenez batasuna gorde arren: Lotario I.ak enperadore titulua eta Erdialdeko Frantzia eskuratu zituen, Karlos Burusoilak Frantziako parte handi bat eta Hispaniako Marka, eta Luis Germaniarrak Erdialdeko Frantziatik ekialdera zeuden Germaniako lurraldeak.\nKarolingiar Inperioaren gainbeheraren hasieratzat hartua izan arren, frankoen ohiturei eutsi zien. Izan ere, frankoen artean jaraunspena partekatzea ohikoa zen.\nHistoria.\nHil baino lehen, 817an, Luis Errukitsua enperadoreak \"Ordinatio Imperii\" promulgatu zuen; ediktu horren bidez, frankoen usadio zaharra lurraldea semeen artean banatzea bazen ere, Lotario seme zaharrena izendatu zuen inperioaren oinordeko bakar. Berehala liskarrak piztu ziren Luisen semeen artean (Pepin 838an hil zen, aita baino lehen).\nEnperadorearen heriotzaren ondoan (840), Lotariok hiru eskualdeen gaineko nagusigoa aldarrikatu zuen, eta beste bi anaiek, Karlos Burusoilak eta Luis Germaniarrak, haren kontrako gerra hasi zuten. Pepin II.a Akitaniakoak, berriz, Lotario osabarekin bat egin zuen. Fontenayko batailan, 841eko ekainaren 25ean, Luis eta Karlosen indarrek Lotario azpiratu zuten; 842an, beren arteko ituna berretsi zuten, Estrasburgoko Zinaren bitartez. Azkenik, 843ko abuztuan, hiru anaiek Verdungo Hitzarmena sinatu zuten.\nVerdungo Hitzarmenaren bidez, anaia bakoitzak inperioaren zati bana jaso zuen:"}
{"id": "50376", "revid": "371", "url": "https://eu.wikipedia.org/wiki?curid=50376", "title": "Euskal herria", "text": ""}
{"id": "50377", "revid": "336", "url": "https://eu.wikipedia.org/wiki?curid=50377", "title": "Estrasburgoko Zina", "text": "Estrasburgoko Zina (egungo frantsesez \"les serments de Strasbourg\", egungo alemanez \"die Stra\u00dfburger Eide\", latinez: \"Sacramenta Argentariae\") 842an Estrasburgo hirian Luis II.a Germaniarra ekialdeko erresuma frankoen buruak eta Karlos Burusoila mendebaldeko erresuma frankoen buruak Lotario anaiaren kontra egindako aliantzari ematen zaion izena da.\nNitardoren \"Ludoviko Pioren bizitza\" gure iturri nagusiaren arabera, armaden aurrean erregeek zina tokian tokiko hizkuntzetan egin zuten, eta ez latinez. Geroago, armadek zina errepikatu zuten, nork bere hizkuntzan. Bertsio bat galo-erromantzez (antzinako frantsesaren aurrekarian) dago, eta bestea antzinako goi alemanieraz. Latinetik garbi bereizitutako erromantzez idatzitako lehenengo testua da.\nHizkuntzalariek hizkuntzak ikergai dituzten bitartean, historialariek luze gertaera hori erabili dute 842rako jadanik gizarte karolingiarra hizkuntza eta ohitura desberdinak zituzten proto-herrialdeetan bananduta zegoela frogatzeko. Hala ere, azken urteotan, beste teoria bat sortu da: erresuma frankoa ohiturak eta hizkuntzak gorde zituzten beste zonalde txikiagotan zegoen bananduta. Horren alde, Karlos Handiak eta Ludoviko Piok semeak zonalde desberdinetara bidali zituzen semeak, ohitura horietan haz zitezen. Honela, zonalde horretako jendearen babesa errazago lortu ahalko zuten."}
{"id": "50378", "revid": "1150", "url": "https://eu.wikipedia.org/wiki?curid=50378", "title": "Estrasburg", "text": ""}
{"id": "50379", "revid": "1687", "url": "https://eu.wikipedia.org/wiki?curid=50379", "title": "MCD", "text": "MCD musika taldea (\"Me Cag\u00fcen Dios\"en akronimoa) Bilbon sortu zen 1978 urtean. Musika talde hau Britainia Handian emandako punk musikaren eztandaren ostean hasi zen eta Euskal Rock Erradikalaren parte izan zen, Eskorbuto, Zarama, La Polla, Cicatriz, Kortatu, V\u00f3mito, Tijuana in Blue eta beste hainbat talderekin batera.\nBiografia.\nTaldea Bilbon jaio zen 1978an Barrenkaleko tabernetan ibiltzen ziren lagun batzuen eskutik: Niko V\u00e1zquez eta Rockan Corral. Beste talde batzuen instrumentuekin hasi ziren bizitzen ziren Irala auzoko lokalean, Dreams, Crisis, Fase eta Zanahoria El\u00e9ctrica taldeekin batera. Zuzenean lehen aldiz jo zuten Las Vulpess-ekin batera 1981an Tope musika lehiaketan. \n80ko hamarkadaren erdialdean Niko eta Rockan, Virgi eta Bernaren laguntzarekin haien lehen maketa grabatu zuten: Empezamos un 23-F (1985). Hasieran ez zituzten kontzertu asko ematen, baina zenbait istilu izan zituzten, Bilboko inauteritan izandakoa adibidez, non debekatu zieten udaletxeko kontzertuetan jotzea. Joakin sartu zen taldean gitarjoletzat 1986an eta gutxinaka haien soinua aurkitzen joan ziren. Urte horretan, \"Condenados a Luchar (Discos Suicidas, 1986)\" diska partekatuan parte hartu ondoren, Bilboko gaztetxean zuzeneko diska bat grabatu zuten 1987ko urtarrilean: \"Bilboko Gaztetxean (Discos Suicidas, 1987)\".\n1988an, Jimmi sartzen da bateriaren atzean Bernarren ordez, \"Gazte Hilak\" taldean jotzen zuena urtera hortara arte. Urte honetan bertan \"J\u00f3dete (Basati Diskak, 1988)\" diska kaleratu zuten, estatu mailan punk-rock talde hoberenen artean kokatzea ahalbidetu ziena. Gutxira Nikok taldea utzi zuen Londresera joateko eta Neil sartu zen baxua jotzen haren lekuan. Taldearen unerik gorena \"De Ning\u00fan Sitio a Ninguna Parte (Oihuka, 1991)\" diskarekin iritsi zen. Niko Ingalaterratik bueltatu zen eta taldea bi baxujolekin gelditu zen. 1993ko martxoan hiru egunetan bertsioz osatutako album bat kaleratu zuten, M.C.D. \"Grandes \u00c9xitos... de Otros (Oihuka, 1993)\" izenarekin. Handik gutxira Rockanek taldea utzi zuen.\nDenboraldi batez Nikok abestu zuen baxua jotzen zuen bitartean, abeslari berria aurkitu arte. Momentu hortan Montxo Armendarizek hautatu zituen haren film berriaren \"-Historias del Kronen-\" doinua izateko, baina hedabideek ez zioten kasu handirik egin. 1995ean Asako Pako (GOR Discos, 1995) albuma grabatu zuten eta 1996ean Sueko ahotsean sartu zen urte batean zehar zuzeneko ekitalditan. 1997ko udan, Tonino abeslaritzat izanda, taldeak bi asteko gira bat eman zuen Argentinan zehar. Esperientzia on horren ostean haien bigarren zuzeneko diska izango zena grabatu zuten Bilboko Bilborock aretoan: Inoxidable (Zero Records, 1997). Diska honek harrera ona izan zuen Espainiar estatuan eta Hego Amerikan.\n1998. urtea iritsi zen eta Athletic Club futbol taldeak ehun urte bete zituen MCDk hogei urte egiten zituen parean. Urteurrena ospatzeko, Athletic 100 - MCD 20 (Zero Records, 1998) EPa kaleratu zuten hiru abesti bereziz osatua, gaiaren inguruan dijoaztenak. Athletic futbol taldearen ereserkiaren konposatutako punk-rock bertsioak arrakasta esanguratsua lortu zuen, Athletikaren mendeurrenaren bideo ofizialean agertuz. EP-ak Urrezko Diska lortzera ailegatu zuen eta ereserkiaren bertsioa San Mamesen entzun daiteke gaur egun ere. 1999an Y Punkto (Zero Records, 1999) albuma argitaratu zuten, Neil baxua utziz eta bigarren gitarratzat hasiz. Handik gutxira Joakinek eta Neilek taldea utzi zuten, egiten zuten musikarekin ados ez zeundelako, eta Lino Parabellum taldeko gitarjolea sartu zen Joakin ordezkatuz.\n2000ean taldeak diskografikekin haustea erabaki zuen eta haien diska berria izango zena interneten dohain igotzea. Horrela egin zuten Imbecil.com (2001) lanarekin, guztiz autogestionatua haien lokalean grabatua eta fisikoki Zero Recordsen laguntzarekin banatua prezio merkean. Nahiz eta musikalki maila gutxitu, taldeak 14.000 ale saldu zituen eta diska internetetikan zabaldu milaka beherapenekin. Bi urtetan zehar ezerrez grabatu gabe egon ondoren, Bilboko Konpartsen 25. Urteurrena ospatzeko abesti bat kaleratu zuten: Un Yankee Vino a Bilbao. Taldeak gutxi iraun zuen, 2003an Niko, taldearen azken kide sortzailea taldea utzi eta Motorsex talde berria sortu zuen Joakin, Koldo eta Bernarekin batera. Urte bat geroago, eta Elier taldean sartu ondoren, MaCarraDa (2004) diska kaleratu zuten.\nTaldekideak.\nAhotsa:\nBaxua:\nBateria:\nGitarra:"}
{"id": "50381", "revid": "96586", "url": "https://eu.wikipedia.org/wiki?curid=50381", "title": "Michelle Jenner", "text": "Michelle Jenner Husson (Bartzelona, 1986ko irailaren 14a -) aktore kataluniarra da. Miguel Angel Jenner bikoiztailearen alaba da.\nBiografia.\n1986ko irailaren 14an jaio zen Bartzelonan. \"La Salle de Bonanova\" eskolan ikasi zuen, non antzerki, kantu eta dantza klaseetara joan zen.\nBi urte zituela, bere amak castingetara eraman zuen eta publizitate eta moda publizitate lanak egin zituen.\nSei urterekin bikoizten hasi zen, hasieran ume asko behar zituzten filmetan, baina harrezkero paper garrantzitsuagoak eman zizkioten.\nBatxilergoa bukatzean Bartzelonako Nancy Tu\u00f1on antzezpen eskolara joan zen. Han, bakarrik hiruko lehenengo kurtsoa bukatu ahal izan zuen, Madrila joan behar izan baitzuen \"Los Hombres de Paco\" telesailaren atalak filmatzera."}
{"id": "50382", "revid": "336", "url": "https://eu.wikipedia.org/wiki?curid=50382", "title": "Antillak", "text": "Antillak Karibe itsasoko uhartedi bat da, 3.500 km luze den zirkulu arkua osatzen duena. Kubatik Arubara bitartean dauden uharteak dira, Hego Amerikaren iparraldean, Erdialdeko Amerikaren ipar-ekialdean eta Ipar Amerikaren hego-ekialdean kokatuak. 35 milioi biztanle dituzte, 230.000 km\u00b2 luze-zabaleko eremuan.\nUharteak.\nHonako hauek dira Antillak osatzen dituzten uharteak, azaleraren arabera:\nBanaketa.\nAntillak bi taldetan banatzen dira:\nAntilla Handiak.\nUharte hauek Antilletako lur eremuaren %\u00a090 eta biztanle gehien-gehienak hartzen dituzte. Lau uharte dira:\nAntilla Txikiak.\nJatorri kareharri edo bolkanikoko uharte txikien segida dira, Puerto Ricotik hasi eta Grenadaraino. Hauek dira:"}
{"id": "50383", "revid": "98220", "url": "https://eu.wikipedia.org/wiki?curid=50383", "title": "Kelme", "text": "Kelme Espainiako kirol produktu-sorta enpresa bat da. Bere egoitza nagusia Elxen dago. Diego eta Jos\u00e9 Quilles anaiek 1977an sortu zuten. Bere logotipoa atzapar bat da.\n2002an Valentziako erkidegoak 9 miloi euro mailegu utzi zizkion ez desagertzeko. Bulegoak eta biltegiak ditu munduan zehar.\nKelme txirrindularitza taldea.\nComunidad Valenciana zen Kelmeren txirrindularitza taldea."}
{"id": "50386", "revid": "237", "url": "https://eu.wikipedia.org/wiki?curid=50386", "title": "BBVA Liga", "text": ""}
{"id": "50387", "revid": "58701", "url": "https://eu.wikipedia.org/wiki?curid=50387", "title": "Midnight Murders", "text": "Midnight Murders Durangaldeko rock taldea izan zen.\nIbilbidea.\nTxakurren Putse-ko Unai eta Tximistek zein Turron de Binagre-ko kantari Peikok osatu zuten Paul Ba\u00f1os-rekin (Pol Txiki) batera eta azken honen baserrian etseaitzen hasi ziren. Musikari indar gehiago emateko bigarren gitarra bat sartu zen, Ieio, eta baxuan Koldok Pol ordezkatu zuen. Geroago R. Turutas-ek saxofoi kolaborazioak ere egin ditu.\nTaldearen izenak adierazi bezala letra ilun eta bortitzak jorratzen dituzte eta punk-era jotzen duten doinuak ere somatu daitezke.\nKanpo Loturak.\nWeb ofiziala"}
{"id": "50388", "revid": "105290", "url": "https://eu.wikipedia.org/wiki?curid=50388", "title": "FlexRay", "text": "FlexRay izen bereko kontsortzioak sortutako automoziorako komunikazio protokoloa da.\nEzaugarriak.\nFlexRay teknologia erabili duen lehen autoa BMW-ren X5 izan da 2006. urtean."}
{"id": "50389", "revid": "1377", "url": "https://eu.wikipedia.org/wiki?curid=50389", "title": "Midnight murders", "text": ""}
{"id": "50390", "revid": "6327", "url": "https://eu.wikipedia.org/wiki?curid=50390", "title": "Kobre Aroa", "text": ""}
{"id": "50391", "revid": "105290", "url": "https://eu.wikipedia.org/wiki?curid=50391", "title": "Behe Brontze Aroa", "text": "Behe Brontze Aroa (Europan K.a. 1800-1500) brontze metalurgiaren sorreraren garaia da. Kobrea eta eztainua lanetan hasi arren, bilakaera progresiboa izan zen, eta aurreko materialen erabilpenak jarraitu zuen nagusiki. Kobrearen nazioarteko salerosketa ere garatu zen.\nKronologia.\nHistoriaurreko beste garaietan gertatzen den bezala, aro honetako hasiera tokiaren arabera aldatzen da."}
{"id": "50392", "revid": "512", "url": "https://eu.wikipedia.org/wiki?curid=50392", "title": "Es B\u00f2rdes", "text": "Es B\u00f2rdes Arango udalerria da, hizkuntzaz eta kulturaz Okzitanian eta administrazioz Katalunian eta Lleidako probintzian kokatutakoa. 21,44\u00a0km\u00b2-ko azalera du eta 2009ko urtarrilaren 1eko erroldaren arabera 238 biztanle zituen.\nBanaketa administratiboa.\nLau herritan banaturik dago:"}
{"id": "50393", "revid": "512", "url": "https://eu.wikipedia.org/wiki?curid=50393", "title": "Castellser\u00e0", "text": "Castellser\u00e0 Kataluniako udalerria da, Urgell eskualdean eta Lleidako probintzian kokatuta dagoena. 15,8\u00a0km\u00b2-ko azalera du eta 2009ko urtarrilaren 1eko erroldaren arabera 1.131 biztanle zituen."}
{"id": "50394", "revid": "63274", "url": "https://eu.wikipedia.org/wiki?curid=50394", "title": "Goi Brontze Aroa", "text": "Goi Brontze Aroa edo Azken Brontzea burdinaren erabilpenaren aurreko Brontze Aroko garaia da. Hala ere, tokiaren arabera data desberdinetan gertatu zen garai hori. Afrikan, Harri Arotik Burdin Arora igaro ziren, brontzea erabili gabe. Burdina lantzearen lehendabiziko pausoak II. milurtekoaren amaieran eman ziren Anatolian. Geroago, Antzinako Egipton, Grezian eta Italian. Europa osoan K.a. 900erako.\nMendebaldeko Europan, Goi Brontze Aroaren ezaugarri nagusia Kutxa Zelaien Kulturaren garapena da.\nIkus, gainera.\nHallstatt kultura"}
{"id": "50395", "revid": "105290", "url": "https://eu.wikipedia.org/wiki?curid=50395", "title": "Fuck the 90\u00b4s... Here\u00b4s our Noize", "text": "Fuck the 90\u00b4s... Here\u00b4s our Noize Oxymoron musika taldearen 1. diskoa da, 1995. urtean Helen of OI! diskoetxearen zigilupean biniloan argitaratutakoa. 1996. urtean GMM diskoetxeak CD formatuan kaleratu zuen AEBetan eta Walzwerk diskoetxeak Europan. 1997. urtean Knock Out zigiluak berriz argitaratu zuen portada berdearekin (aurreko argitalpenak kolore urdinekoak izan zirelarik)."}
{"id": "50396", "revid": "536", "url": "https://eu.wikipedia.org/wiki?curid=50396", "title": "Erdi Brontze Aroa", "text": "Erdi Brontze Aroa (Europan, K.a. 1500-1200) Brontze Aroko bigarren garaia da, Erdi Europan Tumuluen kulturaren garapena ezaugarri nagusia duena.\nBritainia Handian, monumentu megalitiko (tartean Stonehenge) ugariko Wessexko kultura garatu zen. Italian Terramare kultura garatu zen. Ipar Europan, Brontze Aroa hasi zen data horien artean."}
{"id": "50397", "revid": "105290", "url": "https://eu.wikipedia.org/wiki?curid=50397", "title": "The Pack is Back", "text": "The Pack is Back Oxymoron musika taldearen 2. diskoa da, 1997. urtean Knock Out diskoetxearen zigilupean argitaratutakoa binilo eta CD formatuetan. Beranduago Cyclone eta GMM (AEBetan) diskoetxeek berrargitaratu egin zuten."}
{"id": "50398", "revid": "63274", "url": "https://eu.wikipedia.org/wiki?curid=50398", "title": "Tumuluen kultura", "text": "Tumuluen kultura Rhin ibaitik Karpatoetaraino eta Alpeetatik Itsaso Baltikoraino K.a. 1600 eta K.a. 1200 bitartean kultura arkeologiko nagusia izan zen, Unetice kultura ordezkatu zuena. Azken Brontze aroko kutxa-zelaien kulturak ordezkatu zuen.\nTumuluen kulturaren ezaugarri nagusia, izenak erakusten duen bezala, ehorzketak (bai banakakoak bai taldekakoak) tumuluen (edo kurganen) azpian egitea da. Tumuluen kultura, batez ere, gerra-gizartea izan zen, eta buruzagi berriekin ekialderantz hedatu zen, Panoniako ordokira (Tisa ibaira arte), eta iparralderantz, Poloniako eta Europako Unetice kultura zuten lurraldeetarantz . kokaleku sakabanatuak egitura gotortuetan zentralizatu ziren.\nTumuluen kultura berez garatu zen, maila handiko immigrazioak eragiten duen anabasarik gabe. Hego-ekialdeko hartu-eman ekonomikoa areagotu zen. Brontzearen erabilpena zabaldu zen, harrizko moldeetan egindako seriezko ekoizpenekin."}
{"id": "50399", "revid": "105290", "url": "https://eu.wikipedia.org/wiki?curid=50399", "title": "Westworld (Oxymoron)", "text": "Westworld Oxymoron musika taldearen 3. diskoa (mini-diskoa) da, 2000. urtean Knock Out diskoetxearen zigilupean argitaratutakoa binilo eta CD formatuetan. Cyclone eta GMM diskoetxeek AEBetan argitaratu zuten."}
{"id": "50400", "revid": "105290", "url": "https://eu.wikipedia.org/wiki?curid=50400", "title": "Best before 2000", "text": "Best before 2000 Oxymoron musika taldearen 4. diskoa da, 2000. urtean Knock Out diskoetxearen zigilupean argitaratutakoa. GMM diskoetxeak AEBetan argitaratu zuen. Diska honek aurretik argitaratutako singleetako abestiak biltzen ditu, eta gainera taldearen lehen bideoklip ofiziala dakar."}
{"id": "50401", "revid": "105290", "url": "https://eu.wikipedia.org/wiki?curid=50401", "title": "Feed the Breed", "text": "Feed the Breed Oxymoron musika taldearen 5. diskoa da, 2001. urtean Knock Out diskoetxearen zigilupean argitaratutakoa binilo eta CD formatuetan. Bestalde, beste diskoetxe batzuek ere argitaratu zuten: Combat Rock-ek Frantzian, Disc Union-ek Japonian eta GMM-k AEBetan."}
{"id": "50402", "revid": "105290", "url": "https://eu.wikipedia.org/wiki?curid=50402", "title": "Noize Overdose", "text": "Noize Overdose Oxymoron eta Bonecrusher musika taldeen erdibako diskoa da, 2006. urtean Knock Out diskoetxearen zigilupean argitaratutakoa binilo eta CD bikoitz formatuetan."}
{"id": "50403", "revid": "375", "url": "https://eu.wikipedia.org/wiki?curid=50403", "title": "M.C.D.", "text": ""}
{"id": "50404", "revid": "42539", "url": "https://eu.wikipedia.org/wiki?curid=50404", "title": "Marea", "text": "Marea hitzak esanahi ezberdinak izan ditzake:"}
{"id": "50405", "revid": "105290", "url": "https://eu.wikipedia.org/wiki?curid=50405", "title": "Nafarroa, hitza dantzan", "text": "Nafarroa, hitza dantzan Nafarroako Bertsozale Elkarteak eta Gor Diskakek 2001ean argitaratutako musika diskoa da. Bertan, 17 bertsolari nafarrek egindako letrei beste horrenbeste musika taldek doinua ematen zizkieten."}
{"id": "50406", "revid": "371", "url": "https://eu.wikipedia.org/wiki?curid=50406", "title": "Nafarroa hitza dantzan", "text": ""}
{"id": "50411", "revid": "336", "url": "https://eu.wikipedia.org/wiki?curid=50411", "title": "Roberto Due\u00f1as", "text": "Roberto Due\u00f1as Hernandez (Fuenlabrada, Madrilgo Erkidegoa, 1975eko azaroaren 1a - ) espainiar saskibaloi jokalari ohia da.\nWinterthur FC Barcelona, Akasvayu Girona, DKV Joventut eta Espainiako selekzioan 12 denboralditan parte hartu duen jokalari ohia. Bere 221 zentimetrorekin Espainiak izan duen jokalari altuena izan da.\nEspainiako 6 ACB liga, 2 Errege kopa, Euroliga bat eta ACBko Superkopa bat dira bere palmaresa. Ahaztu gabe Europako nazioarteko txapelketan zilarrezko domina lortu zuela."}
{"id": "50412", "revid": "474874", "url": "https://eu.wikipedia.org/wiki?curid=50412", "title": "Mary Poppins (filma)", "text": ""}
{"id": "50413", "revid": "336", "url": "https://eu.wikipedia.org/wiki?curid=50413", "title": "P. L. Travers", "text": "Pamela Lyndon Travers, jaiotzez Helen Lyndon Goff (Maryborough, Australia, 1899ko abuztuaren 9a - Londres, Ingalaterra, 1996ko apirilaren 23a) batez ere Mary Poppinsen eleberrien idazlea izateagatik ospetsua da.\nMaryboroughen (Australia) jaio zen 1899ko abuztuaren 9an. Australian jaio arren, bere familia irlandarra zen."}
{"id": "50414", "revid": "9100400", "url": "https://eu.wikipedia.org/wiki?curid=50414", "title": "Mary Poppins", "text": "Mary Poppins 1964ko fantasiazko musikal film bat da, Robert Stevensonek zuzendua eta Walt Disneyek ekoitzia.\nIstorioa izen berdineko Pamela Travers idazlearen liburuetatik dator. Filmaren abestiak Sherman anaiak egin zituzten. Walt Disney konpainiako film ospetsuenetariko bat da.\n\"Mary Poppins Returns\" (2018) izeneko jarraipena izango du.\nSinopsia.\n1910. urtea. Londresen Banks etxetik azken haurtzaina joaten denean, Banks jaunak bere kontura hartzen du haurtzain berria kontratatzea. Hurrengo egunean, zerutik, haizeak ekarrita, Mary Poppins (Julie Andrews) agertzen da Gereziondo Kalearen 17an. Hasiera- hasieratik Jane eta Michael, Banks senar-emaztearen seme-alabak, Mary Poppins desberdina dela konturatzen dira.\nBere zorrotik denetatik ateratzen du, bere aterkiko loro itxurako eskulekuak hitz egiten du, gela konpontzen du bakarrik kristikin egiten edo marrazki batean sartzen dira azeria zaldi-maldiko zaldietan ehizatzeko. Baina umeak pozik egon arren, Banks jauna, bere semeen hezkuntzan parte hartu nahi du eta berak lan egiten duen banketxera eramaten ditu. Nahaste borraste bat antolatu eta gero, umeek ihes egiten dute eta teilatuetan bukatzen dute Mary Poppins eta Bert kedar garbitzailearekin.\nItzultzerakoan, Banks jauna lanetik botatzen dute, baina Mary Poppinsi esker, bere familia garrantzitsuena dela konturatzen da.\nMary Poppins, familiaren arazoak konponduta daudela ikusten duenean, bere zorroa egiten du, eta berak esaten duen bezala: \" beste ume batzuek ere nire laguntza behar dute\".\nBere aterkia ireki eta etorri zen bezala joaten da."}
{"id": "50415", "revid": "63274", "url": "https://eu.wikipedia.org/wiki?curid=50415", "title": "Tumulu", "text": "Tumulua ehortz-toki baten gainean eraikitzen den harrizko eta lurrezko meta da, eskuarki Harri Aroan edo Metalen Aroetan egina. Erdialdeko Europan, Erdi Brontze Aroari Tumuluen kultura ere deitzen zaio, garai horretako kultura arkeologiko nagusia baita.\nTumuluak dira dali berean, \"borrow\"-ak (Erresuma Batuan oso ohikoak izan zirenak) eta kurganak (Kurganen kulturako ezaugarriak).\nHasiera batean, gorpuak estaltzen zituzten harrizko piloak izaten ziren. Baina denborak aurrera egin ahala, tumuluen tamaina handituz joan zen, benetako muino artifizialak osatu arte. Gorpuarekin batera, armak eta ondasun garrantzitsuenak kokatzen ziren. Batzuetan, gizabanako bat baino gehiago ehorzten ziren. Tumuluen azpian trikuharria egon daiteke, edo bestelako egitura.\nHipotesi baten arabera, tumuluen agerpena lur horien gaineko jabetzaren aldarrikapenarekin lotzen da. Izan ere, lurralde bat okupatuta zegoela adierazten zuten tumuluek."}
{"id": "50416", "revid": "105290", "url": "https://eu.wikipedia.org/wiki?curid=50416", "title": "Yamnaya kultura", "text": "Kurgan Kultura edo Jamna Kultura Kalkolitoan eta Behe Brontze Aroan (K.a. 3600-2300 artean) Bug, Dniester eta Ural ibaiaren arteko lurraldeetan (Kaspiar Itsasoa eta Itsaso Beltzaren arteko estepan) garatu zen kultura arkeologikoa da.\nKultura honetako jendea nomada zen, nahiz eta ondoko ibaietan hainbat nekazal alor izan. Kultura honetako ezaugarri nagusia, berriz, kurgan (tumulua errusieraz) izeneko ehorzketak ziren. Gorpua ahoz gora eta belaunak tolestuta hilobi txiki batean kokatzen zen. Geroago gorpua buztinez estaltzen zen. Animalien gorpukiak (txerriak, ardiak, ahuntzak edo zaldiak) ere daude kurganetan, aitzinindoeuroparrekin eta aitzinindoiraniarrekin lotzen den ehorzketa-jarduera.\nIzan ere, Jamna kultura aitzinindoeuroparrekin uztartu da, Marija Gimbutas ikerlariak garatutako Kurgan hipotesian. Teoria horren arabera, beraz, indoeuroparren jatorrizko lekua, Urheimat deritzona, Kurgan kulturako kokagunea (Kaspiar eta Itsaso Beltzaren arteko estepa) izango litzateke."}
{"id": "50417", "revid": "201", "url": "https://eu.wikipedia.org/wiki?curid=50417", "title": "Mary Poppins (film)", "text": ""}
{"id": "50420", "revid": "237", "url": "https://eu.wikipedia.org/wiki?curid=50420", "title": "ACB liga", "text": ""}
{"id": "50422", "revid": "12788", "url": "https://eu.wikipedia.org/wiki?curid=50422", "title": "Kurgan hipotesia", "text": "Kurgan hipotesia Marija Gimbutas ikerlariak 1956an plazaratutako teoria da, arkeologia eta hizkuntzalaritza uztartuta, aitzinindoeuroparren jatorria Kaspiar itsasoaren eta Itsaso Beltzaren artean kokatzen duena.\nKaspiar itsasoaren eta Itsaso Beltzaren arteko lurraldean Kurgan kultura garatu zen Kalkolitoaren eta Behe Brontze Aroaren artean. Ehorzketarako kurgan izeneko tumulua (errusieraz eta ukraineraz tumulua adierazteko hitza da kurgan) du ezaugarri nagusi kultura horrek. Marija Gimbutasek eta berarekin bat datozen ikerlariek Kurgan kultura aitzineuroparrekin lotzen dute.. Ondorengo mendeetan, eskualde horretatik Europa, Iran eta India aldera hedatu bide ziren indoeuropar hizkuntzak."}
{"id": "50424", "revid": "105290", "url": "https://eu.wikipedia.org/wiki?curid=50424", "title": "Anatoliako hipotesia", "text": "Anatoliako hipotesia Neolito garaian aitzinindoeuroparren jatorrizko bizilekua Anatolia zela dioen teoria da. Horretarako, arkeologia, hizkuntzalaritza eta Cavalli-Sforza genetistaren lanak uztartzen saiatu zen.\nAnatoliatik abiatuta, Neolito Iraultzarekin batera, hau da, nekazal- eta abetzaintza-tekniken garpenarekin batera (K.a. VII. eta VI. milurtekoetan), hedatu ziren indoeuropar hizkuntzak Europa aldera baita Iran eta India aldera ere.\nColin Renfrew ikerlariak plazaratu zuen hipotesi hau 1987an. Bere ustez, indoeuropar hizkuntzen hedapena ez zen bortitza izan, nekazaritzak motel, olatuen moduan, aurrera egiten baitzuen. Hori dela eta, Neolitoko Europan, jende gehienak indoeuropar hizkuntzetan mintzatu behar izaten zuen, nahiz eta geroagoko migrazioek indoeuropar hizkuntza batzuk besteen gainean nagusitu edo ordezkatu.\nErreferentziak.\nA. C. Renfrew: \"Arkeologia eta mintzaira: Indoeuroparren enigma\", Gaiak, Donostia, 2002."}
{"id": "50425", "revid": "119347", "url": "https://eu.wikipedia.org/wiki?curid=50425", "title": "Alain Delon", "text": "Alain Delon (Sceaux, 1935eko azaroaren 8a - ) aktore frantsesa da.\nLuchino Viscontirekin lan egin zuen beste batzuen artean. Bere filmik ospetsuenetariko bat \"Plein soleil\" izan zen. Romy Schneider aktorearekin amodio bat izan zuen. Gaur egun, oraindik lan egiten du."}
{"id": "50427", "revid": "59723", "url": "https://eu.wikipedia.org/wiki?curid=50427", "title": "Hallstatt kultura", "text": "Hallstatt kultura Azken Brontze Aroko eta Burdin Aro hasierako kultura arkeologikoa da, Erdi Europan nagusia izan zena. Izena ( Austriako Hallstatteko aztarnategiarengatik hartua) eta haren eragina Europa osora zabaldu zen. Hallstatt zelten aurrekaritzat jotzen da, gerora, La T\u00e8ne kulturarekin izan zituen antzekotasunak direla eta.\nHallstatt Austriako Salzkammergut eskualdeko laku baten ondoko herrixka da, Salzburgoko hego-ekialdean. Han, gatz aberatseko meategi bat zegoen, eta 1.300 hilobi inguru aurkitu dira, horietako asko objektu aberatsekin. Lehen aurkikuntza 1846an izan zen. \nHedapena.\nKultura hura mendebaldera eta ekialdera zabaldu zen batez ere. Zehazkiago esateko, mendebaldetik, Alemaniako hegoaldera, Austriako mendebaldera, Suitzara eta Frantzia iritsi zen, Ekialdetik, Austria ekialdea, Bohemia, eta Balkanetako zati batzuetan barrena hedatu zen. Kultura horretako mendebaldean batez ere agertu dira geroago idazle klasikoek zelta gisa identifikatu zituztenak. \nBestalde, salerosketak eragiten dituen mugimenduek Hallstatt kulturako tresneria mendebaldera hedatu zuen, Iberiar penintsulara, Britainia Handira eta Irlandara hain zuzen ere. Batzuetan, hedapen hori herri zelten edo aitzinzelten migrazioekin lotzen da. \nHallstatt kulturaren hedapena modua ez da ziurra. Migrazioa izan zela pentsatu izan da orain gutxi arte, baina historialari modernoenek nahiago dute \u00f1abardurez beteriko azalpen konplexuago bat, eta tartean, merkataritza, aliantza tribalak, ezkontzak, imitazioa eta beste jarduera askotariko eragingo zutela uste dute, eta hori guztia erregistro arkeologikoan arakatzea zaila izan daiteke. \nFaseak.\nHallstatt kulturaren data orokorrak K.a. 1200-K.a. 500 dira eta garai oparoena VIII. mendetik VI. mendara. Arkeologoek lau fasetan sailkatzen dute: Hallstatt A eta B Goi edo Azken Brontze Arokoak dira, K.a. 1200dik K.a. 800 arte. Hallstatt C (K.a. 800-K.a. 600) garaian Burdin Aroaren agerpena da, eta brontzezko zein burdinazko ezpatak agertzen dira batera. Hallstatt D (K.a. 600-K.a. 500) garaian burdinazko zein zeramikazko tresnerian aldaketa batzuk sumatzen dira.\nK.a. VI. menderako, lurralde zabaletan hedatuta zegon, eta bi eremutan banatu zen, ekialdean eta mendebaldean, eta bien artean, besteak beste, mendebaldeko eta erdiko Europaren zati handi hartzen zuten, Alpeetaraino, eta Italiako iparralderaino iritsi arte. Britainia Handiko eta Iberiako zatiak kultura honen azken hedapenarekin identifikatzen ohi dira.\nNekazaritzan oinarritzen zen, baina metalurgia nabarmen aurreratuta zegoen, eta, amaiera aldean, eremu barruko eta Mediterraneoko kulturekin egiten zen distantzia luzeko merkataritza ekonomikoki esanguratsua izan zen. Gizarte barruko ezberdintasunak gero eta sakonagoan izan ziren; buruzagien eta gudarien klase elitista berria sortu zen, eta agian beste trebetasun batzuk lantzen zituen beste bat. Gizartea leinuetan antolatzen zen oinarrian, baina ezer gutxi dakigu horretaz. Herri handienetako gutxi batzuk besterik ez ziren benetako herriak, hala nola Heuneburg, Alemaniako hegoaldean, gehien-gehienak, herrixkak ziren eta.\nHallstatt kultura gainbeheran zegoen K.a. 500 inguruan, bertako baliabide naturalak, gatza bereziki, agortu egin baitziren eta merkataritza-gune lehiakideak beste leku batzuetan agertu baitziren. Europa barruko distantzia luzeko ibilbide komertzialak Hallstatt ingurutik mugitu zirenean, iparraldean, mendebaldean eta ekialdean bizi ziren herriek ordezkatu zuten Hallstatt eredua. Herri talde hori kolektiboki garatu zuten kultura, La T\u00e8ne izenaz ezagutzen da (K.a. 4 50 - K.a. 50).\nHizkuntza.\nLitekeena da Hallstatten kultura hizkuntza zeltikoko testuinguru batean hedatu izana. Italiako iparraldean Golasecca kultura Canegrate kulturaren jarraipena izan zen. Canegrate kultura guztiz berria izan zen, bere zeramikan eta brontzezko objektuetan islatzen dena, eta mendebaldeko Hallstatt kulturaren ohiko adibidea dena.\nLepontieraz idatzitako inskripzioek erakusten dute Golasecca kulturaren hizkuntza zelta zela argi eta garbi, eta, beraz, litekeena da K.a. XIII. mendeko hizkuntza aitzindaria, gutxienez mendebaldeko Hallstatt zelta edo haren aitzindaria ere izatea. Lepontierazko inskripzio aurkitu dira Umbrian ere, Terni kultura sortu zen eremuan. Kontuan hartzen bada Terni kulturak Hallstatt eta La T\u00e8ne kultura zeltekin antzekotasun handiak zituela, lepontiera eta zelta hizkuntzen lotura argi geratzen da. Umbriako Terni herriko nekropolia, K.a. X. mendekoa, Golasecca kulturaren nekropoli zelta bezalakoa zen alderdi guztietan.\nBurdina eta gatza.\nHallstatt kulturaren arrakastaren erantzuleak bi izan ziren: gatza eta burdina. Lehena, K.a. I. milurtekoaren hasieran etorri zen, eta hurrengo bizpahiru mendeetan hedatu zen. Aro horri, Europa erdialdean, Kutxa zelaien garaia esaten zaio (K.a. 1300-800 eta Hallstatt A &amp; B-ren baliokidea), hildakoen errautsak kutxetan lurperatzen zituztelako. Burdina galdatzeko teknologia eta ezagutza metalezko objektu indartsuagoak egiteko aukera eman zituen. Burdina, Brontze Aroan egin ziren baino tresna hobeak, nekazaritzako ekipo sendoagoak, metalezko gurpil indartsuagoak eta arma zorrotzagoak eta luzeago irauten zutenak egiteko erabili zen. Tokiko burdina ugaria zen eta horrek esan nahi zuen lehengai gisa merkaturatu zitekeela. Horela egin zuten, burdinazko lingoteak urrutira saltzen baitzituzten.\nHallstatt kulturaren oparotasunaren bigarren faktorea arroka-gatzaren tokiko aztarnategiak ustiatzeak ekarri zuen. Gatza beharrezkoa zen haragia gordetzeko, eta larrua lantzeko, eta inguruko herriei saltzen zieten. Gatza lehen aldiz ur gaziko iturri naturaletatik ateratzen zen, lurruntze bidez, baina K.a. VIII. mendetik aurrera gatza erauzteko metodo askoz eraginkorragoa erabiltzen hasi ziren: meategiak. Hallstatt-eko gatz-meategietako pasarteek 3.750 metroko luzera dute, 215 metroko sakonera eta 30.000 metro koadroko azalera.\nGatza ateratzearekin zerikusia duten egurrezko artefaktuak ondo gorde egin dira, Hallstatt inguruko lurzoruan gatz asko baitago. Objektu horiek pikotxak, harriak garraiatzeko larruzko zakuak eta erretxinazko zuziak. Kobrea ere esportatzen zuten.\nMerkataritzari gatza eta burdina emanda, Hallstatt kultura ondo kokatuta zegoen geografikoki material horiek beste leku batzuetara eramateko. Ezarritako ibilbide komertzialen erdian zegoen kultura; gutxienez Brontze Arotik erabili ziren bide nabigagarrietan garraiatutako salgaiekin, eta, era berean, Europako ibai nagusi batzuetara eraman zituzten. Kulturak etekina atera zion, halaber, Mediterraneoko Estatuak hegoaldera zabaltzeari, bereziki Frantziako hegoaldeko kolonia grekoak eta Italiako erdi-iparraldeko etruskoak, gero eta interes handiagoa agertu baitzuten Erdialdeko Europako herriekin izandako harreman komertzialetan.\nKultura materiala.\nHallstatt kulturaren aztarna arkeologiko nagusiak gizarteko eliteko eraikin gotortu eta hilobiak dira. Bi egitura mota horiek historialariek \u00abprintzeen egoitzak\u00bb deitzen dioten horretan eraiki ziren, eta horrek adierazten du Hallstatt-eko komunitateek beren tribuko baliabide ekonomikoak gobernatu eta kontrolatzen zituzten tokiko erregeak eta aristokraziak zituztela ardatz. Leku horiek muinoetan egon ohi ziren, kale estuak zituzten, egoitza txikiez , zurezko egoitza handiez eta tailerrez inguratuak. Merkataritza bere gorenean zegoen ete horren adierazle dira arkoelogoek aurkitu dituzten ekialdeko edateko adarrak, brontze ontzi etruskoak, zeramika greko fina eta ekialdeko Mediterraneoko zeta bezalako atzerriko produktuen ugariak.\nZeramika eskualde osoan egin zen, eta ospakizunetarako objektuen ekoizpenak adierazten digu jai kulturaren zati garrantzitsua zela. Pitzarrak, platerak eta edalontziak motibo geometrikoz apainduta egoten ziren maiz, eta horiek ebaki, estanpatu edo okre edo grafitoz pintatu ziren. Hallstatt eskualdean ere baziren ezberdintasunak, ekialdeko adibidez zeramika bakunagoa zen eta iparraldean apaindura gehiago zituen. Brotxeak beste ohiko aurkikuntza bat da, eta hauek ere eskualdeko aldaketak erakusten dituzte; segur aski arropa mota desberdinak islatuko dituzte. \nHegaztiek, batez ere uretako hegaztiek (ahate eta beltxargak, esaterako) eta zezenek leku nabarmena hartzen dute Hallstatt-eko artean, brontzezko edo burdinazko eskultura txikietan hobeto ikusten direnak, eta, seguruenik, kulturako eskaintza gisa egin ziren. Horrelako objektuek, baita kozinatzeko brontzezko katiluek ere, esperientzia tekniko handia erakusten dute fabrikazioan.\nHilobiak.\nHallstatteko eliteko hilobiek eraikitze antolatua eta eskulan mota ugari erabiltzeko gaitasuna zutela erakusten dute. Hilobi tipiko osagai hauek ditu: zurez estalitako barne-ganbera bat, lurrezko tontor handi batean itxita. Adibide bikain bat Horchdorfen hilobia da, Baden-W\u00fcrttemberg-etik gertu, Alemaniaren hego-mendebaldean, VI. mendearen bigarren erdialdekoa. Hilobia bera ukitu gabe zegoen induskatu zenean. Ganberako zurezko hormak haritzezko enborrez eginda zeuden, eta horma bakoitzak 4,7 metro inguruko luzera zuen. Barruan gizonezko bakarra zegoen, 40 bat urtekoa, eta brontzezko sofa batean jesarrita.\nHilobian ere bazegoen lau gurpileko gurdi bat, zaldi apaindurekin, urki-azalez egindako kapela konikoa, buiraka eta arrantzarako kakoak. Ondasun preziatuek, besteak beste, honako hauek ziren: gizakiaren larruzko arropa eta botak apaintzeko urrezko besokoa eta lepokoa, anbarezko idunekoa, edalontzi finak (horietako batzuetan ezti-uraren zantzuak aurkitu dira), platerak, eta lehoi-dekorazioak dituen brontzezko pertza. Pertza jatorri mediterraneokoa da eta Hallstatt herrien eta inguruko kulturen arteko merkataritza erakusten du. Hilobiko arma bakarra aizto bat zen, eta hurrengo aldietako hilobi zeltekin alderatzen badugu, horrek erabat bereizten du. Bitxia bada ere, gerlari baten tamaina naturaleko hareharrizko eskultura bat gertu aurkitu zen, eta hilobian dagoen kapela mota bera erabiltzen du. Agian, behin hilobi nagusiaren gainean begirale egon zen, eta agian bere okupatzailea irudikatu zuen.\nGainbehera eta La T\u00e8ne kultura.\nK.a. 600. urte ingurutik gora, gotorlekuen erabilera nabarmen handitu zen, bai kokalekuetarako, bai banakako egoitza-talde batzuetarako ere. Beste garapen bat da boterearen eta aberastasunaren kontzentrazioa kokaleku gutxiagotan, hau da, lurraldearen egituraketa. Aldaketa horiek, ziur aski, baliabideekiko eta aberastasunarekiko lehia handitzearen adierazle dira, batez ere kultura mediterraneoek gero eta aukera komertzial gehiago eskaintzen dituztelako. Hallstatt garaiaren amaieran, handitu egin zen haietan utzitako ondasun preziatuak zituzten lurjabe handien kopurua; beraz, kulturak aurrera egiten jarraitzen zuen, baina gero zerbait gertatu zen, eta herri horiek gainbehera egin zuten. Badakigu Hallstatten gatz-ekoizpena K.a. 400 urte aldera amaitu zela. Baliteke Hallstatt-eko elitea, merkataritzak ekarri zion luxuzko artikuluetara ohitua, beste leku batzuetara joatea, ohituta zeuden bizi-mailari eusteko. Bestalde, Mendebaldeko Europako herriek beren merkataritza-sareak ezarri zituzten Mediterraneoko kulturekin, eta, hala, Hallstatt ordezkatu zuten Etruriako merkatarien eta Frantziako hegoaldeko kolonia grekoen merkatu nagusi gisa.\nLa T\u00e8ne kulturak ordeztu zuen Hallstatt kultura, lurralde-eremu zabalean zuen nagusitasunari dagokionez. Baliteke bi kulturak belaunaldi baterako gainjarri izana (K.a. 460-440). Hallstatt eta La T\u00e8ne kulturen arteko jarraitutasuna erakusten duten oso leku gutxi daude; Hohenasperg da biak elkartuta dauden leku nabarmena, Alemaniako hegoaldean. Badirudi, beraz, Erdialdeko Europako ibilbide komertzialak beste leku batzuetan baliabide berriak aurkitu ahala lekualdatu zirela, kokaleku berriek bide horien ondoan aurrera egin ahala, eta Hallstatten tokiak apurka-apurka erori zirela iluntasun historikoan; haren historia ez da berrikusiko 23 mendez."}
{"id": "50428", "revid": "1150", "url": "https://eu.wikipedia.org/wiki?curid=50428", "title": "Agatha Christie", "text": "Agatha Christie, jaiotzaz Agatha Mary Clarissa Miller eta ezkontzaz Christie eta Mallowan, (Torquay, Devon, Ingalaterra, 1890eko irailaren 15a \u2013 Wallingford, Oxfordshire, Ingalaterra, 1976ko urtarrilaren 12a) idazle britainiarra zen, 66 misterio eta hilketa-eleberri idatzi zituelako ezaguna. Horregatik, \"Hilketen Erregina\" deitzen zioten. Hercule Poirot eta Miss Marple detektibeen pertsonaiak sortu zituen, bata profesionala eta bestea, zalea, hainbat eleberritan agertzen direnak.\nEleberriez gain, ipuin labur eta antzezlanak ere idatzi zituen. Mary Westmacott goitizenarekin amodiozko eleberriak argitaratu zituen.\nGuinness Errekorren Liburuak liburu gehien saldu duen garai guztietako idazletzat dauka, eta William Shakespearekin batera, literaturaren arlo guztietan gehien saldu duen idazletzat. Bibliak bakarrik gainditu du haren liburuen salmenta eta gaur egun munduan gehien itzultzen den egilea da: haren eleberriak gutxienez 103 hizkuntza ingurura itzuli dira.\n\"The Mousetrap\" (\"Satartea\") antzezlanak denbora gehien irautearen errekorra du munduan. 1952ko azaroaren 25ean estreinatu zen Londresen, eta 2020ko martxoaren 16a arte taularatu zen, covid-19ak sortutako pandemiarengatik eten zen arte; hala ere, 2021eko maiatzaren 17an berriz antzezten hasi zirenez, 2022ko azaroan, haren 28.915 ekitaldi eskaini dira. Antzezlan hori euskaraz ere egin da.\nHaren liburu eta ipuin gehienak zinera eraman izan dira; horietako batzuk, behin baino gehiagotan (\"Murder on the Orient Express\", \"Death on the Nile\" eta \"4.50 From Paddington\"). Bestalde, telebista, irrati, bideo-joko eta komikietara ere egokitu izan dira.\nAutobiografia bat ere idatzi zuen.\nBiografia.\nHasierako urteak.\nAgatha Mary Clarissa Miller 1890eko irailaren 15ean jaio zen Torquayen (Devon, Ingalaterra). Aita Frederick Alvah Miller Estatu Batuetako burtsaren artekaria zuen, eta ama, Clarissa Margaret Boehmer, Britaniar Armadako kapitain baten alaba. Azken hori, amaren parteko izeba batekin \u2014amerikar aberats baten bigarren emaztea zen\u2014 bizitzera bidali zuten. Margaretek bertan Agatharen aita ezagutu zuen, bere aitaordearen semea baitzen, eta ezkondu egin ziren. Aitak estatubatuar naziotasuna izan arren, Agathak ez zuen inoiz herritartasun bikoitzik eskatu.\nHiru senideetan gazteena izan zen: Margaret Frary Miller (1879-1950), \"Madge\" deitua, bera baino hamaika urte zaharragoa eta Louis Montant Miller (1880-1929), \"Monty\" deiturikoa, hamar urte zaharragoa. Gurasoek ikasketak etxean egitea nahi izan zuten eta irakurri, idatzi eta matematika ikasteaz gain zenbait musika instrumentu jotzen ere ikasi zuen. Gainetrak, txikitatik amak idaztera bultzatu zuen. Hamaika urte zituela, aita hil zitzaion; hamasei urte egin zituenean, Parisko eskola batera joan zen eta bertan abesten, dantzan eta pianoa jotzen ikasi zuen.\nLiteraturako hasierak eta Lehen Mundu Gerra.\nGaztaroan zenbait istorio eta nobela bat idatzi zituen, baina ez zuen arrakasta handirik izan.\nHaren lehen ezkontza, batere zoriontsua izan ez zena, 1914ko Eguberri Egunaren bezperan izan zen Archibald Christie koronelarekin, \"Royal Flying Corps\"eko abiadorea. Bikoteak alaba bat izan zuen, Rosalind Hicks.\nLehen Mundu Gerran, Agathak ospitale batean egin zuen lan eta ondoren, farmazia batean, senarra Frantziara bidali zuten urteetan. Lanpostu horiek haren lanean eragina izan zuten, haren eleberrietako hilketa asko pozoien bidez gauzatzen baitira. Archie 1918ko irailean itzuli zuten Britainia Handiara, Aire ministerioan koronel gisa eta biak Londresera joan ziren bizitzera.\nWilkie Collinsen \"The Lady in White\" eta \"Ilargi-harriak\" eta Arthur Conan Doyleren Sherlock Holmesen lehen istorioak irakurri ondoren, Christie detektibe-istorioen jarraitzaile bihurtu zen. Horrela, 1920an \"Stylesko gertaera misteriotsua\" bere lehen detektibe-istorioa idatzi zuen: hor, Hercule Poirot detektibea aurkeztu zuen, Belgikako alemaniarren inbasioaren ostean Britainia Handian errefuxiatu zen belgikar polizia ofizial ohi gisan irudikatua, haren \u00abbibote bikain\u00bb eta arrautza itxurako buruagatik ezaguna.\nEleberria sei argitaletxek bota zuten atzera eta, azkenik, \"The Bodley Head\" etxeak kaleratu zuen, amaiera aldatzeko baldintzapean. Gerra amaiera aldera, Archiek Royal Air Force utzi zuen eta Londreseko finantza sistema lanean hasi zen, nahiko soldata baxuarekin. Argitaletxe berak bigarren eleberri \"The Secret Adversary\" (1922) argitaratu zion: detektibe pare berria ekarri zuen, Tommy eta Tuppence Beresford. Hirugarrenak, \"The Murder on the Links\" (1923), Poirot berreskuratu zuen. Bikoteak 1919an jaiotako alaba Rosalind Agatharen ama eta arreba batekin utzi zuen, Hegoafrika, Australia, Zeelanda Berria eta Hawaiira bidaiatzeko, Britainiar Inperioaren Erakusketa sustatzeko helburuarekin. Waikikin surfean ibili ziren lehen britaniarretakoak izan ziren.\nDesagerpena.\n1926. urtearen bukaeran, senarrak Nancy Neele izeneko beste emakume bat maite zuela aitortu eta dibortzioa eskatu zuen. Urte horretako abenduaren 3an bikotearen liskar baten ondorioz, Agatha hamar egunean desagertu zen, Sunningdalen (Berkshire) zen bitartean. Gertakariak zalaparta handia sortu zuen garaiko prentsan.\nHaren autoa Newland's Cornereko (Surrey) harrobi batean utzia aurkitu zuten. Azkenean, Agatha Christie Harrogateko hotel batean aurkitu zuten, Swan Hydropathicen (gaur egungo Old Swan Hotel), bere senarrak engainatu zuen emakumearen izenpean. Agathak ez zuen bere desagerpenari buruzko azalpenik eman nahi izan. Medikuek amnesia zuela esan zuten arren, jendearen artean hainbat zurrumurru zebiltzan. Batzuek pentsatzen zuten urte hasieran amaren heriotzaren eta senarrak izandako desleialtasunak eragindako nerbio krisialdiaren ondorioa zela; beste batzuek, ordea, publizitatea lortzeko trikimailu bat zela esaten zuten. Senarraz mendekatu nahi zuela ere esaten zen, poliziak bera hil zuela pentsatzeko muntatu zuela desagerpenaren kontu guztia.\n1928an dibortziatu ziren eta Archie Nancy Neelerekin ezkondu zen. Agathak alaba Rosalinden zaintza lortu zuen eta Christie deitura mantendu zuen idazketarako. Ezkontzan zehar, sei eleberri argitaratu zituen, ipuin bildumak eta zenbait aldizkaritan hainbat istorio labur. Ama-alabak Kanariar Uharteetara joan ziren, eta hor \"The Mystery of the Blue Train\" idatzi. 1928. urtearen amaieran, Agathak Mary Westmacott izenpean \"Giant's Bread\" lehen eleberria idatzi zuen, detektibeen generotik at, finantza arrazoiengatik lan egitera behartuta dagoen konpositore bati buruzko fikziozko lana.\nBigarren ezkontza.\n1930ean Max Mallowan arkeologoarekin ezkondu zen, bera baino hamalau urte gazteagoa zena. Ekialde Hurbilera egin zituen bidaietara lagundu zion, eta lurralde horiek, gero, bere eleberri batzuen eszenatokia izan ziren. Beste nobela batzuk, \"Eta ez zen alerik geratu\" (\"Hamar beltx\"), adibidez, Torquayn eta horren inguruetan kokatu ziren, han hazi baitzen. \"Hamar beltx\" historiako misteriozko eleberri salduena da, eta garai guztietako libururik salduenetako bat da. \"Orient Expresseko hilketa\", 1934ean idatzitako eleberria, Istanbulen (Turkia), Pera Palace hotelean idatzi zuen, trenbidearen hegoaldeko geltokian. Hotelak Christieren gelari eusten dio, egilearen oroigarri gisa.\nChristie Chelsean bizi izan zen, hasieran Cresswell Placen eta gero, Sheffield Terracen. Bi onibarrak plaka urdinez markatuak dira. 1934ean Winterbrookeko Winterbrook House erosi zuten, Wallingfordeko hiri komertzial txikiaren ondoan dagoen herrixka batean, eta Cholseyko eta Berkshireko mugen barruan.\nBere bizileku nagusia izan zen, eta Christiek bere idazkeraren zatirik handiena egin zuen lekua. Bikotea hasieran zoriontsua izan zen, baina urteak pasa ahala garraztu egin zen harremana Mallowanen etengabeko abenturak zirela eta. 1977an, Agatharen heriotzaren hurrengo urtean, Barbara Parkerrekin ezkondu zen Mallowan.\n1950eko hamarkadaren hasieran, bizi-erritmoa murriztu eta gutxiago idatzi zuen, nahiz eta antzerki-ekoizpenei eskaini zien denboraren zati handi bat. \"The Mousetrap\" (1952), haren antzezlan famatuenak, hogeita hamar urte bete zituen taula gainean 1982an St. Martin Antzokian, Londresko West Enden.\n1961ean Exeterreko Unibertsitateak \"Honoris causa\" titulua eman zion, eta 1971n Britaniar Inperioko Dama izendatu zuten, garai hartan oso gutxitan ematen zuten noblezia titulua.\n1971tik aurrera osasun arazoak izaten hasi bazen ere, idazten segitu zuen. 1975ean, bere burua gero eta ahulago sumatzen zuenez, bere antzezlan arrakastatsuenaren (\"The Mousetrap\") eskubideak eman zizkion bilobari. Azkenean, 1976ko urtarrilaren 12an hil zen, 85 urte zituela, arrazoi naturalengatik, Winterbrookeko etxean. Cholseyn lurperatu zuten.\nIdazkera.\nAgatha Christieren liburu gehienak \"whodunit\" estiloan garatuta daude, hau da, irakurleak hiltzailea zein den asmatu behar du eta horretarako idazleak zenbait aztarna ematen dizkio istorioan zehar. Ingalaterrako gizarte klase ertain eta altuaren ingurugiroan kokatuta daude.\nDetektibeak hilketa batekin topo egiten du: hortik aurrera susmagarri guztiak banaka itaundu, hilketaren eszenatokia aztertu eta aztarna guztiak zerrendatu ditu, irakurleari bere kabuz guztia analizatu eta misterioa argitzeko aukera doi bat emanez. Bat-batean, istorioaren erdialde edo bukaera aldera, susmagarrietako bat hil egin da, ziurrenik hiltzailea nor den jakinik, hark isilarazi egin nahi izan duelako. Azkenik, detektibeak susmagarri guztiak bildu eta pixkanaka guztia azalduz doa, bidean hilketari lotuta ez dauden baina misterioa argitzen laguntzen duten susmagarrien sekretuak kontatuz.\nHilketak oso burutsuak dira kasu batzuetan, iruzur eta amarruz josiak. Agatha Christieren eleberriek, gainera, atmosfera estu eta suspense psikologiko handia izatearen ospea dute.\nBirritan gertatu da hiltzailea istorioaren narratzailea bera izatea, eta lau aldiz utzi dio justiziaren eskuetatik ihes egiten (horietatik hirutan, gainera, delitua inplizituki onetsi egiten zuen).\nLanak.\nInspirazio-iturri izan zituen egiazko toki batzuk.\nAbney Hall.\nAbney Hall 1847an eraikitako viktoriar estiloko mantsio bat da, Manchester hiriaren aldirietan kokatua. Gaur egun erakunde publiko baten bulegoak hartzen baditu ere, etxe honek izandako azken jabe pribatua, James Watts, Agatha Christieren koinatua izan zen. Horrela, ba, Agatha Christiek maiz egin izan zituen bisitak bere ahizpa eta koinatuarena zen etxe honetara, eta bertan zegoela bere bi obra idatzi zituen: \"After the Funeral\" eleberria eta \"The Adventure of the Christmas Pudding\" istorio laburra. Halaber, Agatha Christie mantsio honetan inspiratu zen \"Chimneys\" izeneko landa-etxea irudikatzeko. Landa-etxe hori \"The Secret of Chimneys\" eta \"The Seven Dials Mistery\" eleberrietan agerrarazten du.\nBurgh Island.\nBurgh Island itsasgorako uharte bat da (alegia, itsasgora denean urpean geratzen den hondartza baten bidez lotua dago lur nagusira eta, beraz, soilik itsasgora denean bihurtzen da uharte), Ingalaterrako Devon konderriaren hegoaldeko kostan dagoena, Bigbury on Sea herritik hurbil, lur nagusitik 250 metrora. Gaur egun, uhartean zenbait eraikin daude; horietatik handiena, Art D\u00e9co estiloko \"Burgh Island Hotel\" deritzona.\nUharte honetan inspiratu zen Agatha Christie \"Eta ez zen alerik ere geratu\" nobela (\"And Then There Were None\") eta \"Evil Under The Sun\" nobela idazteko.\nObra guztiak, kronologikoki zerrendatuta.\nJatorrizko hizkuntzan argitaratu zen urtea eta jatorrizko izenburua (ingelesez)"}
{"id": "50431", "revid": "59723", "url": "https://eu.wikipedia.org/wiki?curid=50431", "title": "La T\u00e8ne kultura", "text": "La T\u00e8ne kultura Burdin Aroko kultura arkeologikoa da, K.a. 450 ingurutik K.a. I. mendeko erromatarren konkista arte Frantzian, Suitzan, Austrian, hegoaldeko Alemanian, Txekian, Eslovakian eta Hungarian garatua. Izena 1857an aurkitutako Suitzako La T\u00e9ne aztarnategitik hartu zuen. Mediterraneotik zetozen eragin greziar eta etruskoei esker, Hallstatt kulturatik garatu zen zuzenean, haustura kulturalik gabe.\nKultura hori ezagutzeko hiru iturri mota ditugu: arkeologikoak, idatzizkoak eta, polemikoena, etnografikoak. Izan ere, aditu batzuen ustetan, La T\u00e8ne arte eta kulturaren elementu batzuk Europako mendebaldeko lurralde zeltetan gorde ziren.\nArkologikoki La T\u00e8ne kulturako materiala erabiltzen zuten gizarteei, K.a. V. mendetik aurrera Greziako eta Erromako idazleek \"keltoi\" eta \"galli\" deitu zieten, hurrenez hurren. Herodotok zeltak Danubioko iturburuan kokatu zituen, La T\u00e8ne kulturako bihotzean hain zuzen ere. La T\u00e8ne kultura osoa herri zelta batuarekin lot daitekeen ala ez zehazten zaila da. Arkeologoek behin eta berriro adierazten dute hizkuntzak, kultura materialak eta tribuarekiko loturak ez dutela ezinbestean bat egiten."}
{"id": "50432", "revid": "9079578", "url": "https://eu.wikipedia.org/wiki?curid=50432", "title": "Klima ekuatorial", "text": "Klima ekuatoriala ekuatoretik hurbil dauden eremu bero intertropikaletako klima mota da. Urte osoan bero handia izaten da, batez beste 25/27\u00a0\u00b0C inguru. Tenperaturak oso gutxi aldatzen dira eta, horregatik, negurik ez dagoela esan daiteke. Euria sarri izaten da, urte osoan zehar 2.000 mm inguru. Ez dago urtaro lehorrik. \nEremu klimatiko honetan daude munduko emari handieneko ibaiak, besteak beste Amazonas eta Kongo. Ondorioz, sarri ibaiek gainezka egiten dute eta zenbait urtarotan uholdeak izaten dira..\nEzaugarriak.\nPresio apaleko zerrendan edo ekuatoreko presio beheragunean barrena doan eremuari dagozkio, eta ekuatoretik 10\u00b0 iparraldera eta 15\u00b0 hegoaldera dauden latitudeen artean daude kokatuta. Tenperaturak oso uniformeak dira klima horietan, hilabeteko eta urteko tenperaturen batez bestekoa 27\u00b0 izaten da, urtaro batetik bestera ez dute alde handirik izaten, ezta gorabehera handirik ere egunean zehar, hainbat arrazoi direla eta: egunak eta gauak berdintsu irauten dute, ez dute Iparburuko haize hotzen eraginik izaten, eta aireak hezetasun handia izaten du, eta beraz ez da tenperatura aldaketa handirik izaten; Singapurren, adibidez, tenperaturak 2,1\u00b0 C- ko gorabehera izaten du, eta Manausen, Amazonasen arroan, 2,3\u00b0 C-koa. Nolanahi ere, askotan tenperaturak gorabehera gehiago izaten ditu egunean zehar urtean zehar baino; Parako meteorologia estazioan, adibidez, tenperaturak hilabete hotzenaren eta beroenaren artean urte osoan zehar izaten duen gorabehera gradu batekoa izaten da, baina eguerdi aldeko beroaren eta egunsentiko freskuraren arteko gorabehera, berriz, ia zazpi gradu zentigradukoa izaten da.\nEremu hodeitsuak izateak eragin handia du tenperaturak urte osoan zehar ia gorabeherarik ez izate horretan, batez beste bost eta sei okta zeru egoten baitira estalita hilabetero. Eta arrazoi horregatik ez du beroaldiak askorik irauten, ekuatorearen eremu osoan teorian izan litekeen lau mila orduko eguzkialdia baino askoz gutxiago; adibidez, Ekuadorreko Guayaquil hirian eguzkiak 1580 ordutan jotzen du; Macaon (Txina) 1.850 ordutan; eta Doualan (Kamerungo kostaldean) 1270 orduko eguzkialdia izaten dute.Euri asko egiten du haizeen konbergentziaren eta konbekzio esaten zaion gertaeraren eraginez: urtean bi mila milimetrotatik gorako euri kopurua, gehienbat ekaitzen bidez, batzuetan ekaitz horiek oso gogorrak izaten direla (kumuloninbo motako hodei handiek sortuak). Klima ekuatorialak hartzen duen eremu osoan eguraldia Tropiko Arteko Konbergentzia Eremuaren (TAKE) eta urtaroka izaten duten mugimenduaren mende egoten da; nolanahi ere, eguratseko prozesuak berez dira konplexuak. Izate konplexu hori argi eta garbi adierazten du gertaera bera izendatzeko izen asko erabiltzeak, adibidez, Tropiko arteko Konbergentzia Eremua (TKE), Tropiko arteko Elkargunea (TE), Ekuatoreko Presio Beheragunea edo Tropiko arteko Frontea (TF). Konplexutasunak konplexutasun, argi ikusten da Tropiko arteko Konbergentzia Eremua (TKE) itxura askotakoa izaten dela hainbat eragile tarteko (alisioen egonkortasuna, haien konbergentzia, eta alisioek ekuatoreko aire masekin duten harremana, batez ere kontinenteetako eremuetan), eta itxura askotasun horrek elkarren oso bestelako eguraldiak sorrarazten ditu. Kasu horietan guztietan hodei multzoak ikusten dira, zelula konbektibo mesoskalikoek edo banakoek eratuak, ozeanoen gainean paraleloetan barrena luzatuak egoten dira, edo bestela sistema guztiz barreiatuak eta dilatatuak eratzen dituzte kontinenteen gainean, eta oso ondo identifikatzen dira sateliteetatik hartzen diren irudietan.\nKlima ekuatoriala da nagusi Amazonas eta Kongo ibaien arroetan, Gineako Golkoko eremu askotan eta Ozeano Bareko erdiko eta mendebaleko uharteetan.\nEkuatoreko eskualdeak berezkoa du aldi lehor bat edo bi izatea eta aldi euritsuez bereiztea aldi lehor horiek; aldi euritsuhoriek aldakorrak izaten dira intentsitatez.\nErritmo hori eguzkia bere zenitetik igarotzeari lotu izan zaio betidanik, baina arrazoibide hori ez da guztiz zuzena, batzuetan baizik ez baita lotura hori egiaztatu ahal izan; erritmo hori, funtsean, ekuatoreko presio beheraguneak urtaroka egiten dituen mugimenduek sortua da, baina orobat, eta batez ere, geografia sustratuak gune eragileetan eta aire masetan duen eraginak sortua, era horretara sortzen direlarik elkarren oso bestelako egoerak. Dena den, ekuatoreko presio beheragunetik zenbat eta gehiago urrundu, orduan eta luzeagoa izaten da urtaro lehorra, eta orduan eta hurbilago egoten da klima tropikalen eremua."}
{"id": "50433", "revid": "56334", "url": "https://eu.wikipedia.org/wiki?curid=50433", "title": "Klima tropikal", "text": "Klima tropikala tropikoetan izaten den klima mota da, ipar-hego 15-25 graduko latitudea arte. Ekuatoretik hurbil dauden eskualdeetan klima ekuatoriala izaten dute.\nUrte osoan zehar tenperaturak handiak dira, baina urteko bi urtaroetan aldaketak daude: udan 25/30\u00a0\u00b0C eta neguan 20/23\u00a0\u00b0C. Euri garaia batez ere udan izaten da, uda baita urtaro hezea. Negua aldiz, urtaro lehorra da. Dena den, urtean 1000 mm-tik gorako euria izaten da.\nIbaiak, urtaroen arabera, izugarri aldatzen dira, emaria aldatu egiten baita. Urtaro hezean uhaldi handiak izaten dira eta, ondorioz, askotan uholdeak gertatzen dira. Ibai hauen artean ezagunenak hauxek dira: Niger eta Zambezi Afrikan, Orinoko Amerikan eta Ganges Asian.\nEzaugarriak.\nKlima ekuatorial oso euritsuen eta klima subtropikal lehorren artean klima tropikal asko daude. Guztiek izaten dituzte urtaro euritsua eta urtaro lehorra txandaka, baina laburragoak dira batzuetan eta luzeagoak besteetan, eta beraz euri kopuruak gorabehera handiak izaten ditu batetik bestera.\nEuri kopuruaren gorabehera hori haize alisioen jokoak sortua da, eta aise esplikatzen da, eurialdia udan izaten baita, hain zuzen ere ekuatoreko presio beheragunea Iparbururantz mugitzen denean eta alisioek itsasoko aire masa oso ezegonkorrak mugiarazten dituztenean; urtaro lehorra neguan izaten da, kontinenteko alisioen eraginez, eta [[antizikloi]i subtropikalak beheko latitudeetara mugitzen direnean, [[lurraren atmosfera|eguratsari]] egonkortasuna ematen diotela. Esplikazio horrek ez du eremu batzuetarako baizik balio, eta zerikusia du eguzkiak bere puntu gorenetik behereneraino egiten duen itxurazko mugimenduarekin, baina eskema orokor horrek aldaketak izan ditzake [[meridiano]]etako zirkulazioen eraginez, eta orduan arestian aipatu den euri errejimenaren oso bestelako errejimena izaten da nagusi. Adibidez, [[Habana]]ko behatokiak (23\u00b0ra dago iparraldeko latitudean) eta [[Honolulu]]koak (21\u00b0ra dago Iparraldeko latitudean) euri errejimen desberdinak dituzte; Habanan euri gutxiago egiten du urtarrilean eta otsailean, eta hilabete horietan bertan egiten du euri gehien [[Hawaii]] uharteetan.\nTenperaturak beroak izaten dira hil guztietan, eta urteko zikloan bi izaten dira tenperatura gorenak eta bi beherenak; tenperatura beheren nagusia eguzki izpien intzidentzia-angelua txikiagoa denean izaten da, eta beste tenperatura beherena, berriz, eurien urtaroan, hodeien eta airearen hezetasun handiaren eraginez. Nolanahi ere, tenperaturak ez du gorabehera handirik izaten urtean zehar, ez baita hamar gradu zentigradutatik gorako aldaketarik izaten.\nKontinenteetako ekialdean eta alde horretako uharteetan aldatu egiten dira arestian aipatu diren ezaugarri horiek, ekialdeko haize ozeaniko eta ezengokorren eragin handia baitute, eta horrenbestez euri asko egiten du urte osoan, klima ekuatorialean gertatzen den bezala; baina euri jasa horiek ez dute jatorri berbera, hil batzuetan ekuatoreko presio beheragunearen mende egoten dira eta gainontzeko hiletan, berriz, alisio hezeen mende. Gertaera horiek guztiak [[Karibe (argipena)|Karibeko]] kostaldean, [[Brasil]]go hego-ekialdean, [[Afrika]]ko hegoaldeko ekialdeko kostaldeetan, [[Indiako ozeanoa|Indiako ozeanoko]] uharteetan eta [[Australia]]ko iparekialdean gertatzen dira. Eskualde horietan mila milimetrotatik gorakoak dira euri kopuruak, alisioek etengabe jotzen dutelako, ekialdeko uhinen perturbazioengatik eta urakanek sorrarazten dituzten ekaitz gogorren eraginez. Hala eta guztiz ere, alisioak dakartzan euriak orografikoak dira izatez eta haizaldeko isurialdeetara joaten dira (haizeak jotzen duen aldera, alegia), haizebeko isurialdeetara joan ordez (haizeak jotzen ez duen aldera, alegia), haizebean euri gutxiago egiten du izan ere, haizeen gerizpean baitago eta aire berolehorrak behera egiten baitu. Hawaii uhartea da disimetria horren adibide garbia; Hiloko behatokian 3.470 milimetro neurtu izan dira, haizeek eragin handia baitute alde horretan, baina Honolulun berriz, kontrako kostaldean alegia, 556 milimetro baizik ez dituzte neurtu. Ozeanoko alisioak eguratsera ekarri ohi duen ezegonkortasunak gero eta indar gutxiago izaten du, zenbat eta mendebaletik ekialderantzago joan, alegia, ozeanoetako ekialdeko erdialdean dauden presio subtropikal handietara zenbat eta gehiago hurbildu, klima orduan eta lehorragoa izaten da, ozeanoaren beste aldeko itsas ertzean ez bezala. Antizikloiaren eraginez airea beheratu izanak tenperaturaren azpikozgoratzea eragiten du ehundaka metroko lodieran; alisioen azpikozgoratzea esaten zaio horri; airearen mugimendu bertikalaren eragozpide gisako bat da azpikozgoratze hori, eta euria eragozten du orobat. Gogoratu beharra dago alisioaren airea ez dela bere masa guztian berdina, azalean airea freskoa baita eta latitude epeletatik etorria, gero eta gehiago berotzen da zenbat eta latitude epelagoetara joan, eta gero eta hezeagoa izaten da ozeanoan barrena zenbat eta aurrerago egin; goiko aldean aire tropikalez dago eratua masa hori, eta presio handien beheratzearen eragina duenez, beroa, lehorra eta egonkorra izaten da; beraz, bi aire mota horien artean geruza azpikozgoratu bat eratzen da, lurrean baino bost eta hamar gradu zentigradu gehiagoko tenperatura izaten duena. Azpikozgoratze maila hori 500 metrotatik behera egoten da antizikloi subtropikalen ekialdeko ertzetan, han airearen beheratze mugimendua handiagoa baita, eta ekuatorerantz joz gero igo egiten da, zenbat eta antizikloiaren eraginpetik gehiago urrundu, eta azkenik desagertu egiten da. Era horretara [[konbekzio]]aren eragina areagotu egiten da, hodei sistema gero eta indartsuagoa izaten da, eta euri jasa handiak botarazten ditu ozeanoetako mendebalean.Geruza azpikozgoratu horrek beste ondorio nabarmen bat ere sorrarazten du: tropikoko mendi batzuetan ez du euri kopuru bera egiten gailurrean eta hegalean. Izan ere, mendia alisioaren eten eremua baino garaiagoa denean, mendiaren gailurra lehorra izaten da, eta mendiaren hegalean berriz euri asko egiten du. Gertaera hori aise sumatzen da [[Kanariak|Kanarietako uhartedian]]: uharte garaienetan, haize alisioak gora egiten du ipar eta ipar-ekialde isurialdeetan, eta orduan hodeiak eratzen dira azpikozgoratzearen oinarriraino, 900 eta 1.500 metro bitartean; \u00abhodei itsasoa\u00bb esaten zaio horri, eta hezetasun handia eta euri ugari eragiten ditu. Maila horretatik gora, aitzitik, eguratsa egonkorra izaten da eta airea lehorra, eta giroa guztiz elkorra izaten da orduan. Eguratseko hodei kopurua [[okta]]tan adierazten da; zero oktak zerua oskarbi dagoela esan nahi du, 8 oktak, berriz, zerua hodeiez estalita dagoela.\nSistema mesoskalikoa.\nSistema mesoskalikoak [[eskala sinoptiko]]ko perturbazioak baino txikiagoak eta laburragoak dira (bigarren mailako zirkulazio ere esaten zaie, lehen mailako edo zirkulazio nagusitik bereizteko), xehetasun handikoa dute [[geografia]]zko eskala, baina haiekin batera eguraldi aldaketa handiak izaten dira. Sistema mesoskalikoa ez ezik, badira sistema meteorologiko mugikorrak, etengabe bilakaeran daudenak, eta iragankorrak, eta perturbazio handiak sortzen dituztenak eguratsean; beraz, eguraldia egunero aldarazten dute igarotzen diren eskualdeetan. Meridianoetako zirkulazioa Haize lasterra meridianoen noranzkoan: iparretik hegora edo hegotik iparrera.\nTenperaturaren azpikozgoratzea.\n[[Troposfera]]ren egoera jakin bati esaten zaio, non aire geruza jakin bat zenbat eta gorago joan, tenperaturak orduan eta gorago egiten baitu orobat, [[gradiente adiabatiko]]aren eraginez behera egin ordez. Azpikozgoratzeak egonkortasuna eragiten du eta goratze oro oztopatzen du, aire geruza \u00abez ohiko\u00bb horrek goranzko difusio oro mugatzen duelarik (gai [[kutsadura|kutsagarriak]], adibidez). Batzuetan, gaueko irradatzeak sortzen du egoera hori (neguan, antizikloia dagoenean eta zerua [[oskarbi]] dagoenean), eta bestetan, aire bero masa bat aire hotz masa baten gainean zeharretara mugitzeak.\nGradiente adiabatikoa.\nAirea zenbat eta gorago igo, orduan eta gehiago dilatatzen da, eta tenperaturak ere gora egiten du dilatatze horren eraginez: aire asegabean tenperaturak gradu bat egiten du gora ehun metroko eta aire hezean edo asean tenperaturak 0,5\u00b0 C egiten du gora ehun metroko; nolanahi ere, aireak gora egiten duenekoa da batez besteko teoriko hori, ez ordea behera egiten duenekoa.\nIkus, gainera.\n[[Kategoria:Klima motak]]"}
{"id": "50434", "revid": "8746880", "url": "https://eu.wikipedia.org/wiki?curid=50434", "title": "Basamortuko klima", "text": "Basamortuko klima basamortuetan izaten den klima mota da. Udako tenperaturak oso handiak dira (40\u00a0\u00b0C-tik gorakoak) eta epelak dira neguan (25\u00a0\u00b0C inguru). Egunaren eta gauaren artean tenperatura-aldaketa izugarria da, 60-65\u00a0\u00b0C-raino irits baitaiteke. Oso euri gutxi egiten du eta oso noizean behin. Gainera, urtean 200 mm baino gutxiago egiten du.\nEzin da hitz egin eremu honetako ibaiez, ez baitago ibaien ibilgu finkorik. Gehienez ere \"wadiak\" daude, eta hauek gaur egun lehortuta dauden ur ibilgu zaharrak edo ura soilik noizean behin eramaten dutenak dira.\nItsasbazterreko basamortuak.\nBasamortu beroen artean itsasbazterretako basamortuak oso kasu berezia dira, kontinenteetako mendebaleko kostaldeetan daude kokatuak horiek, eta hango lehortasuna ozeanoetako antizikloietako ekialdeko ertzetan izaten den beheratzeak sortua izaten da, besteak beste, bai eta ozeanoetako ur laster hotzek ere, uraren azala ukitzean egonkortasuna ematen baitiote aireari. Hori gertatzen da, adibidez, Txileko Atacama basamortuan, Humboldt ur lasterraren eraginez; Namibiako basamortuan Benguelako ur lasterraren eraginez, eta Kaliforniako eta Marokoko kostaldeko basamortuetan, Kaliforniako ur lasterraren eragina baitu lehenak eta Kanarietakoak besteak; basamortu horiek guztiak eremu tropikalaren baitan daude oro har, baina latitude oso desberdinetan, eta elkortasun maila ere oso desberdina dute. Ekialdean ez da basamorturik eratzen ozeanoetako alisioen eraginez.\nOzeanoa gertu egoteak airearen hezetasuna gehitzen du klima horietan, baina ez du euri askorik egiten, laino ugari izaten da ordea; tenperaturak gorabehera handiak izaten ditu, baina ez da izozterik eta tenperatura oso berorik izaten.\nEzaugarri horiek argi eta garbi sumatzen dira Txile eta Peruko kostaldean, 6\u00b0 paralelotik 30\u00b0 paralelorako bitartea oso lehorra izaten baita. Hala, Liman urte osoko hezetasun erlatiboa %86koa da, baina euri kopurua aldiz 36 milimetrokoa baizik ez da.\nBasamortu hotzak.\nBasamortu hotzak latitude ertainetan egoten dira, kontinenteen barrualdeetan, mendebaleko haizeen eraginetik urrun.\nHainbat gertaerek batera izaten duten eraginezsortuak dira: eguratsaren egonkortasuna presio subtropikal handien eragina duten eremuetan; mendikateek haize hezeen aurrean ematen duten babesa, eta, batez ere, kontinentalitate efektua, gero eta gehiago ahultzen baititu perturbazioak eta hezetasuna galarazten baitie. Asian eremu zabala hartzen dute basamortu hotzek, Iranetik Mantxuriaraino, eta Ameriketan meridianoen noranzkoan luzatzen dira, Mendi Harritsuen eta Andeen haizebean, Arro Handiko edo Patagoniako basamortuak esate baterako. Euri gutxi egiten du beti eta oso era irregularrean gainera, eta tenperaturak eremu kontinentalak ohi dituen berak dira; eguratsaren lehortasun iraunkorraren eraginez, neguak oso hotzak izaten dira, eta udak oso beroak, eta guztizko aldea izaten da tenperatura gorenetik beherenetara, baita laurogeita hamar gradu zentigradotatik gorakoa ere batzuetan.Eremu elkorren artean itsas ertzeko basamortuak dira inondik ere berezienak. Prozesu multzo batek sortzen du eremu horiek berezkoa duten elkortasun handia: besteak beste, presio subtropikal handien hurbiltasunak eta babes efektuak. Hala ere, lehorte handi hori ez da gehienbat gertaera horiek sortua, itsasoko ur laster hotzek baizik.\nBasamortu horien artean bereziena Guayaquileko badiaren hegoaldean hasi eta, Peru eta Txileko kostaldean barrena, 2.800 kilometro luze dena da, horregatik frantses geografoek Peruko klima esaten diote. Batik bat Humboldt ur lasterraren eraginez da lur zerrenda hori hain elkorra.\nEspainiar kolonizatzaileak ohartuta zeuden basamortu horren berezitasunaz. Euri gutxi egiteak ez du esan nahi basamortu horretan zerua oskarbi dagoenik eta eguzkialdi luzeak izaten direnik. Tropikoko itsas aireak bat egiten duenean Humboldt ur lasterreko urekin ihintz puntua iristen du eta lurralde hartan ohikoak diren Gar\u00faa, Coquimbo eta Camanchaca derizten behe lainoak sortzen dira; hezetasun erlatiboa handia denez, ihintz forman kondentsatzen dira laino horiek eta euritan baino ur gehiago lurreratzen da horrela.\nTxileko eta Peruko basamortuaren hegoaldean euriak neguan izaten dira, eta basamortu horren iparraldean, berriz, udan; iparraldean hain zuzen euritarako baldintza egokiak izaten dira batzuetan, Ni\u00f1o-ren kontrako ur lasterra beroko urak nagusitzen direnean Humboldt ur lasterraren ordez.Patagonian, mendebaleko haize lasterra \u00abzonda\u00bb izeneko haize katabatiko bihurtzen da Ande mendiak zeharkatu ondoren, eta F\u00f6ehn efektuaren eragina izaten du.\nAndeetako oztopo horren eraginez, alde handia egoten da euri kopuruan Txileko lurren eta Patagoniako estepen artean.Haize katabatikoa Haize leun baten modukoa da, beheralderantz egiten du isurialde jakin batean, oso lasterra da eta gutxi irauten du; grabitateak aire masa oso trinko baten maldan eragiten duen efektuak sortua da, zeharo hozten baita, antizikloiak sortutako barealdietan.F\u00f6ehn efektua Mendi baten haizebean sortzen den efektua.\nHaize laster heze batek mendi horren haizaldean gora egin eta hozte adiabatikoaren eraginez kondentsatzen denean gelditasunezko hodeiak eta euriak sortzen ditu: adiabatiko hezearen gradientearen arabera hozten da (0,5 gradu zentigradu ehun metroko).\nHezetasun guztia galdu duenean, airea haizebera jaisten da, eta adiabatiko lehorraren arabera berotzen da (gradu zentigradu bat ehun metroko, alegia), haize katabatiko bero eta lehorgarri baten gisara."}
{"id": "50435", "revid": "69297", "url": "https://eu.wikipedia.org/wiki?curid=50435", "title": "Eladio Jim\u00e9nez", "text": "Eladio Jim\u00e9nez S\u00e1nchez (Ciudad Rodrigo, Salamanca, Espainia, 1976ko martxoaren 10a-) txirrindularia da. 1998an txirrindularitza profesionalean debutatu zuen Banesto taldearekin.\nPalmaresa.\n1997\n2000\n2001\n2004\n2005"}
{"id": "50436", "revid": "105290", "url": "https://eu.wikipedia.org/wiki?curid=50436", "title": "Dniester", "text": "Dniester Ekialdeko Europako ibaia da. Asiako esteparen amaiera markatzen du.\nUkrainan jaiotzen da, Poloniako mugatik hurbil. Kilometro batzuetan, Ukraina eta Moldaviaren arteko muga markatzen du. Gero, 398 km.tan Moldavian zehar egiten du, Transnistria lurraldea bereiziz. Geroago, Moldavia eta Ukrainaren arteko muga osatzera bueltatzen da, azkenean, ahoa Ukrainan izateko. Bigarren Mundu Gerraren aurretik, Dniester Errumania eta Sobiet Batasunaren arteko muga zen."}
{"id": "50441", "revid": "105290", "url": "https://eu.wikipedia.org/wiki?curid=50441", "title": "Shannonen zenbakia", "text": "Shannonen zenbakia 10120 da. Zenbaki hau Claude Shannonek kalkulatu zuen eta xakearen konplexutasun konputazionalaren balioztapena da, hau da, xakean zenbat partida ezberdin eman daitezkeen adierazten du.\nHala ere, gaur egun xakearen konplexutasun konputazionala 10123 inguruan kalkulatzen da."}
{"id": "50442", "revid": "119347", "url": "https://eu.wikipedia.org/wiki?curid=50442", "title": "Transnistria", "text": "Transnistria \"de facto\" lurralde independente bat da, nazioarteak onartutako Moldaviako mugen barnean kokatua. Transnistriaren independentzia estatu edo nazioarteko elkarte batek ere ez du onartzen, eta \"de iure\" (nazioarteko legearen arabera), Moldaviako zati bat da.\nBertako gobernuak errusierazko Pridnestrovie izena beste hizkuntzetan ere erabiltzea bultzatzen du. Akronimotzat, PMR erabiltzen da, errusierazko \u041f\u0440\u0438\u0434\u043d\u0435\u0441\u0442\u0440\u043e\u0432\u0441\u043a\u0430\u044f \u041c\u043e\u043b\u0434\u0430\u0432\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430 (\"Pridnestrovskaia Moldavskaia Respublika\", Pridnestrovieko Moldaviar Errepublika) izen luzearen transkripzioa.\nIzenak.\nNazioartean Transnistria da gailendu den forma, betiere kontuan hartuta lurraldeak onarpen ofizialik ez duela.\nBertako gobernuak izen hori zuzena ez dela argudiatzen du eta izen laburtu gisa \"Pridnestrovie\" bultzatzen du. Ofizialki hauexek dira izen osoak:\nMoldaviako gobernuak \"St\u00eenga Nistrului\" izendapena erabiltzen du: \"Dniesterreko ibarrezkerra\" esan nahi du.\nKokapen historikoa.\n1989an oraindik Sobietar Batasunaren barruan zegoen Moldaviar Errepublika Sozialistak \"moldaviera\" (errumaniera, alegia) hizkuntza ofizial bakarra bilakatu zuen, baita latindar alfabetoa berrezarri ere. Dniesterreko ekialdean eslaviar jatorriko populazioa gehiengoa zela aprobetxatuta aparteko errepublika aldarrikatu zuten 1990ean.\n1991n Moldaviak independentzia eskuratu zuen eta 1992an gerra zabaldu zen; 1500 bat hildako egon ziren. Suetena bi aldeek, ukrainarrek eta errusiarrek negoziatu zuten; harrezkero, hala ere, zenbait istilu gertatu dira eta bete gabe dago errusiar tropen erretiratze negoziatua, Dumak (Errusiako Parlamentuak) onartu gabea.\n2006ko abenduaren 17an independentzia baieztatzeko erreferenduma antolatu zen; ofizialki % 97,2k independentziaren alde bozkatu zuten.\nGeografia.\nTransnistriak ez du itsasorako irteerarik eta Besarabia (hau da, Moldaviako gainontzeko lurrak) du mendebaldean eta Ukraina ekialdean. Iparraldetik hegoaldera doan Dniester ibaiaren inguruko haran estu bat da. Orokorrean oso laua, muinorik garaienak ez dira heltzen 300 metroetara; iparraldean, Camencatik ipar-ekialdean hain zuzen, daude altuenak (273 eta 262 m, Ukrainarekiko mugan). Ibaiaren ertzetan daude altuerarik baxuenak, itsasorantz abiatu ahala jaitsiz doazenak: Camencan 36 m, hegoaldeko muturrean 0,5 m.\nIbaiak berak egiten du muga Moldaviako gainontzeko lurrekin tarte handienean baina badira salbuespenak:\nGarraiobide nagusia Tiraspol-Dub\u0103sari-R\u00eebni\u0163a errepidea da. Zenbait lekutan Chisinauren menpeko herrietatik pasatzea gatazka iturria izan da. Transnistriarrek gehienetan ez dute arazo larririk Moldaviako gainontzeko lurretara, Ukrainara edo Errusiara bidaiatzeko, bai errepidez bai nazioarteko bi trenez: Mosku-Chisinau (urte osoan) eta Saratov-Varna (sasoien arabera). Aireporturik erabilienak Chisinau Moldaviako hiriburukoa eta Odesakoa dira.\nBanaketa administratiboa.\nHamar hiri eta 69 udalerri ditu; denera, 147 entitate. Horrez gain, bost \"raion\" edo barruti daude (lehen izena errumanierazkoa da; parentesi artean, errusierazkoa eta haren transkripzioa):\nHoriez gain:\nEgoera politikoa.\nNazioarteko komunitateak Transnistria Moldaviako zatitzat dauka. Hala ere \"de facto\" nazioarteak onartzen ez duen gobernuak dauka lurralde honen gaineko kontrola 1990ean independentzia aldarrikatu zuenetik.\n2010erako Abkhazia eta Hego Osetiak baino ez zuten Transnistriaren independentzia onartu. Hiruren egoerak neurri batean antzekoak dira: adostasunik gabeko independentziak aldarrikatu dituzten errepublikak. Errusiak eta errepublika horiek beren egoerak Kosovokoarekin ere parekatzen dituzte, onespen handiagoa lortzearren.\nZuzeneko aginterik ez badu ere, Moldaviako gobernuak lege bat onartu zuen 2005ean; funtsean, Moldaviaren barruko lurralde autonomo bat ezartzen zuen \"Dniesterreko ibarrezkerreko\" hiri eta herriekin. Pridnestrovieko gobernuarekin adostu gabekoa zenez, horrek probokaziotzat jo zuen.\n2006ko martxoaren 3an, Ukrainak muga-arau berriak ezarri zituen; horien arabera, Moldaviako muga zerbitzuaren dokumentazioa duten ekoizpenak baino ez zituen inportatuko. Transnistriako zein Errusiako gobernuek kexua agertu zuten, horrek lurraldearen \"ekonomia-blokeoa\" zekarrela argudiatuz. Gogoratu behar da Errusia dela lurralde haren duen aliaturik onena eta inplikatuena: militarki ere 1200 bat soldadu errusiar daude.\n2008rako, 300.000 eta 400.000 arteko transnistriarrek (populazioaren gehiengoak) moldaviar pasaportea eskatua zuten; kontuan izan beste estatuek ez dutela Transnistriako gobernuak argitaratutako pasaporterik onartzen. Errusiak kontsulatu bat zabaldu zuen Moldaviaren nahiaren kontra Tiraspolen eta 80.000 bat pasaporte eginak zituzten bertatik 2006ko amaierarako.\nPMRk alderdi-aniztasunean oinarritutako eta ganbera bakarreko sistema politikoa du. Independentzia aldarrikatu zuenetik Igor Smirov izan da presidentea; lau aldiz aukeratuta, azkena 2006ko abenduan izan zen. Ez dago adostasunik hauteskundeen gardentasunaz: iturri batzuek emaitza garbiak direla adierazten dute; beste batzuen arabera hauteskunde-iruzurrak gertatu dira.\n2014ko urriaren 1ean, Mosku ez zela Transnistriatik inoiz aterako jakinarazi zuen Dmitri Rogozinek. 1992ko gerraren ondoren, Errusiako tropek lurraldea \u00abbaketzeko eta egonkortzeko\u00bb ardura dute.\nBiztanleria.\nLurralde horretan demografia aldaketa handia gertatu zen XX. mendean zehar, batez ere hiri nagusietara (Tiraspol, R\u00eebni\u0163a, Dub\u0103sari, Bender) industrializazioa dela eta SESBeko garaietan joandako errusiarrengatik; mugimendu hori oso garrantzitsua da egungo egoera ulertu ahal izateko.\n1989ko erroldan 546.400 biztanle zituen. 1990etik aurrera migrazio-prozesua bizi izan du; gehienbat, jatorri moldaviar-errumaniarreko biztanleek alde egin dute errepublikatik.\nTalde etnikoak.\n2004ko errolda.\nAzken errolda hau errepublikako agintariek antolatu zuten, Moldaviakoaren parean; bere balioa eztabaidatuta dago.\nHizkuntza ofizialak.\nNahiz eta errumanieraz (ofizialki han \"moldaviera\" deitua) mintzatzen den gutxiengo garrantzitsua izan, Transnistriako populazioaren gehiengoak eslaviar hizkuntza batean (errusieraz edo ukraineraz) hitz egiten du. Beste hainbeste hizkuntza ere hitz egiten dira: bulgariera, poloniera, gagauzera...\nEkonomia.\nTransnistriak ekonomia mistoa du. 1990eko hamarkadan pribatizazio-prozesu handiaren ondoren konpainia gehienak esku pribatuetan daude.\nEkonomiaren oinarria industria astuna (altzairua, elektrizitatea, ehungintza) da: sektorearen % 80 da."}
{"id": "50443", "revid": "1545", "url": "https://eu.wikipedia.org/wiki?curid=50443", "title": "Parker Lewisek ez du sekula galtzen", "text": "Parker Lewisek ez du sekula galtzen () Clyde Phillipsek sortutako komediazko telesail amerikarra da. 1990eko irailaren 2an estreinatu zen FOX telebista-katean eta 1993ko ekainaren 13ra arte iraun zuen, 3 denboralditan 73 atal eman ondoren.\nEuskal Herrian euskaraz eman zuten ETB 1en.\nSinopsia.\nTelesail honek, Santo Domingo Bigarren Hezkuntzako Eskolako ikaslea den Parker Lewis pertsonaiaren abenturak kontatzen ditu. Jerry Steiner eta Mikey Randal adiskideak eta Annie Sloane bere neska-laguna bezalaxe, ezaguna izatea du helburu. Bide horretan Musso eskolako zuzendaria eta Shelly bere arreba gaztea izango dira arerio nagusiak.\nTelesailak nerabezaroko bizitza eta zailtasunak deskribatzen ditu, askotan exagerazioa eta humore surrealista erabiliz. Horrez gain, kapitulu gehienetan agertzen dira garaiko pelikula, musika, politikari eta pertsonaia famatuei eginiko erreferentziak."}
{"id": "50446", "revid": "6327", "url": "https://eu.wikipedia.org/wiki?curid=50446", "title": "Estatu Kolpe", "text": ""}
{"id": "50447", "revid": "336", "url": "https://eu.wikipedia.org/wiki?curid=50447", "title": "Santos Gonz\u00e1lez", "text": "Santos Gonz\u00e1lez (Crevillent, Alacant, Espainia, 1973ko abenduaren 17a-) txirrindularia da. 1994an txirrindularitza profesionalean debutatu zuen Kelme taldearekin."}
{"id": "50448", "revid": "69297", "url": "https://eu.wikipedia.org/wiki?curid=50448", "title": "David Herrero", "text": "David Herrero Llorente (Bilbo, 1979ko urriaren 18a-) txirrindulari bizkaitar ohia da. 2002an txirrindularitza profesionalean debutatu zuen Euskaltel-Euskadi taldearekin eta 2009an erretiratu zen.\nPalmaresa.\n2000\n2001\n2002\n2003\n2004\n2005\n2006\n2008\n2009"}
{"id": "50450", "revid": "475408", "url": "https://eu.wikipedia.org/wiki?curid=50450", "title": "Espainiako Itzulia", "text": ""}
{"id": "50451", "revid": "475978", "url": "https://eu.wikipedia.org/wiki?curid=50451", "title": "Saletxe", "text": ""}
{"id": "50452", "revid": "475982", "url": "https://eu.wikipedia.org/wiki?curid=50452", "title": "Gexan Lantziri", "text": ""}
{"id": "50455", "revid": "13403", "url": "https://eu.wikipedia.org/wiki?curid=50455", "title": "Sei Nazioen Torneoa", "text": ""}
{"id": "50456", "revid": "336", "url": "https://eu.wikipedia.org/wiki?curid=50456", "title": "Errugbia", "text": ""}
{"id": "50457", "revid": "336", "url": "https://eu.wikipedia.org/wiki?curid=50457", "title": "Rafael Basterretxea", "text": "Jesus Rafael Basterretxea (Bilbo, Bizkaia, 1908 - \"ib.\", 2002) arkitekto arrazionalista bizkaitarra da.\nBiografia.\n1925ean Madrilgo Arkitektura Eskolan ikastea erabaki zuen. Bertan bi urte ikasi ondoren Bartzelonan bukatu zuen karrera. Bere lehen urratsak arkitekto gisa Manuel Galindezen bulegoan eman zituen.\nOlerkigintzan eta margolaritzan ere nabarmenki aritu izana da."}
{"id": "50458", "revid": "129250", "url": "https://eu.wikipedia.org/wiki?curid=50458", "title": "Vulpes (musika taldea)", "text": "Vulpes edo Vulpess 1980. urtean Bilbon (Bizkaia) sortutako euskal musika taldea da.\nVulpes neskez osatutako lehen punk taldea izan zen estatu mailan. Taldearen izena latinezko hitz bat da, bere esanahia azeri-emea delarik (\"zorra\" gazteleraz). Abesti guztiak gazteleraz dira, famatuena \"Me gusta ser una zorra\" (emagaldu izatea gustoko dut) izanik. Azken kantu hau \"Iggy Pop and the Stooges\" taldearen bertsio bat da.\nTaldekideak.\nJarraian doazen taldekideak taldeak egonkortasuna lortu zuenekoak dira (1982):\nHistoria.\nTaldea sortzeko ideia Lolesek izan zuen, bere helburua neskaz osatutako talde bat osatzea izanik. 1982ko udan taldeak egonkortasuna lortu zuen laukote batekin, ordurako taldetik 20 emakume baino gehiago igaroak ziren. Garai hartan 17 eta 19 urte arteko adina zuten partaideek.\n1983an single bat kaleratu zuten bi abestirekin: \"Me gusta ser una zorra\" eta \"Inkisici\u00f3n\". Single horren azalean taldearen izena SS naziekin jarri zuten, zirikatzeko helburuarekin bakarrik, ez ultraeskuindarrak zirelako. Hori dela eta, gehienetan Vulpess izenpean dira ezagunak.\nUrte berean bideoklip bat grabatu zuten. Carlos Tena TVE1erako musika programa berri bat prestatzen ari zen, \"Caja de Ritmos\", eta Vulpes taldeari bideoklipa grabatzea proposatu zion. \"Me gusta ser una zorra\" abestia aukeratu zen kamera aurrean interpretatzeko. Grabaketa egiteko bi aukera eskaini zituen Carlos Tenak, bata kantuaren hitzak leuntzea, eta bestea, kantuan zehar biraoak entzuterakoan zentsura aplikatzea. Taldekideek bigarren aukera hautatu zuten, hala ere bideoklipa bere osotasunean eta zentsura gabe emititu zen 1983ko apirilaren 16an. Maiatzaren 1ean ABC egunkariaren editorialean emisio honen berri eman zen, abestiaren hitzak zabalduz eta telebista kateko zuzendaritzari neurriak hartzeko eskatuz. PDP alderdia (Partido Dem\u00f3crata Popular) ere kexatu zen. Gainera, Estatuko fiskal nagusiak Loles auzitara eraman zuen abesti horren hitzen egilea izateagatik. Guzti honengatik Carlos Tenak dimisioa aurkeztu zuen.\nUrte bereko udan Espainian zehar bira bat egiteko kontratua sinatu zuten, arazoak baino sortuko ez zizkiena. Harrezkero ez zuten gehiago Euskal Herrian kontzerturik eman, eta gutxira taldea desagertu egin zen.\n\"El Garaje\" aretoaren aldeko kontzertua.\n1985. urtean El Garaje aretoaren jabeek diru arazoak zituzten aretoa zabalik mantentzeko. Hainbat taldek (RIP, Eskorbuto, La UVI, Kortatu, MCD, Cicatriz...) laguntzeko kontzertuak eman zituzten, eta Vulpes taldea ere laguntzeko eskaini zen, musika talde bezala jarraitzeko inongo asmorik gabe.\nLuperi omenaldia eta diskoaren grabaketa.\n2003. urtean Vulpes taldearen partaideak berriz elkartu ziren Lolesen ahizpari, Luperi, omenaldi bat egiteko. Lupe 1993an hil zen, eta 10. urteurrenerako egokitu zen omenaldi hau. Omenaldia kontzertu moduan egin zuten, hainbat talde eta aspaldiko lagunen laguntzarekin. Hasiera batean kontzertua Bilboko Kukutza gaztetxean egin behar zen eta sarrera guztiak berehala saldu ziren. Jendetza izugarria aurreikusten zen omenaldirako eta kontzertua Errekalde auzoko plaza batera lekualdatu zuten.\nOmenaldiarekin jarraituz, 2004. urtean estudioko diskoa grabatu zuten, abesti zaharrak berreskuratuz."}
{"id": "50459", "revid": "375", "url": "https://eu.wikipedia.org/wiki?curid=50459", "title": "Vulpess", "text": ""}
{"id": "50461", "revid": "119347", "url": "https://eu.wikipedia.org/wiki?curid=50461", "title": "Cervi\u00e0 de les Garrigues", "text": "Cervi\u00e0 de les Garrigues Kataluniako udalerria da, Garrigues eskualdean eta Lleidako probintzian kokatuta dagoena. 21,44\u00a0km\u00b2-ko azalera du eta 2009ko urtarrilaren 1eko erroldaren arabera 846 biztanle zituen."}
{"id": "50462", "revid": "512", "url": "https://eu.wikipedia.org/wiki?curid=50462", "title": "El Cogul", "text": "El Cogul Kataluniako udalerria da, Garrigues eskualdean eta Lleidako probintzian kokatuta dagoena. 17,51\u00a0km\u00b2-ko azalera du eta 2009ko urtarrilaren 1eko erroldaren arabera 203 biztanle zituen.\nEl Cogul Roca dels Morosen dauden labar-pinturengatik ezaguna da."}
{"id": "50463", "revid": "63274", "url": "https://eu.wikipedia.org/wiki?curid=50463", "title": "Kultura arkeologiko", "text": "Kultura arkeologikoa toki batean eta garai batean mugatuta dauden objektu arkeologikoen multzoa da. Haien bidez desagertutako herri edo kultura baten nondik-norakoak ezagutu nahi dira.\nDefinizioa.\nKultura hitza erabiliz arkeologoek esan nahi dute leku eta toki desberdinetako tresneriak bereizten dituzten patroiek gizarte baten jokabide zabalagoa adierazi ahal dutela. Historiaurreko arkeologian, kulturak oinarrizko unitateak dira 1920ko hamarkadatik, batik bat Gordon Childe ikerlariari esker:\nKultura arkeologikoen erabilpenak erakusten du kultura materiala eta gizakiak hertsiki lotuta dauden ideia. Izan ere, Gordon Childen ikuspegia Marxen materialismo historikoak kutsatuta zegoen.\n\"Kanpai-formako ontzien kulturako hilobietan ohikoak diren objektu-multzoa. Ezkerretik eskuinera: kanpai formako ontzia, Palmela puntak, mihidun sastakaia eta arkulariaren besokoa.\"\nHala ere, ondorengo arkeologoek ikusmolde hori zalantzan jarri dute, antzeko ondasunak izateak ez baitakar, berez, gizarte bera izatea, edo ondasun desberdinen erabilpenak ez baitu esan nahi gizarte desberdinak direla. Ezagutza arkeologikoak aurrera egin ahala, kultura arkeologikoaren definizioa lausotu da. Izan ere, kulturei ematen zaizkien izenak arbitrarioak izaten dira, eta ez dakarte kultura monolitikorik bere azpian.\nKultura arkeologikoa ikerketaren ardatza jarrita, lanabes edo teknika baten hedapenak kultura beraiekin eramaten zuen herri baten migrazioa zekarren. Horren aurrean, teknologia salerosketekin bidaiatzen zela proposatu da.\nKultura arkeologikoa definitzerakoan, aurkikuntza mota batzuek ezartzen zuten eredua. Hala ere, aztarnategi gutxi batzuk izaten dira horien irla garbia, aztarna mota ugari izaten dutelako.\nNolanahi ere, kultura arkeologikoaren kontzeptua erabiltzen jarraitzen da, eta, hiru aroko sistemarekin gertatzen den bezala, eraginkorra da garaiak, eskualdeak eta jarduerak azkar ezagutzeko."}
{"id": "50464", "revid": "499", "url": "https://eu.wikipedia.org/wiki?curid=50464", "title": "Titin III", "text": ""}
{"id": "50466", "revid": "512", "url": "https://eu.wikipedia.org/wiki?curid=50466", "title": "V. Gordon Childe", "text": "Vere Gordon Childe (Sydney, 1892ko apirilaren 14 - 1957ko urriaren 19) historiaurreko ikerketaren gainean eragin handia zuen arkeologo australiarra izan zen. Europan eta Ekialde Hurbilean lan egin zuen batez ere.\nNeolitoko Skara Brae aztarnategian indusketak egindakoan, \"Neolito Iraultza\" eta \"Hiri Iraultza\" kontzeptuak sortu zituen. Historiaren inguruan ikuspegi marxista izanda, uste zuen kultura materialak eragin handia zuela gizarteen gainean. Hori dela eta, uste zuen zibilizazioaren garapena arkeologiaren bidez aurkitu ahal zen teknologia-aldaketak eragina zela. Bere aurkikuntzak kokatzeko, Europako Historiaurreko sintesia garatu zuen, non teknologiaren hedapenek herrien migrazioak zekartzaten."}
{"id": "50467", "revid": "336", "url": "https://eu.wikipedia.org/wiki?curid=50467", "title": "Marija Gimbutas", "text": "Marija Gimbutas ( eta jaiotzez Marija Birut\u0117 Alseikait\u0117; Vilnius, Lituania, 1921eko urtarrilaren 23a - Los Angeles, AEB, 1994ko otsailaren 2a) Neolitoan eta Brontze Aroan Europako kulturak ikertu zituen arkeologo lituaniar-amerikarra izan zen. Hizkuntzalaritza eta Mitologia uztartuz ikuspegi berriak sartu zituen arkeologiaren ikerkuntzan 1946 eta 1971 bitartean.\nIndoeuroparren Brontze Aroaren gainean espezializatu zen, besteak beste Kurgan kultura ikertuta. Hala erakutsi zuen 1964ko \"Bronze Age Cultures of Central and Eastern Europe\" (Ekialde eta Erdi Europako Brontze Aroko kulturak) liburuan. Hizkuntzalaritza eta etnologia uztartuz, indoeuroparren eta aurre-indoeuroparren (indoeuroparren migrazioen aurretik Europan jada zeuden herriak) izaerak ikertu zituen. Haren ustez, Kurgan kulturako indoeuroparrak androkratikoak edo gizonak agindutako gizarteak ziren, eta aurre-indouerroparrak, berriz, matriarkatuak. Nolanahi ere, ikusmolde honek kritika ugari jaso ditu."}
{"id": "50469", "revid": "512", "url": "https://eu.wikipedia.org/wiki?curid=50469", "title": "Colin Renfrew", "text": "Andrew Colin Renfrew (Stockton-on-Tees, 1937ko uztailaren 25) arkeologo ingelesa da.\nBatez ere bi libururengatik da ezaguna. Lehenengoan, 1974ko \"Before Civilisation: The Radiocarbon Revolution and Prehistoric Europe\" (Zibilizazioaren aurretik: Irratikarbonoaren Iraultza eta Historiaurreko Europa) liburuan Historiaurrean berrikuntzak Ekialde Hurbilean sortzen zirela eta hortik Europara hedatzen zirela zioen iritziari erronka egin zion.\nBigarrenean, \"Archaeology and Language: The Puzzle of the Indo-European Origins\" (euskaraz \"Arkeologia eta mintzaira: Indoeuroparren enigma\", Gaiak, Donostia, 2002) liburuan, Anatoliako hipotesia garatu zuen. Horren arabera, indoeuroparrak ez ziren hedatu Kurgan kulturatik, 2000 urte lehenago Anatoliatik baizik. Nekazaritzarekin batera olatuen moduan, motel, ez migrazio bortitzen bidez, zabaldu ziren Europara pixkanaka."}
{"id": "50470", "revid": "371", "url": "https://eu.wikipedia.org/wiki?curid=50470", "title": "Katalunierazko musika", "text": ""}
{"id": "50471", "revid": "23317", "url": "https://eu.wikipedia.org/wiki?curid=50471", "title": "Galesko futbol selekzio nazionala", "text": "Galesko futbol selekzio nazionala munduko hiru talde zaharrenen artean dago, Ingalaterra eta Eskoziakoekin batera. 1876ko martxoaren 25ean jokatu zuten lehenengo partida, eskoziarren aurka hain zuzen ere.\nSorreratik bertatik parte hartu dute independienteki txapelketa ofizial guztietan, Olinpiar Jokoetan izan ezik.\nCardiff City Stadiumen jokatzen ditu etxeko partidak.\nMunduko txapelketan.\n1958an jokatu zuen selekzioak lehendabiziko eta azkeneko aldiz Munduko Futbol Txapelketan, Suediak antolatutako edizioan.\nEuropako txapelketan.\nGalesko selekzioa behin sailkatu da Europako Futbol Txapelketaren azken faserako.\nJokalari aipagarrienak.\n2022ko irailaren 25ean eguneratua."}
{"id": "50472", "revid": "105290", "url": "https://eu.wikipedia.org/wiki?curid=50472", "title": "Me gusta ser", "text": "Me gusta ser Vulpes musika taldearen 1. diskoa da, 2005. urtean Oihuka diskoetxearen zigilupean argitaratutakoa.\nDisko hau Luperen, taldearen hasierako bateria-jolea (1993an hila), omentzeko helburuarekin egin zen. Grabazioa 2004ko azaroan eta abenduan burutu zen. Eta 2005ean Oihuka diskoetxeak argitaratu zuen.\nAbesti guztien musika eta letrak Vulpes taldearenak dira, \"Me gusta ser una zorra\" izan ezik, honen doinuak Iggy Pop and the Stooges taldearen \"I wanna be your dog\" kantuarenak dira."}
{"id": "50473", "revid": "56334", "url": "https://eu.wikipedia.org/wiki?curid=50473", "title": "Me gusta ser una zorra/Inkisici\u00f3n", "text": "Me gusta ser una zorra/Inkisici\u00f3n Vulpes musika taldearen 1. single-a eta 1. lana da, 1983. urtean Dos Rombos diskoetxearen zigilupean argitaratutakoa.\nSingle hau 1983ko maiatzean grabatu zen, Dos Rombos diskoetxeak era urte berean argitaratu zuten. Geroago 1990eko hamarkadaren bukaeran edo 2000ko hamarkada hasieran Munster Records diskoetxeak 500 kopiara mugatutako single honen argitalpen bat egin zuen. 2006an berriz argitaratu zuen, oraingoan \"picture-disc\" formatuan.\n\"Me gusta ser una zorra\" abestia Iggy Pop and the Stooges taldearen \"I wanna be your dog\" kantuaren bertsio bat da."}
{"id": "50476", "revid": "336", "url": "https://eu.wikipedia.org/wiki?curid=50476", "title": "Luis Iruretagoiena", "text": "Luis Iruretagoiena Aiestaran, Kiriki bezala ezaguna, (Zarautz, 1907ko ekainaren 21a - \u2020 1965) futbolari euskalduna izan zen. Realean jokatu zuen 1925etik 1933ra arte.\nAurrelari postuan jokatzen zuen, eta berezitasunen artean, pasea eta erdiraketa nabarmentzen ziren. Jubenil mailan hasi zen Zarauzko Mollarri taldean, beranduago Realak fitxatu zuelarik. Bertan, 118 partida jokatu zituen guztira, 50 gol erdietsiz. Gipuzkoako 3 txapelketa (1927, 1929 eta 1933), eta Kopa bat (1928) irabazi zituen Donostiako taldearekin.\n1928an, Espainiako futbol selekzio nazionalean debutatu zuen, Joko Olinpikoetan. Txapelketa honetako bi partida jokatu zituen, Italiaren aurka lesionatu zelarik. 1928an, Espainiako Futbol Liga sortu zenean hain zuzen ere, Realarekin 31 partida jokatu eta 18 gol sartu zituen erretiratu baino lehen. Bere omenean, Zarauzko kale batek bere ezizena darama."}
{"id": "50477", "revid": "237", "url": "https://eu.wikipedia.org/wiki?curid=50477", "title": "Kiriki", "text": ""}
{"id": "50479", "revid": "512", "url": "https://eu.wikipedia.org/wiki?curid=50479", "title": "L'Espluga Calba", "text": "L'Espluga Calba Kataluniako udalerria da, Garrigues eskualdean eta Lleidako probintzian kokatuta dagoena. 21,34\u00a0km\u00b2-ko azalera du eta 2009ko urtarrilaren 1eko erroldaren arabera 429 biztanle zituen."}
{"id": "50481", "revid": "64511", "url": "https://eu.wikipedia.org/wiki?curid=50481", "title": "Gustav Klimt", "text": "Gustav Klimt (Baumgarten, Austria, 1862ko uztailaren 14a - Viena, 1918ko otsailaren 6a) margolari sinbolista austriarra eta Vienako Art Nouveau edo \"Sezession\" estiloko kide garrantzitsuenetarikoa izan zen. Haren lan garrantzitsuenen artean margolanak, horma-irudiak eta beste mota batzuetako arte lan asko daude. Gairik maiteena eta gehien jorratu zuena emakumearen gorputza izan zen, beti ere erotismo ugariz blai.\nFormazioa eta hasierako lanak.\nVienako Ofizio eta Arte Eskolan egin zituen ikasketak 1879 eta 1883 urteen artean, eta arte dekoratiboen teknikak landu zituen bertan. Hamalau urterekin, Arte Aplikatuen Eskolan sartu eta prestakuntza ikastaroa egin behar izan zuen. Michael Rieser, Ludwing Minnigerode eta Karl Hrachowina izan zituen irakasle. Klimten Ernst eta Georg anaiak Arte Aplikatuen Eskolako ikasleak ere izan ziren. Georg eskultorea eta zizelkaria izan zen, eta anaiaren koadroentzat hainbat marko diseinatu zituen. Klimt, bestalde, Munich eta Vienako unibertsitateetako ohorezko kidea ere izan zen.\nVienako Arte Aplikatuen Eskolako ikasketak amaitu zituenean, Ernst Klimt anaiak eta Franz Matsch-ek sortutako Artisten Konpainian sartu zen. Lehen lan garrantzitsua 1883an egin zuen: Fiumeko Udal Antzokia dekoratu zuen, Jugoslavia ohian.\nPinturak, horma-irudiak, marrazkiak eta beste zenbait arte-lan dira Klimten lan ezagunenak. Horietako gehienak Vienan daude ikusgai. Wiener Sezession delakoaren sortzaile eta eragile nagusia izan zen, eta baita honen Ver Sacrum egunkariarena ere. Urrea erabili izan zuen bere koadroetan, eta hori da, zehazki, Klimten lanen ezaugarrietako bat.\nHalaber, bere margoetan batez ere emakumearen gorputza eta biluztasuna islatzeagatik ere ezaguna da Klimten lana. Art Nouveau mugimenduaren irizpideei segiz, gainera, segurtasuna adierazten zuten emakumeak margotu zituen, lorez eta urrez inguratutako lamiak balira bezala. Vienako burgesiako emakumeak izan ziren, oro har, Klimten koadroetarako modelo lanetan aritu zirenak, baina margolariaren musa izan ziren bizimodu apalagoko hainbat emakume eta sexu-langile ere.\nEmakumearen sexualitatea izan zen koadro gehienetan landu zuen gaia, eta baita maskulinitatearekiko oreka ere. Eragin neoplatonikoak ditu, bada. Emakumearen inguruko lanetan bizitzaren zikloari heltzen dio, bere aldi guztietan: ernalketa, haurdunaldia, haurtzaroa, gaztaroa, zahartzaroa, osasuna eta edertasuna, gaixotasuna eta heriotza.\nGustav Klimt Vienan hil zen, isuri baten ondorioz, eta Hietzing-eko hilerrian lurperatu zuten. Naziek haren hainbat lan konfiskatu zituzten, baina aurkariek aurrera egiten zuten heinean, eta Klimten lanak gerra-sari bihurtuko zirela ohartuta, konfiskatutako koadroak gordetzen zituzten gaztelua erretzea erabaki zuten.\n2006ko ekainean, Gustav Klimtek margotutako Adele Bloch-Bauerren erretratua historiako koadrorik garestiena bihurtu zen, 135 milioi dolarretan saldu ondoren."}
{"id": "50482", "revid": "98220", "url": "https://eu.wikipedia.org/wiki?curid=50482", "title": "Ezequiel Mosquera", "text": "Ezequiel Mosquera M\u00edguez (Cacherias-Teo,Coru\u00f1a, Galizia, 1975eko azaroaren 19a) txirrindularia da. 1999an txirrindularitza profesionalean debutatu zuen Paredes Moveis taldearekin."}
{"id": "50483", "revid": "98220", "url": "https://eu.wikipedia.org/wiki?curid=50483", "title": "Xo\u00e1n Mour\u00f3n", "text": "Xo\u00e1n Francisco Mour\u00f3n Dold\u00e1n (Betanzos, Coru\u00f1a, Espainia, 1984ko otsailaren 6a-) txirrindularia da. 2007an txirrindularitza profesionalean debutatu zuen Karpin Galicia taldearekin."}
{"id": "50485", "revid": "119347", "url": "https://eu.wikipedia.org/wiki?curid=50485", "title": "Motorsex", "text": "Motorsex 2003. urteko udan Bilbon (Bizkaia) sortutako euskal musika taldea da.\nHistoria.\nLaukotea MCD taldearen hasierako partaideek (Bernar, Joakin eta Niko) eta Koldok osatu zuten. Taldearen izena hitz joko bat da, Motorhead eta Sex Pistols izenekin egindakoa, hain zuzen, eta hala taldearen musika estiloa aurresan daiteke. Musika egiteko filosofia berezi bat aukeratu zuten, copylefta hain zuzen ere. Modu honetan beraien musika zabaltzeko hainbat bide erabili dute. Adibidez kantu guztiak webgunetik doan jaitsi daitezke, baita eMule bitartez ere.\n2003ko abuztuan 1. single-a grabatu zuten bi abestirekin. 2004ko otsailean 3 kantuko 2. single-a grabatu zuten, Ramones taldearen bertsio bat sartuz. Azkenik, 2004ko ekainean taldearen 1. diskoa grabatu zuten: \"En Crudo\". Zuzeneko grabaketa izan zen, MCD taldearen pausoak jarraituz.\n2006ko otsailetik aurrera Xenenek hartu zuen gitarra jotzearen ardura Joakinen ordez. Osagai berri honekin taldearen 3. single-a grabatu zuten bi abesti berrirekin 2006ko ekainean.\n2007ko udan, lan eta familia kontuak zirela-eta Koldok taldea utzi zuen eta taldea hirukote bezala gelditu zen.\n2008ko abuztuan 4. single-a grabatu zuten bi abestirekin.\n2009ko 2. single-k (V eta VI) eta CD-split \"Un&amp;Dos\" Zona84-rekin grabatu zituzten"}
{"id": "50487", "revid": "23317", "url": "https://eu.wikipedia.org/wiki?curid=50487", "title": "Bermeo Urdaibai Arraun Elkartea", "text": "Bermeo Urdaibai Arraun Elkartea Bermeoko arraunketa elkartea da. TKE Liga gehien lortu dituen arraun taldea da, zortzi, eta Kontxako Bandera zazpi aldiz ere irabazi du.\nBermeok XIX. mendean Bilbo aldean jokaturiko estropadetan hainbat garaipen lortu zituen. Kontxako Banderan ere hartu zuen parte, azkenengoz 1923an. Ordutik ez dago bermeotar traineruen berririk 1975ean Bermeoko Arraun Elkartea sortu zen arte. Beti arraunlari eskasiaz ibili zenez beste klubekin elkarketak egiten zituen, Arkoterekin eta Lutxanarekin adibidez.\n1992. urtean Bermeo, Elantxobe eta Mundaka arraun taldeek Urdaibai inguruan arraunketa indartzeko Urdaibai ekimena sortu zuten. 1999an gauzatu zen traineru indartsua atereaz, baina 2001etik aurrera bermeotarren proiektua da.\nXXI. mendeko traineru indartsuena da eta palmares itzela lortu du. Arraunlari talde trinkoa du eta erreferentziazko ontzia bihurtu da urtero. TKE Ligan Urdaibai izena erabili izan du eta txapelketatan eta Kontxako Banderan Bermeo izan da. 2022tik aurrera taldeak ofizialki Bermeo Urdaibai A.E. izena hartu du.\nUniformea.\nUrdin iluna da elkartearen jantzien kolorea. Trainerua ere urdina da eta \"Bou Bizkaia\" izena du, Gerra Zibilaren garaiko \"Bizkaya\" ontziaren omenez jarria.\nHistoria.\nBermeoko arraunketa.\nTraineru bermeotar batek 1719an Mundakarekin lehian egindako estropadan Izaro uhartea irabazi zuen. 1880. hamarkadan Bilbo aldean hainbat estropada jokatu zituen, lehenengoa 1882an. Bermeo 1888 eta 1889an nagusitu zen, ur geldietarako espreski egindako traineru bat erabiliz. 1896an Kontxako Banderan hartu zuen parte lehen aldiz, baina ez zuen finala jokatzerik izan. 1897an Bilbon nagusitu zen azken aldiz. 1923an berriz hartu zuen parte Kontxan baina azkenengo postuan gelditu zen. Hurrengo hamarkadetan Bermeoko traineruen berririk ez dago.\nHainbat hamarkadetako hutsunearen ondoren 1975ean Bermeoko Arraun Elkartea sortu zen. Arraunlari faltak beste elkarte batzuekin bat egitera behartu zuten Bermeo, horrela 90. hamarkadan Arkote-Bermeo (1991) eta Lutxana-Bermeo (1996) ezagutu genituen.\nUrdaibai Arraun Elkartea.\n1999an elkarte bizkaitarrak gipuzkoarrekin haserretu egin ziren eta beren liga propioa osatu zuten. Orduan erabaki zuten Urdaibai proiektua gauzatu eta hiru elkarteren arteko trainerua ateratzea. Urdaibaik Bizkaitarren Liga eta Bizkaiko Traineru Txapelketa irabazi zituen eta Kontxako Banderan hirugarren gelditu zen. Traineru bizkaitar batek urte askotan lorturiko posturik onena zen.\n2000. hamarkadaren amaieran Kaikurekin lehia bizian aritu zen, uretan zein uretatik kanpo. Hamarkada hartan Kontxako bi bandera, lau TKE Liga eta Espainiako bi txapelketa irabazi zituen besteak beste. Azken urteetan Hondarribia izan du arerio nagusi.\n2013ko Kontxako Banderan denborarik onena lortu arren Hondarribiarekin palak jo izanagatik kanporatua izan zen. Liga berriz bigarren postuan bukatu zuen. 2014a batel eta trainerilletan bikain hasi zuen, baina traineru denboraldia hastear zela TKEko epaile bakarrak zigorra ezarri dio Jose Manuel Franciscoren inguruko afera zela eta. Zigor ekonomikoaz gain liga 95 puntu negatiboz hasi behar izan zuen, honek estropada askotan lehen txandan aritzea ekarri zion. Liga irabazteari uko egin zion arren talde indartsua duela erakutsi zuen eta Ligako hainbat estropada irabazteaz gain Bizkaiko, Euskadiko eta Espainiako txapelketak eskuratu zituen. Azkenean postuak errekuperatu eta 75 puntu positiborekin (170 - 95) 10. postua lortu eta play-offari ihes egin zion. Denboraldia bikain bukatzeko Kontxako Bandera irabazi zuen, jardunaldi bietan nagusituz eta bi egunetako marka hobetuz.\n2015 denboraldian Bizkaiko, Euskadiko eta Espainiako txapelketak irabazi zituen. Ligarren bigarren egin zuen baina denboraldi bikaina burutzeko berriz nagusitu zen Kontxako Banderan. 2016an Liga irabazi zuen, abuztuan erakutsitako maila handiarengatik batik bat eta bosgarrena garaipena izanik La Caixa koroa eskuratu zuen. Kontxako Bandera ere hirugarren aldiz jarraian irabazi zuen.\n2017 eta 2018an ere Ligan nagusi izan da baina ez du Kontxako Bandera berririk irabazi. 2017an bigarren egin zuen eta 2018an lehen jardunaldian Zierbenarekin palak jotzearren zigortua izan zen eta guztira denborarik onena egin arren laugarren postuarekin konformatu behar izan zuen. Ligan berriz ere nagusitasun haundiz irabazi zuen. 2019ko denboraldia eskasa izan da ordea. Ligan erdiko txandan aritu da eta Kontxan ere bosgarren postuarekin konformatu behar izan du. Emaitza apalen ondorioz abuztuan entrenatzailea ere kaleratu zuen.\nAzken denboraldietan apalago ibili ondoren 2022an fitxaketa berriak egin zituen eta Liga eta Kontxa irabazi zituen. 2023an erraz irabazi ditu Kontxako Bandera eta TKE Liga.\nPalmaresa.\nTrainerillak.\nBermeo izenarekin.\nBatelak.\nBermeo izenarekin.\nB trainerua.\nArraunlarien harrobi lana egiteko 2014tik aurrera Urdaibaik bigarren traineru bat izan du KAE 2 Ligan. Bermeo Arraun Elkartea izenarekin aritzen da lehian.\n2014an bederatzigarren amaitu zuen Liga. Posturik onenak Donostiarra eta Plentziako banderetako seigarren postuak izan zituen. 2015ean makalago aritu zen eta hamairugarren postuan amaitu zuen liga. 2016 eta 2017an Mundakako Arraun Taldearekin batera atera zuen bigarren trainerua, Mundakaren elastiko zuria eta Bermeoren traineru urdinarekin.\n2018an berriz bermeotarrekin osatu zuen trainerua eta 2019an aurreneko bandera eskuratu du, A.N. Castroren Bandera."}
{"id": "50488", "revid": "105290", "url": "https://eu.wikipedia.org/wiki?curid=50488", "title": "Matxitxako lurmuturra", "text": "Matxitxako lurmuturra Bermeoren eta Gaztelugatxeren artean dagoen lurmuturra da, Bermeoko udalerrian kokatua. Bertan itsasargi bi daude: zaharra (aspaldi amatatua) eta berria (egun funtzionatzen duena).\nItsasargia.\nLurmuturrean, itsasoaren mailatik 122 metrora, eta hogei metroko dorrean, lurmuturreko itsasargia dago. Antzina itsasargizaina zegoen arren, gaur egun automatikoa da, eta lainoaz ohartzeko soinuzko abisua emateko gai da. Itsasargiko argia 30 miliatan ikus daiteke.\n1909an itsasargi berria eraiki zen, 1852an altxatutako eraikuntza berria ordezkatuz. 1854tik 1863ra Bizkaiko itsasargizainen eskola izan zen. Matxitxako lurmuturreko itsasargian, Bizkaiko azken itsasargizaina jubilatu zen."}
{"id": "50489", "revid": "69297", "url": "https://eu.wikipedia.org/wiki?curid=50489", "title": "Isidro Nozal", "text": "Isidro Nozal Vega (Barakaldo, Bizkaia, 1977ko urriaren 18a - ) Euskal Herrian jaiotako espainiar txirrindularia da. Betidanik Guriezon (Kantabrian) bizi da. 2002an txirrindularitza profesionalean debutatu zuen ONCE taldearekin.\n2009an dopinekin arazoak zirela eta bi urteko zigorra jasan zuen.\nPalmaresa.\nAmateurretan.\n1992\n1996\n1998\nProfesionaletan.\n2001\n2002\n2003\n2004"}
{"id": "50490", "revid": "69297", "url": "https://eu.wikipedia.org/wiki?curid=50490", "title": "Marcos Serrano", "text": "Marcos Antonio Serrano Rodr\u00edguez (Redondela, Pontevedra, 1972ko irailaren 8a-) espainiar txirrindulari ohia da. 1993an txirrindularitza profesionalean debutatu zuen Kelme taldearekin."}
{"id": "50491", "revid": "512", "url": "https://eu.wikipedia.org/wiki?curid=50491", "title": "Gustavo C\u00e9sar Veloso", "text": "Gustavo C\u00e9sar Veloso (Vilagarc\u00eda de Arousa, Pontevedra, Espainia, 1980ko urtarrilaren 29a-) txirrindularia da. 2001an txirrindularitza profesionalean debutatu zuen Carvalhelhos-Boavista taldearekin."}
{"id": "50492", "revid": "512", "url": "https://eu.wikipedia.org/wiki?curid=50492", "title": "Estar\u00e0s", "text": "Estar\u00e0s Kataluniako udalerria da, Segarra eskualdean eta Lleidako probintzian kokatuta dagoena. 20,9\u00a0km\u00b2-ko azalera du eta 2009ko urtarrilaren 1eko erroldaren arabera 177 biztanle zituen.\nBanaketa administratiboa.\nSei herritan banaturik dago:"}
{"id": "50493", "revid": "119347", "url": "https://eu.wikipedia.org/wiki?curid=50493", "title": "Esterri d'\u00c0neu", "text": "Esterri d'\u00c0neu Kataluniako udalerria da, Pallars Sobir\u00e0 eskualdean eta Lleidako probintzian kokatuta dagoena. 8,50\u00a0km\u00b2-ko azalera du eta 2009ko urtarrilaren 1eko erroldaren arabera 965 biztanle zituen.\n2013ko apirilaren 8an Esterri d'\u00c0neu, Espot, La Guingueta d'\u00c0neu eta Alt \u00c0neu herrietako alkateek, lau udalerriak batzeko borondatezko proposamena aurkeztu zuten.\nArango haranako inbasioan milizianoen esku egon zen herri hau."}
{"id": "50495", "revid": "371", "url": "https://eu.wikipedia.org/wiki?curid=50495", "title": "Matxitxako lurmutur", "text": ""}
{"id": "50496", "revid": "119347", "url": "https://eu.wikipedia.org/wiki?curid=50496", "title": "Lost (telesaila)", "text": "Lost (euskaraz \"Galduak\") drama telesail estatubatuarra da, zeina jatorrian American Broadcasting Company (ABC) kateak eman zuen 2004-ko irailaren 24tik 2010eko maiatzaren 22ra, sei denboralditan bildutako 121 kapituluetan. Telesailak naturaz gaindiko eta zientzia fikziozko osagaiak ditu eta Hego Itsaso Bareko uharte misteriotsu batean istripu izan duten Sidney-tik Los Angeles-erako hegazkin komertzial baten bizirauleak jarraitzen ditu. Istorioa oso serializatuta dago. Kapituluek normalean uhartean gertaturiko kontaketa nagusi bat dute oinarrian, pertsonaien inguruko informazio gehigarria eskaintzen duten \"flashback\" edo \"flashforward\"-en bitartez lagundurik.\n\"Lost\" Jeffrey Liebes-ek, J.J. Abrams-ek eta Damon Lindelof-ek sortu zuten. Hauek hasierako kapitulua idatzi eta J.J. Abrams-ek zuzendu zuen. Telesaila aurrera joan ahala, Damon Lindelof eta Carlton Cusek aurrera eramateko ardura hartu zuten, telesailaren\u00a0 ekoizle exekutiboak bihurtu ziren eta kapitulu asko idatzi zituzten. Bere antzezle zerrenda luzeaz eta Oahu-n, Hawaii-n, grabatzearen kostuaz gain, telesaila inoiz telebistan ekoitzi den garestienetarikoa izan zen; lehenengo kapituluak bakarrik $14 milioi inguru kostatu zuen. \"Lost-\"en mitologia eta unibertso fiktizioa beste hedabide batzuetan zabaldu da, batez ere, mini-kapituluen bitartez: \"Missing Pieces\" \u00a0eta \"The new man in charge\" deitutako 12 minutuko epilogo batez.\nBere jatorrizko emanaldian izan zuen harrera ona eta arrakasta komertziala lortu ondoren, kritikariek inoiz eman den dramarik onenetarikoa dela esan dute. Lehenengo denboraldiak bakarrik, 16 miloi ikusle izan zituen kapitulu bakoitzeko. Bere sei denboraldietan zehar, sailak 11 milioiko ikusleren bataz bestekoa izan du kapitulu bakoitzeko. Gainera, \"Lost\"-ek zine munduko hainbat izendapen izan zituen bere emanaldian eta\u00a0 horietako asko irabazi zituen, horien artean \"Emmy saria\" 2005ean, \"BAFTA\" saria 2005ean,\"Urrezko globo saria\" \"2006an\" eta \"Screen Actor Guild saria\". IMDb.com webguneko erabiltzaileek ere puntuazio altuena eman diote webgunearen lehenengo hamar urtetan (2002-2012)\nEspainian Cuatro, FOX eta La 2 telebista kateen bitartez ikusi ahal izan zen eta Frantzian TF1 katean.\nIstorioa.\n2004 urtean, Sydneytik Los Angelesera zihoan hegazkin batek, Pazifikoko uharte batean istripua izan du. Biziraunleek, laguntzarik iristen ez dela ikusita, bertan bizitzen ikasi beharko dute uharteko arrisku eta misterioei aurre eginez.\n1. denboraldia.\nLehenengo denboraldia Oceanic Airlines-eko 815 hegaldiaren istripuaren ondorioekin hasiko da. Istripuak bizirauleak irla huts batean kokatuko ditu, eta Jack Shepard, medikua, talde-buru bilakatuko da. Bere biziraupena hainbat izaki misteriotsuk eraginda ikusiko da: hartz polarrak, oihana astintzen duen izaki ikusezina (\u201cke munstroa\u201d) eta irla bareko biztanle maltzurrengatik (\u201cbesteak\u201d). Emakume frantses bat ere aurkituko dute, Danielle Rousseau, istorio nagusia baino 16 urte lehenago irlara heldu zena, eta bere alabaren bila suharki dabilena. Gainera, burdinazko eskotila bat dute dute oihanaren erdian. Bi biziraule, Locke eta Boone, eskotila irekitzen saiatzen direnean, taldeko beste lau, Michael, Jin, Walt eta Sawyer irla uzten saiatzen dira eraiki duten txalupa batean. Bitartean, kapitulu bakoitzak bizaraule batean ardaztutako flashbackak ditu, istripuaren aurretik zuten bizitzari buruzko zehaztapenak emanik.\n2. denboraldia.\n2. denboraldiak bizirauleen eta \"besteen\" arteko gatazka jarraituko du eta fedea eta zientziaren arteko talkako gaia jorratuko da, misterio zaharrak argitzen eta berriaz sortuz. Aurreko denboraldian uhartea utzi zuten lau bizirauleek, \"Besteekin\" topatuko dira itsasoan eta Michael-en semea gatibu hartuko dute. Bizirauleak irlara itzultzera behartuko dituzte, eta hegazkinaren atzealdeko bizirauleak aurkituko dira. Jack eta John-en arteko botere talka eskotilan aurkitutako arma eta medizinengatik \u201cThe long con\u201d kapituluan argituko da, Sawyer-ek armak lapurtzen dituenenan. Eskotilla, 30 urte lehenago Dharma iniziatibak sortutako ikerkuntza gune bat dela argituko da eta bertan proiektu zientifikoak egiten zirela. Desmond Humen deitutako gizon bat eskotilan bizi da hiru urtez, ordenagailu programa bat 108 minututan behin aktibatzen gertaera katastrofiko bat ekiditzeko. Bere semea berreskuratzeko, Michael-ek bizirauleak saltzen ditu eta Jack, Sawyer, eta Kate gatibu hartzen dituzte. Michael-i itsasontzi bat ematen diote eta bere semearekin uhartetik ihes egiten du. Bitartean John-ek eskotillako ordenagailua txikitzen du, eta uhin elektromagnetiko batek uhartea astintzen du. Gertaera honek uhartearen kokalekua salatzen du eta aurreko uhin berdin bat hegazkinaren istripuaren eragina dela argitzen da.\nDenboraldiak.\nABC kate estatubatuarrak bi zatitan eman zuen \"Lost\"-en lehendabiziko kapitulua, bi astez jarraian. Ordura arte (2004) inoiz ekoitzi zen kapitulu piloturik garestiena izan zen (14 milioi dolar), eta Lloyd Braunek lanpostua galdu zuen hori ekoizteko baimena emateagatik.\nTelesaila, 2004an hasi zen emititzen ABC telebista katean arrakasta handiarekin. Modu honetan, hurrengo bi urteetan telesailaren iraupena luzatzeko hainbat modu erabili zituzten, soberako trama eta pertsonaiak sartuz baina beti ere kalitate teknikoa eta dramatikoa mantenduz. Ikuslegoaren kritiken ondoren, Damon Lindelof eta Carlton Cuse gidoigile nagusiek, ekoizleekin adostu zuten telesailari bukaera data bat ematea eta aurrerantzean trama nagusiak jorratzea; honela hiru denboraldi gehiago egitea aurreikusi zuten 2010 urtera arte. Laugarren denboraldia beste guztien artean motzena izan zen, 2008an egon zen AEBtako gidoigileen grebaren ondorioz, baina ordainez hurrengo bien atal kopurua igo zen. Azken denboraldia 2010ean emititu zen mundu mailan interes handia piztuz, ohi baino atal luzeago batekin.\nPertsonaiak.\nTelesaileko pertsonaia nagusien zerrenda:\nErreferentziak.\nZenbakiak.\nTelesailean zehar zenbaki talde bat agertu da maiz hainbat eratan. Burrhus Frederic Skinner zientzialariak asmatutako Valenzetti ekuazioa osatzen duten zenbakiak dira kaosarekin lotuta daudenak.\nAbizenak.\nTelesaileko hainbat pertsonaien abizenak filosofo, pentsalari edo zientzialari famatuetan oinarrituta daude.\nDharma ekimena.\n\"Dharma ekimena\" (Department of Heuristics And Research on Material Applications), 1970. urtean \"Gerald\" eta \"Karen DeGroot\" zientzialarien eskutik sortua izan zen \"Alvar Hanso\" enpresariaren \"Hanso fundazioa\"ren finantziaziori esker. Uharte misteriotsu horretan mota askotako ikerketak burutzen zituzten, estazio desberdinetan banaturik.\n80. hamarkadan \"Hanso fundazioa\"k ekimena amaitutzat eman zuen baina ez dago argi benetan zer gertatu zen ezta zein egoeratan geratu ziren uharteko instalazio eta ikerketak. Gaur egun, \"Octagon Global Recruiting\" proiektuarekin berriro martxan jarri zen.\nBeste formatuak.\nTelesailaren arrakasta dela eta, beste formatu batzuetara zabaldu da.\nIdatziak.\nTelesaileko unibertsoan oinarritutako hiru liburu idatzi dira arrakasta gutxirekin.\nHilero, telesailari buruzko albiste, erreportai eta elkarrizketak eskaintzen dituen aldizkari ofiziala argitaratzen da.\nJokoak.\n2006an Xbox 360 eta Playstation 3 bideo-jokoetarako eta Windows PCren bidez ordenagailuetan jolasteko argitaratu zen lehen jokoa da. Protagonista Elliott Maslow argazkilaria da telesaileko istorioaren abioi berean bidaiatzen duena eta bere helburua uhartetik alde egitea da.\nInterneten modu interaktiboan telesailarekin erlazionatutako fikziozko istorio batzuetan parte hartzeko joko desberdinak sortu dira denboraldi desberdinen arteko tarteetan."}
{"id": "50497", "revid": "119347", "url": "https://eu.wikipedia.org/wiki?curid=50497", "title": "Single-I", "text": "Single-I Motorsex musika taldearen 1. single-a da, 2003. urtean taldeak berak argitaratutakoa.\nIraupen motzeko honek 2 kantu ditu, eta biak copyleft linzentziapean argitaratu ziren. Letrak taldearenak eta Oscar Beorleguirenak dira. Ekoizperna Motorsex eta Carlos Creatorren eskutik egin zen.\nTaldeak berak argitaratu zuen 7 hatzetako binilo eta CD formatuetan, baina argitalpen oso mugatua izan zen. Bestalde bi abesti hauek eta diskoaren grafismo guztia taldearen web gunetik jaitsi daiteke , baita \"Soy un animal\" kantuaren bideoklipa ."}
{"id": "50498", "revid": "105290", "url": "https://eu.wikipedia.org/wiki?curid=50498", "title": "Aurreindoeuropar herriak", "text": "Aurreindoeuroparrak edo Europa Zaharra indoeuroparren etorreraren aurretik Europako Neolitoko kultura homogeneoa eta zabala definitzeko Marija Gimbutas arkeologoak sortutako kontzeptua da, \"The Goddesses and Gods of Old Europe: 6500\u20133500 B.C.\" (Europa Zaharreko jainkosak eta jainkoak: 6500-3500) 1982an kaleratutako liburuan lehen aldiz erabilia.\nBrontze Aroaren hasieran, indoeuropar hizkuntzetan mintzatzen ziren herriek Europa eta Asia arteko estepetatik (Kurgan kultura) mendebaldera jo zuten dioen teoria Marija Gimbutasek eta beste arkeologo batzuek ere defendatzen zuten aldez aurretik. Marija Gimbutasek aurkitu zuen migrazio horien aurretik Neolitoko Europako kultura homogeneoa zela oso.\nEuropa Zaharra.\nHortaz, aurreindoeuroparren Europa Zaharra Mesolito eta Brontze Aroen arteko garaia izango litzateke, gutxi gorabehera K.a. 7000tik (data horretan Grezian lehenengo nekazal gizarteak agertzen baitira) K.a. 1700 arte (data horretan ipar-mendebaldeko Europan Brontze Aroa hasi baitzen). Neolitoaren iraupena tokiz toki aldatzen da: hego-ekialdeko Europan 4000 urtekoa da (K.a. 7000-3000), eta ipar-ekialdeko Europan 3000 urtera ez da iristen (K.a. 4500-1700).\nDatak data, Neolitoko giza-talde europar ugarik oinarrizko ezaugarri berak dituzte: familian oinarritutako maila txikiko herrixkak, Brontze Aroko hiri-estatuak baino igualitarioagoak; nekazaritza eta abeltzaintzaz gain, barazkien bilketan eta animalien ehizan aritzen ziren; eskuz egindako ontziak... Dena den, desberdintasunak ere anitzak dira: hego-ekialdean 3000-4000 biztanle artean zituzten bizitoki harresidunak daude (Sesklo Grezian esaterako), eta Ingalaterrako Neoliton, giza-taldeek 50-100 kide izango zituzten.\nBalkanetako hegoaldean herrixketan kokatutako gizartearen garapen kulturala ulertze aldera ikertu zuen Gimbutasek Neolitoa. Bere ustez, gizarte hori bakezalea eta matrilineala (boterea edo jabetza emakumezkoen bidez igarotzen zen) zen, eta jainkosak zituzten erlijioaren erdian. Horien aurrean, indoeuroparren kultura gerrazale, nomada eta patrilineal (boterea edo jabetza gizonezkoen bidez igarotzen zen) definitu zuen. Ontziteria eta eskulturaren aztarnak erabiliz eta arkeologia, mitologia, hizkuntzalaritza eta, polemikoena, folklorea uztartuz, diziplina berri bat sortu zuen: arkeomitologia.\nAurreindoeuroparren ondorengoak izango liratekeen etnia batzuk iritsi ziren garai historikoetara: pelasgiarrak, minoikoak, lelegeak, iberiarrak eta euskaldunak. Siziliako hainbat herri, sikaniarrak eta elimiarrak ere izan litezke. Etruskoen egoera zalantza gehiagotan dago.\nZenbat aurreidoeuropar hizkuntza ziren ez da ezaguna. Ontziterian eta beste tresna batzuetan agertzen ziren ikurrak berdintsuak zirela ikusita, Marija Gimbutasek uste zuen Europa Zaharrean hizkuntza bakarra egon litekeela, baina nolakoa zen zehaztu ahal izateko, testu elebidunak agertu arte itxaron beharko litzateke. Ontziteriako ikurrez gain, toponimian, etnonimian eta zenbait hizkuntzako sustraitan aurreko hizkuntzen zantzuak aurkitu omen da. Zantzu horiek guztiek haien artean erlazioa duten edo ez ikertzeko dago. Hala, latinezko \"urbs\", aurreindoeuroparren mailegua izango zena, (aurreindoeuroparrek \"*burg\" erabiltzan zutelako) euskarazko \"huri\" edo \"hiri\" hitzekin erlazionatu da."}
{"id": "50499", "revid": "119347", "url": "https://eu.wikipedia.org/wiki?curid=50499", "title": "Single-II", "text": "Single-II Motorsex musika taldearen 2. single-a da, 2004. urtean taldeak berak argitaratutakoa.\nIraupen motzeko honek 3 kantu ditu, eta hirurak copyleft linzentziapean argitaratu ziren. Letrak taldearenak eta Oscar Beorleguirenak dira. Ekoizperna Motorsex eta Carlos Creatoren eskutik egin zen. 3. abestia Ramones taldearen \"Somebody Put Something In My Drink\" kantuaren bertsio bat da.\nTaldeak berak argitaratu zuen CD-R formatuan, baina argitalpen oso mugatua izan zen. Bestalde hiru abesti hauek eta diskoaren grafismo guztia taldearen web gunetik jaitsi daiteke , bertan \"Muertos\" abestiaren hiru bertsio ezberdin aurki daitezke"}
{"id": "50500", "revid": "119347", "url": "https://eu.wikipedia.org/wiki?curid=50500", "title": "Single-III", "text": "Single-III Motorsex musika taldearen 3. single-a da, 2006. urtean taldeak berak argitaratutakoa.\nIraupen motzeko honek 2 kantu ditu, eta biak copyleft linzentziapean argitaratu ziren. Letrak taldearenak eta Oscar Beorleguirenak dira. Ekoizperna Motorsex eta Carlos Creatorren eskutik egin zen.\nBi abesti hauek eta diskoaren grafismo guztia taldearen web gunetik jaitsi daiteke , baita \"Qu\u00e9 asco me doy!\" kantuaren bideoklipa ."}
{"id": "50501", "revid": "1712", "url": "https://eu.wikipedia.org/wiki?curid=50501", "title": "Indoeuroparrak", "text": ""}
{"id": "50502", "revid": "119347", "url": "https://eu.wikipedia.org/wiki?curid=50502", "title": "En Crudo", "text": "En Crudo Motorsex musika taldearen 1. diskoa da, 2004. urtean taldeak berak argitaratutakoa.\nZuzeneko disko honek 12 kantu ditu, eta denak copyleft linzentziapean argitaratu ziren. Letrak taldearenak eta Oscar Beorleguirenak dira. Ekoizperna Motorsex eta Carlos Creatorren eskutik egin zen.\nTaldeak berak argitaratu CD-R formatuan, baina argitalpen oso mugatua izan zen. Bestalde abesti guztiak eta diskoaren grafismoa taldearen web gunetik jaitsi daiteke ."}
{"id": "50503", "revid": "259", "url": "https://eu.wikipedia.org/wiki?curid=50503", "title": "Lost", "text": ""}
{"id": "50504", "revid": "105290", "url": "https://eu.wikipedia.org/wiki?curid=50504", "title": "Aitzinindoeuropar", "text": "Aitzinindoeuroparrak garai modernoetan berreraikitako aitzinindoeuroperaz mintzatzen ziren balizko herriak dira. Kalkolito eta Brontze Aroaren artean biziko ziren.\nIndoeuropar hizkuntza jatorria duten antzinako eta gaur egungo hizkuntzen arteko hiztegia eta gramatika erkatuz, antzinako hiztegi eta gramatika erkideak eraiki dira. Zalantzak zalantza, artifizialki sortutako hizkuntza horretatik herri horiek nola bizi ziren ondoriozta daiteke:"}
{"id": "50505", "revid": "12788", "url": "https://eu.wikipedia.org/wiki?curid=50505", "title": "Aitzinindoeuropera", "text": "Aitzinindoeuropera berreraikitako aitzin-hizkuntza da, aitzinindoeuroparrek hitz egingo zuketena, eta indoeuropar hizkuntzen arbaso komuna zatekeena. Indoeuropar hizkuntzen idatzizko lekukotasunik zaharrenak (hitita, sanskritoa, mizenikoa) K.a. XX-XV. mendekoak badira ere, bizpahiru mila urte lehenagoko aitzinindoeuropera berreraiki ohi da.\nAitzinindoeuroperako hainbat ezaugarri (hots sistema, morfologia, lexikoa, eta abar) ondorengo indoeuropar hizkuntzak elkarrekin erkatuz berreraiki dira, konparazio-metodoa erabiliz. Berreraikitako formak (eta ez lekukotutakoak) direla adierazteko asteriskoa erabiltzen da: *\"w\u00f3dr\u0325\" 'ura', *\"\u1e31w\u1e53n\" 'txakurra', edo *\"tr\u00e9yes\" '(gizonezko) hiru'."}
{"id": "50506", "revid": "119347", "url": "https://eu.wikipedia.org/wiki?curid=50506", "title": "F\u00edgols i Aliny\u00e0", "text": "F\u00edgols i Aliny\u00e0 Kataluniako udalerria da, Alt Urgell eskualdean eta Lleidako probintzian kokatuta dagoena. 101,78\u00a0km\u00b2-ko azalera du eta 2009ko urtarrilaren 1eko erroldaren arabera 284 biztanle zituen.\nBanaketa administratiboa.\nBost herritan banaturik dago:\nUdaletxea F\u00edgolsen dago."}
{"id": "50507", "revid": "512", "url": "https://eu.wikipedia.org/wiki?curid=50507", "title": "La Floresta", "text": "La Floresta Kataluniako udalerria da, Garrigues eskualdean eta Lleidako probintzian kokatuta dagoena. 5,44\u00a0km\u00b2-ko azalera du eta 2009ko urtarrilaren 1eko erroldaren arabera 179 biztanle zituen."}
{"id": "50508", "revid": "2241", "url": "https://eu.wikipedia.org/wiki?curid=50508", "title": "La Floresta (argipena)", "text": "La Floresta hurrengo gauzak izan daitezke:"}
{"id": "50509", "revid": "512", "url": "https://eu.wikipedia.org/wiki?curid=50509", "title": "La Fuliola", "text": "La Fuliola Kataluniako udalerria da, Urgell eskualdean eta Lleidako probintzian kokatuta dagoena. 11,1\u00a0km\u00b2-ko azalera du eta 2009ko urtarrilaren 1eko erroldaren arabera 1.239 biztanle zituen."}
{"id": "50510", "revid": "512", "url": "https://eu.wikipedia.org/wiki?curid=50510", "title": "La Granadella", "text": "La Granadella Kataluniako udalerria da, Garrigues eskualdean eta Lleidako probintzian kokatuta dagoena. 88,7\u00a0km\u00b2-ko azalera du eta 2009ko urtarrilaren 1eko erroldaren arabera 765 biztanle zituen."}
{"id": "50511", "revid": "119347", "url": "https://eu.wikipedia.org/wiki?curid=50511", "title": "La Granja d'Escarp", "text": "La Granja d'Escarp Kataluniako udalerria da, Segri\u00e0 eskualdean eta Lleidako probintzian kokatuta dagoena. 38,5\u00a0km\u00b2-ko azalera du eta 2009ko urtarrilaren 1eko erroldaren arabera 984 biztanle zituen."}
{"id": "50512", "revid": "512", "url": "https://eu.wikipedia.org/wiki?curid=50512", "title": "Guimer\u00e0", "text": "Guimer\u00e0 Kataluniako udalerria da, Urgell eskualdean eta Lleidako probintzian kokatuta dagoena. 25,8\u00a0km\u00b2-ko azalera du eta 2009ko urtarrilaren 1eko erroldaren arabera 334 biztanle zituen."}
{"id": "50513", "revid": "119347", "url": "https://eu.wikipedia.org/wiki?curid=50513", "title": "La Guingueta d'\u00c0neu", "text": "La Guingueta d'\u00c0neu Kataluniako udalerria da, Pallars Sobir\u00e0 eskualdean eta Lleidako probintzian kokatuta dagoena. 108,42\u00a0km\u00b2-ko azalera du eta 2009ko urtarrilaren 1eko erroldaren arabera 372 biztanle zituen.\n2013ko apirilaren 8an Esterri d'\u00c0neu, Espot, La Guingueta d'\u00c0neu eta Alt \u00c0neu herrietako alkateek, lau udalerriak batzeko borondatezko proposamena aurkeztu zuten.\nBanaketa administratiboa.\nHamairu herritan banaturik dago:"}
{"id": "50514", "revid": "1105", "url": "https://eu.wikipedia.org/wiki?curid=50514", "title": "Perico Delgado", "text": ""}
{"id": "50516", "revid": "1545", "url": "https://eu.wikipedia.org/wiki?curid=50516", "title": "Isona i Conca Dell\u00e0", "text": "Isona i Conca Dell\u00e0 Kataluniako udalerria da, Pallars Juss\u00e0 eskualdean eta Lleidako probintzian kokatuta dagoena. 139,4\u00a0km\u00b2-ko azalera du eta 2009ko urtarrilaren 1eko erroldaren arabera 1.163 biztanle zituen.\nBanaketa administratiboa.\nHamalau herritan banaturik dago:"}
{"id": "50517", "revid": "114874", "url": "https://eu.wikipedia.org/wiki?curid=50517", "title": "Matrikula (automobilak)", "text": "Automobilen matrikulak automobilak identifikatzeko eta bereizteko erabiltzen diren karaktereak dira. Karaktere horiek metalezko plaka batean inprimatzen dira. Herrialde gehienetan automobilek eta ia zilindrada txikiko ibilgailu guztiek eraman behar dute nahiz aurrekaldean zein atzekaldean. Hala ere, herrialde batzuetan aurrekaldean matrikula eramatea ez da beharrezkoa."}
{"id": "50518", "revid": "42539", "url": "https://eu.wikipedia.org/wiki?curid=50518", "title": "Matrikula (argipena)", "text": "Matrikula terminoak erabilera ezberdinak ditu:"}
{"id": "50519", "revid": "56334", "url": "https://eu.wikipedia.org/wiki?curid=50519", "title": "SIM txartel", "text": "SIM txartela (\"Subscriber Identity Module card\": \"Abonatuaren Identifikazio-txartel\" edota \"Harpidedunaren Identifikazio-txartel\") txartel adimendun desmuntagarri bat da, telefono mugikorretan eta HSPA edo LTE modemetan erabiltzen dena. SIM txartelek modu seguruan biltegiratzen dute sarean identifikatzeko erabiltzen den harpidedunaren zerbitzu-gakoa; horrela, bezeroaren harpidetza terminal batetik bestera aldatu ahal izango da, soilik txartela aldatuz.\nSIM txartela nahitaez erabili behar da GSM sareetan. UMTS sareetan duen baliokidea USIM edo UICC deitzen da (Universal Integrated Circuit Card akronimoa, Zirkuitu Integratuko Txartel Unibertsala), eta ezagunagoa da RUIM (Removable User Identify Module, 'Erabiltzaile-identitate desmuntagarriko modulua') CDMA telefonoetan.\nHistoria.\nSIM txartela txartel adimendun mota bat da, siliziozko zirkuitu integratuko txipa (IC) oinarri duena. Plastikozko txartel batean siliziozko IC txip bat sartzeko ideia 1960ko hamarkadaren amaieran sortu zen. Ordutik, txartel adimendunek Mos zirkuitu integratuko txipak erabili dituzte, Mos memoria-teknologiekin batera, flash eta eeprom memoria gisa (irakurketa programagarria eta elektrikoki ezabagarria soilik duen memoria).\nSIM hasieran European Telecommunications Standards Institute erakundeak zehaztu zuen TS 11.11 zenbakiko zehaztapenean. Espezifikazio honek IMSaren portaera fisiko eta logikoa deskribatzen du. UMTSren garapenarekin, espezifikazio-lana 3GPPra transferitu zen partzialki. 3GPP, orain, ondoren SIM (TS 51.011) eta USIM (TS 31.102) eta ETSI aplikazioak garatzeaz arduratzen da, ondoren UICC txartel fisikoa garatzeko.\nLehen SIM txartela 1991n garatu zuen Giesecke &amp; Devrient Municheko txartel adimendunen fabrikatzaileak, eta lehen 300 SIM txartelak saldu zizkion Radiolinja Finlandiako haririk gabeko sareko operadoreari.\nGaur egun, SIM txartelak nonahikoak dira, eta horri esker, 7 mila milioi gailu baino gehiago konektatzen dira mundu osoko sare zelularretara. ICMA Txartel Fabrikatzaileen Nazioarteko Elkartearen arabera, 2016an 5.400 milioi SIM txartel fabrikatu ziren mundu osoan, eta horrek 6.5 mila milioi dolar baino gehiago sortu zituen SIM txartelen hornitzaile tradizionalen diru-sarreretan. Aurreikuspenen arabera, IoT eta 5G sare zelularren gorakadak SIM txartelen fabrikatzaileentzako merkatu bideragarriaren hazkundea bultzatuko du 2020rako 20 mila milioi gailu zelular baino gehiagora. GSMAren SIM integratua (eSIM) eta SIM urrunetik hornitzea (RSP) sartzeak SIM txartelaren ekosistema tradizionala eten dezake, SIM txartel \"digitalen\" eta sare mugikorren operadoreentzako balio erantsiko beste zerbitzu batzuen horniduran espezializatutako jokalari berriak sartuz.\nDiseinua.\nSIM txarteletarako hiru tentsio operatibo daude: 5 V, 3 V eta 1.8 V (ISO/IEC 7816-3 a, B eta C klaseak, hurrenez hurren). 1998a baino lehen jaurtitako SIM txartel gehienen funtzionamendu-tentsioa 5 V izan zen. Ondoren ekoitzitako SIM txartelak 3 V eta 5 V txartelekin bateragarriak dira. Txartel modernoek 5 V, 3 V eta 1.8 V onartzen dituzte.\nSIM txartel modernoek aplikazioak harpidedunak SIM erabiltzen duenean kargatzea ahalbidetzen dute. Aplikazio horiek telefonoarekin edo zerbitzari batekin komunikatzen dira SIM Application Toolkit erabiliz, hasiera batean 3GPPk TS 11.14an zehaztu zuena. (ETSI espezifikazio berdina dago, zenbaki desberdinekin). ETSIk eta 3 GPP-k SIM espezifikazioak mantentzen dituzte. Hauek dira zehaztapen nagusiak: ETSI TS 102 223 (txartel adimendunetarako tresnen kita), ETSI TS 102 241 (API), ETSI TS 102 588 (aplikazioaren inbokazioa) eta ETSI TS 131 111 (SIM-me gusta gehiagorako tresnen kita). SIM tresnen kitaren aplikazioak, hasiera batean, jatorrizko kodean idatzi ziren patentatutako APIak erabiliz. Aplikazioen elkarreragingarritasuna lortzeko, ETSIk Java Card aukeratu zuen. GlobalPlatform izeneko enpresa anitzeko lankidetza batek txartelen luzapen batzuk definitzen ditu, API eta ezaugarri gehigarriekin, segurtasun kriptografiko handiagoa eta RFID kontakturik gabeko erabilera agregatu gisa.\nDatuak.\nSIM txartelek sarean harpidedunak autentifikatzeko eta identifikatzeko erabiltzen den sareari buruzko informazio espezifikoa gordetzen dute. Garrantzitsuenak ICCID, IMSI, autentifikazio-gakoa (Ki), tokiko eremuaren nortasuna (Lai) eta operadorearen larrialdi-zenbaki espezifikoa dira. SIMek operadorearen beste datu espezifiko batzuk ere gordetzen ditu, hala nola SMSC zenbakia (mezu laburren zerbitzu-zentroa), zerbitzu-hornitzailearen izena (SPN), zerbitzuaren markazio-zenbakiak (SDN), karga-aholkularitzako parametroak eta balio erantsiko zerbitzu-aplikazioak.\nSIM txartelak hainbat datu-gaitasunetan etor daitezke, 8 Kb eta gutxienez 256 Kb artean. Guztiek gehienez 250 kontaktu gorde ditzakete SIMen, baina 32 KBk sare mugikorreko 33 koderentzat (MNC) edo sare identifikatzaileentzat lekua badute ere, 64 Kb-ko bertsioak 80 MNCrentzat du lekua. Sare-operadoreek datuak sare hobetsietan biltegiratzeko erabiltzen dute, batez ere SIM ez dagoenean etxeko sarean, ibiltaritzan baizik. SIM txartela eman zuen sareko operadoreak hori erabil dezake telefono bat sare hobetsi batera konektatzeko, hornitzailearentzat merkeagoa izan dadin, sareko operadoreari telefonoak lehenengo \"ikusi\" baino ordaindu behar izan beharrean. Horrek ez du esan nahi SIM txartela duen telefono bat gehienez 33 edo 80 saretara konektatu daitekeenik, baizik eta SIM txartelaren igorleak sare gogokoenen kopuru horretara arte bakarrik zehatz dezakeela. SIM bat sare hobetsi horietatik kanpo badago, erabili erabilgarri dagoen lehen sarea edo onena.\nSIM bakoitza zirkuitu integratuko txartelaren (ICCID) identifikatzailearen bidez identifikatzen da nazioartean. ICCID SIM txartel errealaren identifikatzailea da, hau da, SIM txiperako identifikatzailea. Gaur egun, ICCID zenbakiak eSIM profilak identifikatzeko ere erabiltzen dira, eta ez SIM txartel fisikoak bakarrik. ICCID txartelak SIM txarteletan biltegiratzen dira, eta SIM txartelaren gorputzean ere grabatzen edo inprimatzen dira, pertsonalizazioa izeneko prozesu batean. ICCID kontu-zenbaki nagusi gisa definitzen du UIT-T E.118 gomendioak. Diseinua ISO/IEC 7812 delakoan oinarritzen da. E.118ren arabera, zenbakiak 22 digitu izan ditzake, Luhn-en algoritmoa erabiliz kalkulatutako egiaztapen-digitu bakarra barne. Hala ere, GSMren 1. faseak ICCIDen luzera datu-eremu opako gisa definitu zuen, 10 zortziko (20 digitu) luzerakoa, zeinaren egitura espezifikoa baita sare mugikorreko operadore batentzat.\nZenbakiak azpiatal hauek ditu:\nGehienez zazpi digitu:\nBanakako kontua identifikatzea.\nBanakako kontuaren identifikazio-zenbakia. Bere luzera aldakorra da, baina IIn baten azpiko zenbaki bakoitzak luzera bera du.Sarritan, harpidetza mugikorreko identifikazio-zenbakiaren (MSIN) berdina.\nKia 128 biteko balio bat da, GSM sare mugikor batean SIMak autentifikatzeko erabiltzen dena (USIM sarerako, oraindik Ki behar du, baina beste parametro batzuk ere behar dira). SIM bakoitzak operadoreak pertsonalizatzeko prozesuan esleitutako Ki bakarra du. Kia datu-base batean ere biltegiratzen da (autentifikazio-zentroa edo IKA izenekoa), operadorearen sarean.SIM txartela norbaitek txartel adimendunaren interfazearen bidez Kia lor ez dezan diseinatuta dago. Aldiz, SIM txartelak funtzio bat ematen du, Algoritmo GSM exekutatzea, telefonoak SIM txartelera datuak pasatzeko erabiltzen duena, Ki-rekin sinatzeko. Horren ondorioz, diseinuagatik, SIM txartela nahitaez erabili behar da, baldin eta kia SIM txarteletik atera ezin bada edo operadorea kia jakinarazteko prest ez badago. Praktikan, Ki-ren SRES_2 kalkulatzeko GSM algoritmo kriptografikoak (ikus 4. urratsa, beherago) zenbait ahulezia ditu, SIM txartel batetik Ki-a ateratzea eta SIM txartel bikoiztua sortzea ahalbidetu dezaketenak.\nKokapen-eremuaren identitatea.\nSIMak sarearen egoerari buruzko informazioa biltegiratzen du, kokapen-eremuaren nortasunetik (Lai) jasotzen dena. Operadore-sareak kokapen-eremuetan banatzen dira, eta bakoitzak Lai zenbaki bakarra du. Gailua lekuz aldatzen denean, Lai berria IMSn biltegiratzen du eta operadorearen sarera bidaltzen du bere kokapen berriarekin. Gailuak energia-ziklo bat badu, IMStik datuak hartu eta aurreko Lai bilatuko du.\nSMS mezuak eta kontaktuak.\nSIM txartel gehienek SMS mezu eta telefono-gidaren kontaktu kopuru bat gordetzen dute. \"Izena eta zenbakia\" duten pare sinpleetan biltegiratzen ditu kontaktuak. Telefono-zenbaki eta telefono-zenbaki gehigarri ugari dituzten sarrerak normalean ez dira SIM txartelean biltegiratzen. Erabiltzaile bat sarrera horiek SIM batera kopiatzen saiatzen denean, telefonoaren softwareak sarrera askotan banatzen ditu, telefono-zenbaki bat ez den informazioa baztertuta. Gordetako kontaktu eta mezu kopurua SIMaren araberakoa da; lehen modeloek bost mezu eta 20 kontaktu baino ez zituzten gordetzen, eta SIM txartel modernoek 250 kontaktu baino gehiago gorde ditzakete.\nSIM motak.\nSIM txartelak txikiagoak izan dira urteetan zehar; funtzionaltasuna formatuarekiko independentea da. Tamaina osoko SIMa mini-SIM, micro-SIM eta nano-SIM sistemek jarraitu zuten. SIM txartelak ere gailuetan integratzeko diseinatuta daude.\nTamaina osoko SIM.\nTamaina osoko SIM (edo 1FF, formaren lehen faktorea) agertu zen lehen forma-faktorea izan zen. Kreditu-txartel baten tamainakoa zen (85.60 mm \u00d7 53.98 mm \u00d7 0.76 mm). Geroago, SIM txikienak, askotan, tamaina osoko txartel batean integratuta hornitzen dira, eta hortik atera daitezke.\nMini SIM.\nMini-SIM txartelak (edo 2FF) tamaina osoko SIM txartelaren kontaktu-antolamendu bera du, eta, normalean, tamaina osoko txartel-euskarri baten barruan ematen da, lotura-pieza batzuekin batera. Xedapen honek (ISO/IEC 7810 atalean ID-1/000 bezala definitua) txartel hori tamaina osoko txartel bat behar duen gailu batean edo mini-SIM txartel bat behar duen gailu batean erabiltzea ahalbidetzen du, loturako piezak apurtu ondoren. Tamaina osoko SIM jada erabiltzen ez denez, hornitzaile batzuek mini SIM \"SIM estandar\" edo \"SIM normal\" gisa aipatzen dute.\nMicro SIM.\nMikro-SIM txartelak (edo 3FF) lodiera eta ukipen-kokapen bera du, baina luzera eta zabalera murriztuak, aurreko taulan ikus daitekeen bezala.\nMikro-SIM sistema Telekomunikazioen Arauen Europako Institutuak (ETSI) aurkeztu zuen SCP, 3GPP (UTRAN/GERAN), 3GPP2 (CDMA2000), ARIB, GSM Elkartea (GSMA SCaG eta GSMNA), GlobalPlatform, Liberty Alliance eta Open Mobile Alliance (OMA) erakundeekin batera, gailuetara gehiegi egokitzeko asmoz.\nForma-faktorea 1998ko abenduko 3GPP SMG9 UMTS lantaldean aipatu zen, SIM GSM txarteletarako arauak ezartzen dituen erakundea baita, eta forma-faktorea 2003. urtearen amaieran adostu zen. [23]\nMikro-SIM aurreko bertsioekiko bateragarritasunerako diseinatu zen. Aurreko bertsioekiko bateragarritasunaren arazo nagusia txiparen kontaktu eremua zen. Ukipen-eremu bera atxikitzearen ondorioz, mikro SIM aurreko SIM irakurgailu handienekin bateragarria da, ebakitako plastikozko ertzak erabiliz. SIM ere aurreko bertsioaren abiadura berean (5 MHz) funtzionatzeko diseinatu zen. Pinuen tamaina eta kokapen berak, emaitza bezala, \"Nola egin\" tutorial ugari eta YouTuberen bideoak eman zituen, mini SIM txartel bat mikro SIM tamainan mozteko argibide zehatzekin.\nZerbitzu mugikorren hornitzaile batzuek mikro SIM txartelak sartu zituzten iPad originala merkaturatzeko, eta geroago telefono adimendunetarako, 2010eko apiriletik aurrera. IPhone 4a 2010eko ekainean mikro SIM txartela erabili zuen lehen telefono adimenduna izan zen.\nNano SIM.\nNano-SIM (edo 4FF) txartela 2012ko urriaren 11n sartu zen, hainbat herrialdetako zerbitzu mugikorren hornitzaileak formatua onartzen zuten telefonoetarako hornitzen hasi zirenean. Nano-SIMak 12,3 mm \u00d7 8,8 mm \u00d7 0,67 mm neurtzen du (0,484 pulg. \u00d7 0,346 pulg. \u00d7 0,026 pulg.) Eta aurreko formatua harremanetarako eremura murrizten du, harremanetarako dauden xedapenak mantentzearekin batera. Material isolatzailearen ertz txiki bat uzten da ukipen-eremuaren inguruan, zokaloarekin zirkuitulaburrik ez egiteko. Nano-SIMak 0,67 mm-ko (0,026 hazbeteko) lodiera du, aurrekoaren 0,76 mm-ko (0,030 hazbeteko) lodierarekin alderatuta. 4FF 2FF edo 3FF SIM sistemetarako diseinatutako gailuekin erabiltzeko egokigailuetan jar daiteke, eta argalagoa egiten da helburu horretarako, eta telefono-konpainiek behar bezala ohartarazten dute.\nIPhone 5, 2012ko irailean kaleratua, nano-SIM txartel bat erabili zuen lehen gailua izan zen, ondoren beste telefono batzuk.\nSegurtasuna.\n2013ko uztailean, Karsten Nohlek, SRLabseko segurtasun ikertzaile batek, ahuleziak deskribatu zituen des onartzen zuten SIM txartel batzuetan, antzinakoak izan arren, oraindik operadore batzuek erabiltzen dituztenak. Erasoaren ondorioz, telefonoa urrutitik klonatu daiteke edo norbaitek SIMeko ordainagiriak lapurtu ditzake. [28] BlackHaten 2013ko uztailaren 31n egindako ikerketari buruzko xehetasun gehiago eman ziren.\nErantzun gisa, Telekomunikazioen Nazioarteko Batasunak esan zuen garapena \"oso esanguratsua\" zela eta bertako kideekin harremanetan jarriko zela.\n2015eko otsailean, The Intercept egunkariak jakinarazi zuen NSAk eta GCHQk Gemaltok (urtean 2 mila milioi SIM txartelen fabrikatzaileak) erabilitako zifratze-gakoak (Ki) lapurtu zituztela. Horri esker, inteligentzia-agentzia horiek ahots- eta datu-komunikazioak monitorizatu ditzakete sare zelularren hornitzaileen ezagutzarik edo onespenik edo ikuskapen judizialik gabe. Ikerketa amaitu ostean, Gemaltok esan zuen \"arrazoizko arrazoiak\" dituela pentsatzeko NSAk eta GCHQk euren sarea hackeatzeko operazio bat egin zutela 2010ean eta 2011n, baina esan du lapurtutako gako kopurua ez zela masiboa izango.\nGarapena.\nGSM jada erabiltzen ari zenean, zehaztapenak garatu eta are gehiago hobetu ziren SMS eta GPRS funtzionalitateekin. ETSIk garapen-urrats horiek jaurtiketa gisa aipatzen ditu. Garapen ziklo horien barruan, SIM espezifikazioa ere hobetu egin zen: tentsio, formatu eta fitxategi mota berriak sartu ziren.\nUSIM.\nGSM bakarrik zegoenean, SIM hardwarea eta softwarea ziren. UMTSren etorrerarekin, izen hau zatitu egin zen: SIM aplikazio bat zen eta, beraz, software bakarra. Hardware zatiak UICC izena zuen. Zatiketa hori beharrezkoa izan zen UMTSk aplikazio berri bat sartu zuelako, harpidedunaren nortasunaren modulu unibertsala (USIM). USIMek, besteak beste, elkar autentifikatzea eta zifratze gako luzeagoak ekarri zituen, baita helbide libreta hobetua ere.\nUICC.\nGaur egun, herrialde garatuetako SIM txartelak UICC izaten dira, gutxienez SIM aplikazio bat eta USIM aplikazio bat dituztenak. Konfigurazio hori beharrezkoa da GSM telefono zaharrenak SIM aplikazioarekin soilik bateragarriak direlako eta UMTS segurtasun-hobekuntza batzuk USIM aplikazioaren mende daudelako.\nEmbedded-SIM (eSIM).\nSIM integratu bat (eSIM) gailu batean zuzenean txertatzen den SIM programagarri forma bat da. Gainazalean muntatzeko formatuak tamaina osoko (2FF eta 3FF) SIM txartelen interfaze elektriko bera ematen du, baina zirkuituko plaka bati soldatzen zaio fabrikazio-prozesuaren zati gisa. M2M aplikazioetan, SIM txartela aldatu behar ez denean, konektore baten beharra saihesten da, eta horrek fidagarritasuna eta segurtasuna hobetzen ditu. ESIM bat urrunetik hornitu daiteke; azken erabiltzaileek operadoreak gehitu edo ezaba ditzakete gailuaren SIM bat fisikoki aldatu beharrik gabe.\nMugikorretan erabilpena.\nSIM txartelak erabiltzea nahitaezkoa da GSM gailuetan.\nIridium, Thuraya eta BGAN sare sateliteek ere SIM txartelak erabiltzen dituzte. Batzuetan, SIM txartel horiek GSM telefono arruntetan funtzionatzen dute, eta GSM bezeroei sare satelitaletan mugitzeko aukera ematen diete beren SIM txartela erabiliz satelite bidezko telefono batean.\nJaponiako 2G PDC sistemak (2012an itxi zena; SoftBank Mobilek PDC itxi zuen 2010eko martxoaren 31tik) ere SIM bat zehazten du, baina hau ez da inoiz komertzialki inplementatu. Ekipo mugikorraren eta IMSren arteko interfazearen zehaztapena STD-27 AKSren 4. eranskinean ematen da. Harpidedunaren Nortasun Moduluaren Adituen Taldea Telekomunikazioen Arauen Europako Institutuak (ETSI) bildutako espezialisten batzorde bat izan zen, txartel adimendunen eta telefono mugikorren arteko interfazerako zehaztapenak egiteko (GSM 11.11). 1994an SIMEG izena SMG9 bihurtu zen.\nJaponiako egungo eta hurrengo belaunaldiko sistema zelularrak W-CDMA (UMTS) eta CDMA2000 sistemetan oinarritzen dira eta guztiek SIM txartelak erabiltzen dituzte. Hala ere, CDMA2000n oinarritutako telefono japoniarrak R-UIMean blokeatuta daude eta, beraz, txartelak ezin dira beste CDMA2000 telefono japoniar batzuekin trukatu (GSM/WCDMA telefonoetan sar daitezkeen arren Japoniatik kanpo roaming helburuetarako).\nCDMAn oinarritutako gailuek, jatorrian, ez zuten txartel ateragarririk erabiltzen, eta telefono hauentzako zerbitzua, telefonoan zegoen identifikatzaile bakar bati lotua zegoen. Hori ohikoagoa da Ameriketako operadoreetan. TIA-820 estandarraren lehen argitalpenak (3GPP2 C.S0023 ere deitua), 2000. urtean, atera daitekeen erabiltzaile-identitatearen modulua (R-UIM) definitu zuen. Txarteletan oinarritutako CDMA gailuak ohikoagoak dira Asian.\nUMTSeko SIM baten baliokideari zirkuitu integratu unibertsaleko txartela (UICC) esaten zaio, eta USIM aplikazio bat exekutatzen du. UICC oraindik ere SIM txartel bat da.\nSIM eta operadoreak.\nSIM txartelak merkataritza-aukera berri eta esanguratsu bat sartu zuen sare birtual mugikorren operadoreentzat, sareko operadoreetako baten gaitasuna alokatzen dutenentzat, telekomunikazio-sare zelularrak eduki edo operatu beharrean, eta bezeroei SIM txartel bakarra ematen dietenentzat. Danimarka, Hong Kong, Finlandia eta Erresuma Batuan agertu ziren lehen aldiz. Gaur egun 50 herrialdetan baino gehiagotan daude, Europa, Estatu Batuak, Kanada, Mexiko, Australia eta Asiako zati batzuk barne, eta mundu osoko telefono mugikorren harpidedun guztien% 10 inguru dira.\nSare batzuetan, telefono mugikorra blokeatuta dago zure operadorearen SIM txartelean, eta horrek esan nahi du telefonoak operadore espezifikoaren SIM txartelekin baino ez duela funtzionatzen. Hori ohikoagoa da operadoreek telefono mugikorrak biziki laguntzen dituzten merkatuetan, eta negozio-eredua bezeroa zerbitzuaren hornitzailearekin gutxieneko aldi batez egotearen araberakoa da (normalean 12, 18 edo 24 hilabetez). Hornitzaileek kontratu elkartu batekin jaulkitako SIM txartelei SIM eskaintza esklusiboak deitzen zaie. Adibide komunak GSM sareak dira Estatu Batuetan, Kanadan, Australian, Erresuma Batuan eta Polonian. Enpresa askok aukera ematen dute telefono batetik SIM blokeoa kentzeko, eta horri esker telefonoa edozein saretan erabil daiteke SIM txartel desberdin bat txertatuz. Gehienetan, GSM eta 3G telefono mugikorrak erraz desblokeatu eta erabil daitezke edozein sare egokitan edozein SIM txartelekin.\nTelefonoak subsidiatuta ez dauden herrialdeetan, adibidez, Indian, Israelen eta Belgikan, telefono guztiak desblokeatuta daude. Telefonoa beren SIM txartelean blokeatuta ez dagoenean, erabiltzaileek erraz alda ditzakete sareak, sare batetik SIM txartela bestearekin ordezkatuz, telefono bakarra erabiltzen duten bitartean. Hori ohikoa da, adibidez, operadorearen trafikoa optimizatu nahi dutenen artean, hainbat laguni hainbat saretan tarifak jarrita, edo nazioartean bidaiatzen dutenean.\n2016an, operadoreak SIM automatikoki berraktibatzeko kontzeptua erabiltzen hasi ziren; horren bidez, iraungitako SIM txartelak berrerabiltzeko aukera ematen zieten erabiltzaileei, beste txartel batzuk erosi beharrean, operadore horretan berriro harpidetu nahi dutenean. Hori bereziki baliagarria da prepagak nagusi diren eta lehiak bertan behera uzte-tasa handiak eragiten dituen herrialdeetan; izan ere, erabiltzaileek operadore-denda batera itzuli behar izan zuten operadore batengana itzuli nahi zuten bakoitzean SIM berri bat erosteko.\nOro har, telekomunikazio-konpainia mugikorrek saldu ohi dute produktu gisa, eta sare mugikorreko hornitzaile baten eta bezero baten arteko legez loteslea den kontratu mota bat da \"SIM\". Kontratuak, berez, kreditu-akordio baten forma hartzen du, eta kreditu-egiaztapen baten mende dago.\nSIM kontratu bakar baten barruan, sare mugikorraren hornitzaileak hardware-pieza bat baino ez die ematen bere bezeroei, SIM txartel bat, sarea hilero ordaintzearen truke erabiltzeko adostutako kopuru bat barne hartzen duena. Sarearen erabilera kontratu baten barruan minutu, testu, datu edo horien edozein konbinaziotan bakarrik neur daiteke. SIM kontratu bakar baten iraupena aldatu egiten da bezeroak hautatutako akordioaren arabera, baina Erresuma Batuan 1, 3, 6 eta 12 hilabeteko aldietan daude eskuragarri.\nSoilik SIMen kontratuak ez datoz bat sakelako telefonoen kontratuekin, horietan ez baitago SIM txartela ez den hardwarerik. Sarearen erabilerari dagokionez, SIM-only beste kontratu batzuk baino errentagarriagoa izaten da, hornitzaileak ez baitu gehiago kobratzen gailu mugikor baten kostua konpentsatzeko kontratuaren aldian. Kontratuaren iraupen laburra SIM soilaren funtsezko ezaugarrietako bat da, gailu mugikorrik ez dagoelako posible dena.\nSIM-only oso azkar ari da ospea handitzen. 2010ean, telefono mugikorren hileroko harpidetzak Erresuma Batuko telefono mugikorren harpidetza guztien% 41etik% 49ra igo ziren. GfK ikerketa konpainia alemaniarraren arabera, 2012ko uztailean soilik 250.000 kontratu mugikor hartu zituzten SIMekin soilik, kopururik altuena GfK erregistratzen hasi zenetik.\nTelefono adimendunak gero eta gehiago sartzen ari dira, finantza-kezkekin batera, eta bezeroak dirua aurrezten ari dira SIM batera igarotzean, kontratuaren hasierako epea amaitzen denean bakarrik.\nSIM gehiagoko gailuak.\nSIM bikoitzeko gailuek bi zirrikitu dituzte SIM txarteletarako, operadore baten edo batzuen SIM txartel bi erabiltzeko. SIM duala duten telefono mugikorrek bi zirrikitu dituzte SIM sistemarako hainbat lekutan, hala nola: bata bateriaren atzean eta bestea telefonoaren saihetsean; biak bateriaren atzean; edo telefonoaren saihetsean, gailuak bateria ateragarririk ez badu. SIM anizkoitzeko gailuak ohikoak dira garapen bidean dauden merkatuetan, hala nola Afrikan, Asia ekialdean, Indiako azpikontinentean eta Asiako hego-ekialdean. Horietan, fakturazio-tasa aldakorrak, sarearen estaldura eta abiadura direla eta, komenigarria da kontsumitzaileek lehia-sareen SIM ugari erabiltzea. SIM bikoitza duten telefonoak ere baliagarriak dira telefono pertsonalaren zenbakia eta enpresako telefono-zenbaki bat bereizteko, gailu asko garraiatu behar izan gabe. Zenbait gailu herrikoik, BlackBerry KeyOnek kasu, SIM bikoitzeko aldaerak dituzte, baina SIM bikoitzeko gailuak ez ziren ohikoak Estatu Batuetan edo Europan, eskaririk ez zegoelako. Hori aldatu egin da Appleren eta Googleren produktu nagusiekin, bi SIM arteka edo SIM fisikoaren eta eSIM baten arteko konbinazioarekin."}
{"id": "50521", "revid": "1105", "url": "https://eu.wikipedia.org/wiki?curid=50521", "title": "SIM txartela", "text": ""}
{"id": "50522", "revid": "144445", "url": "https://eu.wikipedia.org/wiki?curid=50522", "title": "Telefonia mugikor", "text": "Telefonia mugikorra haririk gabeko telefonian datza, bi zati nagusiz osatuta dagoena: komunikazio sarea (telefonia mugikor sarea) eta terminala (telefono mugikorra), aipatutako sarera sartzea ahalbidetzen duena.\nKomunikazio sarea.\nKomunikazio sarea edo telefonia mugikor sarea, telefono mugikorra erabiltzea ahalbidetzen duen sarea da, irrati uhinak igortzen dituzten estazioz osatua. Haririk gabeko telefonoa erabiltzean, komunikazioa sortzen da estazio batekin, uhinak igorriz, eta sarea antolatzen duten sistemek komunikazioa igortzen diote beste estazio bati, prozesu hau errepikatuz. Estazioek gela sare bat osatzen dute, zeinak telefonoei estaldura ematen dien.\nHistoria.\nLehenengo komunikazio sare automatikoa Japonian sortu zen 1974an, NTT estandarra alegia, 0G kontsideratzen den. Ondoren Europan 1981ean NMT estandarra jaio zen, hau da, 1G telefonia mugikorra. NMT telefono mugikorrentzako lehenengo sistema guztiz automatikoa izan zen, eta Suedia, Danimarka, Norvegia eta Finlandian erabil zitekeen, Ericsson eta Mobira (gaur egungo Nokia) konpainien telefonoekin. Saudi Arabiak ere NMT estandarra erabili zuen.\n1980ko hamarkadan herrialde nordikoetan eta Amerikako Estatu Batuetan telefonia mugikorreko zerbitzu komertzialak eskaintzen hasi ziren, eta handik abiatuta herrialde askotan teknologia berriak onarpen handia eduki eta urte gutxira zerbitzuak gainezka egiten hasi zuen. Hala, sarera sartzeko beste modu batzuen beharraren ondorioz, sistema analogikotik telefonia mugikor sare digitalera pasa zen, zeinean komunikazioa seinale digitalen bitartez egiten baitzen, irrati frekuentzien banden aprobetxamendua, eta seinaleen transmisioaren kalitatea hobetuz. Telefoniaren \"belaunaldiak\" sortu ziren teknologia berriez hitz egiteko, eta hala, 2G telefonia mugikorraren adierazle nagusia den GSM, 3G telefonia mugikorraren UMTS, eta 4G telefonia mugikorraren LTE sortuz joan dira. 2G eta 3G sareek 850/900 MHz bandetan funtzionatzen dute, eta 2004an 100 milioi bezero baino gehiago izan zituzten. 4G sarea 2013an sartu zen Euskal Herrian. Teknologia digitalaren agerpenarekin, deiak egiteaz gain bestelako ekintzak ere egin ahal izatera pasa dira terminalek, hala nola Internetera konektatu ahal izatea, horretarako mugikorretarako orrialde bereziak diseinatzen direla. Hau WAP (Wireless Application Protocol) teknologia izenaz ezagutzen da.\nTelefonia mugikorreko estandarrak.\nKomunikazio azpiegitura nazionalak sare globalekin konektatzea errazteko Telekomunikazioen Batasun Internazionalak telefonia mugikorreko estandarrak garatzen ditu. Estandarrak mundu osoan erabiltzen dira, eta horri esker edozein herrialdetik telefono dei, fax, edota datu informazio truke perfektua bermatzen da. Lehenengo telefonia mugikor sistemetatik gaur egun arte, hurrengo tauletan azaltzen da telefonia mugikorreko estandarren eboluzioa.\nKutsadura elektromagnetikoa.\nPolemika bizia dago jendartean sakelako telefonoek sortaraz lezaketen gaitzen inguruan. Beste edozein ekipo elektronikok bezala, telefonia mugikorrak ere kutsadura elektromagnetikoa sortzen du. Hainbat eta hainbat ikerketa egin dira, izaki bizidunentzat kaltegarri izan daiteken egiaztatzeko, eta mota guztietako emaitzak jaso dira."}
{"id": "50523", "revid": "56334", "url": "https://eu.wikipedia.org/wiki?curid=50523", "title": "Sakelako telefono", "text": ""}
{"id": "50524", "revid": "1982", "url": "https://eu.wikipedia.org/wiki?curid=50524", "title": "Mugikor", "text": ""}
{"id": "50534", "revid": "2241", "url": "https://eu.wikipedia.org/wiki?curid=50534", "title": "Malda (argipena)", "text": "Malda hitzak adiera zenbait ditu:"}
{"id": "50535", "revid": "512", "url": "https://eu.wikipedia.org/wiki?curid=50535", "title": "Mald\u00e0", "text": "Mald\u00e0 Kataluniako udalerria da, Urgell eskualdean eta Lleidako probintzian kokatuta dagoena. 31,3\u00a0km\u00b2-ko azalera du eta 2009ko urtarrilaren 1eko erroldaren arabera 261 biztanle zituen."}
{"id": "50536", "revid": "10891", "url": "https://eu.wikipedia.org/wiki?curid=50536", "title": "Loira (ibaia)", "text": "Loira (, , frankoproventzeraz \"L\u00eare\", ), Frantziako erdialdeko ibaia da, herrialde horretako luzeena (1024\u00a0km). Arroak 117.000\u00a0km\u00b2ko azalera du, hau da, Frantziako bostena baino gehiago. Loira ibarreko erdialdea UNESCOk gizateriaren ondare izendatu zuen 2000ko abenduaren 2an.\nUdaberrian eta udazkenean ur handiak izaten ditu, euriteen eta elurteen eraginez, eta udan izan ohi du maila behereena. Erromatarren garaietatik XIX. mendean burdinbidea zabaldu zen arte, ontziz ibiltzeko ibaia izan da, baina gaurko egunean ontzi bidezko garraioak ez du inolako garrantzirik, Nantestik aurrera ez bada. Loira ibaiaren bazterretan eraiki ziren gazteluek ospe handia dute. XV. mendekoak dira lehenengo gazteluak (Amboise), eta bereziki ugaldu ziren Errenazimentuaren garaian Blois, Tours, Berry eta Anjouko lurraldeetan.\nIbilbidea.\nIturburua 1.400 metro inguruko altueran dago, Sainte-Eulalie udalerri txikian, administratiboki Ard\u00e8cheko departamenduan eta geografikoki Erdialdeko Mendigunean, Gerbier de Jonc mendiaren oinetan.\nSorrera hartatik Le Puy-en-Velay (Loira Garaia), Saint-\u00c9tienne eta Roanne (Loira), Nevers eta Cosne-Cours-sur-Loire (Ni\u00e8vre) Gien eta Orl\u00e9ans (Loiret), Blois (Loir eta Cher), Amboise eta Tours (Indre eta Loira), Saumur eta Angers (Maine eta Loira), Ancenis, Nantes eta Saint-Nazaire (Loira Atlantikoa) udalerriak zeharkatzen ditu, besteak beste.\nAipatutako departamenduez gainera, ekialdetik mendebaldera Saona eta Loira, Allier eta Cher ere zeharkatzen ditu, Bizkaiko golkoan itsasoratu baino lehen, Bretainiako hegoaldean (Saint-Nazaire). Nantestik aurrera bokale eta itsasadar zabal bat osatzen du, Ozeano Atlantikorako bidean.\nIbaiadarrak.\nAllier du ibaiadar nagusia, ezkerraldetik (Le Bec d'Allier, Borboierria), eta beste adar ugari jasotzen ditu eskuin-ezker ibilgu osoan zehar:"}
{"id": "50537", "revid": "1545", "url": "https://eu.wikipedia.org/wiki?curid=50537", "title": "Rodano (ibaia)", "text": "Rodano (frantsesez, \"Rh\u00f4ne\"; frankoproventzeraz, \"R\u00f4no\"; okzitanieraz, \"R\u00f2se\"; alemanez, \"Rhone\"; Valaisko alemanieraz, \"Rotten\") Europako ibai nagusietako bat da, Suitzan jaio, L\u00e9man aintziratik igaro eta Frantziako hego-ekialdea zeharkatu ondoan, Mediterraneora isurtzen dena. 812 kilometro luze da eta 97.800 kilometro koadroko arroa drainatzen du.\nGeografia.\nRodano Mediterraneoan isurtzen den Europako ibairik garrantzitsuenetakoa da. Rodanoren glaziarrean du iturburua, 1.750 m-ko garaieran, Aare mendialdean, Suitzako erdi-hegoaldeko Alpe mendietan. Mendebalderantz egiten du, eta L\u00e9man aintziran barneratzen da. Aintzira alderik alde igaro ondoren, Frantziako estatuan sartzen da (Rh\u00f4ne-Alpes), Jura mendiak inguratzen ditu eta Saona ibaiaren ura jasotzen du Lyon hirian.\nHegoalderako norabidea hartzen du puntu horretan, eta Alpe aldeko ibaien ura biltzen du: Is\u00e8re, Durance, Ard\u00e8che. Gard eta Vaucluseko behe-lautadak zeharkatzen ditu behe-ibilguan eta, Arles hirira iritsi baino lehen, bi adar nagusitan banatzen da, Mendebaldeko Rodano edo Rodano Txikia eta Rodano Handia. Marseillako hiriaren mendebaldean isurtzen du ura Mediterraneoan, ibai delta zabala eratuz.\nLyon hiritik bokaleraino ontziz ibil daiteke, Frantziako gobernuak 1940-1970 urteetan egin zituen bideratze-lanei esker. Beste ubide batek Rodano eta Rhin ibaiak lotzen ditu Saonatik Rhineraino luzatzen den ubidearen bidez.\nHidrometria.\nRodanoren emaria 95 urtez, 1920-2014 bitartean, neurtu zen Bellcaireko estazioan. Ibaiak 95.590 kilometro koadroko eremua drainatua du gune horretan, arro osoaren %\u00a097,7. Batez besteko emaria 1.700 m\u00b3/s da. Emari handiena otsailean du (2.020 m\u00b3/s), eta txikiena abuztuan (1.080 m\u00b3/s).\nRodanoren batez besteko emariak (m\u00b3/s) Bellcairen neurtuak"}
{"id": "50538", "revid": "23317", "url": "https://eu.wikipedia.org/wiki?curid=50538", "title": "Mosela (ibaia)", "text": "Mosela (frantsesez \"Moselle\", alemanez \"Mosel\", luxenburgeraz \"Musel\", nederlanderaz \"Moezel\") Frantzia, Luxenburgo eta Alemania zeharkatzen dituen ibaia da. Belgikako zati txiki bat ere Moselaren arroan dago.\nIbilbidea.\nVosgeetatik hegoaldera sortzen da, Frantzian, eta iparralderantz, Nancy eta Metzeko meagintzagunea zeharkatzen ditu. Ondoren Luxenburgoren eta Alemaniaren arteko muga egiten du. Meandro ugari eratzen ditu 514 km-tan. Ibaiadar nagusiak Saar eta Meurthe ibaiak dira, eskuinaldetik sartzen direnak biak. Rhin ibaiaren ezkerraldean isurtzen du ura, Koblentza hirian, Alemaniako lurretan.\nIbilbidean zeharkatzen dituen hiri aipagarrienak Metz, Treveris eta Koblentza dira."}
{"id": "50540", "revid": "105290", "url": "https://eu.wikipedia.org/wiki?curid=50540", "title": "Dordoina (ibaia)", "text": "Dordoina (frantsesez: \"Dordogne\", okzitanieraz: \"Dordonha\") Frantziako hego-mendebaldeko ibaia da, herrialdeko luzeenen artean dagoena.\nPuy de Sancy (1.886 m) mendian sortzen da, Erdialdeko Mendigunean, eta Auvernia, Limousin, Erdialdeko Pirinioak eta Akitaniako eskualdeak igarotzen ditu. Zehazki, Puy-de-D\u00f4me, Cantal, Corr\u00e8ze, Lot eta Dordoinako departamenduak zeharkatzen ditu mendebaldetik ekialdera, Girondan, Bordeleko iparraldean, Garonaren ahoan bat egin baino lehen."}
{"id": "50541", "revid": "119347", "url": "https://eu.wikipedia.org/wiki?curid=50541", "title": "Caisse d\u00b4Epargne (txirrindularitza taldea)", "text": "Caisse d\u00b4Epargne Espainiako txirrindularitza taldea da. \"Illes Balears\" babeslearen lekukoa hartu zuen Mallorcako gobernuak dirulaguntza kendu ondoren. Izena aldatu arren, Reynolds eta Banesto izenarekin egon zen lehenago, Abarca Sport gizarte txirrindularitza nafarra izan da kluba.\n2011an Movistar Team UCI ProTour taldea da.\nKanpoko loturak.\nCaisse d\u00b4Epargne txirrindularitza taldea"}
{"id": "50542", "revid": "105290", "url": "https://eu.wikipedia.org/wiki?curid=50542", "title": "Charente (ibaia)", "text": "Charente Frantziako mendebaldeko ibaia da. Vienne Garaia, Charente, Vienne eta Itsas Charente departamenduak zeharkatzen ditu.\nIbaiadar batzuk:\nIbaiertzeko hiri batzuk:"}
{"id": "50543", "revid": "59723", "url": "https://eu.wikipedia.org/wiki?curid=50543", "title": "Sega poto", "text": "Sega potoa sega zorrozteko zorroztarria gordetzeko ontzi txikia da, zurez edo adarrez egina. Zorroztarriak, ondo erabili ahal izateko, bustita edo hezetuta egon behar du; horregatik, sega potoan zorroztarriak uzten duten tartea urez edo belarrez betetzen da.\nLagunarteko hizkeran, \"sega-potoa\" esaten zaio telefono mugikorrari."}
{"id": "50546", "revid": "201", "url": "https://eu.wikipedia.org/wiki?curid=50546", "title": "Gidabaimena", "text": ""}
{"id": "50547", "revid": "59723", "url": "https://eu.wikipedia.org/wiki?curid=50547", "title": "Komunikazio mugikorretako sistema orokor", "text": "komunikazio mugikorretako sistema orokorra (ingelesezko \"Global System for Mobile communications\"tik, GSM) telefono mugikor digitalentzako mundu-mailako sistema estandarra da. 1980ko hamarkadan garatu zen, eta 1992an erabili zen lehen aldiz.\nGSM bezeroa telefonoaren bidez konekta daiteke ordenagailuarekin, eta posta elektroniko bidezko mezuak eta faxak bidali eta jaso ditzake, Internetera konekta daiteke, eta bestelako datu igorketa funtzio digitalak erabil ditzake, hala nola SMS mezu laburren zerbitzua.\nGSMak har dezakeen datu transmisio abiaduragatik eta bestelako ezaugarriak direla eta, 2G telefonia mugikorraren belaunaldiari dagokion estandarra da. Honen luzapenak 3G telefonia mugikorrari pausu eman dio, UMTS estandarrari hain zuzen. Honek abiadura handiagoa hartzen du, eta sare arkitekturak ere ezberdintasunak ditu. Gainera, irrati protokolo ezberdinak erabiltzen ditu.\nFrekuentziak.\nGSMk lau banda ditu: GSM 850, GSM 900, GSM 1800 eta GSM 1900.\nSIM txartela.\nGSM estandarraren ezaugarri nagusi bat bezeroaren identifikazio modulua da, SIM txartel izenez ezaguna (ingelesez Subscriber Identity Module, SIM). SIM txartela txartel adimentsua da, zeinak bezeroaren suskripzio informazioa, sare ezarpenak eta telefono agenda gordetzen baitituen. Horrek, terminala aldatzekotan informazioa mantentzea ahalbidetzen dio bezeroari. Bestalde, erabiltzaileak telefonia mugikorreko operadorea alda dezake, telefono gailua mantenduz, SIM txartela aldatuta. Operadore batzuek terminala lokatzen dute SIM txartel mota jakin batekin besterik ez erabili ahal izateko, normalean konpainiaren SIM txartelak.\nGSMa Hego Euskal Herrian.\n1982an Espainiako Telefono Konpainia Nazionalak (CTNE), egungo Telef\u00f3nica, TMA-450 (\"Telefon\u00eda M\u00f3vil Autom\u00e1tica a 450 MHz\") izeneko telefonia mugikor zerbitzu analogikoa kaleratu zuen Hego Euskal Herrian, NMT estandarrean oinarrituta. Euskal Herrian ezarri zen sistema hori lehenengo telefono mugikor zerbitzua izan zen.\n1990ean, 450 bandak gainezka egingo zuen lehen sintomak aurkitu ziren, telefonia mugikorraren hazkundearen ondorioz. Hala, beste estandar bat merkaturatu zen, TMA-900 izenekoa. Zerbitzu honek MoviLine marka komertzialaren izena jaso zuen. 1991n Espainian telefonia mugikorrak 100.000 bezerotik gora zituen.\nHistorian zehar sistema analogikoak sistema digitalaren aurrean landaguneetan estaldura hobeagoa izan du, baina estaldura honek soinu kalitate baxua zeukan, eta datu transmisio zerbitzuetan geldoa zen.\n1995ean lehenengo GSM telefonia mugikor digitala ezarri zen Hego Euskal Herrian, Telef\u00f3nicak kaleratu zuen Movistar marka berriaren behean. 1995etik aurrera telefonia digitalaren hedapena oso azkarra izan zen, eta ordurako zerbitzu analogikoa eskaintzen zuen teknologia zaharkiturik gelditzen hasia zen. MoviLinen sareek jasan zezaketen bezero kopuru maximoa milioi batekoa zen, eta 1996ko hasieran 900.000 bezero zituen. Ordurako Airtel (gaur egun Vodafone konpainiak operatzeko lizentziak lortu zituen, eta 1999an Amena (gaur egun Orange) sortu zen.\nAmena konpainiari 1800 MHz bandako irrati frekuentziak besterik ez zitzaizkion eman, Movistar eta Airtelek 900 MHz bandan funtzionatzen zuten bitartean. Horrek esan nhai zuen Amenak sare handiagoak hedatu behar izatea estaldura jakin bat lortzeko, 900 MHz bandan funtzionatuko balu sare txikiagoekin estaldura bera lortuko lukeen bitartean. 2005ean Espainiako Gobernuak Amenari frekuentzia berriak eman zizkion, 900 MHz bandan, baina ordurako Movistar eta Vodafone konpainiek sare handiagoak zituzten.\n2000 urtetik aurrera sare analogikoak ixten hasi ziren, eta 3G teknologiarako lizentziak ematen hasi ziren. Urte berean Xfera konpainiak (gaur egun Yoigo) operatzeko lizentziak lortu zituen, baina ez zuen 2006ra arte operatzen hasi.\nGaur egun, 2G/3G/3,5G/4G teknologiak erabiltzen ditugu, eta batez ere 3,5G teknologikoki hobeagoa den arren, operadoreek sare duala erabili ohi dute estaldura hobeagoa eskaintzeko, hau da, 3,5G estaldura ez dagoenean, telefonoak 3G edota 2G estaldurak erabil ditzake, eta alderantziz.\nEspainiako Telekomunikazio Merkatu Komisioaren (CMT) 2009ko datuen arabera, GSM estazio gehiago daude 3G/UMTS estazio baino."}
{"id": "50548", "revid": "6327", "url": "https://eu.wikipedia.org/wiki?curid=50548", "title": "GSM", "text": ""}
{"id": "50549", "revid": "512", "url": "https://eu.wikipedia.org/wiki?curid=50549", "title": "Men\u00e0rguens", "text": "Men\u00e0rguens Kataluniako udalerria da, Noguera eskualdean eta Lleidako probintzian kokatuta dagoena. 20,3\u00a0km\u00b2-ko azalera du eta 2009ko urtarrilaren 1eko erroldaren arabera 854 biztanle zituen."}
{"id": "50550", "revid": "6327", "url": "https://eu.wikipedia.org/wiki?curid=50550", "title": "Komunikazio Mugikorretako Sistema Orokor", "text": ""}
{"id": "50551", "revid": "512", "url": "https://eu.wikipedia.org/wiki?curid=50551", "title": "Montell\u00e0 i Martinet", "text": "Montell\u00e0 i Martinet Kataluniako udalerria da, Cerdanya eskualdean eta Lleidako probintzian kokatuta dagoena. 54,95\u00a0km\u00b2-ko azalera du eta 2009ko urtarrilaren 1eko erroldaren arabera 661 biztanle zituen.\nBanaketa administratiboa.\nBost herritan banaturik dago:"}
{"id": "50552", "revid": "63274", "url": "https://eu.wikipedia.org/wiki?curid=50552", "title": "Akitaniera", "text": "Akitaniera edo eusko-akitaniera, Pirinioen bi aldeetan mintzatu zen hizkuntza hil bat da. Antzinako euskaldunek edo agian, akitaniarrek bakarrik hitz egiten zuten hizkuntza izan zen. Aztarna arkeologiko, toponimiko eta historikoek erakusten dute euskal hizkuntza bat edo batzuk izan zirela edo, zuzenean, euskararen aurrekaria izan zela.\nGeratu diren arrasto nagusiak Antzinako Erromako sasoiko hilarrietan, estelatan zein jainko-jainkosei eskainitako inskripzioetan daude. Hor, latinez idatzitako testuen baitan, 400 bat pertsona-izen eta jainko eta jainkosen 70 bat izen ageri dira.\nErromatarren konkistaren aurretik hitz egiten zen eta Goi Erdi Arora arte iraun zuen.\nIzendapenaren esanahi zehatzari dagokionez ez dago adostasunik, eta antzinako euskara, antzineuskara, eta baskonikoa hitzekin nahastuta ager daiteke.\nPertsonen eta jainko-jainkosen izenak.\nAkitanierazko izenak dituzten aztarnak Pirinioen iparraldean zein hegoaldean aurkitu dira.\nIparraldean, Novempopulania (Akitania) erromatar probintzian 400 antroponimo (pertsona izen) eta 40 teonimo (jainko- eta jainkosa-izen) aurkitu dira:\nHegoaldean, egungo Nafarroa, Gipuzkoan, Bizkaian, Araban, Errioxan, Aragoin (ikus El Forau de la Tuta) eta Sorian:\nEremu hauetatik urrun, agertu dira izenak beste leku hauetan:\nKataluniako Guissonatik hurbil dagoen Florejachs herrian agertu zen idazkun batean \"Laurbeles\" izena irakur daiteke.\nHedadura geografikoa.\nAkitanieratzat jotzen diren idazkun gehienak Garona Garaia inguruan topatu ziren hasieran, \u2014hortik akitaniera deitzea antzinako hizkuntza hari\u2014, baina ez denak. Esate baterako, honako herri hauetakoak ziren topatu ziren lehen akitanierazko idazkunak, Mitxelenak 1964an argitaratutako \"Textos arcaicos vascos\" liburuan aipatuak: Escunhau (Arango harana), Saint-B\u00e9at, Eup, Arguen\u00f2s , Sauvaterrerre-de-N\u00e9bouzan (Poursiugues-Boucoue ondoan), Gourdan, Ardi\u00e8ja, Saint-Aventin, Luishon, Bord\u00e8ras de Loron, Atharratze, Lerga...\nErromatarrek Galia konkistatu zutenean, Akitania izan zen Garona ibaiaren eta Pirinioen artean zegoen lurraldea. Julio Zesarren arabera, Galiako zelten desberdinak ziren akitaniarrak, bai ohituretan bai hizkuntzari dagokionez.\nAkitanieraren eremua ekialderantz gutxienez Arango haraneraino eta iparralderantz gutxienez Biscarrosseraino iristen zela erakusten duten aztarna toponimikoak daude. Atzizkitzat \u2011os, \u2011osse, \u2011ons, \u2011ost eta \u2011oz dituzten toponimoak (Biscarrosse, Biscarru\u00e9s, Bardoze, Beskoitze...) jatorri akitaniarrekoak direla uste da. Elementu horri Pirinioen bi aldeetan sendo eutsi zaio toponimian, eta hizkuntzaren jarraitutasuna adierazten du. Akitanierazko onomastika topatu egin da Pirinioetako mendebaldeko bi aldeetan, gaur egun Aragoi, Euskal Herria, Errioxa, Soria eta Gaskoiniakoak diren lurraldeetan.\nHegoalderago garai hartako euskararen aitzindaria izan daitekeen hizkuntzaren aztarnak, akitanieraren aztarnak topatu dira Soriako iparraldean, Tierras Altas delako eskualdean, Nafarroa Garaian, Errioxan.\nJoakin Gorrotxategik eta Fernando Fern\u00e1ndez Palaciosek, Madrilgo Complutense Unibertsitateko irakasleak, Alsaziako, Hagenbach herria eta Sardiniako Ardara herria gehitu zituzten zerrendara .\nEuskararen eta akitanieraren arteko antzekotasunak.\nAkitanieraren izen asko erraz ulertzen dira egungo euskaratik abiatuta.\nIruditegia.\nAkitanierazko hitzak dituzten idazkunen irudi gero eta gehiago topa daitezke Interneten:\nIkertzaileak.\nHainbat historialari eta hizkuntzalarik ikertu ditu Akitanieraren arrastoak. XIX. mende amaieran, Achille Luchairek 1877an eta 1879an publikatu zituen bi liburutan euskara, gaskoia eta akitanieraren arteko lotura egiten du. 1892. urtean Julien Sacaze frantziarrak \"Inscriptions antiques de des Pyr\u00e9n\u00e9es\" liburuan katalogatu zituen idazkun horiek. Gero, 1931. urtean, Raymond Lizop frantsesak, bere tesia aurkeztu zuen Tolosako unibertsitatean: \"Le Comminges et le Couserans avant la domination romaine,\" eta bertan Saint-Bertrand de Cominges-en aurkitutako inskripzioak aztertu zituen. Hain zuzen ere, herri horretan aurkitu dira orain arte akitanierazko izenak dituzten inskripzioen multzo handiena. \nKoldo Mitxelenak bere obra zabalean hainbat idazlanetan berraztertu edo aipatu zituen aurreko ikerketak. 1984. urtean, Joakin Gorrotxategik bere doktore tesia aurkeztu zuen: \"Estudio sobre la onomastica ind\u00edgena de Aquitania\", orain arte lan garrantzitsuena. Gaur egun, akitanieraren edota aitzin-euskararen inguruko ikerketei jarraitzen zaie, adibidez, Joseba A. Lakarra, Mikel Mart\u00ednez Aretaren eta Fernando Fern\u00e1ndez Palaciosen lanen bidez."}
{"id": "50553", "revid": "512", "url": "https://eu.wikipedia.org/wiki?curid=50553", "title": "Les Oluges", "text": "Les Oluges Kataluniako udalerria da, Segarra eskualdean eta Lleidako probintzian kokatuta dagoena. 19\u00a0km\u00b2-ko azalera du eta 2009ko urtarrilaren 1eko erroldaren arabera 179 biztanle zituen.\nBanaketa administratiboa.\nHiru herritan banaturik dago:"}
{"id": "50554", "revid": "336", "url": "https://eu.wikipedia.org/wiki?curid=50554", "title": "Saunier Duval-Prodir", "text": "Saunier Duval, 2003an sortutako txirrindularitza talde profesional espainiarra izan zen. Leonardo Piepoli, Fabian Jeker, Jos\u00e9 \u00c1ngel G\u00f3mez Marchante, Joseba Beloki, David Millar, Gilberto Simoni, Iban Mayo edo Javier Otxoa parte hartu zuten talde honetan.\n2007ko maiatzaren 11an, Saunier Duval taldeak Javier Otxoa paralinpiko txirrindulariari hartuko zituen proba guztietan babestuko zuela eta taldearen maillota eta materiala erabiliko zuela, baina, taldean ofizialki ez zen egongo paralinpikoa zelako."}
{"id": "50556", "revid": "512", "url": "https://eu.wikipedia.org/wiki?curid=50556", "title": "Els Omellons", "text": "Els Omellons Kataluniako udalerria da, Garrigues eskualdean eta Lleidako probintzian kokatuta dagoena. 11,19\u00a0km\u00b2-ko azalera du eta 2009ko urtarrilaren 1eko erroldaren arabera 244 biztanle zituen."}
{"id": "50557", "revid": "512", "url": "https://eu.wikipedia.org/wiki?curid=50557", "title": "Els Omells de na Gaia", "text": "Els Omells de na Gaia Kataluniako udalerria da, Urgell eskualdean eta Lleidako probintzian kokatuta dagoena. 13,5\u00a0km\u00b2-ko azalera du eta 2009ko urtarrilaren 1eko erroldaren arabera 142 biztanle zituen."}
{"id": "50558", "revid": "59723", "url": "https://eu.wikipedia.org/wiki?curid=50558", "title": "Organy\u00e0", "text": "Organy\u00e0 Kataluniako udalerria da, Alt Urgell eskualdean eta Lleidako probintzian dagoena. 12,54\u00a0km\u00b2-ko azalera du eta 2009ko urtarrilaren 1eko erroldaren arabera 958 biztanle zituen."}
{"id": "50559", "revid": "512", "url": "https://eu.wikipedia.org/wiki?curid=50559", "title": "El Palau d'Anglesola", "text": "El Palau d'Anglesola Kataluniako udalerria da, Pla d'urgell eskualdean eta Lleidako probintzian kokatuta dagoena. 12,3\u00a0km\u00b2-ko azalera du eta 2009ko urtarrilaren 1eko erroldaren arabera 2.099 biztanle zituen."}
{"id": "50560", "revid": "371", "url": "https://eu.wikipedia.org/wiki?curid=50560", "title": "Saunier Duval (txirrindularitza taldea)", "text": ""}
{"id": "50561", "revid": "512", "url": "https://eu.wikipedia.org/wiki?curid=50561", "title": "Els Plans de Si\u00f3", "text": "Els Plans de Si\u00f3 Kataluniako udalerria da, Segarra eskualdean eta Lleidako probintzian kokatuta dagoena. 55,9\u00a0km\u00b2-ko azalera du eta 2009ko urtarrilaren 1eko erroldaren arabera 573 biztanle zituen.\nBanaketa administratiboa.\nHamaika herritan banaturik dago:\nUdaletxea les Pallarguesen dago."}
{"id": "50562", "revid": "512", "url": "https://eu.wikipedia.org/wiki?curid=50562", "title": "La Pobla de C\u00e9rvoles", "text": "La Pobla de C\u00e9rvoles Kataluniako udalerria da, Garrigues eskualdean eta Lleidako probintzian kokatuta dagoena. 61,92\u00a0km\u00b2-ko azalera du eta 2009ko urtarrilaren 1eko erroldaren arabera 257 biztanle zituen."}
{"id": "50563", "revid": "512", "url": "https://eu.wikipedia.org/wiki?curid=50563", "title": "Eschweiler", "text": "Eschweiler Alemaniako hiria da, Ipar Renania-Westfalia estatuan kokatua."}
{"id": "50564", "revid": "69297", "url": "https://eu.wikipedia.org/wiki?curid=50564", "title": "Ra\u00fal Alarc\u00f3n", "text": "Ra\u00fal Alarc\u00f3n Garc\u00eda, (Sax, Alacant, Espainia, 1986ko martxoaren 25a - ) espainiar txirrindulari ohia da. 2007an, txirrindularitza profesionalean debutatu zuen Saunier Duval-Prodir taldearekin.\nDopina.\n2019ko urriaren 21ean, UCIk Dopinagatik behin-behineko zigorra ezarri zion. 2021eko martxoaren 10ean, behin-betiko lau urteko zigorra jakitera eman zen.\nPalmaresa.\n2010\n2011\n2013\n2016\n2017\n2018\n2019"}
{"id": "50567", "revid": "69297", "url": "https://eu.wikipedia.org/wiki?curid=50567", "title": "Iker Cama\u00f1o", "text": "Iker Cama\u00f1o Ortuzar (Santurtzi, Bizkaia, 1979ko martxoaren 14a - ) Bizkaiko txirrindulari ohia da. Jubenil mailan Bizkaiko Txapelduna izan zen. 2002an, txirrindularitza profesionalean debutatu zuen Phonak taldearekin. Talde gizona da santurtziarra, hala ere, 2008an garaipena lortu zuen Vuelta a Chihuahuako etapa batean. Gaur egun Fuji-Servetto taldean dago.\nPalmaresa.\n1997\n1998\n1999\n2001\n2008\n2011\n2012\nSariak.\n\"Santurtzi 2012\" saria jaso zuen bere kirol ibilbideagatik."}
{"id": "50568", "revid": "1105", "url": "https://eu.wikipedia.org/wiki?curid=50568", "title": "Arkaitz Dur\u00e1n", "text": ""}
{"id": "50569", "revid": "512", "url": "https://eu.wikipedia.org/wiki?curid=50569", "title": "Carlos Z\u00e1rate", "text": "Carlos Z\u00e1rate Fern\u00e1ndez (Puertollano, Ciudad Real, Espainia, 1980ko, uztailaren 19a-). 2004an, txirrindularitza profesionalean debutatu zuen KELME-Costa Blanca taldearekin."}
{"id": "50570", "revid": "512", "url": "https://eu.wikipedia.org/wiki?curid=50570", "title": "La Pobla de Segur", "text": "La Pobla de Segur Kataluniako udalerria da, Pallars Juss\u00e0 eskualdean eta Lleidako probintzian kokatuta dagoena. 32,9\u00a0km\u00b2-ko azalera du eta 2009ko urtarrilaren 1eko erroldaren arabera 3.237 biztanle zituen."}
{"id": "50571", "revid": "119347", "url": "https://eu.wikipedia.org/wiki?curid=50571", "title": "El Pont de Bar", "text": "El Pont de Bar, 1989 arte Aristot i Toloriu deitua, Kataluniako udalerria da, Alt Urgell eskualdean eta Lleidako probintzian kokatuta dagoena. 42,64\u00a0km\u00b2-ko azalera du eta 2009ko urtarrilaren 1eko erroldaren arabera 197 biztanle zituen.\nBanaketa administratiboa.\nZortzi herritan banaturik dago:"}
{"id": "50572", "revid": "512", "url": "https://eu.wikipedia.org/wiki?curid=50572", "title": "La Portella", "text": "La Portella Kataluniako udalerria da, Segri\u00e0 eskualdean eta Lleidako probintzian kokatuta dagoena. 12,3\u00a0km\u00b2-ko azalera du eta 2009ko urtarrilaren 1eko erroldaren arabera 775 biztanle zituen."}
{"id": "50573", "revid": "119347", "url": "https://eu.wikipedia.org/wiki?curid=50573", "title": "Puiggr\u00f2s", "text": "Puiggr\u00f2s Kataluniako udalerria da, Garrigues eskualdean eta Lleidako probintzian kokatuta dagoena. 9,85\u00a0km\u00b2-ko azalera du eta 2009ko urtarrilaren 1eko erroldaren arabera 309 biztanle zituen."}
{"id": "50574", "revid": "69297", "url": "https://eu.wikipedia.org/wiki?curid=50574", "title": "Francisco Ventoso", "text": "Francisco Jos\u00e9 \"Fran\" Ventoso Alberdi (Reinosa, Kantabria, Espainia, 1982ko, maiatzaren 6a-) espainiar txirrindulari ohia da. 2002an, txirrindularitza profesionalean debutatu zuen Saunier Duval-Prodir taldearekin.\nPalmaresa.\nAmateurra.\n2000\n2001\n2002\n2003"}
{"id": "50575", "revid": "2241", "url": "https://eu.wikipedia.org/wiki?curid=50575", "title": "Rossello (argipena)", "text": "Rossello hurrengo gauzak izan daitezke:"}
{"id": "50578", "revid": "76160", "url": "https://eu.wikipedia.org/wiki?curid=50578", "title": "Rossell\u00f3", "text": "Rossell\u00f3 (\"Roussillon\", frantsesez) Ipar Kataluniako eskualdea da, eta Frantzian dago. Hiri nagusia eta hiriburua Perpiny\u00e0 da. Alt Empord\u00e0, Vallespir eta Conflent eskualdeekin eta Okzitaniarekin egiten du muga.\nRossell\u00f3 eta Ipar Kataluniako beste eskualdeak XVII. mendean banandu ziren Kataluniatik, Segadorsen Gudua eta Pirinioetako Itunaren ondorioz. Hala, Katalunia Frantzia eta Espainiaren artean banaturik geratu zen.\nGeografia.\nT\u00eat eta Tech ibaien zabaldiak hartzen ditu. Iparraldean, Languedocetik bereizten dute Corbi\u00e8res eta Alberes mendiek; hegoaldean, berriz, ekialdeko Pirinioetara iristen da. Languedoc-Rossell\u00f3 eskualdea osatzen du, Languedocekin batera. Nekazaritza, merkataritza eta turismoa dira ekonomia-jarduera nagusiak. Harreman estuak ditu Kataluniarekin, hizkuntzaren eta kulturaren bidez, batez ere.\nHistoria.\nBadirudi Paleolito Aroan jendea bizi zela eskualde horretan, baina, hala ere, aurkitu diren aztarna garbienak Neolito kulturakoak dira, K.a. 3000. urte ingurukoak, alegia. Gero, Brontze Aroan (K.a. VIII. mende inguruan), hainbat herri igaro ziren eskualde horretatik hegoalderantz. Burdin Aroan, zelta herriak hartu zituen haien aziendekin, zeinek burdinazko tresnak ekarri baitzituzten. Aldi berean, K.a. VI. mendean, lehen herriak (\"oppidum\") eraiki ziren itsasertzean. K.a. VI. mendetik aurrera, greziarrekin harremanak izan zituzten herri haiek. K.a. III. mendean, galiarren mende egon zen lurraldea, eta, K.a. 121ean, erromatarrek konkistatu zuten. Erromatarrek hainbat kolonia edo hiri eraiki zituzten. Bisigodoen garaian (V-VII. mendeetan), aristokraziaren eta aitoren semeen artean banatu zituzten lursailak, eta kristautasuna zabaltzen hasi zen. 720an, musulmanek konkistatu zuten lurraldea, eta, 752an, frankoen mende geratu zen.\nKarolingiarren garaian, kondeek gobernatu zuten lurraldea, eta Hispaniako Markaren barruan egon zen. Karolingiar inperioa galdu zenean (IX. mendearen bukaeran), konderri burujabe bilakatu zen. 1172an, Gerardo II.a kondea hil zenean, Bartzelonako konde eta Aragoiko errege-erreginek Alfontso II.a \"Garbi\"aren esku utzi zuten Rossell\u00f3ko Konderria. Aragoiko errege-erreginek hiriak indartu eta merkataritza bultzatu zuten; hala, indar handia hartu zuen Perpiny\u00e0ko hiriak, eta Rossell\u00f3ko hiriburu egin zuten. Frantzia ere Rossell\u00f3 eskuratu nahian zebilen, baina Luis IX.ak Corbeilgo Ituna izenpetzean, uko egin zion asmo hari. Jakue I.a hil zenean, Mallorcako Erreinua sortu zen, eta haren barruan geratu zen Rossell\u00f3ko Konderria. Perpiny\u00e0ko hiria izan zen erreinu berriko gortearen egoitza eta merkataritzagunerik nagusia. 1344an, ordea, Petri IV.a \"Zeremoniatsu\"ak Mallorcako Erresuma konkistatu zuen, eta Rossell\u00f3ko Konderria Kataluniako lurralde bilakatu zen atzera. XII. eta XIII. mendeetan, ekonomiak gorakada handia izan zuen, ehungintzari eta merkataritzari esker. XIII. mendean, ordea, krisialdiak eta izurriteak lur jota utzi zuten Rossell\u00f3. 1463an, Kataluniako Gerra Zibila bere probetxurako erabiliz, Frantzia jabetu zen konderriaz. Hala ere, 1493an, Aragoiko Erresumaren mende geratu zen berriro Rossell\u00f3, Kataluniako Itunaren bitartez. Harrezkero, ordea, ez zuen berriz lortu garai batean izandako autonomia, ez politikan ez ekonomian. XVI. eta XVII. mendeetan, izurriteen ondorioz, biztanleriak behera egin zuen, eta frantziar asko sartu zen Rossell\u00f3ra. 1640an, armada frantsesak Kataluniara sartu ziren, Gaztelaren kontrako borrokan kataluniarrei laguntzera. Gerra amaitu zenean, ordea, Rossell\u00f3 beretu zuten, eta Frantziaren nagusitasuna bermaturik geratu zen Pirinioetako Itunaren bidez (1659). Frantziak Rossell\u00f3ren burujabetasuna galarazi eta politika zentralista ezarri zuen. 1789ko Iraultzaren ondoren, Rossell\u00f3ko lurraldea Pyr\u00e9n\u00e9es-Orientales departamenduan sartu zuten. Dena dela, katalanen eraginak bizirik iraun du Rossell\u00f3n. Bigarren Mundu Gerran, \"Nostra Terra\" taldea eratu zen, Kataluniako kultura pizteko. 1960tik aurrera, kultura-talde berriak (\"Germanor\" eta \"Grup rossellon\u00e9s d'estudis catalans\", adibidez) eta alderdi politiko kataluniazaleak sortu dira."}
{"id": "50580", "revid": "512", "url": "https://eu.wikipedia.org/wiki?curid=50580", "title": "Rossell\u00f3 (Segri\u00e0)", "text": "Rossell\u00f3 Kataluniako udalerria da, Segri\u00e0 eskualdean eta Lleidako probintzian kokatuta dagoena. 9,9\u00a0km\u00b2-ko azalera du eta 2009ko urtarrilaren 1eko erroldaren arabera 2.912 biztanle zituen."}
{"id": "50581", "revid": "96586", "url": "https://eu.wikipedia.org/wiki?curid=50581", "title": "Romy Schneider", "text": "Romy Schneider, jaiotzez Rosemarie Magdalena Albach, (Viena, 1938ko irailaren 23a- Paris, 1982ko maiatzaren 29a) aktore austriarra zen. Bere familian aktore asko zeuden, ospetsuenetariko bat, bere ama, Magda Schneider, gero, berarekin egingo zuena lan. Oso karrera interesgarria izan zuen eta bi aldiz irabazi zuen Cesar saria.\nBiografia.\nBere lehen filma 15 urterekin egin zuen bere amarekin batera \"Wenn der wei\u00dfe Flieder wieder bl\u00fcht\" lanean (\"Lila zuriak berriro loratzen dutenean\"). Film hau egin ondoren, bere izena aldatu zuen Romy Schneider-era.\nGeroago egin zituen filmak erromantikoagoak dira, eta Europa osoan ospe handia lortu zuen. Guztiak Ernst Marischka-rekin zuzendari eta Magda Schneider-ekin: \"Erregina baten gazte urteak\", \"Okina eta enperadorea\", \"Sissi\", \"Sissi enperadoresa\" eta \"Sissiren patua\". Nahiz eta ospe handia eman, Romy Schneiderrek bizitza osoa pasa zuen pinpirin itxura hori kendu ezinik.\nRomy Schneider, \"Cristine\" (1958) filmean lan egiteko aukera izan zuen. 1933an Maz Oph\u00fcls egindako \"Liebelei\" filmaren bertsio berrian. (Arthur Schnitzleren antzerkian oinarritua). Filme honetan lan egiten zegoen bitartean, Alain Delon aktore frantsesaz maitemindu egin zen, filme berberean lan egiten zuena.\nAlemaniatik Parisera mugitu zen berarekin egoteko, iskanbila nazional bat sortzen.\n1959an prometatu ziren\nRomy Schneider Frantzian gelditu zen, eta pixkanaka, filme zuzendariek beratan interesatzen hazi ziren. Orson Wellesekin lan egin zuen \"Le Proc\u00e8s\"en (1963), Frankz Kafka ren \"The Trial\" eleberrian oinarritua. Gainera, Alain Delon, Luchino Visconti eta Romy Schneider elkar aurkeztu zituen\nViscontiren zuzendaritzarekin, oso interpretazio onak eman zituen John Ford en \"Tis a pity she's a whore\" antzerkian. Eta \"Boccaccio 70\" filmean. Hemen, bere leun edertasun eta sensualitatea, kontraste handia egiten zuen bere kideekin, ageriko beste edertasun batekin, Anita Ekberg eta Sophia Loren. Gauza bitxi bezala, filme honetan Coco Chanel diseinatu zituen jantziak. Hollywooden pasadaz egon zen, \"Good neighbor Sam\"en agertzen. 1964 urtean egindako komeria bat Jack Lemmon ekin. Eta 1965 urtean Peter O'Toole, Peter Sellers eta Woody Allen ekin lan egin zuen Woody Allen idatzitako \"What's New, Pussycat?\" filmean.\nRomy Schneideren bizitza pribatua ez zegoen oso ondo. Alain Delonek Romy utzi zuenean (ez ziren inoiz ezkondu), 1963 urtean, \"Harry Meyen\"ekin ezkondu zen 1966an eta 1975an banandu ziren. \"Harry Meyen\" zuzendaria alemaniar bat zan, gero bere burua beste egin zuena. Bikotea seme bat izan zuen: \"David Christopher Meyen\" (1966-1981). 1975 urtean Romy Schneider \"Daniel Biasinirekin\" ezkondu zen, bere idazkari pribatua eta 1981an banandu ziren. Beraien alaba, \"Sarah Magdalena Biasini\" (1977ko uztailaren 14a) ere aktorea da."}
{"id": "50584", "revid": "201", "url": "https://eu.wikipedia.org/wiki?curid=50584", "title": "Piotr Txaikovski", "text": ""}
{"id": "50585", "revid": "512", "url": "https://eu.wikipedia.org/wiki?curid=50585", "title": "The Sound of Music", "text": "The Sound of Music 1965ko Robert Wise zinema zuzendariaren musikal filma da. Broadwayeko izen bereko musikalean oinarritzen da. Filmaren abestiak Richard Rodgers eta Oscar Hammerstein II egin zituzten. Film musikal ospetsuenetakoa da mundu guztian.\nBost Oscar Sariak irabazi zituen, tartean film hoberenarena eta zuzendari hoberenarena (Robert Wisentzat).\nHizkuntza askotara bikoiztu egin da; gaztelaniaz \"Sonrisas y L\u00e1grimas\" eta frantsesez \"La M\u00e9lodie du bonheur\". Baina tamalez, euskarara ez dute itzuli.\nSinopsia.\n1938 urtean, Salzburgon, Maria (Julie Andrews), moja gazte bat da, Von Trapp kapitainaren etxera bere 7 umeak zaintzeko bidalita. Kapitaina alarguna da, eta bere etxea, armadako untxi bat bezala darama. Baina Maria, laster, umeen maitasuna lortzen du, eta baita kapitainarena ere.\nMaria eta Kapitaina ezkondu eta gero, Armada alemaniarra, beraiekin joatea behartzen dute, baina Trapp familia ihes egiten du eta Alpeak zeharkatzen Suitzara joaten dira."}
{"id": "50587", "revid": "7964385", "url": "https://eu.wikipedia.org/wiki?curid=50587", "title": "Amerikako Estatu Batuak", "text": ""}
{"id": "50589", "revid": "371", "url": "https://eu.wikipedia.org/wiki?curid=50589", "title": "Amerikako Estatu Batuetako bandera", "text": ""}
{"id": "50590", "revid": "371", "url": "https://eu.wikipedia.org/wiki?curid=50590", "title": "Amerikako Estatu Batuetako historia", "text": ""}
{"id": "50593", "revid": "96586", "url": "https://eu.wikipedia.org/wiki?curid=50593", "title": "Nikola Tesla", "text": "Nikola Tesla \u2014\u2014 (Smiljan, Kroazia, orduan Austria-Hungaria, 1856ko uztailaren 10a - New York, Ameriketako Estatu Batuak, 1943ko urtarrilaren 7a) asmatzailea, ingeniari elektrikoa, ingeniari mekanikoa, fisikaria eta futurista izan zen. Argindar komertzialaren sorreraren sustatzaile nagusietako bat. XIX. mendearen bukaeran eta XX. mendearen hasieran elektromagnetismoaren eremuan egin zituen asmakuntzek oso ezagun egin zuten. Teslaren patenteek eta haren lan teorikoak korronte alternoaren bidezko argindar sistema modernoen oinarriak ezarri zituzten, banaketa elektrikoaren sistema polifasikoa uztartuz, eta korronte alterno bidezko motorra ere bai, Bigarren Industria Iraultzaren oinarri.\nBiografia.\nNikola Tesla Smiljan herrian jaio zen, Austria-Hungariako Inperioan, Gospi\u0107 herritik gertu, gaur egungo Kroazian, 1856ko uztailaren 10ean. Guraso serbiarrak izan zituen; aita Milutin Tesla, eliza ortodoxoko apaiza zen, agian Tara ibaiaren arroko klan serbiarren batetik etorria edo Herzegovinako jauntxoa zen Pavle Orlovi\u010710ren tarterikoa. Ama, berriz, \u0110uka Mandi\u0107 zen, Lika eta Banijan bizi zen familia batekoa, baina Kosovotik etorria. Emakumeak etxerako tresna ugari egin zituen bere kabuz eta, irakurtzen ikasi ez bazuen ere, serbiar poema asko zekizkien buruz.\nNikola bost senideetatik laugarrena izan zen. Anaia zaharrago bat izan zuen, Dane, zaldi istripuz hil zitzaiona Nikolak 9 urte zituenean, eta 3 arreba: Milka, Angelina eta Marica.\n1862an, Nikolaren familia Gospi\u0107era lekualdatu zen eta Tesla Karlovaceko Gymnasium Karlovac eskolara joan zen. Lau urteetako ikasketak 3 urtetan bukatuko zituen.\n1875ean, Grazeko unibertsitatera joan zen ingeniaritza elektrikoa ikastera. Hantxe hasi zen korronte alternoaren erabilerak ikertzen.\n1878ko abenduan, Graz utzi eta familiarekin harremanik gabe geratu zen. Ito zen zurrumurrua era zabaldu zen lagunen artean. Mariborrera joan zen, gaurko Eslovenian, eta hantxe izan zuen bere lehen lana, ingeniari baten laguntzaile. Urtebete aritu ondoren, nerbiotatik gaixotu zen eta, aitaren aholkuei jarraituz, 1880ko udan, Pragako Carolina unibertsitatera joan zen. Ernst Machen eragina jaso zuen, baina urtebetera aita hil zitzaion bezain pronto, unibertsitate hau ere utzi egingo zuen.\nAsko irakurtzen zuen eta liburu osoak ikasten zituen buruz. Bere autobiografian esan zuenez, txikitatik izan zituen haluzinazioak eta burutik ezin kendurik zeukan hitz bat edo ideiaren baten inguruan izan ohi ziren. Beste batzuetan, buruketaren baten emaitza etortzen zitzaion horrela.\n1880an, Budapestera joan zen lanera, Tivadar Pusk\u00e1sen aginduetara egongo zen telegrafo konpainia batera. Han ezagutu zuen Neboj\u0161a Petrovi\u0107 Austrian bizi zen asmatzaile serbiar gaztea. Ez ziren denbora asko elkarrekin egon, baina energia jarraia lortzeko turbina bikiak erabiltzen zituen proiektu batean elkarlanean aritu ziren. 1881ean Budapesten zentral telefonikoa irekitzerako, Tesla konpainiako elektrikoen buruzagi zen, jada, eta, geroago, herrialde hartako lehen sistema telefonikoaren ingeniari izango zen. Telefono errepikagailu edo anplifikadorea ere garatu zuen, zenbaiten ustez, lehen bozgorailua.\nFrantzia.\n1882an, Tesla Parisera joan zen Thomas Alva Edisonen konpainiatako bat zen Continental Edison Companyn ingeniari izateko. Ameriketatik ekarritako ekipo elektrikoari hobekuntzak egiteko helburua zuen. Bere hitzei jarraituz, urte horretan bertan asmatu zuen indukzio motorea, eta eremu magnetiko birakaria erabiltzen zituzten gailuak hasi zan garatzen, zeintzuen batenteak jaso baitzituen 1888an.\nHandik gutxira, ordea, amets gaizto batek esnatu zuen Tesla, ama hil zitzaiola jakinaraziz. Asmatzailea gaixotu egin zen erabat eta Gospi\u0107en eta, amaren jaioterritik gertu, Gra\u010dac inguruko Tomingaj etxean 3 bat astez egon behar izan zuen sendatu zen arte.\nAEB.\n1884ko ekainean, Tesla AEBetara iritsi zen, New Yorkera. Charles Batchelorren gomendio gutun bat zeraman gainean Thomas Edisonentzako. Horrela zioen Batchelorrek:\nEdisonek Edison Machine Worksen lan egiteko kontratua egin zion Teslari. Ingeniari elektriko xumea zen hasieran, baina berehala hasi zen nabarmentzen konpainian zeuden arazo larrienak konpondu zituelarik. Edisonen konpainiaren korronte zuzena erabiltzen zituzten sorgailuak goitik behera aldatzeko enkargua eskaini zioten. Teslaren hitzetan, 50.000 dolar eskaini zioten garai hartan lan horren ordainetan, baina 1885ean, Nikolak bere sariaz galdetu zuenean, Edisonek zera esan omen zion:\nOso bestelakoa izan zen emaitza, astean 18 dolar besterik ez baitzuen kobratzen eta, neurri horretan, 53 urte beharko zituen espero zuen dirua lortzeko. Astean 25 dolarrera arteko soldata igoera eskatu zuen, baina ukatu egin zioten eta Nikolak alde egin zuen lan hartatik.\nLan beharrean, Edisonen konpainiarentzako zuloak egiten aritu zen eta, denbora horretan, sistema polifasikoan kontzentratu zen.\n1886an, bere konpainia propioa eraiki zuen, Tesla Electric Light &amp; Manufacturing. Lehen inbertsoreek ez zuten Teslaren korronte alternoko motorraren garapenaren ideian sinetsi eta ordezkatu egin zuten.\n1886tik 1887ra bitarte, New Yorken aritu zen langile, hurrengo proiektua garatu nahian.\n1887an eraiki zuen lehen indukzio motorea, eskobilarik gabekoa eta korronte alternoak elikatua. 1888an aurkeztu zuen American Institute of Electrical Engineers erakundean. Urte hartan bertan, Tesla harila garatu zuen eta George Westinghousekin hasi zen lanean Westinghouse Electric &amp; Manufacturing Company'sek Pittsburghen zituen laborategietan. Westinghousek arreta jarri zuen distantzia luzeetan korronte alternoa transimitu zezaketen sistema polifasikoen ideietan.\n1887ko apirilean, Tesla X izpiak izena eman zitzaion lanean hasi zen, bere hodi hutsa erabiliz. Besteekin zuen desberdintasuna zera zen: ez zuen elektrodo hartzailerik, gaur Bremsstrahlung izena ematen zaion fenomenoa. 1892rako, gero Wilhelm R\u00f6ntgenek ere ikusiko zuen X izpiek azalean eragiten zuen kalteaz ohartu zen.\n1891ko uztailaren 30ean, 35 urte zituenean, estatubatuar hiritar egin zuten. New Yorken ezarri zuen laborategia eta erresonantzia mekanikoarekin esperimentatu zuen eta polizia behin baino gehiagotan etorri zitzaion egiten zuen zaratagatik.\n36 urte zituenean, elikagai polifasikoarekin erlazionatutako lehen patenteak esleitu ziren eta Nikolak eremu magnetiko birakariaren ikerketekin jarraitu zuen.\n1892tik 1894ra bitartean, lehendakariordea izan zen American Institute of Electrical Engineers erakundean.\n1893tik 1895era, frekuentzia altuko korronte alternoa ikertzen aritu zen. Milioi voltioko ACa egin zuen, Teslaren bobina konikoa erabiliz. Logurea eragiten zuen makina asmatu zuen, hari gabeko deskarga lanparak, energia elektromagnetikoko transimisioak eta lehen irratitrasmisorea eraiki zuen.\n1893an, Misurin irratikomunikazioei buruzko erakustaldia egin zuen eta mikrouhinen erradiazioa ikertu zuen. Urte horretan, Chicagoko Erakusketa Unibertsalean, eraikin bat erakusketa elektrikoei dedikatua zegoen lehen aldiz. Tesla eta Westinghousek korronte alternoz argitu zuten erakusketa. Lanpara fluoreszente eta Teslaren nodo bakarreko bonbillak ere erakutsi zituzten.\nAldi berean, Teslak eremu magnetiko birakariaren printzipioak eta indukzio motorra esplikatu zituen.\n1895ean, Teslaren sorgailua deritzona garatu zuen eta airearen likidotzea ere bai. Kelvinen aurkikuntzei esker, Teslak bazekien likidotze egoeran zegoen aireak teorian behar zuena baino bero gehiago hartzen zuela. Gas egoerara itzultzean, zerbait mugitzeko erabiliko zuten. Tamalez, lana bukatzear zuenean eta patentatzeko ia prest, sute bat izan zuen laborategian eta ekipo, eredu eta asmakizunak erre zitzaizkion. Handik gutxira, Carl von Lindek hartuko zion aurrea Alemanian, aplikazio beraren patentea aurkeztu baitzuen.\nEdison.\nTeslak ez zuen amore eman eta korronte alternoa korronte jarraia baino hobea zela frogatzeko premian zegoen, \"Korronteen gerran\" sartuz.\n1893an, korronte alternoaren erakustaldi publikoa egin zuten Chicagon eta Edisonen korronte jarraiaren gainetik zegoela erakutsi zuten. Urte berean, Teslak energia elektromagnetikoa haririk gabe transmititzea lortu zuen, irratitransmisorea eraikiz, eta, 1897an, aurkeztu zuen horren patentea. Handik 2 urtera, Guglielmo Marconik lehen irratizko transmisioa lortuko zuen eta patentea 1900eko azaroaren 10ean erregistratu zuen, baina atzera bota zioten, Teslaren kopia zela-eta. Marconi eta Teslaren arteko auzia piztu zen eta, azkenean, liburuetan irratiaren asmatzailea Marconi dela jartzen badu ere, 1943an, Teslari eman zioten arrazoia.\nXIX. mende bukaeran, Teslak sare elektriko erresonatzailea eta frekuentzia altuko (gaur frekuentzia baxua kontsideratuta badago ere) korronte alternoa erabiliz eroale bat nahikoa zela sistema elektrikoa elikatzeko, beste metalen beharrik gabe. Itzulerarik gabeko kable bakar baten zehar transmititzen den energia elektrikoa deitu zion honi. 1901ean horrela esan zuen Teslak:\nHala ere, Edison jendea uxatzeko ahaleginetan zebilen eta korronte honen arriskuak adierazten zituen behin eta berriro. Horrela, Harold P. Brownek aulki elektrikoa garatu zuen.\n1891ko udaberrian, Teslak erakustaldia egin zuen Columbiako unibertsitatearen aurrean. Kable bakarra nahikoa zen eta ez zegoen itzulerako eroaleren baten beharrik.\n1893an, eta Teslaren garapenei esker, lehen zentral hidroelektrikoa eraiki zen Niagarako ur-jauzietan; eta, 1896an, elektrizitatea Bufalora (New York) transmititzea lortu zuten. George Westinghousen laguntza ekonomikoarekin, korronte alternoak korronte jarraia ordezkatu zuen. Tesla izango zen, handik aurrera, industria elektrikoaren sortzaile.\nAzken urteetako ekarpenak eta heriotza.\n1894ko irrati uhin bidezko komunikazio inalanbrikoaren demostrazioak eta korronteen gerraren garaipenak ospe ikaragarria eman zion AEBetako ingeniari elektrikoen artean eta ingeniaritza elektrikoaren aitzindari nagusia izan zen.\nHala ere, ez zen nortasun samurreko gizona eta egin ohi zituen baieztapenak ez ziren sinesterrazak. Horrek erotuta zegoen ideia zabaltzen lagundu zuen eta azken urteetan ostrazismoan erori zen.\nFinantzak ere ez zituen behar bezala zaindu eta, 86 urterekin hil zenean, badirudi erabat pobretuta zegoela.\nEremu magnetikoaren neurri unitateari Tesla deitu zioten bere omenez.\n1893an Tesla efektu moduan ezadutzen den fenomenoa frogatu zuen: haririk gabeko energia transmisioa, non energia elektrikoa eman baitakiokeen gailu elektriko bati haririk erabili gabe.\nTesla hil zenean, AEBetako gobernua bere ikerketei buruzko bulegoko dokumentazio guztiaz jabetu zen. Urte batzuen ondoren, Teslaren familiak lortu zuen material hura eskuratzea eta, egun, Nikola Tesla Museoan dago ikusgai.\nMaisuaren inguruko legenda.\nEzaguna dugu Teslak Edisonekin izan zuen harreman txarra. Urteak eman zituen haren korronte jarraian oinarritutako sorgailuen diseinuak hobetzen eta Edisonek patenteak bere izenean jarri zituen. Diru kontuekin izan zituzten ika-mikak, Edisonek korronte alternoa erabiltzea (eta ez berak bultzatzen zuen korronte jarraia) aulki elektrikoa egiteko... Teslaren ospe izurratzeko ote?\nTeslak ez omen zuen planorik egiten. Dena bere buruan zegoen. Azken urteak epaitegietan ibili behar izan zuen irratiaren asmakuntza zela-eta, Guglielmo Marconik baino 15 urte lehenago antzeko zerbait egin baitzuen Nikolak. Azkenean arrazoi eman zioten, baina, orokorrean, Guglielmo Marconi hartzen da asmatzaile.\nSariak.\n1909an, Guglielmo Marconiri eman zioten Fisikako Nobel Saria irratiaren asmakuntzagatik, baina, prentsaren esanetan, Edisonek eta Teslak partekatuko zuten 1915ean. Hala ere, batak bestearen dizdirak itzaltzen ahalegindu ziren biak eta, ez zeudela prest elkarrekin saria konpartitzeko esan zuten. Zenbaiten ustez, hori izan zen ez bati eta ez besteari saria ez esleitzeko arrazoia.\nTeslaren sari bakarra Edison medaila izan zen."}
{"id": "50594", "revid": "336", "url": "https://eu.wikipedia.org/wiki?curid=50594", "title": "Ralph Waldo Emerson", "text": "Ralph Waldo Emerson (Boston, 1803ko maiatzaren 25a - Concord, Massachusetts, 1882ko apirilaren 27a) idazle, filosofo eta poeta estatubatuarra izan zen.\nTradizio eta sistema dogmatiko ororen etsai, joera indibidualista panteismo mistikoaz lotu eta transzendentalismo deituriko erlijiozko filosofia sortu zuen (\"Natura\", 1836). Hizlari bikaina, 1837. urtean Harvard Unibertsitatean eman zuen hitzaldia amerikarren independentzia intelektualaren aldeko adierazpentzat hartu izan da. Europako tradizioak alde batera uztearen aldekoa zen, eta izaera berezi batez hornitu nahi izan zuen Estatu Batuetako gizarte berri hura. Idazle argia eta esaneko gizona izaki, esklabotasunaren kontrako agertu zen. Nietzscherengan ere eragina izan zuen.\nBerak esanak.\n\"Gure boterea mugatzen duen orori deitzen zaio patu\"."}
{"id": "50595", "revid": "154520", "url": "https://eu.wikipedia.org/wiki?curid=50595", "title": "Lee Kuan Yew", "text": "Lee Kuan Yew (; Singapur, 1923ko irailaren 16a - Singapur, 2015eko martxoaren 23a), txinatarra jatorriz, Singapurreko lehen gobernu burua (1950 - 1990).\nCambridgeko eta Londresko Unibertsitateetan egin zituen ikasketak eta 1954an Herri Ekintzaren alderdia (PAP) alderdia sortu zuen. 1955. urteaz geroztik, Singapurreko legebiltzarkide izan zen eta lehen ministro 1959-1976 urteetan. Singapur Malaysiako partaide izatea bultzatu zuen 1963an, handik bi urtera Malaysiaren mendekotasunaren aurka agertu bazen ere. Bigarren Nazioarteko Bulegoko partaidea izan zen PAP alderdia bertan izan zenean (1967-1976)."}
{"id": "50597", "revid": "313", "url": "https://eu.wikipedia.org/wiki?curid=50597", "title": "Timur", "text": ""}
{"id": "50598", "revid": "336", "url": "https://eu.wikipedia.org/wiki?curid=50598", "title": "Florence Nightingale", "text": "Florence Nightingale (Florentzia, Italia, 1820ko maiatzaren 12a - Londres, 1910eko abuztuaren 13a), britaniarra, erizaintzaren aitzindaritzat jotzen da. Estatistikan ere ekarpenak egin zituen: ezaguna da lehen azalera polarreko diagramatzat jotzen den \"coxcomb\" izeneko diagrama eratzeagatik.\nErizaintzaren lehenengo eredu kontzeptualaren sortzailea izan zen. Oso gaztetatik, matematikan nabarmendu zen, gero bertan jasotako ezagutzak osasunaren estatistikan eta epidemiologian aplikatzeko. Royal Statistical Society izeneko elkartean onartutako lehenengo emakumea izan zen, baita American Statistical Association erakundeko ohorezko kidea ere.\nNightingale bere garaiko aurreiritzien kontra altxatu zen, emakumearen eskubideak defendatu zuen, eta emakumeak garai hartan zuen rola gaitzetsi zuen erizain bihurtuz, momentura arte izen oso ona ez zuen eta pobreentzako zen lanbidea. 1853an superintendente bihurtu zen.\nErizain moduan ere egin zuen lana, Krimeako Gerran. 1854ko urriaren 21ean, 38 erizainez osaturiko talde batekin abiatu zen Krimeara. Scutarin, bere lankideak eta bera, bertako ospitalea erreformatu eta garbitu zuten eta horri esker heriotza tasa %40tik %2ra jaitsi zuten. Bertan Florence Nighngale bruzelosiaren aurka lan egin zuen."}
{"id": "50616", "revid": "12467", "url": "https://eu.wikipedia.org/wiki?curid=50616", "title": "Filipe II.a Frantziakoa", "text": "Filipe II.a Frantziakoa (Gonesse, 1165eko abuztuaren 21a \u2013 Mantes-la-Jolie, 1223ko uztailaren 14a), Filipe Augusto (frantsesez \"Philippe Auguste\") deitua, 1180tik 1223. urtean hil zen arte Frantziako erregea izan zen. Erdi Aroko frantziar errege arrakastatsuenetakoa izan zen. Monarkiaren eragina eta menpeko lurraldeak zabaldu zituen, noblezia handiaren boterea murriztuta. Ingalaterrako erregeen Angevinar Inperioa hautsi zuen, 1214ko Bouvinesko guduan etsaiak garaitu ondoren. Gobernua berrantolatu zuen, herrialdean egonkortasun ekonomikoa sortuz.\nBiografia.\nLuis VII.a Frantziakoaren semea zen. 1180an, Elisabet Hainautekoarekin ezkontzean, Artois bereganatu zuen. Erregetza hartu bezain laster, Plantageneten kontra hasi zen, haiek Ingalaterran eta Frantzian zuten inperioak Frantziako erregetza mehatxupean jartzen baitzuen. Henrike II.a Ingalaterrakoaren eta haren semeen, eta bereziki Rikardo Lehoi Bihotzaren arteko istiluak bultzatu zituen.\n1189an, Rikardorekin batera, Henrike II.a Azay-le-Rideaun menderatu zuen. Ondoren, Hirugarren Gurutzadara joan zen Rikardorekin (ordurako Rikardo errege zen, 1189az geroztik). Baina Donibane Akrekoa hartu ondoren, 1191n, Rikardorekin haserretuta, Frantziara itzuli zen berriro, eta Joan Lurgabearekin Plantagenetekoek Frantzian zituzten lurrak hartzen saiatu zen. Filipe Augusto Fretevalen (1194) eta Courcellesen, Beauvais ondoan (1198) garaitu zuen Rikardok, eta 1199an Ingalaterrako erregea hil zelako atera zen onik Filipe Augusto.\n1200an, Joan Lurgabea errege aitortu zuen Filipe Augustok, Vexingo zati baten eta Evreuxko lurrealdearen truke. Baina ondoren, 1202-1206 bitartean, bere feudoak galtzera kondenatu zuen Joan Lurgabea eta kendu egin zizkion Normandia, Maine, Anjou, Touraine, Saintonge eta une batez Poitou lurraldea. Joan Lurgabea Roche-aux-Moines-en garaitu zuen, eta 1214an Oton IV.a eta Portugalgo Fernando, Flandesko kondea, Bouvinesen zapaldu zituen. Filipe Augustok Auvergne, Amiens, Vermandois eta Valois hartu zituen.\nZentralizazioaren bidez indartu zuen bere aginpidea. Elizarekin harreman onak izan zituen; aginpidea zabaldu eta burgesiaren gainean oinarritu zuen, eta udaletako mugimenduak eta merkataritza bultzatu zituen. Ezin ezarri ahal izan zituen zerga iraunkorrak, baina altxorra ondo zaindu zuen Tenpluko ordenaren eskuetan jarriz. Paris handitzen eta edertzen saiatu zen; Louvre sortu eta Parisko Unibertsitateari arautegi berria eman zion (1215). Danimarkako Isambur-i (edo Ingeborg) uko egin eta Aines Meraniakoarekin ezkontzean, arazoak izan zituen Inozentzio III.a aita santuarekin. Hark 1200an gurtza debekua ezarri zuen Frantzian.\nEzkontzak eta seme-alabak.\nElisabet Hainautekoarekin 1180an ezkondu zen. Seme bakarra izan zuten:\nBigarrenez Valdemar I.a Danimarkakoaren alaba Isanburrekin 1193an ezkondu zen. Ez zuten seme-alabarik izan.\nHirugarrenez Aines Meraniakoarekin ezkondu eta hiru seme-alabak izan zituzten:\nArraseko maitale batekin, sasikume bat izan zuen:"}
{"id": "50618", "revid": "336", "url": "https://eu.wikipedia.org/wiki?curid=50618", "title": "Vercingetorix", "text": "Vercingetorix \u2014 ahoskatua zelteraz\u2014 (gutxi gorabehera K.a. 82 - K.a. 46) auvernotarren buruzagia izan zen (Auvernian bizi izan zen tribua). Julio Zesar erromatarraren aurkako azken gerran arrakastarik gabe galiarren burua izateagatik ezaguna da.\nGaliar tribu eta buruzagiak Julio Zesarren inbasioaren aurka elkartu zituen eta haren aurkako erresistentziaren gidari izan zen, Alesiako setioan errenditzera behartua izan zen arte, K.a. 52. urtean.\nVercingetorixi buruzko dokumentu historikoak urriak dira eta haien egiazkotasuna zalantzan jartzekoa, izan ere denak erromatar etsaiek idatzi baitzituzten. Julio Zesarrek hari buruz esandakoak ezagunak dira batik bat, Galiako gerra kanpainetan idatzi zuen (Galiako gerrari buruzko aipamenak) testuan.\nBizitza eta Galietako Gerra.\nVercingetorix K.a. 72. urtearen inguruan jaio zen, Nemossos herri galiarretik hurbil (egun, Clermont-Ferrand, Auvernian). Aita Zeltillos zuen, auvernotarren erregea. Galiako herri indartsuenetakoak izanik, Erromaren aurka jarduten zuten.\nGarai haietan, Galia Zisalpinoa eta Narbonensis erromatarren esku zeuden; Akitania, Belgika eta Zeltika, aldiz, galiar tribu askeen lurraldeak ziren. Leku-izen horiek erromatarrek emana dira, herri galiarren kokapenarekin zerikusirik gabeak. Germaniarrengandik ihesi, helvetiarrak lurralde horietan sartu ziren eta horrek eragin zuzena izan zuen Galietako Gerraren hasieran.\nK.a. 58. urtean, Vercingetorix noble gaztea zelarik, Julio Zesarrek Galia inbaditu zuen, Helvetiarren migrazioa aitzakiatzat harturik. Galiar buruzagiak menperatu eta haien aberastasunak eskuratzeko asmoa zuen, bere ospea handitzeaz batera. Zeltillos erresistentzia zuzentzen saiatu zen, baina etsaiek harrapatu eta exekutatu zuten. Vercingetorixek Zesarrekin ikasi bide zituen erromatarren taktika militarrak: hortaz, K.a. 52. urtean, Zesarrek Bretainian izandako porrotaz eta Galiako egoera nahaspilatuaz baliatu zen, aitaren bidean segitzeko. Auvernotarren buruzagitza indarrez hartu eta erromatarren aurkako indarraren lehen postuan ezarri zen, batez ere bere oratoria dotorearengatik (galiarrek eta erromatarrek estimu handitan zuten artea). Erresistentzia gerrilla-gerrara bideratu zuen eta galiar tribu ugarik harekin bat egitea erdietsi zuen.\nCarnutesko basoko kontzilioan aldarrikatu zen Galia osoaren altxamendua eta Vercingetorixek buruzagi eta noble galiarren leialtasuna lortu zuen. Laster erakutsi zuen erromatarren aurkako borrokan galiar koalizioa bideratzeko zituen gaitasunak, etsaiaren gerra-teknikak ongi jakiteagatik, bereziki.\nK.a. 53. urtean, Zesarrek gerran lau urte zeramatzala, eta galiar lurralde asko menperatuta zeuzkala, belgikarrak matxinatu ziren. Hurrengo urteko urtarrilean izan zen Vercingetorixen altxamendua eta Galia osoa elkartu zen erromatarren aurka.\nVercingetorixek erromatarren kontrako gerra irekia saihestu zuen, etsaiak taktika militarrean eta armamentuan erraz gailenduko baitzitzaizkien galiarrei. Horren ordez, gerrilla-erasoen bidez eta erromatarren horniketa-bideak moztuz, indarrak makaldu zizkien: beren baseetatik urrundu zituen, Zesarren erasoen aurrean ihes eginez eta erromatarrek har zitzaketen herriei su emanez, janaririk izan ez zezaten. Muturreko estrategia horrek zenbait galiar triburi sortu zien mesfidantzaz baliatu zen Zesar, haiekin itunak egiteko. Aliatu galiarren laguntzaz eta estrategia bikainen bidez, zenbait garaipen lortu zituen, Avaricumgo (Bourges) hiria hartzea bereziki: mendekutzat, bertako 40.000 biztanle hilarazi zituen eta, gainerakoak, esklabo hartu.\nHandik hamabi hilera, Zesarrek Vercingetorix Alesiako babeslekuan inguratu zuen. Galiarren armada banatuta zegoen: zati bat, Vercingetorixek gidatzen zuena, Alesian setiatuta; bestea, setio lerrotik kanpo, baina elkarrekin komunikatzeko aukerarik gabe.\nAlesiako gotorlekua elikagai faltaz erori zen, ziur asko. Armadura dotoreena jantzita, Vercingetorix Julio Zesarren aurrera joan zen eta haren oinetan utzi zituen armak, errendizioa adierazteko. Zesarrek Vercingetorix Erromara eraman zuen garaikurtzat eta bertan kartzelan izan zen bost urtez, jendaurrean erakutsia eta umildua izan aurretik.\nEz dago argi nola hil zen, baina kondairak dio lepoa moztu ziotela, erakutsia izan ostean."}
