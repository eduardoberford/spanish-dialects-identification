{"id": "95732", "revid": "512", "url": "https://eu.wikipedia.org/wiki?curid=95732", "title": "Sonia Gandhi", "text": "Sonia Gandhi, Sonia Maino izenarekin jaioa (Lusiana, Italia, 1946ko abenduak 9, Indiako Kongresu Nazionala alderdi politiko indiarreko presidentea da. Indiako lehen ministroa izan zen Rajiv Gandhiren alarguna da. Ingalaterrako Cambridgeko Unibertsitatean ikasi zuen.\nGaurkotasuna.\n2004ko maiatzak 13an, bere alderdia den Indiako Kongresu Nazionalak hauteskundeak irabazi zituen. Lau egun beranduago, maiatzak 17an, Indiako burtsa indezeek, sekulako beherakadak jasan zituzten, merkatuak ireki eta lehen minutuetako bapateko salmenten ondoren. Sonia Gandhiren gobernu berriaren politika ekonomikoari buruzko ziurgabetasunaren ondorioz, Mumbaiko indizeak 800 puntu galdu zituen, edo %15 inguru, lehen 23 minutuetan. Hau, burtsa indize honen historian, egun bakarrean gertatzen den beherakadarik gogorrena da. Hurrengo egunean, Sonia Gandhik, lehen ministro karguari uko egiten dio Lok Sabhan, eta Manmohan Singh da gobernua osatzen duena.\nNehru-Gandhi dinastiaren bizitza politikoan, tragedia ugari gertatu izan da. Bere senar Rajiv eta bere amaginarreba Indira, hauek ere lehen ministroak izan zirenak, erailak izan ziren."}
{"id": "95733", "revid": "46380", "url": "https://eu.wikipedia.org/wiki?curid=95733", "title": "Augusto P\u00e9rez Garmendia", "text": "Augusto P\u00e9rez Garmendia (Tafalla, Nafarroa Garaia, 1899 - Iru\u00f1ea, Nafarroa Garaia, 1936) Espainiako Armadako komandantea izan zen. 1936ko gerran Gobernu hautetsiaren alde borrokatu zen, eta 1936an Estatu Nagusiko komandantea zen Donostian.\nBizitza.\nOfizialki bere postua Oviedon zuenez, Asturiasera joatea eskatu zuen altxamenduaren berri izan eta berehala. Hala ere, Gipuzkoako Gobernadore Zibilak eskatu zion gera zedila Euskal Herrian, Errepublikari leial zitzaizkion militar profesional gutxi zituztelako hemen.\nDonostian armarik eta muniziorik ez zegoenez, 1936ko uztailaren 21an Gasteiza joateko 60 ibilgailuko espedizioa prestatu zuen, han Camilo Alonso Vega teniente-koronela altxamendu faxistari batu zitzaiolako. Altxatuak menperatzeko eta Eusko Gudarostea armaz hornitzeko espedizio hartan, Bizkaitik ateratako Joaqu\u00edn Vidal Munarrizen laguntza izan behar zuen. Bidean Loiolan koarteleraturiko artilleriaren eta ingeniarien laguntza jasotzea espero zuen, baina Jos\u00e9 Vallesp\u00edn Cobi\u00e1n teniente-koronelaren agindupeko kuartel hura altxatu egin zen. Orduan, Arrasatetik infanteria zutabea bildu eta Eibarra jo zuen, han armak eta milizianoak lortzeko. Donostiara itzultzea erabaki zuen, eta errepublikanoek Bilbotik Gasteiz konkistatzeko beste espedizio bat prestatu behar izan zuten.\nUztailaren 22an Donostian sartu zen, eta hurrengo egunean Loiolako kuartela eta altxatuek harturiko beste eraikinak berreskuratu zituen. Hortik Oiartzun aldera jo zuen. Hantxe frankistek uztailaren 28an zauritu eta harrapatu zuten. Iru\u00f1era eraman zuten, eta zenbait egun geroago hil zen zaindu ez zizkioten zauriez."}
{"id": "95734", "revid": "2241", "url": "https://eu.wikipedia.org/wiki?curid=95734", "title": "Frea", "text": "Frea, Tolkienen legendariumean agertzen den pertsonaia bat da, eta, bere istorio laburra, Eraztunen Jauna eleberriaren eranskinetan kontatzen da. Rohango laugarren erregea izan zen bere aita Aldor, Eguzkiaren Hirugarren Aroko 2645ean hil ondoren, jada 75 urte zituenean. Bere aitaren seme-alabetako laugarrena zen, hiru arreba nagusi zituelarik.\nBerrogei urtez gobernatu zuen, 84 urterekin, Eguzkiaren Hirugarren Aroko 2699an hil zen arte. Bere oinordekoa, bere seme Freawine izan zen."}
{"id": "95735", "revid": "119347", "url": "https://eu.wikipedia.org/wiki?curid=95735", "title": "Joaqu\u00edn Vidal", "text": "Joaqu\u00edn Vidal Munarriz (Iru\u00f1ea ? - Bilbo, ) nafar militarra izan zen, Gerra Zibilean koronela izandakoa.\nBiografia.\n1936ko uztailean Bilbon zegoen \"Garellanoko 6. Batailoia\"ren teniente-koronela izan zen. Uztailaren 20an Bilbotik Gasteiz konkistatzeko zutabea zuzendu zuen. Hala ere, uztailaren 22an jasandako bonbardaketa batek zutabe nahaspilatu eta defentsarako posizioak hartu zuten Legutio aurrean.\n1936ko urriaren 1ean koronel bihurtua, ez zuen Legutioko guduan parte hartu, nahiz eta gudua bukatzear zela (1936ko abenduaren 10ean) Cueto ordezkatu.\n1937ko hasieran Gipuzkoako mugan kokatu zuten Lekeitio, Markina, Eibar, Elgeta eta Elorrioko tropak zuzenduz. Martxoaren bukaeran miliziak berrantolatu eta Euzko Gudarostearen Bigarren Dibisioaren aginte lortu eta Bizkaian borrokatu zuen. Hala ere, ekainaren 19an Bilbo galdu eta Nino Nanettik ordezkatua izan zen. Atzealdean kokatuta, ekaina bukatu baino lehen Euzko Gudarostearen I. Gorputza zuzendu zuen Kantabrian. Uztailaren bukaeran Adolfo Pradak ordezkatua izan baino lehen, Santanderreko guduan kostaldea eta Santander bera defenditu zuen.\n1937ko azaroaren 15ean, Espainiako Armadaren XIX. Gorputz zuzendu zuen Levanten. Ez zuen Teruelgo guduan parte hartu, Terueletik mendebalderantz zegoen eskualdea defendatzen ari zirelako. 1939ko martxoan Juan Negr\u00ednen gobernuaren aurkako Casadoren altxamenduan parte hartu zuen.\nLiburuak.\n1910ean Toledon tenientea zela \"Ultimas glorias de la Marina Espa\u00f1ola\" liburua argitaratu zuen"}
{"id": "95736", "revid": "1545", "url": "https://eu.wikipedia.org/wiki?curid=95736", "title": "Joaquin Vidal", "text": ""}
{"id": "95737", "revid": "105290", "url": "https://eu.wikipedia.org/wiki?curid=95737", "title": "Oihan Zaharra", "text": "Oihan Zaharra, Tolkienen legendariumean eta Eraztunen Jauna eleberrian, Eskualdearen ekialdean dagoen oihana da. Eguzkiaren Lehen Aroan, Oihan Zaharra oso zabala zen, ia Eriador osoa estaltzen zuelarik, baina, Eguzkiaren Hirugarren Aroan, eremu txiki batetara murriztua geratu zen, Baranduin ibaia eta Tyrn Gorthaden artean. Ekialdetik Mendebaldera, Sahatsuste ibaiak zeharkatzen zuen, Hegoaldeko muinoak aurkitzen ziren muinoetan jaio eta Baranduin ibaian itsasoratzen zena, Oihanaren hegomendebaldeko muturrean, Hesi Amaiera izeneko herrixkatik gertu.\nOso oihan txiki eta trinkoa zen, non bidezidor irekiak berehala estaltzen ziren sasiez, eta, bidaiarien ustez, mugitzen ari zirela ziruditen zuhaitzez. Tokiren batzuetan, oihanaren trinkotasunak, airea, ia arnasezina bihurtzen zuen.\nBere barnean, oihana bera zeharkatzen saiatzen zirenei, bidea arriskutsu egiten zieten zuhaitz izpiritu gaiztoak bizi ziren.\nSutzarraren Argiunea.\nOihan Zaharrean, eta Hesitik milia gutxitara, zuhaitz handiz inguratutako gune biribil handi bat zegoen, Sutzarraren Argiunea bezala ezagutzen zena.\nHan, ez zen zuhaitzik hazten, soilik larre gogorrak eta landare altu ugari: ihartutako izei sendoak, perrexil basatia, sasi lehorrak, asunak eta karduak.\nIzen hori, Oreinetako hobbitek, zuhaitz ugari erre zituztelako, hauek, Hesia eraso eta Oreineta inbaditzeko suntsitzen saiatu zirenean.\nFrodo eta bere lagunek, Breeranzko euren bidaian zeharkatzen dute, Gizasahats Zaharrarekin topo egiten dutelarik, tranpa bat prestatzen dien sahats zahar eta gaizto bat. Tom Bombadilek salbatzen ditu, Oihanaren ekialdean bizi zena. Elronden arabera, Oihan Zaharra, Fangorn oihanarekin batera, antzinako garaietan, Mendebaldeko Lurraldeen zati handi bat hartu zuen basogune handi baten azken hondarrak dira."}
{"id": "95738", "revid": "1545", "url": "https://eu.wikipedia.org/wiki?curid=95738", "title": "Beornidar", "text": "Beornidarrak, Tolkienen legendariumean agertzen den fikziozko gizaki arraza bat da.\nBeornidarrak, Rohirrimekin eta Haraneko Gizakiekin lotutako gizakiak ziren. Edainen edo hauen gertuko senideen ondorengoak ziren, eta, beraz, adunaikoarekin eta rohanerarekin lotutako hizkuntza bat hitz egiten zuten. Garaiak eta ederrak ziren, eta Karrokan edo hemendik gertuko tokietan bizi ziren. Eraztunaren Gerran, Pasabide Garaia eta Karrokako ibia, orkorik gabe mantendu zituzten, zerga batzuen truke.\nAnimaliekin oso harreman ona zuten, eta ez zuten okelarik jaten. Eraztunaren Gerraren ondoren, Beornidarrei eta oihanetako gizakiei, Oihan Beltzaren erdialdea eman zieten.\nTolkienen liburuetan aipatzen diren beornidar bakarrak, Beorn eta Grimbeorn dira."}
{"id": "95740", "revid": "336", "url": "https://eu.wikipedia.org/wiki?curid=95740", "title": "Beorn", "text": "Beorn, Tolkienen legendariumean eta Hobbita eleberrian agertzen den pertsonaia bat da. Forma aldakorreko (edo, literalki, larru aldakorreko) gizaki bat da, hartz beltz handi baten itxura har zezakeena. Nahi zuenean hartz bihurtzeko ahalmenaz gain, Beornek, animaliekin hitz egiteko gaitasuna ere bazuen. Beornidarren kapitaina zen, eta Tolkienen legendariumean agertzen den arraza horretako pertsonaia bakarra.\nOihan Iluna eta Mendi Lainotsuen artean zegoen harizti batean bizi zen, Karrokatik gertu, zurezko etxe handi batean. Behiak, zaldiak eta erleak hazten zituen, eta ezti kremaz elikatzen zen. Berebizi gorrotatzen zituen orkoak, eta, orohar, ezezagun guztietaz mesfidati zen, baina, hala ere, bihotz onekoa zen, Hobbita eleberrian, Gandalfek, Bilbo Zorrozabal eta nanoak hartzea lortu baitzuen. Beornek, Thorin eta honen lagunak elikatu eta babestu zituen, hauek, arranoek, wargengandik salbatuak izan ondoren, Mendi Lainotsuen ekialdeko atetik irten ondoren. Bere etxean ostatu eman zien, baita armak eta janaria ere.\nBeranduago, paper garrantzitsua izan zuen Bost Armaden guduan lortutako garaipenean. Gudu horretan, Beorn hartz bihurtuta agertu zen, Thorin salbatu zuen eta Bolgo hil zuen. Gudua amaitu zenean, Gandalfek eta Bilbok, denbora bat eman zuten bere etxean, Eskualdera itzuli aurretik. Mendi Lainotsuen eta Oihan Ilunaren artean zegoen eremu zabal bat gobernatu zuen. Seme bakarra izan zuen: Grimbeorn"}
{"id": "95741", "revid": "56334", "url": "https://eu.wikipedia.org/wiki?curid=95741", "title": "Meri...", "text": "Meri..., Egiptoko X. dinastiako faraoi baten izenaren hasiera da, K.a. 2090 inguruan gobernatu zuena, historialariek, Egiptoko lehen tarteko aroa deitzen duten garaian.\nErrege honek, Herakleopolis Magnatik gobernatzen zuen, baina herrialdearen zati bat baino ez zuen kontrolatzen eta dinastia etsaia zen Egiptoko XI. dinastiako agintarien aurka borrokatu behar izan zuen, euren egoitza Goi Egiptoko Tebasen zutena.\nBere izena ez da Abidoseko Errege Zerrendan agertzen, ezta Saqqarakoan ere. Sexto Julio Afrikanok eta Eusebio Zesareakoak ere ez dute aipatzen. Bere titulaturako Tronu izena duen txatal bat, Turineko Errege Kanonean dagoena, 5.x erregistroan, berari buruz geratu den gauza bakarra da."}
{"id": "95742", "revid": "105290", "url": "https://eu.wikipedia.org/wiki?curid=95742", "title": "Futuna Plaka", "text": "Futuna Plaka mikroplaka tektoniko bat da. Bere hedadura, 0,00079 estereorradianekoa da. Orohar, Pazifiko Plakarekin lotua dago.\nOzeano Barearen mendebaldean dago eta Wallis eta Futuna uharteak hartzen ditu.\nFutuna Plakak, Niuafo'ou Plaka, Pazifiko Plaka eta Australiar Plaka ditu mugakide.\nFutuna Plaka, milioi bat urteko 4,848\u00bako errotazio abiaduran mugitzen da, 10\u00ba 16' hego latitudean eta 178\u00ba 31' mendebal longitudean kokatutako polo baten arabera."}
{"id": "95743", "revid": "105290", "url": "https://eu.wikipedia.org/wiki?curid=95743", "title": "ISO irudi", "text": "ISO irudia disko trinko, alegia CD edo DVD batean informazioa gordetzen duen fitxategia da. Fitxategi hauek irakurtzeko soilik atributua dute eta gehien bat interneten erabiltzen dira sistema eragileak banatzeko; batez ere Linuxen distribuzioak. Behin fitxategia jaitsita diskoak grabatzeko aplikazioak fitxategi horren informazioarekin diskoa osatuko du. Zenbait aplikaziok, hala nola DAEMON Tools edo IsoDiskek, ISO fitxategietan oinarriturik unitate birtualak osatzen ahal dituzte."}
{"id": "95744", "revid": "201", "url": "https://eu.wikipedia.org/wiki?curid=95744", "title": "Linzeo", "text": ""}
{"id": "95745", "revid": "105290", "url": "https://eu.wikipedia.org/wiki?curid=95745", "title": "Wubi", "text": "Wubi (Windows-based Ubuntu Installer) Ubuntu Windowsen gainean instalatzen duen programa exekutagarria. Behin instalatuta ekipoak abiatze duala izango du; ekipoa abiatzean erabakiko dugu Windows edo Ubuntu erabili saio horretan. Ez da partiziorik sortu behar."}
{"id": "95746", "revid": "336", "url": "https://eu.wikipedia.org/wiki?curid=95746", "title": "Malthusen hondamendia", "text": "Malthusen hondamendia, nekazal ekoizpenak, biztanleriaren haztea jasan ezin dezakeenean, biziraupen ekonomiarako itzulera da.\nMalthusen teoria.\n1798an, Thomas Malthusek, Biztanleria printzipioari buruzko entsegua argitaratu zuen. Bertan, biztanleria, janari hornikuntza baino azkarrago haziko zela iragarri zuen. Biztanleria, progresio geometrikoan hazten dela azaldu zuen, janari hornikuntza, soilik progresio aritmetikoan haz daitekeen bitartean (hau, baliabide oinarrien estimazioaren prozesu zaila sinplifikatzeko eredutze bat izan zen, eta garaiko egoera teknologikoan muga bezala zerbituko zuen hipotesi baikor bezala aukeratu zuen). Biztanleriarentzako adina janari ez zegoenean, hondamendi bat gertatuko zela iragarri zuen (jada gertatzen zena, hazkuntza demografikoaren mugatzea bere gehienezko ahalmenaren azpitik, hau da, biztanleria, 10 eta 15 urte bitartean bikoiztea, gaur egun Afrikaren kasuan bezala, miseriaren bidez, baina, berak azaltzen duen bezala, biztanleria 25 urtean bikoiztearen hazkuntza muga librea aukeratzen du, estimazio kontserbatzailea, hurbiltzearen baliogarritasuna mantentzeko). Malthusek, hondamendi hau, soilik, kontrazepzio, abortu eta antzeko moduen bidez eragotziko zela teorizatu zuen (berak zioen bezala, biztanleriaren hazkuntza, neurri moral, bizio eta miseriagatik mugatua geratzen da, bizioa, miseriaren adartzat hartzen zuen, baina ezberdintasuna adierazteko mantentzen zuen, ez da klerigoa zela ahaztu behar).\nHondamendiaren gertaera eza.\nMunduko biztanleriaren hazkuntza, oraingoz, Malthusek iragarri bezala, geometrikoa izan da. Hondamendia, janari hornikuntza, gutxi gora-behera modu geometrikoan hazi delako ez da gertatu. Hau, nekazal teknologian eginiko aurrerapen berriek, bereziki XX. mende amaierako iraultza berdeak, nekazaritzarako erabiltzen diren lurren eraginkortasuna gehitu dutelako gertatu da. Kontrazepzioak eta abortuak ere, gorantz egin dute, eta hiriguneen tamaina, handitu egin da Malthusen garaitik. Nazio Batuen Erakundeak, munduko biztanleria, bere kabuz jaitsiko dela iragarri du XXI. mendearen amaieran, eta hondamendia ekidingo da.\nBaina, beste baliabide batzuk, erregai fosilak eta airearen eta uraren kalitatea kasu ere, tartean egon daitezke, eta, \"hondamendi\" horrek, berez janariarekin zerikusirik ez duen kutsua har lezake.\nMalthusen teoriaren eragina.\nMalthusen teoriak eragin handia izan zuen geroago. Adibidez Charles Darwinentzat baliagarria izan zen eboluzioaren teoria sortzeko."}
{"id": "95747", "revid": "336", "url": "https://eu.wikipedia.org/wiki?curid=95747", "title": "Fenix", "text": "&lt;noinclude&gt;\nFenixa (; eta ) arrano baten neurriko hegazti mitologikoa da, luma gorri, laranja eta hori kolore gorrikoa, moko eta atzapar indartsuekin. Bere errautsetatik berpizten zen hegazti miragarria zen. Mito batzuen arabera, bizilekua Ekialde Hurbilaren eta Indiaren arteko eskualdean zuen, Egipto eta Afrikako iparraldera ere iristen zelarik.\n500 eta 1000 urte bitarteko bizitza zikloa du. Zikloa amaitzear dagoenean adaxkaz habia egiten du, habiak sua hartzen du eta suak habia et txoria kiskaltzen ditu. Hortik fenix gaztea edo fenixaren arrautza ateratzen dira, berriz jaio eta berriz bizi da. Fenix txori berria aurrekoa hainbat urte biziko da. Fenixak bere errautsetatik birsortzeko duen gaitasunak hilezkortasuna adierazten du."}
{"id": "95748", "revid": "201", "url": "https://eu.wikipedia.org/wiki?curid=95748", "title": "Urpekuntzi", "text": ""}
{"id": "95749", "revid": "7162", "url": "https://eu.wikipedia.org/wiki?curid=95749", "title": "Fenix Hegaztia", "text": ""}
{"id": "95750", "revid": "7162", "url": "https://eu.wikipedia.org/wiki?curid=95750", "title": "Fenix Hegazti", "text": ""}
{"id": "95751", "revid": "6327", "url": "https://eu.wikipedia.org/wiki?curid=95751", "title": "Gaskoniako konderria", "text": ""}
{"id": "95752", "revid": "336", "url": "https://eu.wikipedia.org/wiki?curid=95752", "title": "Urpeko mendi", "text": ""}
{"id": "95753", "revid": "336", "url": "https://eu.wikipedia.org/wiki?curid=95753", "title": "Belar", "text": "Belarra landare zurtoin-biguna da. \"Belarkia\" edo landare belarkara belar-itxura eta batik bat ligninarik gabeko landarea da. Orokorrean estaldura dentso, labur eta oso bat eratzen dute. Zelai eta belardietan erabiltzen dira modu apaingarrian eta hainbat kirol egiteko zelaietan ere.\nBelarrak urtekariak, biurtekariak edo bizikorrak izan daitezke. Urtekariak guztiz hiltzen dira garapen garaia amaitzean, edo loratu eta fruitua eman dutenean. Hazitik hazten dira berriro. Biurtekari eta bizikorren zurtoina, garapen garaia amaitzean hil daiteke, baina beste zati batzuek iraun dezakete lurretik hurbil edo azpian (biurtekariak hurrengo garapen garaia arte, loratu eta fruitua eman ondoren hiltzeko). Garapen berria bizirik dauden zatietatik hasten da, horien artean sustraiak, kaudizea (lur mailako zurtoinaren zabalunea) edo lurrazpiko zurtoinak (erraboilak, estoloiak, errizomak eta tuberkuluak). Belarkara biurtekariak dira azenarioa eta pastinaka. Bizikorrak dira patata, menda, garo gehienak eta Poaceae gehienak.\nLandare belarkara batzuk nahiko handiak izan daitezke, hala nola \"Musa\" generoa, bananondo landarearena.\nEspezieak.\nEspezie arruntenak hauek dira:\nAskotan belar izenarekin beste hainbat espezie ere izendatzen dira, eta marihuana deitzeko ere erabiltzen da lagunartean."}
{"id": "95754", "revid": "15795", "url": "https://eu.wikipedia.org/wiki?curid=95754", "title": "Urpekari", "text": ""}
{"id": "95756", "revid": "28807", "url": "https://eu.wikipedia.org/wiki?curid=95756", "title": "Izotz Aro", "text": ""}
{"id": "95757", "revid": "105290", "url": "https://eu.wikipedia.org/wiki?curid=95757", "title": "Korrelazio koefiziente tetrakoriko", "text": "Korrelazio koefiziente tetrakorikoa, bi aldagai dikotomikoen arteko korrelazioa neurtzeko koefizientea da, bi aldagai dikotomikoak era ezkutu edo sorrean banaketa normalaren araberakoak direla pentsatzen delarik. Karl Pearson estatistikariak asmatu zuen 1901. urtean. Korrelazio tetrakorikoa korrelazio polikorikoaren kasu berezia da, non bi aldagaiak ordinalak diren. Psikometrian erabili ohi da, aldagaiak era kuantitatiboan neurtzeko zailtasuna dela eta, askotan elementuak edo banakoak bi sailetan banatzen direlako (adibidez, azterketa bat gainditu edo ez gainditu, test edo estimulu baten aurrean erantzuna positiboa edo negatiboa izan den). Ez da erabili behar aldagaiak berez dikotomikoak direnean (adibidez, sexua).\nBi aldagai dikotomikoen arteko korrelazioa edo asoziazioa aztertzeko beste teknika batzuk badaude, phi koefizientea esaterako, baina hauek korrelazioa sistematikoki gutxietsi egiten dutela frogatu izan da. Korrelazio koefiziente tetrakorikoa korrelazio maila zehatzagoa ematen saiatzen da, aldagai dikotomikoen ezkutuan banaketa normalaren araberakoak diren bi aldagai kuantitatibo daudela pentsatuz betiere.\nKalkulua.\nKalkulurako 2x2 kontingentzia taula batetik abiatzen da:\nKorrelazio koefiziente tetrakorikoa zehatz kalkulatzea ez da erraza, ez eta erosoa ere. Hau dela eta, korrelazio koefiziente tetrakorikorako hurbilketak proposatu dira. Horietako bat hau da:\nPearsonen korrelazio koefiziente lineala bezala interpretatzen da (izan ere, korrelazio tetrakorikoa Pearsonen koefizientearen zenbatespen bat besterik ez baita): negatiboa denean korrelazioa negatiboa izango da (hau da, aldagai batean 0 izateak beste aldagaian 1 izateko joera dakar eta alderantziz) eta positiboa denean, korrelazio positiboa izango da (hau da, aldagai batean 0 izateak beste aldagaian ere 0 izateko joera dakar, eta berdin 1 kategoriarekin). Sendotasunari buruz, eskuarki balio absolutuan 0.7tik gorako balioek korrelazio sendoa erakusten du, inferentzia azterketa gorabehera."}
{"id": "95759", "revid": "336", "url": "https://eu.wikipedia.org/wiki?curid=95759", "title": "Michael Ballack", "text": "Michael Ballack, (G\u00f6rlitz, Saxonia, 1976ko irailaren 26a - ) alemaniar futbolari ohia da."}
{"id": "95762", "revid": "6327", "url": "https://eu.wikipedia.org/wiki?curid=95762", "title": "Pearson-en korrelazio koefiziente lineal", "text": ""}
{"id": "95765", "revid": "105290", "url": "https://eu.wikipedia.org/wiki?curid=95765", "title": "Aukera-arrazoi", "text": "Estatistikan, aukera-arrazoia, 2x2 kontingentzia taula baterako, bi aldagai dikotomikoen arteko asoziazioa edo lotura neurtzen duen estatistiko edo neurri bat da, saiakuntza zientifikoetan, epidemiologian gehien bat, mendeko aldagai bati buruz ustezko faktore edo tratamendu baten efektuaren tamaina aztertzeko erabiltzen dena.\nKalkulua.\n2x2 kontingentzia taula hau eratu da, 180 pertsonekin botika batekin egindako saiakuntza bat eginik, botikak jasaten duten gaixotasuna arintzeko balio izan duen edo ez aztertu ondoren:\nTratamendu ezberdinetarako momioak kalkulatzen dira, gaixotasuna arintze aldera:\nAzkenik, momioen arrazoia kalkulatzen da:\nformula_3\nInterpretazioa.\nTratamendu baterako aukera-arrazoia zenbat eta handiagoa, tratamendu horren eragina nabariagoa da. Arrazoia 1 denean, tratamenduak ez du inongo eraginik eta bi aldagaiak erabat independenteak direla esan daiteke. 1 baino handiagoa denean, tratamenduak eragin positiboa du aukeratu den ondoriorako eta eragin positiboa hau orduan eta nabariagoa izango da, aukera-arrazoia zenbat eta handiagoa izan. 1 baino txikiagoa denean, tratamenduak eragin negatiboa du aukeratu den ondoriorako.\nArestiko adibidean, arintze aldera botika hartzaren momio arrazoia 2 denez, botika hartzeak gaixotasuna arintzearen alde jokatzen duela egiaztatzen da. Zehatzago, botika hartu dutenetan gaixotasuna arintzeko aukerak (edo zehatzago momioa) botika hartu ez dutenetan bi halako direla esan daiteke."}
{"id": "95766", "revid": "512", "url": "https://eu.wikipedia.org/wiki?curid=95766", "title": "Gizarte Ikerketarako Talde Eragilea", "text": "IPES, Gizarte Ikerketarako Talde Eragilea (aurretik GITE-IPES siglaz ere ezaguna), Euskal Herriko elkarte bat da. 1977. urtean jaio zen, herri mugimenduari zuzentzen zaion formakuntzarako tresna gisa.\nHainbat gairi buruzko ikastaro, zinemaldi eta hitzaldi antolatzen ditu, Euskal Herriko eta mundu mailako aritu zein adituekin, tartean Mario Benedetti edota Angela Davis. Jorratutako gaien inguruan: Euskla Herriko Historia, ekonomia, nazionalismoa, sozialismoa, feminismoa, hezkuntza, espetxea, borroka armatuak... Julio Araluze beka ere eskeini izan du eta helduentzako doako euskara ikastaroak antolatzen ditu, hots, Gaueskolak.\nEgun, lau dira mantentzen dituen lan-ildoak: kartzela-kalera, justizia transformatioaren inguruko hausnarketa eta lanekin; euskal aniztasuna, hainbat agente eta instituzioekin aniztasunaren aldeko iniziatibak bultzatuz; ezker pentsamendua, pentsamendua kritikoaren lanketarekin; eta Euskal Herriko historia."}
{"id": "95768", "revid": "56334", "url": "https://eu.wikipedia.org/wiki?curid=95768", "title": "Se...ra Kheti", "text": "Se...ra Kheti, Egiptoko X. dinastiako faraoi baten izenaren zati bat da, K.a. 2080 inguruan gobernatu zuena, Egiptoko lehen tarteko aroa deritzon garaian.\nErrege honek, Herakleopolis Magnatik gobernatzen zuen, baina herrialdearen zati bat baino ez zuen kontrolatzen eta dinastia etsaia zen Egiptoko XI. dinastiako agintarien aurka borrokatu behar izan zuen, euren egoitza Goi Egiptoko Tebasen zutena.\nBere izena ez da Abidoseko Errege Zerrendan agertzen, ezta Saqqarakoan ere. Sexto Julio Afrikanok eta Eusebio Zesareakoak ere ez dute aipatzen. Bere titulaturako Tronu izena duen txatal bat, Turineko Errege Kanonean dagoena, 5.x erregistroan, berari buruz geratu den gauza bakarra da."}
{"id": "95769", "revid": "105290", "url": "https://eu.wikipedia.org/wiki?curid=95769", "title": "Dipolo magnetiko", "text": "Dipolo magnetikoa zirkuitu batek eratutako eremura, zirkuiturako distantzia, zirkuitua bera baino handiagoa denean egiten den hurbilketa bat da.\nMomentu dipolar magnetikoa.\nC zirkuitu batetik I korronte bat igarotzen bada, honela definitzen da momentu dipolar magnetikoa:\nZirkuitua laua baldin bada, orduan hau egin beharko da:\nnon S, bere ertza C den azalera lauaren area den.\nDipolo batek eratutako eremu magnetikoa.\nZirkuitu honek eratutako potentzial magnetiko dipolarra, honela definitzen da:\neta eremu magnetiko dipolarra, hau izango da:"}
{"id": "95770", "revid": "56334", "url": "https://eu.wikipedia.org/wiki?curid=95770", "title": "Indukzio magnetiko", "text": "Indukzio magnetikoa edo fluxu magnetiko dentsitatea B ikurra duena, fluxuaren norantzan, sekzio normal baten area unitateko fluxu magnetikoa da. Egungo testuren batzuetan, eremu magnetiko dentsitatea izena jasotzen du, benetako eremua baita.\nDentsitatearen unitatea Nazioarteko Unitate Sisteman, tesla da.\nHonek ematen du:\nformula_1\nnon B, kargaren r distantzia batetara v abiaduran mugitzen den q karga batek eratutako fluxu magnetikoaren dentsitatea den, eta ur, B neurtzen den puntuarekin (r puntua) karga lotzen duen bektore bateratzailea den.\nedo beste honek:\nformula_2\nnon B, r distantzia batetara I korronte bat igarotzen den gidari batek eratutako fluxu magnetiko dentsitatea den.\nDefinizio honen formula, Biot-Savarten legea deitzen da, eta, magnetismoari dagokionez, elektrostatikan Coulomben legearen baliokidea da, mugitzen ari diren kargetan parte hartzen duten indarrak kalkulatzeko balio baitu.\nIndukzio eremua, B edo fluxu magnetiko dentsitatea (hirurak izen baliokideak), funtsezkoagoa da elektromagnetismoan H eremua baino, mugitzen ari diren kargetako indarren arduraduna baita, eta, beraz, Eren baliokide fisikoa da."}
{"id": "95771", "revid": "105290", "url": "https://eu.wikipedia.org/wiki?curid=95771", "title": "Kimika kuantiko", "text": "Kimika kuantikoa, mekanika kuantikoa kimikan aplikatzea da.\nKimika kuantikoaren aplikazioetako bat, atomo eta molekulen portaeraren azterketa da, bere propietate optiko, elektriko, magnetiko eta mekanikoei dagokienez, baita bere erreaktibotasuna ere, bere erredox propietateak, etab..., baina materialak ere aztertzen dira, solido hedatuak zein azalerak.\nAtomoei buruzko azterketa mekanokuantikoak, kimika eta fisikaren arteko mugatzat jotzen direnez, eta, orohar, kimika kuantikoaren barnean hartzen ez direnez, sarri, kimika kuantikoko lehen kalkulutzat, Walter Heitler eta Fritz London zientzialari alemaniarrek egina jotzen da (Heitler eta London fisikaritzat hartzen diren arren). Heitler eta Londonen metodoa, John C. Slater eta Linus Pauling amerikarrek hobetu zuten, balentzia lotura metodoa bihurtzeko (edo Heitler-London-Slater-Pauling (HLSP)). Metodo honetan, arreta, bereziki, atomo pareen arteko erreakzioetan jartzen da, eta, beraz, atomoen arteko loturen eskema klasikoekin asko lotzen da.\nFriedrich Hund eta Robert S. Mullikenek, metodo alternatibo bat garatu zuten, non, elektroiak, molekula osotik deslokalizatutako funtzio matematikoen bidez deskribatzen ziren. Hund-Mullikenen metodoa (edo orbital molekularrena), ez da hain intuiziozkoa kimikarientzat, baina, propietateak iragartzerako orduan, balentzia lotura metodoa baino indartsuagoa dela frogatu denez, birtualki, azken urteetan erabiltzen den bakarra da."}
{"id": "95772", "revid": "336", "url": "https://eu.wikipedia.org/wiki?curid=95772", "title": "Orbita", "text": "Orbita fisikan objektu batek beste baten inguruan eginiko ibilbidea da, betiere grabitate indarra bezalako indar zentripetu baten eraginpean dagoela.\nHistoria.\nJohannes Kepler izan zen orbitak matematikaren bitartez aztertu zuen lehen zientzialaria eta lortutako emaitzak bere planeten mugimenduen 3 legeetan azaldu zituen. Lehendabizi, eguzki-sistemako planeten orbitak eliptikoak zirela aurkitu zuen eta ez zirkularrak, lehen arte pentsatzen zuten bezala. Bigarrenik, orbitaren abiadura ez dela konstantea eta honek planetaren eta Eguzkiaren arteko distantziarekiko menpekotasuna duela esan zuen. Hirugarrenik eta azkenik, eguzkiaren inguruan orbitatzen duten planeten artean erlazio unibertsala aurkitu zuen. Planetak orbita osatzeko behar duen periodoaren karratua, Eguzkirako batez besteko distantziaren kuboarekiko proportzionala da.\nIsaac Newtonek frogatu zuen Keplerren legeak bere grabitatearen-teoriaren ondorioak zirela."}
{"id": "95773", "revid": "512", "url": "https://eu.wikipedia.org/wiki?curid=95773", "title": "Friedrich Hund", "text": "Friedrich Hund (1896ko otsailaren 4a - 1997ko martxoaren 31) fisikari alemaniarra zen, atomo eta molekulen egiturari buruz egin zuen lanagatik ezaguna.\nMatematika, fisika eta geografia ikasi zituen Marburg eta G\u00f6ttingenen. Honako unibertsitate hauetan ikertu eta fisika teorikoa irakatsi zuen:\n250 artikulu eta zientzia liburu baino gehiago argitaratu zituen, horien artean \"Grundbegriffe der Physik\" (Fisika funtsak) (1969), \"Geschichte der Quantentheorie\" (Teoria kuantikoaren historia) (2. edizioa 1975en) eta \"Geschichte der physikalischen Begriffe\" (Kontzeptu fisikoen historia, 2 liburutan, 2. edizioa 1978an).\nKimika kuantikoan, Hunden araua ezagutzen da, mailarik gorenean, energia bera duten orbital atomikoak daudenean, parekatu gabeko elektroien espinaren lerrokadura, ferromagnetikoa dela adierazten duena. Honekin, dioxigenoaren eta trantsiziozko metal askoren katioien paramagnetismoa azaltzen da.\nHunden gehienezko aniztasunaren printzipioa: Energia bereko orbitaletan, elektroiak, banan banan sartzen dira espin bereko orbital bakoitzean. Erdi beteta egotera iristen denean, berehala hasten da kontrako espinen parekatzea."}
{"id": "95774", "revid": "336", "url": "https://eu.wikipedia.org/wiki?curid=95774", "title": "Hunden araua", "text": "Hunden araua, Friedrich Hundek igortze espektro atomikoen azterketan lortutako arau enpiriko bat da, eta honako hau dio:\nIzen hau, Hunden gehienezeko aniztasunaren arauari ere ematen zaio.\nHunden araua ulertzeko, azpigeruza batetako orbital guztietan, gutxienez elektroi bat egon behar duela jakin behar da, bigarren bat eman aurretik. Hau da, orbital guztiek beteak egon behar dute, eta elektroi guztiak paraleloan, orbital batek bigarren elektroi bat lortu aurretik. Eta, orbital batek, bigarren elektroi bat lortzen duenean, honek, lehenengoarekin parekatu gabe egon behar du (kontrako espinak edo antiparaleloak). Adibidez:\nHonela, elektroiak atomo batean, progresiboki emanak dira, konfigurazio ordenatu bat erabiliz, baldintza energetiko egonkorrenak hartzeko. Aufbauren printzipioak, orbitalak, Hunden araua betez betetzeko arauak azaltzen ditu."}
{"id": "95776", "revid": "336", "url": "https://eu.wikipedia.org/wiki?curid=95776", "title": "ARENA", "text": "ARENA edo Alianza Republicana Nacionalista El Salvadorreko alderdi politiko kontserbadore eta neoliberala da, 1980ko hamarkadan herrialdeko armadaren inguruneak (\"escuadrones de la muerte\" zirenak tartean) eta FMLNri erantzunez sortutakoa, El Salvadorreko Gerra Zibilaren garaietan.\nGerra amaiatu ondoren, alderdi honek hauteskunde guztiak irabazi ditu eta 20 urteko agintaldia mantendu izan du 2009 arte, FMLNk lehenengo aldiz irabazi zuen arte.\nGaur egungo presidentea Rodrigo \u00c1vila da, 2009ko hauteskundeetan galtzailea izan zena. Bestela, alderdiak San Salvador hiriburuan egoitza nagusia dauka.\nEl Salvadorreko presidenteak.\nHauexek dira orain arte alderdiak eduki dituen herrialdeko lau presidenteak:"}
{"id": "95778", "revid": "105290", "url": "https://eu.wikipedia.org/wiki?curid=95778", "title": "E=MC\u00b2 (diskoa)", "text": "formula_1 Mariah Carey Pop/R&amp;B abeslariaren hamaikagarren diskoa da, 2008ko apirilaren 15ean argitaratua. Billboard200 sailkapeneko lehen postuan jarri zen, argitaratu zen lehen astean 463.000 ale saldu baitzituen, Careyk ordu arteko bere 18 urteko karrera musikalean izandako lehen asteko salmentarik handienak. Careyk lehen postuan izandako seigarren albuma izan zen.\nDisko honetako lehen singlea \"Touch my body\" izan zen, eta Billboard Hot100 sailkapeneko lehen postua hartu zuen, bere karrera osoko hemezortzigarrena izanik. Horrenbestez, Carey da lehen postuan izandako single gehien izan dituen bakarlaria musikaren historian. Hona hemen, zehazki, Billboard Hot100 sailkapeneko lehen postu kopuruak:"}
{"id": "95781", "revid": "336", "url": "https://eu.wikipedia.org/wiki?curid=95781", "title": "El Salvadorko Gerra Zibila", "text": "El Salvadorreko Gerra Zibila 1980 eta 1992 artean Erdialdeko Amerikako herrialde horrek izandako gerra izan zen, herrialdeko armada (FAES) eta gerrilla (FMLN) aurrez aurre izan zituena. Egindako kalkuluek diote 75.000 salvadortar hil edo desagertu zirela hamabi urte haietan.\nAurrekariak.\nAurrekari zuzen moduan, 1970eko hamarkadan zehar El Salvadorrek jasandako desoreka sozial eta politikoa oso nabarmentzekoa da.\nBestela, 1826 eta 1829 artean herrialdeak lehendabiziko gerra zibila izan zuen, lurraldea Erdialdeko Amerikako Probintzia Batuen barruan zegoenean eta Espainiatik independentzia lortu eta 5 urtetara.\nNazioarteko testuingurua.\nGerra Hotzaren garaian kokatu behar dugu guda zibil salvadortarra, AEB eta SESBen arteko polarizazio urteetan alegia. Herrialdeko armadak lehenengoen sostengua eduki zuen, gerrilla komunistak bigarrenen ingurukoek, batez ere Kubako erregimenak eta Nikaraguako FSLNk.\nUCAren martiriak.\n1989ko azaroaren 16an San Salvadorreko Universidad Centroamericana (UCA) delakoan 6 jesuita hil zituzten soldaduek, tartean Ignacio Ellacuria euskalduna, Ignacio Martin-Baro, Segundo Montes, Joaquin Lopez y Lopez, Juan Ramon Moreno eta Amado Lopezekin batera.\nZortzi urte lehenago, armadaren ingurukoek Oscar Romero apezpikua erail izan zuten.\nBake hitzarmena.\n1992ko urtarrilaren 16an \"Chapultepeceko Bake Hitzarmena\" delakoa sinatu zuten bi aldeek Mexiko Hirian, eta horren bidez gerra amaitu zen."}
{"id": "95785", "revid": "105290", "url": "https://eu.wikipedia.org/wiki?curid=95785", "title": "Universidad Centroamericana", "text": "Universidad Centroamericana (UCA) \"Jos\u00e9 Sime\u00f3n Ca\u00f1as\" El Salvadorko unibertsitate zentro bat da, Jesusen Lagundiak sortua.\nAskapenaren Teologiaren seaska izan da, eta giza eskubideen alde eta sozialki konprometitutako jendea buruan egon da sorreratik. Izan ere, 1979an Ignacio Ellacuria bizkaitarra errektore izendatu zuten, eta herrialdearen sektore pobreen aldeko konpromisoa berretsi zuen. Hurrengo urtean El Salvadorreko Gerra Zibila piztu zen, eta bere eta zentroaren aurkako mehatxuak jaso behar izan zituzten. Hamar urte geroago, azkenean, soldaduak zentroan sartu eta errektorea erail zuen beste 5 jesuitekin batera, nazioartean oihartzun handia edukiz.\nFakultateak.\nHiru fakultate gune nagusitan banatzen da: Giza Zientziak, Enpresa eta Ekonomia Zientziak eta Ingeniaritza-Arkitektura."}
{"id": "95786", "revid": "105290", "url": "https://eu.wikipedia.org/wiki?curid=95786", "title": "Pistoi", "text": "Pistoia, barne-errekuntzako motor baten oinarrizko elementuetako bat da.\nZilindro baten hormen barnera, segmentu edo eraztun deituriko uztai malgu batzuen bidez egokitzen den enbolo bat da. Mugimendu alternatibo bat egiten du, zilindroa betetzen duen fluidoa bere presio eta bolumena aldatzera behartuz edo fluidoaren presio eta bolumen aldaketa mugimendu bihurtuz.\nBiela eta birabarkiaren artikulazioaren bidez, bere mugimendu alternatiboa, azken honetan, birakari bihurtzen da.\nPonpa, konpresore eta motoreen zati izan daiteke. Ohi, aluminiozko aleazioaz egiten dira."}
{"id": "95787", "revid": "336", "url": "https://eu.wikipedia.org/wiki?curid=95787", "title": "Balbula biratzaile", "text": "Balbula biratzaileak edo zilindroak, metalezko haize musika tresnetan, pistoien funtzioa egiten duten gailuak dira, baina mekanismo ezberdin batekin.\nZilindroen funtzioa.\nBalbulen funtzioa, pistoien berbera da, baina espazio gutxiago hartuz. Gainera, ez dira pistoiak bezala trabatzen, bere erabilera errazten duena. Balbula biratzaileen adibideak, tronpatan edo tuba batzuetan ikus daitezkeenak dira, beste musika tresna batzuetan, tronpeta edo eufonioetan kasu, ohi pistoiak izaten dituztenak, oso ez ohiko sistema izaten den arren."}
{"id": "95789", "revid": "336", "url": "https://eu.wikipedia.org/wiki?curid=95789", "title": "\u00d6r\u00e6faj\u00f6kull", "text": "\u00d6r\u00e6faj\u00f6kull, Islandia hego-ekialdean dagoen izotzez estalitako 2109,6 metroko garaierako sumendi bat da. Herrialdeko sumendi aktiborik garaiena da, eta, ipar-mendebaldean, Hvannadalshnjukur du, Islandiako mendirik garaiena. Geografikoki, \u00d6r\u00e6faj\u00f6kull, Vatnaj\u00f6kull glaziarraren zatitzat hartzen da, eta glaziarrak estalitako eremua, Skaftafell Parke Nazionalaren barnean dago.\nSumendiak, garai historikoetan eztanda egin du. 1362an, sumendiak eztanda egin zuen, piroklasto ugari jaurtiz. Litla-H\u00e9ra\u00f0 barrutia, uholdeek, eta honen ondoren iritsi ziren piroklastoek suntsitu zuten. 40 urte baino gehiago igaro ziren, gunea, berriz populatua eta \u00d6r\u00e6fi bezala ezagutua izan arte. Izenak, literalki \"porturik gabeko gunea\" esan nahi du, baina, islandieraz, \"basamortu\" zentzuan hartua. 1727ko abuztuan gertatu zen eztanda txikiago batek, hiru biktima eragin zituen, eztanda horrek eragindako uholdeen ondorioz."}
{"id": "95791", "revid": "336", "url": "https://eu.wikipedia.org/wiki?curid=95791", "title": "Kvasir", "text": "Kvasir eskandinaviar mitologiako jainko bat da. Jainko guztien listutik sortua izan zen, honela, Vanir jainkoen artean jakintsuena bihurtuz. Bi anaik, Fjalar eta Galar nanoek, euren leizean oturuntza batetara gonbidatu eta hil egin zuten. Nanoek, jainkoaren odola eztiarekin nahastu eta mantendu egin zuten. Nahasketa artzitu eta olerkariak inspiratzen zituen ezti-ura bihurtu zen.\nBeranduago, Gilling eta honen emaztea hil zituzten. Gillingen seme zen Suttungek, bere gurasoen heriotzagatik haserre, nanoak itsasora eraman zituen eta itsasgorak estaliko zuen arrezife batean jarri zituen. Nanoek, ezti-ura eskaini zioten euren bizitzaren truke. Suttungek ezti ura hartu zuen, bere etxera eraman, mendi baten erdian ezkutatu eta bere alaba Gunnlodi, hura zaintzeko eskatu zion.\nOdinek, ezti-ur hura lortzea erabaki zuen, eta Suttungen anaia zen Baugirentzat lan egin zuen uda oso batez, eta, ondoren, ezti-ur tragoxka bat eskatu zuen. Baugi, mendian zulatuz ezkutatu zen, eta Odin, suge bihurtu eta narrasean joan zen. Barruan, Gunnlod, Suttungen alaba, ezti-ura zaintzen ari zen, baina Odinek, hiru tragoxka emateko konbentzitu zuen. Odinek ezti-ur guztia edan zuen, arrano bihurtu eta ihes egin zuen."}
{"id": "95793", "revid": "1545", "url": "https://eu.wikipedia.org/wiki?curid=95793", "title": "Baugi", "text": "Baugi, eskandinaviar mitologian, Jotun bat zen, Suttungen anaia, olerkaritzaren ezti-ura gorde zuena Fjalar eta Galar nanoengandik lortu ondoren, Suttungen aita eta Baugiren osaba zen Gilling hil zutenak.\nOdinek, ezti-ur hori lortzea erabaki zuen, eta Baugi nekazariarentzat lan egin zuen uda oso batez, eta, ondoren, ezti-uraren tragoxka bat eskatu zuen. Baugi, mendi batean zulatuz ezkutatu zen, eta Odin, suge bihurtu eta narrasean joan zen. Barruan, Suttungen alaba zen Gunnlod, ezti-ura zaintzen ari zen, baina Odinek, hiru tragoxka emateko konbentzitu zuen. Odinek, ezti-ur guztia edan, arrano bihurtu eta ihes egin zuen."}
{"id": "95796", "revid": "1545", "url": "https://eu.wikipedia.org/wiki?curid=95796", "title": "Gilling", "text": "Gilling, eskandinaviar mitologian, Jotun bat zen, Suttungen aita. Bera eta bere emaztea, Fjalar eta Galar nanoek hil zituzten.\nGilling, nahiko erraldoi leloa zen. Fjalar eta Galar nanoek, laku baten erdirantz arraun egin zezan konbentzitu zuten. Ondoren, txalupa urperatu zuten, eta, urperaketaren hondarrekin, kostaldera iritsi ziren, Gilling, halakorik egiteko nahiko traketsa zena, ito egin zen bitartean.\nBere emaztea, bi nanoak bere etxearen sabaira igo eta Gilling hil dela gogor axanpatzen dutenean eraila da. Gillingen emaztea, etxetik, korrika eta atsekabetuta irteten denean, Fjalar eta Galar nanoek erraldoiaren burura errota baten gurpila botatzen dute, hau hilez. Gillingen seme zen Suttungek, mendekatuko zela esan zuen, eta bi nanoak, itsasgorak ia estaltzear zegoen harkaitz batetara lotu zituen. Nanoek, askatzeko erregutu zioten, ezti-ur magikoa eskainiko ziotela eta. Eta Suttungek onartu egin zuen."}
{"id": "95797", "revid": "119347", "url": "https://eu.wikipedia.org/wiki?curid=95797", "title": "Nazio Askapenerako Fronte Sandinista", "text": "Nazio Askapenerako Fronte Sandinista edo FSLN (jatorrizko izena, gaztelaniazkoa: \"Frente Sandinista de Liberaci\u00f3n Nacional\") Nikaraguako alderdi politiko ezkertiarra da, Carlos Fonsecak beste batzuen artean Kubako Iraultzaren garaian sortutakoa gerrilla moduan eta Anastasio Somozaren ondorengoak borrokatuz.\nIzena Augusto C\u00e9sar Sandino (1895-1934) iraultzaile nazionalistari hartu zion haren omenez. Alderdiak Managua hiriburuan egoitza nagusia dauka.\nHistoria.\n1962. urtean sortu zen erakundea, bere lehen helburua borroka armatuaren bidez Somozaren gainbehera lortzea izanik. 1974. urtetik aurrera areagotu zituzten ekintza armatuak estatuaren iparraldean, eta 1977. urtean hiru adarretan banatu zen FSLN: \"Guerra popular prolongada\" (Tom\u00e1s Borge) eta \"Tendencia proletaria\" (Carri\u00f3n, Wheelock), marxista-leninistak biak, eta \"Terceristas\" (Daniel eta Humberto Ortega, Ed\u00e9n Pastora, Tirado). 1978. urtetik aurrera Somozaren aurkako eraso gogorrak bideratu zituen fronteak (nazioko jauregiaren okupazioa) eta hiru adarrak batzeko urratsak eman ziren (1979). 1979. urtean hasi zen Nikaraguako gerra zibila eta urte berean Fronte Sandinistak Nikaragua osoa konkistatu zuen. Batasun nazionaleko gobernua eta gudaroste sandinista eratu zituzten ondoren. Nikaraguako aginpidean izan zen 1979. urtetik 1990. urtea arte eta 2007tik aurrera.\nHerrialdeko buruzagitza.\nDaniel Ortega herrialdeko presidente birritan izan da, 1985etik 1990era lehenengoz eta 2007tik aurrera bigarrenean."}
{"id": "95798", "revid": "105290", "url": "https://eu.wikipedia.org/wiki?curid=95798", "title": "Gleipnir", "text": "Eskandinaviar mitologian, Gleipnir \u00c6sir jainkoek, Fenrir lotzeko erabili zuten soka hautsezina zen. Jainkoek eskatuta nanoek eraiki zuten. Gleipnir soka arin, zetatsu eta fin bat zen, baina, aldi berean, hautsezina. Sei osagai miragarriz egina zegoen:\nFenrir preso hartzeko, lehiaketa batean parte harraraziz engainatzea beharrezkoa izan zen. Otsoa jainkoez fidatzen ez zenez, horietakoren batek, eskua bere ahoan uztea exigitu zuen, jokoak irauten zuen bitartean. Inor ausartzen ez zenez, Tyr jainkoa izan zen amore eman zuena, eta bere eskua galdu zuen, Fenrirrek, jokoaren trikimailua ikusi zuenean, bere ahoa itxi baitzuen jainkoaren esku gainean, hau moztuz.\nGleipnirrek, Ragnar\u00f6kerarte iraungo du. Une horretan, Fenrir bere loturetatik askatukoa da, Odin hilko du eta bera, Vidarrek hilko du."}
{"id": "95799", "revid": "105290", "url": "https://eu.wikipedia.org/wiki?curid=95799", "title": "Eudora", "text": "Eudora, greziar mitologiako hiru pertsonairen izena da:"}
{"id": "95800", "revid": "1028", "url": "https://eu.wikipedia.org/wiki?curid=95800", "title": "Soldadura", "text": "Soldadura edo Soldaketa bi materialen arteko bategitea burutzen den fabrikazio prozesu bat da (orokorrean metalak edo termoplastikoak), normalki fusio edo koaleszentzia baten bidez lortzen da, prozesu honetan bi piezak urtuaz soldatzen dira eta betegarri urtu bat gehituz (metal edo plastikoa), azken honek soldatu behar diren piezek baino fusio-puntu txikiagoa izan behar du, urtutako materialaren bustialdia lor dadin (\"soldadura bustidura\"), hau hoztean lotura sendo bat bilakatzen da. Batzuetan presioa beroarekin batera erabili ohi da, edo bestela bere buruz, soldadura egin dadin. Hau soldadura biguinarekin (ingelesez, \"soldering\") eta soldadura gogorrarekin (ingeleraz, \"brazing\") kontrakotasunean dago, kasu hauetan bi lan piezen arteko lotura lortzeko fusio puntu baxuko materialaren urtzea behar da, betiere lan piezak urtu gabe."}
{"id": "95801", "revid": "105290", "url": "https://eu.wikipedia.org/wiki?curid=95801", "title": "Sandwich plaka", "text": "Sandwich plaka mikroplaka tektoniko bat da. Bere hedadura, 0,00454 estereorradianekoa da. Orohar, Scotia plakarekin lotua dago.\nOzeano Atlantikoaren hegoaldean dago, Hegoaldeko Sandwich uharteen zati bat hartzen duelarik.\nSandwich plakak, Hego Amerikako plaka, Scotia plaka eta Antartikako plaka ditu mugakide.\nAipaturiko hiru plakekin dituen mugak, Sandwicheko fosak eratzen ditu Hegoaldeko Sandwich uharteen ipar eta eki kostaldean.\nPlaka, milioi bat urteko 1,84\u00bako errotazio abiaduran mugitzen da, 19\u00ba 02' hego latitudean eta 39\u00ba 64' eki longitudean kokatutako polo baten arabera."}
{"id": "95804", "revid": "71145", "url": "https://eu.wikipedia.org/wiki?curid=95804", "title": "Berrozi", "text": "Berrozi Arabako Bernedo udalerriaren ipar-ekialdean dagoen herri abandonatua da, hiribilduaren titulurik ez daukana.\nKapildui mendiaren ekialdean kokatuta dago.\nMugakideak.\nIzartza ipar-mendebaldean eta Azazeta (Arraia-Maeztu) ekialdean mugakide ditu.\nHistoria.\n1961 arte Arluzea udalerriaren zati, 1961-1976 tartean Arluzea-Markiz delakoaren barnean kokatu zuten azken urte horretan Bernedora pasa arte.\n1025. urteko Donemilagako goldea dokumentuan, \"Berrozihavi\" toponimoa aipatzen da.\nTiro eremua.\nErtzaintzak 1980ko hamarkadaren hasieran bizkartzainen taldea entrenatzeko lekua herri honetan (dagoeneko biztanlerik gabea) kokatu zuen, eta hori dela-eta talde berezi horrek \"berrozi\" izena hartu zuen. Eusko jaurlaritzak 150 milioi pezeta ordaindu omen zituen 700 hektareako eremu hori erosteko."}
{"id": "95805", "revid": "15795", "url": "https://eu.wikipedia.org/wiki?curid=95805", "title": "Food and Drug Administration", "text": ""}
{"id": "95806", "revid": "201", "url": "https://eu.wikipedia.org/wiki?curid=95806", "title": "ISO irudia", "text": ""}
{"id": "95807", "revid": "105290", "url": "https://eu.wikipedia.org/wiki?curid=95807", "title": "Monte Carloko Mastersa", "text": "Monte Carloko Mastersa, Monakoko Printzerriko Monte Carlo hirian urtero jokatzen den tenis txapelketa da. ATP World Tour Masters 1000 txapelketetako bat da, Grand Slam txapelketen ostean garrantzia gehien duten txapelketak alegia.\nUrtero maiatzean edo apirilean lur harrotuan jokatzen den txapelketa da. 1990ean Masters Series (orduan \"Super 9\" izenarekin ezagunak zirenak, eta gaur egun \"Masters 1000\" izena dutelarik) txapelketekin hasi baino lehen, Monte Carloko Irekia izenarekin ezaguna zen txapelketa hau.\nLehendabizikoz 1897. urtean jokatu zen txapelketa, eta open garaiko lehena, beste txapelketa hainbatekin gertatzen den bezala 1969an jokatu zen."}
{"id": "95808", "revid": "6327", "url": "https://eu.wikipedia.org/wiki?curid=95808", "title": "Se...ra Jety", "text": ""}
{"id": "95810", "revid": "12788", "url": "https://eu.wikipedia.org/wiki?curid=95810", "title": "Anestesia (medikuntza)", "text": "Anestesia pertzepzioa blokeatzeko teknika da, mina kentzea barne, eta kirurgia-ebakuntzak egin baino lehen erabiltzen da (dena den, gaur egun erditze-unerako ere askotan erabiltzen da anestesia \u2013epidurala\u2013, Mendebaldeko gizartean batik bat). Teknika-mota handi bi bereizten dira, oro har: alde batetik, tokiko anestesia edo gorputzaren leku jakin batean ezartzen dena; bestetik, anestesia orokorra edo pertzepzioa erabat ezabatzen duena behin-behinean.\nAldi batekoa edo kronikoa izan daiteke; elementu berezi baten bidez edo gaitz baten ondorioz sortzen da anestesia. Ebakuntzetan erabili ohi dira anestesia sortzeko asmatu diren konposatu kimiko artifizialak. Bi eratakoak izaten dira: nerbio-sistema zentralean eragiten duena (anestesia orokorra), eta sentiberatasunaren berri hartzen duten nerbioetan eragiten duena (gorputzaren atal bateko anestesia). Lehen motakoak gorputz osoan eragiten du, eta oharmena ere galdu egiten da. Bi eratako anestesia orokorrak erabiltzen dira: batzuk usaindu egiten dira, eta besteak, berriz, ziztatu, berriz. Lau aldi bereizten dira era horretako anestesiak erabiliz gero: lehenik, minarekiko sentiberatasuna galtzen da; bigarrenik, ameskeriak sorrarazten ditu; hirugarrenik, loa ekartzen du, eta minarekiko sentiberatasuna kendu; eta, azkenik, arnasketa ere gelditu egiten du.\nGorputzaren atal bateko anestesian, aldiz, ez da oharmena galtzen. Era horretako anestesiaren barruan, hainbat mota daude, anestesian erabiltzen den sustantziaren eta haren erabileraren arabera. Antzina, kokaina erabiltzen hasi ziren anestesiko lokal moduan, baina, arriskutsua denez, baztertuta geratu da, eta beste substantzia batzuen bidez lortu dira anestesiko sintetikoak; adibidez, nobokaina. Anestesian espezialista direnek erabakitzen dute une bakoitzean zer motatakoa den komenigarria."}
{"id": "95811", "revid": "2241", "url": "https://eu.wikipedia.org/wiki?curid=95811", "title": "Aldor", "text": "Aldor, Tolkienen legendariumeko pertsonaia bat da. Eguzkiaren Hirugarren Aroko 2544an jaio zen eta Rohango hirugarren erregea izan zen. Bere aita Bregoren oinordekoa eta Baldorren anaia txikia izan zen.\nMeduseldeko gazteluaren eraikuntzaren ospakizun oturuntzan, Baldorrek, Hildakoen Bidezidorra zeharkatuko zuela agindu zuen, eta zeharkatzen saiatzen desagertu zen. Horregatik, bere aita Aldor Eguzkiaren Hirugarren Aroko 2570ean hil ondoren, Aldor izan zen oinordekoa, Rohango hirugarren errege eta tronuan urte gehien eman zituen erregea bihurtuz.\nBere erregealdi luzea, Rohanen oparotasun gehieneko garaia izan zen, rohirrim kopurua igo egin zen, eta dunledinarrak Rohango Pasabidera kanporatu zituen, Adorn eta Isen ibaien artean. Gainera, Sagrarioa ezarri zuen babesleku bezala zailtasun garaietarako.\nAldorrek seme-alaba ugari izan zituen, horietatik, hiru nagusienak, alabak izan zirelarik. \"Zaharra\" ezizena jaso zuen, 75 urtez errege bezala eman ondoren, eta 102 urterekin hil zen, bere lehen herenbiloba jaio eta urte betera. Bere oinordekoa, bere seme Frea izan zen, 75 urte izan arte zain egon behar izan zuena errege bihurtzeko."}
{"id": "95812", "revid": "536", "url": "https://eu.wikipedia.org/wiki?curid=95812", "title": "Framburgo", "text": "Framburgo, Eotheoden \"gotortutako burgu bakarra\" zen euren Anduineko Haran Garaietako erresuman. Langwell ibaiaren ekialdeko ertzean zegoen, Grislin ibaiarekin bat egiten duen tokitik gertu.\nUstez Framek sortu zuen, Scatha herensugea hil zuena, Frumgarren semea zena (Eotheodak euren lurralde berrira gidatu zituena) Eguzkiaren Hirugarren Aroko 2000. urtean. Erresumako hiriburua eta Senatuaren egoitza izango zen.\nHaraino iritsi zen Borondir Gondorrekoa, Zirionek, Balchothen erasoari aurre egiteko laguntza militarra eskatzeko bidalitako sei mezularietatik, bizirik geratu zen bakarra. Beharbada, hiria, \"Zaldien Herria\"k hegoalderantz, Gondorreko Kalenardhonera emigratu zuenean utzia izan zen, edo Mendi Lainotsuetako orkoek okupatu zuten."}
{"id": "95813", "revid": "105290", "url": "https://eu.wikipedia.org/wiki?curid=95813", "title": "Grislin", "text": "Grislin, Tolkienen legendarium ospetsuan agertzen den ibai bat da, eta Eraztunen Jauna eleberrian agertzen da. Langwell ibaiarekin batera, Anduin ibaia eratzen duten Rhovanioneko ibaietako bat da. Ered Mithrin mendietan jaiotzen da, eta, bere urak, hegoalderago isurtzen ditu, Oihan Ilunarekiko paraleloan.\nAnduin ibaiaren iturburua den eskualdean finkatu ziren Eotheodak, Rohirrimen arbasoak zirenak; horregatik, Tolkienen seme den Christopher Tolkienek, ibaiaren izenaren bigarren zatia, \"-lin\", anglosaxoierako \"hlynn\" (uharra) hitzetik letorkela uste dut, literalki, ziuraski, \"Zaratatsua\" esan nahi zuena."}
{"id": "95814", "revid": "90523", "url": "https://eu.wikipedia.org/wiki?curid=95814", "title": "Antiinflamatorio ez-esteroide", "text": "Antiinflamatorio ez-esteroidea (AIEE) hantura, sukarra eta mina tratatzeko erabilitako esteroidea ez den sendagaia da. AIEE talde honen barnean aurkitzen diren sendagaiak kimikoki oso desberdinak izan daitezkeen arren, denek ekintza mekanismo bera dute, ziklooxigenasa entzimaren inhibizioa.\nAntiinflamatorio naturalak, organismoak berak jariatzen dituenak, kortikoideen deribatuak dira, jatorri esteroideko eta hanturaren aurkako ekintza handia duten substantziak, baina aldi berean eragin kaltegarri ugari dituztenak. AIEEak ordea, ez esteroideak direnez, albo ondorio gutxiago dituzte.\nAntiinflamatorio ez esteroide gehienek ziklooxigenasa-1 (COX-1) eta ziklooxigenasa-2 (COX-2) inhibitzen dituzte, prostaglandina eta tronboxanoen sintesia oztopatuz. COX-2ren inhibizioa ekintza antiinflamatorio, analgesiko eta antipiretikoaren erantzulea da, baina COX-1ren inhibizioak digestio aparatuko odoljarioak eta ultzerak sortzen ditu. Horregatik, gaur egun badakigu COX-2 bakarrik inhibitzen duten sendagaiek abantaila handiak dituztela.\nAspirina izan zen familia honetako lehenengo kidea, eta ondoren sortutakoen artean diklofenakoa, ibuprofenoa eta naproxenoa oso hedatuak izan dira. Berrienen artean piroxikama eta haren azpitaldekoak ditugu, eta azkena sortutakoak COX-2ren inhibitzaile izenekoak dira, zelecoxiba eta enparauak alegia. Azken hauen abantaila nagusia, lehen aipatu bezala, antiinflamatorio klasikoekin konparaturik, urdailean askoz albo-ondorio gutxiago eragitea da.\nSailkapena.\nAIEE-en sailkapena sendagai bakoitzaren egitura kimikoaren arabera egin ohi da.\nParazetamolak hanturaren aurkako eraginik ez duen arren, AIEE-n barruan sailkatu izan da beti.\nEkintza mekanismoa.\nLehen aipatu bezala AIEE-en ekintza mekanismo nagusia ziklooxigenasa entzimaren inhibizioa da. Entzima honek azido arakidonikoa hanturaren bitartekariak diren prostaglandina eta tronboxanoan bihurtzea ahalbideratzen du. Prostaglandina eta tronboxanoen sintesiaren inhibizioa sendagai hauen eragin terapeutiko eta kaltegarrien ondorioa da.\nZiklooxigenasak bi isoforma ditu: ziklooxigenasa-1 (COX-1), prostaglandina sintetizatzen den organo gehienetan aurkitzen dena, hala nola, giltzurrun, urdail eta duodenoan eta ziklooxigenansa-2 (COX-2), hanturaren aurkako erantzuna ematen den ehunetan, besteak beste burmuin, birika, are eta karenan. Ziklooxigenasaren isoformaren inhibizio sendagaiaren araberakoa izango da.\nGaur egungo AIEE gehienak ez dira espezifikoak eta, beraz, bi isoformak inhibitzen dituzte. Inhibizio hau modu desberdinetara gerta daiteke, kasu batzuetan inhibizioa itzulezina da (aspirina), beste batzuetan inhibizio lehiakorra ematen da (ibuprofenoa) eta inhibizioa itzulkorra izango da, hau da, lehiarik gabea parazetamolaren kasuan.\nCOX-1-en funtzioa azido arakidonikoari bi oxigeno molekula lotzea da prostaglandinak emateko. Ziklooxigenasa inhibituz, prostaglandinen sintesia inhibitzen da eta hanturan askatzen diren bitartekariak agertzea ere ekidingo da. Beraz, AIEE-k hanturarekin erlazionatutako mina arintzen dute. Gaur egungo sendagaiek ordea, ez dute lipooxigenasaren bidea inhibitzen eta hori dela eta, leukotrienoak eta beste bitartekari aktibo batzuk sortzen dira, digestio-aparatuko odoljario eta ultzera bezalako albo ondorioak agertuz.\nCOX-1-en inhibizioaren ondoriozko eragin desiragaitz horiek saihestu asmoz, gaur egun COX-2-ren inhibitzaile selektiboen bilakuntza sustatu nahi da. Aurrerago aipatu bezala AIEE gehienak inhibitzaile ez selektiboak dira eta beraz, COX-1 eta COX-2 inhibitzen dituzte. Azken urteetan agertutako COX-2-ren inhibitzaile selektiboen artean daude aldiz, zelecoxib eta rofecoxib."}
{"id": "95815", "revid": "2241", "url": "https://eu.wikipedia.org/wiki?curid=95815", "title": "Anduni\u00ebko Jaunak", "text": "Anduni\u00ebko Jaunak, Tolkienen legendariumean agertzen diren pertsonaiak dira. Numenorreko nobleziako Dunedainak dira, Silmari\u00ebnen ondorengoak, Tar-Elendilen alaba nagusia, garaiko legeen ondorioz (Tar Aldarionek aldatu arte), Silmari\u00ebni zetrua eman ezin ziola eta, Anduni\u00ebko portuen jauntza eman ziona, Numenorreko lurren mendebaldean.\nLehen Jauna Valandil izan zen, Silmari\u00ebnen semea, eta \"erregeen etxekoen ondoren, ohore gehien zutenak bezala hartzen ziren, Elrosen leinukoak izateagatik\". Erregeei leial ziren jaunak ziren, eta beti zeuden zetruaren aholkularirik garrantzitsuenen artean.\nHala ere, hasieratik sentitu zuten Eldarrenganako maitasun berezi bat, baita Valarrekiko errespetu handia ere, eta itzala Numenorren hazi zenean, Leialei, ahal izan zuten bezala lagundu zieten, erregeen bihotza, aholkurik zuzenenak emanez zuzentzen saiatuz. Eurei buruz ez da askorik ezagutzen, ezta zenbat izan ziren ere, denbora askoan zehar, ez baitziren ageri-agerian aurkeztu, baina, eurei buruz hitz egiten direnen artean, Inzilb\u00eath, E\u00e4rendur jaunaren iloba zegoen, Ar-Gimilz\u00f4r erregearekin ezkontzera behartua izan zena eta norekin bi seme izan zituen, Inzilad\u00fbn eta Gimilkh\u00e2d, lehena, beranduago, Tar-Palantir bezala ezagutua izan zena. Hala ere, ospetsuena, Amandil izan zen, Numendilen semea, aldi berean, Anduni\u00ebko azken jauna izan zena Ar-Ph\u00e2razon erregearen erregealdian. Leialak, Sauronen gaiztotasunetik babesteko ahal bezain beste egin zuen eta mendebalderantz ohartu gabe nabigatu zuen Valarrei laguntza eskatzeko asmoz, ordutik aurrera, berari buruz sekula gehiago ezer jakin ez zelarik.\nAnduni\u00ebko Jaunen bitartekaritzaren bidez, Elrosen leinua mantendu ahal izan zen Numenor erori ondoren (eta eurekin salbatu zen Barahirren eraztuna, Amandilen seme zen Elendilek, hondoratzetik salbatzea lortu baitzuen, eta, bere seme Isildur eta Anarionekin batera, erbesteko erresuma numenortarrak sortu zituzten iparraldean, (Arnor) eta hegoaldean, (Gondor)."}
{"id": "95816", "revid": "336", "url": "https://eu.wikipedia.org/wiki?curid=95816", "title": "Hantura", "text": "Hantura, handitsua edo inflamazioa estimulu kaltegarrien aurrean gertatutako ehun konektibo baskularraren erreakzioa da: eragile horien artean mikrobioak, traumatismoak eta narritagarriak daude, besteak beste. Hantura akutua edo behin-behinekoa da edota kronikoa.\nHistologikoki ikusten dena ehunen handitzea eta gorritzea da, askotan sukarrarekin batera. Kontuan hartu behar da, hala ere, infekzioa eta hantura ez direla sinonimoak eta batera ager daitezke, ala ez.\nHanturaren eboluzioa onuragarria izango da haren eragilea deuseztatu eta lesioa zuzentzen bada. Azken hori gertatzeko, lesionatutako zelula organikoen ordezkapena beharrezkoa da eta hori zelula horien zatiketa ahalmenaren menpe dago.\nEzaugarri morfologikoak.\nHantura elkarren segidako hiru fasetan garatzen da:\nAdierazpen klinikoak.\nHanturak erreakzio lokala eta orokorra eragiten ditu.\nAdierazpen lokalen artean ondokoak daude:\nErrekzio orokorraren ezaugarriak:\nHantura akutuaren etapak.\nGorputzaren toki edo ehunen bat lesionatzen denean (traumatismo, infekzio edo eragile kimiko baten ondorioz) ehun horren zelulek molekula bereziak askatzen dituzte, hanturaren bitartekoak deritzonak. Molekula horiek dira hanturaren prozesua martxan jartzen dutenak.\nHanturaren bitarteko garrantzitsuenak hauek dira:\nLesioa infekzio batek sortzen duenean, mikrobio eragilearen hainbat molekula hanturaren bitartekoak ere izan daitezke.\nHanturaren bitartekoek hiru efektu sortzen dituzte:\nHiru efektu horien ondorioz leukozitoak lesioa dagoen tokira iristen dira. Odol-fluxua eta odol-hodien iragazkortasuna areagotzen denez, leukozitoak kapilarren horma baskularra zeharkatzen dute eta likido interstizialera heltzen dira, hanturaren bitartekoek erakarrita. Makrofagoak eta neutrofiloak dira batez ere hara heltzen diren leukozitoak (biek fagozitosi egiteko ahalmena dute).\nLeukozito horiek (makrofagoek bereziki), era berean, beste bitarteko batzuk ekoizten dituzte: zitokinak, TNF-a eta leukotrienoak. Molekula hauek guztiek hodi kapilarretan aldaketak eragiten dituzte, eta kimiotaxiaren eragileak dira ere. Horretaz gain, konplementu sistema aktibatzen dute.\nBestalde, zitokinak (eta baita mikrobioen molekula batzuk ere) pirogenikoak dira, hots, sukarra eragiten dute. Sukarra da hantura prozesu batzuetan agertu ohi den sintomaren bat.\nLaborategia.\nHanturaren ebaluazio klinikoa egiteko CPE (C proteina erreaktiboa) analizatu ohi da. Proteina hori hanturaren adierazle klinikoa da. Hantura prozesuetan proteina horren odol-kontzentrazioa igo ohi da.\nTratamendua.\nHanturaren aurka bide fisikoak erabili izan dira antzinatik, oinarrian hotza edo are gehiago izotza.\nBide kimikoen artean, antiinflamatorio ez esteroideoak oso sendagai zabalduak dira, indar handiagoa duten kortikosteroideekin batera."}
{"id": "95817", "revid": "512", "url": "https://eu.wikipedia.org/wiki?curid=95817", "title": "Atalo II.a", "text": "Atalo II.a \"Filadelfo\" (, \u00abAnaia maite duena\u00bb) (K.a. 220-K.a. 138), Pergamoko errege bat izan zen. Atalo I.a \"Soter\" erregearen bigarren semea zen, eta, tronura, bere anaia Eumenes II.a K.a. 159an hil ondoren igo zen.\nKarneade filosofoaren ikaslea izan zen eta bere izena daraman ataria jasoarazi zuen Atenasen.\nErrege izan aurretik, Atalo, jeneral nabarmen bat izan zen. K.a. 190ean, seleukotarren inbasio bati aurre egin zion, arrakastarekin, eta, hurrengo urtean, bere indarrak, erromatarrekin batera, Gneo Manlio Vulsoren agindupean Galazian borrokatzera zuzendu zituen. K.a. 182an, berriz seleukotarren aurka borrokatu zuen, Farnatzes I.a Pontokoa erregearen armadarekin bilduz. Azkenik, berriz lagundu zien erromatarrei K.a. 171n, Publio Lizinio Krasorekin aliatua Grezian Hirugarren Mazedoniar Gerran.\nAtalok, zenbait misio diplomatiko ere bete zituen Erroman eta erromatarren estimua lortu zuen. Halako une batean, hauek, bere anaia tronutik kentzeko laguntza eman zioten, baina Atalok ez zuen onartu. Errege bihurtu zenean, erromatarren laguntza jaso zuen Prusias II.a Bitiniakoaren aurka K.a. 156 eta K.a. 154 bitartean, eta bere alde jarri ziren, Alexandro Balas erregegaiari, seleukotar tronua Demetrio I.a Soterri kentzen laguntzeko K.a. 150ean, eta, hurrengo urtean, Nikomedes II.ari laguntzeko, bere aita Prusias II.a tronutik kentzeko.\nBere erresuma hedatu zuen bere laguna zen Areriarates V.a Kapadoziakoaren laguntzarekin, eta Filadelfia eta Ataleia hiriak sortu zituen. Arte eta zientzien patroi ospetsu bat izan zen, baita brodatu mota berri baten sortzailea ere. Aguretu zenean, bere gobernu lanetako batzuk, Filopoemen izeneko bere ministroari eman zizkion."}
{"id": "95818", "revid": "336", "url": "https://eu.wikipedia.org/wiki?curid=95818", "title": "Metamizol", "text": "Metamizol analgesiko eta antipiretiko oso zabaldua da, 1920an lehen aldiz sortutakoa.\nEspainiar estatuan \"Nolotil\" izena komertzialarekin dago salgai, besteak beste."}
{"id": "95819", "revid": "336", "url": "https://eu.wikipedia.org/wiki?curid=95819", "title": "Gneo Manlio Vulso", "text": "Gneo Manlio Vulso (?-K.a. 189) erromatar kontsul bat izan zen K.a. 189an, Marko Fulvio Nobiliorrekin batera. Asia Txikiko galaziarren aurkako kanpaina arrakastatsu baten buru izan zen kontsul izan zen garaian, Galaziar Gerra bezala ezagutzen dena.\nVulso, Manlia genseko patriziar bat zen, baina, ezagunagoa den gens Torcuata adarrarekin zuen lotura, ezezaguna da. K.a. 256an Marko Atilio Regulorekin batera, eta K.a. 250ean kontsul izan zen Luzio Manlio Vulso Longoren ondorengoa izan zitekeen.\nAulo Manlio Vulso, hamaika urte beranduago, K.a. 178an kontsul izan zena, bere anaia txikia izan zitekeen."}
{"id": "95823", "revid": "105290", "url": "https://eu.wikipedia.org/wiki?curid=95823", "title": "Dendrograma", "text": "Estatistikan, dendrograma, grekera klasikozko \"dendron\", \"zuhaitz\", \"-gramma\", \"marrazki\", hitzetatik, zuhaitz erako diagrama da. Multzokatze tekniken jomuga da: dendrogramak elementu ezberdinen bilketa eta osatutako multzoak erakusten ditu, elementu eta multzo ezberdinen arteko distantziak azalduz. Distantziak elementuen gainean jasotako datuetan oinarrituz kalkulatzen dira. Adibide gisa, hona dendrograma bat:\n --0---------10---------20---------30---------40---------50---------60\n A--------|\n B--------| |\n C-------------------------------| | |\n D-------------------------------| |----------\n |\n E--------------------------------------------------------|\nArestiko dendrograman, A, B, C, D eta E elementu, objektu edo banakoen elkarketak eta ondorengo multzoen bilketak azaltzen dira. Ardatz horizontalean distantziak azaltzen dira. Elementu antzekoenak A eta B dira, distantzia txikienera elkartzen direnak direlako. Bi multzo bereizten da A-B alde batetik eta C-D bestetik, multzo homogenoena A-B izanik, distantzia txikienera agertzen den multzoa delako. Elementu berezi bat, beste elementuekin antz handirik ez duena edo beste elementuetarako distantzia handia duena badago: E elementua.\nEraketa.\nDendrograma baten eraketa hobeto ulertzeko, ezkerreko irudia har daiteke, non elementu ezberdinak azaltzen diren. Elementuen arteko distantzia euklidearrak beraien arteko ezberdintasunaren neurri moduan hartzen badira, eskubiko dendrograma era daiteke. Elementu gertuenak, antzekoenak alegia, b-c eta d-e dira neurri berean. Hau dela eta, lehenengo pausoan biltzen diren elementuak lirateke, multzo ezberdinak osatuz. Ondoren, distantzia txikienera dagoen elementua f da, d-e multzotik zehatzago, eta horregatik biltzen dugu multzo horretara. Jarraian, b-c eta d-e-r multzoak biltzen dira, hurrengo distantzia txikiena beraien artekoa delako. Azkenik, urrutien dagoen a elementua biltzen da."}
{"id": "95827", "revid": "336", "url": "https://eu.wikipedia.org/wiki?curid=95827", "title": "Kheti VI.a", "text": "Nebkaura Kheti edo Kheti VI.a, Egiptoko X. dinastiako faraoi bat izan zen, K.a. 2070 inguruan gobernatu zuena, Egiptoko lehen tarteko aroan.\nErrege honek, Herakleopolis Magnatik gobernatzen zuen, baina herrialdearen zati bat baino ez zuen kontrolatzen eta dinastia etsaia zen Egiptoko XI. dinastiako agintarien aurka borrokatu behar izan zuen, euren egoitza Goi Egiptoko Tebasen zutena.\nBere izena ez da Abidoseko Errege Zerrendan agertzen, ezta Saqqarakoan ere. Sexto Julio Afrikanok eta Eusebio Zesareakoak ere ez dute aipatzen. Bere titulaturako Tronu izena duen txatal bat, Turineko Errege Kanonean dagoena, 5.x erregistroan, berari buruz geratu den gauza bakarra da.\nJ\u00fcrgen von Beckerathen arabera, Merikara faraoiaren aita izan zen, baita \"Merikara erregearentzako pretzeptuak\" izeneko lanaren egilea ere.\nHala ere, beste aditu batzuk, Merikararen aitona izan zela diote, eta, Pretzeptuen egilea, Kheti VI.aren ondorengo izan zen Kheti VII.a izan zela."}
{"id": "95828", "revid": "512", "url": "https://eu.wikipedia.org/wiki?curid=95828", "title": "Farnatzes I.a Pontokoa", "text": "Farnatzes I.a Pontokoa (), Pontoko Erresumako bosgarren erregea izan zen, K.a. 184 eta K.a. 170 bitartean.\nMitridates III.a Pontokoaren semea eta oinordekoa izan zen. Oinordekotza data, ezin da ziurtasunez zehaztu, baina, edozein kasutan, K.a. 183 baino lehenago gertatu zen, Sinope hiri garrantzitsua konkistatu zuen urtea, bere aurreko erregeek konkistatu nahi izan zutena. Rodastarrek, Erromara enbaxada bat bidali zuten, erasoagatik kexatuz, baina ez zuten erantzunik jaso.\nGarai honetan, Farnatzesek, ondoko erresuma zen Pergamoko Eumenes II.arekin gatazka bat izan zuen, honen ondorioz borroka batzuk gertatu zirelarik, baita biek Erromara bidalitako zenbait enbaxada ere. K.a. 181eko udaberrian, bere enbaxadorea itzuli arte zain egon gabe, Farnatzesek, Eumenes II.a Pergamokoa eta Ariarates IV.a Kapadoziakoa eraso zituen, eta Galazia inbaditu zuen armada handi batekin. Eumenes ere, bere armadaren buru jarri zen, baina etsaitasunak laster desagertu ziren erromatar senatuak bidalitakoak iritsi zirenean, borrokaren zergatia aztertzeko asmoz. Pergamon negoziaketak adostu ziren, baina emaitzarik gabe, eta Farnatzesen eskariak, arbuiatuak izan ziren, arrazoiz kanpokotzat jo baitziren.\nGerrak, K.a. 179 arte jarraitu zuen, Farnatzesek, bere etsaien indar bateratuei aurre egiteko gai ez zela ikusirik, bakea eskatu zuenean, Paflagonian eta Kapadozian konkistatutako lurraldeak uztera behartua geratu zelarik, Sinope izan ezik."}
{"id": "95830", "revid": "512", "url": "https://eu.wikipedia.org/wiki?curid=95830", "title": "Ariarates IV.a", "text": "Ariarates IV.a Eusebio, Kapadoziako errege izan zen K.a. 220 eta K.a. 163 bitartean, Ariarates III.aren semea. Haur bat zela koroatu zuten, eta 57 urte inguruz gobernatu zuen. Antiokisekin ezkondu zen, Antioko III.a Handia seleuzidar erregearen alaba zena. Ezkontza honen ondorioz, Kapadoziak Seleuzidar Inperioari lagundu zion honen Erromaren aurkako borrokan. Antioko K.a. 190ean garaitua izan zenean, Ariaratesek, Erromarekin bakea eskatu zuen, K.a. 188an lortu zuena, Pergamorekin zuen harremanagatik, garai horretan, Erromaren aliatua zena, bere alaba Estratonize, Eumenes II.a Pergamokoarekin ezkondu baitzen.\nK.a. 183an, bere suhi Eumenesi lagundu zion honek Farnatzes I.a Pontokoaren aurka izan zuen gerran.\nPolibiok, K.a. 164an erromatar enbaxada bat aipatzen du, Antioko IV.a Epifanes hil ondoren. Urte bete beranduago, Ariarates IV.a hil zen, honen oinordekoa, bere seme Ariarates V.a izan zelarik."}
{"id": "95831", "revid": "880", "url": "https://eu.wikipedia.org/wiki?curid=95831", "title": "Urdialaitz", "text": ""}
{"id": "95833", "revid": "105290", "url": "https://eu.wikipedia.org/wiki?curid=95833", "title": "Argiope", "text": "Argiope edo Telefasa (), greziar mitologian, Tiroko erregina zen. Kasuren batzuetan, Niloren, izen bereko ibaiaren jainkoaren alabatzat hartzen zen. Zenbait seme-alaba izan zituen, horien artean, Europa, Zilix eta Kadmo. Bere senarra Agenor izan zen, edo, ziuraski, Fenix, Kadmo, Europa eta gainontzeko anai-arrebak, Fenixen seme-alaba ziren bertsioan.\nZeusek, Europa loreak biltzen ikusi zuenean, berehala maitemindu zen berataz, eta bahitu egin zuen, zezen zuri bihurtuz. Argiope, bere seme-alabekin batera abiatu zen Europaren bila, baina Trazian, nekatuta hil zen, non Kadmok lurperatu zuen."}
{"id": "95835", "revid": "105290", "url": "https://eu.wikipedia.org/wiki?curid=95835", "title": "Born-Oppenheimerren hurbilketa", "text": "Born-Oppenheimer hurbilketa Schrodingerren ekuazioaren ebazketa sinplifikatzeko erabiltzen da. Hau egiteko, zenbait suposizio egin behar dira ekuazioa bitan banatzeko, zati elektronikoa eta zati nuklearra izango direnak; zati bakoitzak bere esanahi fisikoa du eta modu grafiko batean irudikatu daiteke.\nMekanika kuantikoaren arabera, uhin-funtzioak sistema baten propietate guztiak definitzen ditu. Horretarako, Schr\u00f6dingerren ekuazioa ebatzi behar da.\nIzan ere, ekuazioa hau oso konplexua da ebazteko, eta hurbilketa bat egiten da. Hain zuzen ere, Born-Oppenheimer hurbilketa.\nHorretarako, elektroiaren masa nukleoarenarekin alderatuta askoz ere arinagoa dela hartzen da kontuan (me/M\u03b1\u00ab10-3), eta, horrexegatik, elektroiaren eta nukleoaren mugimenduak guztiz desakoplatuak daudela kontsideratzen da.\nHurbilketa hau eginda, elektroiaren eta nukleoren menpe dagoen uhin-funtzioa bitan banatzen da: elektronikoari dagokion funtzio eta nuklearrari dagokiona.\nformula_3\nZati elektronikoa:\nformula_4\nZati nuklearra:\nformula_5\nZati elektronikoa.\nVNN (R)-ren balioa konstantea denez eta Eel (R)parametroak elektroiaren eragina adierazten duenez, energia potentzialaren gainazala definitu daiteke.\nSchr\u00f6dingerren ekuazioa ebazteko, nukleoarentzat posizio finko bat ematea beharrezkoa da, eta, horrela, ekuazio elektronikoa ebazten da. Behin hau eginda energia-potentziala (U) nukleoaren distantziarekiko (R) irudikatzen da. Ia grafiko guztietan minimo bat ikus daiteke; bertan, sistemak energia gutxien izango du eta honek sistemaren oreka adierazten du.\n1. irudiak egoera elektroniko bakarra erakusten du (oinarrizko egoera); izan ere, molekulak egoera elektroniko bakarrean baino gehiagotan egon daitezke (2. irudia). Molekulak energia kantitate bat xurgatzen badu (hv), elektroi bat edo batzuk kitzikatu eta molekularen egoera elektronikoa aldatu egingo da. Egoera kitzikatu honek oinarrizko egoera baino energia handiago du.\n3. irudian ikusten den bezala, bien arteko energia diferentzia kalkulatu daiteke. Hau horrela izanik, egoera batetik bestera pasatzeko energia zein den jakin dezakegu.\nErreakzioak aurreikusi ditzazkegu molekularen energia potentzial gainazalean oinarrituz, erreakzio koordinazio diagramak errepresentatuz. Ikus E.P.G. (energia potentzial gainazala) informazio gehiago nahi izatekotan.\nZati nuklearra.\nBestetik, zati nuklearrarekin, molekularen translazio-, errotazio- eta bibrazio-energiak kalkulatu daitezke. Horretarako, espektroskopia erabiltzen da. Ikus I.G. eta espektroskopia informazio gehiago nahi izatekotan."}
{"id": "95838", "revid": "27291", "url": "https://eu.wikipedia.org/wiki?curid=95838", "title": "Saltzaile ibiltariaren problema", "text": "Saltzaile ibiltariaren problema edo Bidaiariaren problema (ingelesez, \"Travelling Salesperson Problem\", TSP), honakoa da: \"hirien multzo bat izanik eta haien arteko distantziak ezagunak izanik, zein da hiri guztiak behin bakarrik bisitatu eta hasierako hirian amaitzen den ibilbiderik laburrena?\". Ikerketa operatiboan eta konputazioaren zientzian garrantzia handia duen optimizazio konbinatorioko problema da. \"Erosle Ibiltariaren Problema\"-ren (\"Travelling Purchaser Problem,\" TPP) eta \"Ibilgailuak Bideratzearen Problema\"-ren (\"Vehicle Routing Problem\", VRP) kasu partikularra da. \nProblema 1930ean planteatu zen lehen aldiz eta optimizazio-problema konbinatorioen artean gehien aztertua izan denetako bat da. Haren ebazpenak duen konplexutasun konputazional altuagatik NP-Hard moduan sailkatua izan da. Hori dela eta, optimizazio-konbinatorioko problemen ebazpenerako sortzen diren metodo berrien eraginkortasuna neurtzeko erabiltzen da. Hain aztertua izan denez, ebazpen-metodo (zehatz eta heuristiko) asko ezagutzen dira. Horri esker, gaur egun tamaina handiko Bidaiariaren Problemak ebaztea posiblea da, milaka hirikoak barne. Problemaren bertsio hau NP-osoa da: \"hirien multzo bat, haien arteko distantziak eta L luzera jakin bat emanik, hiri guztiak behin bakarrik bisitatu eta hasierako hirian amaitzen den ibilbiderik existitzen al da, gehienez L luzerakoa dena?\". \nProblemak aplikazio ugari ditu: plangintza-problemak, logistikako problemak, zirkuitu elektrikoen fabrikazioan agertzen direnak, etab. Gainera, problemaren planteamendua pixka bat aldatuta, jakintza-eremu askotan azpiproblema gisa agertu ohi da: DNAren sekuentziazioan, etab. Aplikazio horietan, \u201chiria\u201d bezeroa izan daiteke, adibidez, edo soldadura-puntua, DNA zatia, etab. eta ibilbiderik laburrena aurkitzeko neurtu beharreko \u201cdistantzia\u201d bidaia egiteko behar den denbora, ekoizpenaren kostua, DNA zatien arteko antzekotasuna, etab. Aplikazio askotan, problemaren ohiko murrizketez gain murrizketa gehigarriak egoten dira (mugatuta dauden baliabideak, kontuan hartu beharreko denbora-leihoak, etab.). Halakoetan, berez zaila den problemaren ebazpena are zailagoa gertatzen da. \nHistoria.\nBidaiariaren problemaren jatorria ez dago argi. 1832an saltzaile ibiltarientzat idatzitako gida batean problema aipatzen da eta Alemanian eta Suitzan barrena diseinatutako ibilaldi batzuen adibideak ematen dira, baina ez da problema modu matematikoan aztertzen.Problemaren formulazio matematikoa W. R. Hamilton matematikari irlandarrak eta Thomas Kirkman matematikari britainiarrak eman zuten XIX. mendean. Hamiltonek \"Icosian game\" izeneko jokoa asmatu zuen. Puzzle moduko bat zen eta ziklo hamiltondar bat aurkitzea zuen helburu. Badirudi, matematikariek problemaren forma orokorra lehen aldiz 1930eko hamarkadan aztertu zutela Vienan eta Harvarden. Karl Menger-ek egindako lana aipagarria da, problema definitzeaz gain \"indar gordinaren\" algoritmo nabaria aztertu baitzuen, ingelesez \"brute-force\" izenez ezagutzen dena. Gainera, konturatu zen hiri batean hasi eta urrats bakoitzean gertuen dagoen hirira joateak ez duela ziurtatzen hiri guztietatik pasatzen den ibilbide motzena aurkituko denik. Horrela adierazi zuen:\n\u201cMezulariaren problema\u201d (praktikan mezulariei edo bidaiariei sortuko baitzaie problema ebazteko beharra) horrela defini daiteke: puntuen multzo finitu bat izanik eta haietako edozein biren arteko distantzia ezaguna izanik, puntuak konektatuko dituen biderik laburrena aurkitzea. Jakina, saiakera kopuru finitu batean problema ebaztea lortzen da. Hirien permutazio guztiak aztertzeak eskatzen duen saiakera kopurua baino gutxiagotan biderik laburrena aurkitzeko baliagarriak diren erregelak ez dira ezagutzen. Honako erregela jarrai daiteke: hasierako puntutik gertuen dagoen puntura joatea, hortik hurbilen dagoen beste puntura, etab. Hala ere, erregela horrekin, oro har, ez du biderik laburrena aurkitzen.1930eko hamarkadan Merrill M. Floode-ek lehen planteamendu matematikoa egin zuen, eskola-autobusen bideratzearen problema aztertzen ari zenean. Gerora, Princetongo Unibertsitateko Hassler Whitney-k problemarako interesa piztu zuen. Berak problema \"48 states problem\" moduan izendatu zuen. Julia Robinson-ek 1949an RAND korporaziorako idatzi zuen txosten batean argitaratu zen lehen aldiz problemaren aipamena \"Travelling Salesman Problem\" izenarekin, \"On the Hamiltonian game (a traveling salesman problem)\".\n1950eko eta 1960ko hamarkadetan Santa Monicako RAND korporazioa problemaren ebazpenean aurrerapausoak ematen zituzten zientzialariei sariak eskaintzen hasi zenean, problema gero eta ezagunagoa bihurtu zen Europan eta Estatu Batuetan. Korporazioko George Dantzig-ek, Delbert Ray Fulkerson-ek eta Selmer M. Johnson-ek ekarpen nabarmenak egin zituzten. Problema lineal oso gisa planteatu zuten eta ebazpenerako ebaki-planoen metodoa garatu zuten. Metodo berri horren bidez 49 hiriko instantzia bat ebaztea lortu zuten, hiriak konektatzen zituen ibilbidea osatu zuten eta frogatu zuten ibilbide hori baino motzagorik ez dela existitzen. Haien argitalpena problemaren ikerketarako hazia izan zela esaten da, ebazpen-metodoetan emankorra izan den ikerketa-arlo baten hasiera. Pentsatu zuten ia optimoa den soluzio bat izanik posiblea izango zela soluzio optimoa aurkitzea edo optimaltasuna frogatzea, desberdintza (inekuazio, murrizketa, ebaki-plano) kopuru txiki bat erantsiz. Ideia horretan oinarritu ziren 49 hiriko problema ebazteko, eta konturatu ziren 26 ebaki-plano besterik ez zirela behar. Artikulu horretan Bidaiariaren Problemaren ebazpenerako algoritmorik eman ez zuten arren, bertan argitaratu zituzten ideiak ezinbestekoak izan ziren gerora ebazpen-metodo zehatzak garatzeko. Beste 15 urte behar izan ziren ebaki-plano egokiak aurkitzeko metodo algoritmikoa garatzeko. Ebaki-planoen metodoaz gain, Dantzigek, Fulkersonek eta Johnsonek adarkatze- eta bornatze-algoritmoak erabili zituzten, historian lehen aldiz, agian.\n1972. urtean, Richard M. Karp-ek frogatu zuen grafo batean ziklo Hamiltondarra aurkitzearen problema NP-osoa dela, eta horrek esan nahi du Saltzaile Ibiltariaren Problema NP-Hard dela. Horrela, Bidaiariaren Problemarako ibilbide motzena aurkitzeak itxuraz zuen zailtasun konputazionalari azalpen matematiko bat ematea lortu zen.\n1970eko hamarkadaren amaieran eta 1980ko hasieran aurrerapen handiak lortu ziren, Gr\u00f6tschel-ek, Padberg-ek, Rinaldi-k eta beste ikerlari batzuek ebaki-planoen metodoa eta adarkatze- eta bornatze-algoritmoa erabiliz 2.392 hiriko instantziak ebazteaz lortu zutenean.\n1990eko hamarkadan, Applegate-k, Bixby-k, Chv\u00e1tal-ek eta Cook-ek \"Concorde\" programa garatu zuten eta hura erabiliz problema asko ebaztea lortu zen. 1991ean Gerhard Reineltek \"TSPLIB, A Traveling Salesman Problem Library\" izeneko liburutegia argitaratu zuen. Zailtasun-maila desberdineko problemen bilduma bat da eta ikerketa-talde askok probarako erabiltzen dituzte, haien metodoekin lortutako emaitzak beste ikerlariek lortutakoekin alderatzeko. \n2006an, Cook-ek eta beste ikerlari batzuek mikrotxipen diseinuaren problematik sortutako 85.900 hiriko instantzia ebaztea lortu zuten, ebaztea lortu den TSPLIB liburutegiko instantziarik luzeena. Milioika hiriko problemetarako, hirien arteko ibilbide bat aurkitzen duten metodoak badaude, baina ez da bermatzen hirien arteko bide motzena izango denik.\nSarrera.\nProblema konbinatorioa.\nSaltzaile ibiltariaren problema optimizazio konbinatorioko problema bat da. formula_1 hiriren arteko distantziak izanik, hiri guztietatik pasa eta hasierakoan amaitzen den biderik laburrena aurkitu behar da. Hiri guztietatik pasatzen diren ibilbide asko daude. Zenbat diren kontatzeko, konbinatoria erabil daiteke: formula_1 elementuren ordenazio posible guztiak formula_1-ren permutazioak dira. Optimizazio problema bat da, guztien artetik optimoa aurkitu nahi delako, kasu honetan, ibilbiderik motzena. formula_1-ren balioa handitzen bada, aukera posibleen kopurua asko hazten da.\nAdibidez, 3 hiriko saltzaile ibiltariaren probleman 6 ibilbide daude: (1, 2, 3), (1, 3, 2), (2, 1, 3), (2, 3, 1), (3, 1, 2), (3, 2, 1). Hiru elementuren permutazioak dira, hau da, elementuen ordenazio posible guztiak. Bidaiariaren probleman, (1, 2, 3) permutazioarekin zera adierazten da: bidea 1 hirian hasten da, ondoren 2 hirira doa, gero 3 hirira eta 1 hirian amaitzen da. Permutazio kopurua -ren faktoriala da, normalean n! ikurraz adierazten dena. Hirien kopurua handitzean, ordenazio kopurua asko hazten da. 3!=6 da, 10!=3628800, 100!=9.33 \u00d7 10157.\nKopuru hori murriztu daiteke, bidea hasi eta bukatu hiri berean egiten denez eta abiapuntua zein den adierazten ez denez, (1, 2, 3), (2, 3, 1) eta (3, 1, 2) permutazioek bide bera adierazten dute: 1tik 2ra, 2tik 3ra eta 3tik 1era. Gauza bera gertatzen da beste hiru permutazioekin, hirien arteko ibilbide bera adierazten dute: (1, 3, 2), (3, 2, 1), (2, 1, 3). Hortaz, berez hiru hiriren artean 2 ibilbide desberdin besterik ez daudela esan daiteke. Ibilbide kopuruaren kontaketa murrizten da, aukera posible guztiak zati formula_1, hau da, formula_1!/formula_1= (formula_1-1)! ibilbide dira. formula_1=3ren kasuan, 2!=2 ibilbide. \nGainera, saltzaile ibiltariaren probleman bidaiaria zein norabidetan mugitzen den ez du axola, hau da, 1tik 2ra, 2tik 3ra eta 3tik 1era joatea edo 3tik 2ra, 2tik 1era eta 1etik 3ra joatea ibilbide bera egitea dela interpretatzen da. Horrek aztertu beharreko ibilbideen kopurua erdira murrizten du. Beraz, (formula_1-1)!/2 ibilbide posible hartu behar dira kontuan.\nIkus daitekeenez, problemari gehitzen zaion hiri bakoitzeko, ibilbide kopurua formula_1 faktoreaz biderkatzen da, eta bide motzenaren problemaren ebazpena modu faktorialean hazten da. Horregatik, esaten da problema NP-osoa dela.\nGrafo-adierazpena.\nSaltzaile Ibiltariaren Problema grafo haztatu ez-zuzendu gisa adieraz daiteke, non grafoko erpinak hiriak diren, ertzak hirien arteko bideak diren eta ertzen pisuak (edo kostuak) bideen distantziak diren. Grafoko ertzek noranzkorik ez badute, hau da, bi noranzkoetan zeharka badaitezke, ez-zuzendua dela esaten da. Minimizazio-problema bat da, erpin guztiak behin bakarrik zeharkatu eta hasierako erpinean amaitzen den distantzia minimoko ibilaldia bilatzen delako. \nProblemaren ohiko planteamenduan, eredua grafo oso bat da, hau da, erpin-pare guztiak daude konektatuta ertzen bidez. Problema partikular batean bi hiriren artean biderik ez badago eta grafo oso baten bidez adierazi nahi bada, bi hiri horien artean pisu handia esleitua duen ertz bat jar daiteke, bi hiri horiek haien artean oso urruti daudela adierazi nahiko balitz bezala. Horrela, grafo osoetarako ebazpen-metodoak aplikatu ahal izango dira. Pisua nahiko handia bada, metodoak aurkituko duen ibilbide motzena ez da bi hiri horien artetik pasako, berez existitzen ez den bidetik ez da pasako, eta ez da arazorik sortuko.\nSaltzaile ibiltariaren problema matrize baten bidez ere adieraz daiteke, grafoei lotutakoauzokidetasun-matrizeen bidez. \nSimetria.\nHirien arteko distantzia bi noranzkoetan berdina bada, Saltzaile ibiltariaren problema simetrikoa dela esaten da eta grafo ez-zuzendu baten bidez adierazten da. Horrek aztertu beharreko ibilbideen kopurua erdira murrizten du, ibilaldia noranzko batean egitea edo kontrakoan egitea gauza bera dela ulertzen delako. Problema auzokidetasun-matrize baten bidez adieraziz gero, hura adierazten duen matrizea simetrikoa izango da.\nBidaiariaren problema asimetrikoa izan daiteke, hau da, gerta daiteke bi hiriren artean bidea egotea noranzko batean baina ez egotea kontrako noranzkoan, edo distantziak desberdinak izatea noranzko bakoitzean. Halako problemak grafo zuzenduen bidez adierazten dira eta ertzak gezien bidez ematen dira. Zirkulazio-istripuak, noranzko bakarreko kaleak edo abiatze- eta lehorreratze-kostu desberdinak dituzten aire-tarifek, adibidez, problemaren simetria hausten dute.\nErlazionatutako problemak.\nSaltzaile ibiltariaren problemarekin erlazioa duten hainbat problema daude. Hona hemen batzuk:\nProblemaren formulazioa.\nSaltzaile ibiltariaren problema programazio lineal osoko problema gisa formula daiteke. Hiriak 1-etik formula_1-rako zenbakien bidez izendatzen dira eta formula_15 hiritik formula_16 hirira dagoen distantzia (joateak eragiten duen kostua) formula_17 notazioaz adierazten da, formula_18 izanik. \nErabaki-aldagaiak bitarrak dira, hau da, 0 (zero) edo 1 (bat) balioetara mugatzen dira, eta horrela definitzen dira: \nformula_19\nHorrela, formula_20 bada, ibilbidea formula_15 hiritik formula_16 hirira doala esan nahi du. Problemaren helburua kostu txikieneko ibilbidea aurkitzea denez, helburu-funtzioa horrela definitzen da:\nformula_23\nBidaiariak egingo duen ibilbidea hiri guztietatik pasa behar da, eta bakoitzetik behin bakarrik. Hori hala izan dadin, hainbat murrizketa gehitu behar dira formulazioan. Alde batetik, bidaiaria formula_16 hiri bakoitzera formula_15 hiri bakar batetik joango dela ziurtatzeko, formula_16 bakoitzerako formula_27 aldagaien batura 1 dela adierazten duen murrizketa idazten da. Bidaiariak formula_1 hiri bisitatu behar dituenez, formula_16-ren balio bakoitzerako (formula_30) horrelako murrizketa bat dago:\nformula_31\nBestalde, ibilbidea formula_15 hiri bakoitzetik formula_16 hiri bakar batera joango dela ziurtatzeko, formula_15 bakoitzerako formula_27 aldagaien batura 1 dela adierazten duen murrizketa idazten da. Bidaiaria formula_1 hirietatik irtengo denez, formula_15-ren balio bakoitzerako (formula_38) horrelako murrizketa bat dago:\nformula_39\nMurrizketa horiek ziurtatzen dute bidaiaria hiri batean dagoenean ez dela beste bi hiritara joango, edo hiri batera ez dela beste bi hirietatik iritsiko. Funtzio eta ekuazio horiek guztiak linealak direnez eta erabaki aldagaiak osoak (bitarrak) direnez, programazio lineal osoko formulazioa lortzen da.\nHala ere, murrizketa horiek ez dira nahikoak saltzaile ibiltariaren problema adierazteko, ez delako bermatzen hiri guztiak ibilaldi bakar batean bisitatuko direnik. Adibide gisa, hurrengo taulan formula_40 hirirako soluzio bat aurkezten da: formula_41, formula_42, formula_43, formula_44, eta gainerako aldagai guztiak zero. Taulan ikusten den bezala, 1eko bakarra dago zutabeetan (hiri bakoitzera beste bakar batetik iristen da) eta 1eko bakarra errenkadetan (hirietatik beste hiri bakar batera doa). Planteatu diren murrizketa guztiak betetzen ditu, baina ez du ibilaldi bakar bat osatzen, bi azpi-ziklo baizik: 1etik 2ra eta 2tik 1era (azpi-ziklo bat), 3tik 4ra eta 4tik 3ra (beste azpi-ziklo bat). Hortaz, soluzio horrek ez du bidaiariaren problema ebazten.\nProblemaren soluzio ez diren horrelako kasuak baztertzeko, beste murrizketa bat gehitu behar da formulazio matematikoan. Planteamendu desberdinak egin izan diren arren, honako biak nabarmentzen dira: \"Miller\u2013Tucker\u2013Zemlin (MTZ)\" formulazioa eta \"Dantzig\u2013Fulkerson\u2013Johnson (DFJ)\" formulazioa. Bigarrena sendoagoa bada ere, lehenengoa hainbat egoeratan erabilgarria da. \nMiller\u2013Tucker\u2013Zemlin formulazioa (MTZ).\nMTZ formulazioan formula_27 aldagaiak erabiltzeaz gain, honako formula_46 aldagaiak definitzen dira hiriak zein ordenatan bisitatuko diren kontrolatzeko: \nformula_47\nIbilbidea 1 hirian hasten dela suposa daiteke, orokortasunik galdu gabe. Horregatik, formula_46 aldagaiaren azpi-indizeak ez du 1 balioa hartzen. Aldagaietan urrats kopurua adierazten denez, formula_49 balioak har ditzake. Izan ere, formula_1 hiriko ibilbidea osatzeko formula_51 urrats eman behar dira eta horri jakina den azken urrats bat gehitu: hasierako hirira itzultzea, 1 hirira, alegia.\nformula_52 desberdintzak zera adierazten du: formula_16 hirira iristeko eman behar den urrats kopurua formula_15 hirira iristeko eman behar dena baino handiagoa da. Horrek hirien artean ordena bat finkatzen du. formula_27 aldagaiak formula_46 eta formula_57 aldagaiekin erlazionatu behar dira, ibilaldi bakar batean hiri guztiak zeharkatzen direla ziurtatzeko, hau da, azpi-zikloak ekiditeko. Hori honako murrizketarekin lortzen da: \nformula_58\nformula_59 izanik. Egiazta daiteke formula_20 denean formula_61 betetzen dela. Koherentea da esatea ibilaldia formula_15 hiritik formula_16 hirira doala eta formula_16 hirira iristeko behar den urrats kopurua formula_15 hirira iristeko behar dena baino handiagoa dela. Bestalde, formula_66 denean formula_67 erlazioa lortzen da, hau da, formula_46 eta formula_57 aldagaien artean ez da murrizketarik ezartzen, formula_67 beti betetzen delako (kasurik okerrenean formula_71 eta formula_72 izanik, erlazioa formula_73 izango da). Gainera, egiazta daiteke ibilbidea azpi-zikloz osatzen bada, murrizketa horiek kontraesanera eramaten dutela, formula_74 luzerako azpi-zikloetarako formula_75 kontraesera.\nMiller-Tucker-Zemlin formulazioaren arabera, eredu lineala bere osotasunean horrela geratzen da: \nformula_76\nformula_77\nformula_78\nAurreko adibidearekin segituz, formula_40 hiri daude, formula_41, formula_42, formula_43, formula_44 dira eta gainerakoak zero. Egiazta daiteke MTZ formulazioan erantsitako aldagaien eta murrizketaren eragina.\nformula_84\nformula_85, formula_86 eta formula_87 aldagaien artean erlazio koherentea ezartzen da. \nformula_88\nformula_40 izanik, kasurik okerrenean formula_90 bada formula_91 geratzen da. Beraz, formula_92 eta formula_86 aldagaien balio guztietarako murrizketa betetzen da. Ibilbidea ez doanez 2 hiritik 3ra, ez da haien artean ordenarik ezartzen. \nBestalde, formula_43 eta formula_44 azpi-ziklorako kontraesana sortzen da. \nformula_96\nBi ekuazioak berdintzaren bi ataletan batuz formula_97 kontraesana den erlazioa lortzen da (sinplifikatuz, formula_98). Beraz, azpi-zikloak ez dira sortuko. \nDantzig\u2013Fulkerson\u2013Johnson formulazioa (DFJ).\nDFJ formulazioan \"azpi-ibilbideak ezabatzeko murrizketak\" (ingelesez, \"subtour elimination constraint\") gehitzen dira. formula_1 hiriko bidaiariaren problemarako, formula_100 azpimultzo propioak definitzen dira. formula_101 azpimultzoen kardinalak (elementu kopuruak) gutxienez bikoa izan behar du, formula_102. Sor daitezkeen azpi-ziklo guztiak ezabatzeko, formula_1 elementurekin osa daitezkeen halako formula_104 azpimultzo posible guztietarako definitzen diren murrizketak honakoak dira:\nformula_105\nInekuazioaren ezkerraldeko bi batukari horien bidez formula_101 azpi-zikloan dagoen ertz kopurua kontatzen da eta kopuru hori azpi-zikloan dagoen hiri kopurua baino txikiagoa dela ziurtatzen du murrizketak. Horrela lortzen da azpi-zikloak baztertzea eta hiri guztietatik behin igarotzen den ziklo bakar batez osatutako ibilaldia aurkitzea. \nDantzig\u2013Fulkerson\u2013Johnson formulazioa honakoa da: \nformula_76\nformula_77\nformula_109\nformula_1 handitzearekin batera, ereduari gehitzen zaion murrizketa kopurua izugarri hazten da. Formulazioa proposatu zuten ikerlariek ikusi zuten guztiak gehitzea ez dela beharrezkoa, formulazioa sinplifikatuz.\nAurreko adibidearekin segituz, formula_40 izanik, formula_112, formula_102 azpimultzo propioak definitu behar dira. Hainbat aukera daude, bi hirik osatutako azpimultzoak (formula_114, adibidez) edo hiru hirik osatutakoak (formula_115, adibidez). Adibidean bi azpi-zikloz osatutako formula_41, formula_42, formula_43, formula_44 soluziorako, har dezagun formula_120 azpimultzo propioa, non formula_121 den. 3 eta 4 hirien arteko azpi-zikloan, egiazta daiteke DFJ formulazioan gehitutako murrizketak sortzen duen eragina:\nformula_122\nAzpi-zikloan 2 ertz daude (3tik 4ra eta 4tik 3ra) eta 2 erpin (3a eta 4a). Dagoen ertz kopurua erpin kopurua baino txikiagoa izatera behartzeak kontraesanera eramaten du, azpi-zikloaren sorrera ekidinez. Azpi-ziklo posible guztiak kontraesanera eramanez, problemaren ebazpenean hiri guztietatik pasatzen den ziklo bakarreko ibilaldia lortuko da. \nProblemaren ebazpena.\nBidaiariaren problemaren ebazpenak duen konplexutasunagatik, problema NP-gogor moduan sailkatua izan da. Horrelako problemen soluzio optimoa aurkitzeko ahaleginean, estrategia desberdinak erabili izan dira:\nAlgoritmo zehatzak.\nLehen begiratuan, problema ebazteko metodo zuzenena ibilbideen konbinaketa guztiak aztertzea dela pentsa daiteke, hau da, hirien permutazio (ordenazio) desberdin guztiak aztertzea eta haien artean kosturik txikienekoarekin (ibilbide motzenarekin) geratzea. Estrategia horri \"indar gordinaren\" algoritmoa esaten zaio (ingelesez \"brute-force\"), aukera guztiak aztertzen direlako. Hortaz, soluzio optimoa aurkitzea bermatzen da, baina konplexutasun-konputazionalaren ikuspegitik bideraezina da, formula_1 hiriko problema ebazteko algoritmoak formula_124 ordeneko konplexutasuna duelako. Esaterako, 20 hiriko problema bat indar gordinaz ebaztea praktikan ezinezkoa litzateke, zentzuzko denboran soluzio optimoa aurkitu nahi bada, behintzat.\nHori kontuan izanik, algoritmo konplexuagoak diseinatu izan dira. Held-Karp algoritmoa, adibidez, programazio dinamikoan oinarritzen da eta problema formula_125 denboran ebaztea lortzen da. Antzeko konplexutasun-ordeneko algoritmo zehatzak diseinatu izan dira, baina denbora-muga hori gainditzea zaila gertatzen da. Izan ere, oraindik ez da frogatu formula_126 konplexutasun-ordena baino txikiagoa duen algoritmo zehatzik existitzen den.\nHona hemen bidaiariaren problema ebazteko garatu izan diren beste algoritmo zehatz batzuk:\nAlgoritmo zehatz horiek bizitza errealeko bidaiariaren problemaren instantziak ebazteko erabili izan dira historian zehar. Adibidez, 2001ean 15.112 hiri alemaniarrez osaturiko problemaren soluzio zehatza aurkitzea lortu zen ebaki-planoen metodoa erabiliz. 2004ean Suediako 24.978 hiriko problema ebatzi zen, 72.500 kilometro inguruko ibilbide bat aurkitu zen eta frogatu zen ibilbide hori baino motzagorik ez dela existitzen.\nAlgoritmo heuristikoak.\nAlgoritmo heuristikoak soluzio optimoaren hurbilketak aurkitzen dituzten algoritmoak dira. Ez dute bermatzen soluzio optimoa (optimo globala) aurkituko denik, eta ondorioz, optimo lokalak ematen dituzte emaitza moduan. Normalean algoritmo horiek tamaina handiko problemak ebazteko erabiltzen dira, optimora iristeko beharko litzatekeen denboragatik metodo zehatzak erabiltzea ezinezkoa gertatzen den kasuetan. Halakoetan, algoritmo heuristikoak erabiltzea eraginkorra izan daiteke.\nAzken urteotan soluzio optimora asko hurbiltzen diren algoritmo heuristiko anitz diseinatu dira saltzaile ibiltariaren problema ebazteko. Helburua tamaina handiko instantziekin ahalik eta soluzio onena lortzea da, zentzuzko denbora erabiliz. Ikusi da algoritmo heuristiko modernoak soluzio optimo globaletik formula_131 inguru besterik ez direla aldentzen. Algoritmo heuristikoen artean, mota desberdinekoak daude.\nAlgoritmo eraikitzaileak (irenskorrak).\n Algoritmo eraikitzaileek (ingelesez, \"\"constructive\") soluzioa urratsez urrats eraikitzen dute, normalean urrats bakoitzean aukerarik onena hautatuz eta problemaren ezaugarriak kontuan hartuz, hau da, intuizioa erabiliz. Algoritmo hauei algoritmo irenskor (ingelesez, \"greedy algorithm\"\") ere deitu ohi zaie, soluzioa eraikitzean urrats guztietan aukerarik onena hautatzen dutelako. Eraginkorrak izaten dira soluzio onak aurkitzeko, baina problema espezifiko bakoitzerako diseinatzen direnez, beste problemetara egokitzeko zailak izaten dira. \nSaltzaile ibiltariaren problemarako algoritmo eraikitzaile bat \"auzokide hurbilenaren algoritmoa\" da. Algoritmo horretan ibilbidea hasteko hiri bat aukeratzen da, eta hirien arteko distantziak aztertuz, oraindik bisitatua izan ez den eta gertuen dagoen hirira joatea erabakitzen da, urratsez urrats. \nOro har, denbora laburrean soluzio onak lortzen diren arren, ausaz banatutako formula_1 hirirentzat, batez beste ibilbide optimoa baino formula_133 luzeagoak diren ibilbideak lortzen dira. Hala ere, problemaren instantzia berezi batzuetarako ibilbiderik okerrena (luzeena) itzultzen du. Problema simetrikoetan eta asimetrikoetan gerta daiteke hori. \nAuzokide hurbilenaren algoritmoaren aldaerak existitzen dira. Horietako bat \"zati hurbilenaren eragilea\" da (ingelesez, \"\"Nearest Fragment operator\" edo \"NF operator\"\"). Aldaera horretan, bisitatuak izan ez diren hirien artean hurbil dauden hirien multzoak haien artean konektatzen dira, eta iterazioz iterazio ibilbide motzagoak aurkitzea lortzen da. \nBi algoritmoak konbina daitezke, hau da, auzokide hurbilenaren algoritmoa aplikatu soluzio bat eraikitzeko eta ondoren zati hurbilenaren eragilea aplikatu soluzio hori hobetzeko. Konplexutasun-ordenari dagokionez, formula_134 eta formula_135 denboran exekutatzen dira, hurrenez hurren.\nBeste heuristiko eraikitzaile bat \"Match Twice and Stitch\" algoritmoa da (euskaraz \"Birritan Parekatu eta Josi\"). Algoritmo honek hirietatik pasatzen diren ziklo multzoak sortzen ditu eta gero zikloak elkartzen ditu hiri guztietatik pasatzen den ibilbide bat osatzeko.\nChristofides-Serdyukov algoritmoa.\nAlgoritmo hau bidaiariaren problemaren instantzia berezi batzuetan soilik aplika daiteke: espazio metriko batean kokatzen diren instantzietan bakarrik, hau da, formula_136 hiria formula_137 izanik, hurrengo propietateak betetzen dituzten instantzietan (informazio gehiagorako, ikus kasu berezien ebazpena): \nAlgoritmoak kasurik okerrenean soluzio optimoa baino 1,5 aldiz luzeagoa den ibilbidea bueltatzen duela frogatu da. Hori lortzeko, grafo teoriako emaitzak erabiltzen dira. Izan ere, grafo eulertar batean zirkuitu eulertar bat aurki daiteke formula_141 denboran. Hortaz, saltzaile ibiltariaren instantzia batetik abiatuz grafo eulertar bat osa badaiteke (hiriak erpinak izanik), algoritmoa aplika daiteke zirkuitu eulertarra aurkitzeko, eta ondoren zirkuitutik bidaiariaren problemarako soluzioa aurkitu. Espazio metrikoaren propietateetatik erraz ondoriozta daiteke bidaiariaren problemarako soluzioa ezin dela zirkuitu eulertarra baino luzeagoa izan (desberdintza triangeluarra). Horri esker, soluziorako behe-borne bat kalkula daiteke. Christofides-Serdyukov-en algoritmoak ideia hori erabiltzen du.\nBikoteak ordezkatzea (2-opt).\nBikoteak ordezkatzearen teknikak (ingelesez, \"\"pairwise exchange\" edo \"2-opt\"\") ertz bikoteak ezabatzen ditu eta deskonektatuta geratu diren zatiak beste ertz batzuen bidez konektatzen ditu, iterazioz iterazio ibilbide motzagoak eraikitzen joateko helburuarekin. Distantzia euklidestarrekin lan egitean, batezbeste Christofides-Serdyukov algoritmoak baino formula_142 hobeak diren ibilbideak lortzen direla ikusi da. Algoritmo hau eta antzeko beste batzuk asko erabiltzen dira saltzaile ibiltariaren problemaren orokorpena den \"Ibilgailuak Bideratzearen Problema\" (\"Vehicle Routing Problem\", VRP) ebazteko.\nHasierako soluzioa algoritmo irenskor batekin kalkulatzen bada, egin behar den bikoteen ordezkatze kopurua jaisten da eta algoritmoaren eraginkortasuna hobetzen da, haren konplexutasuna formula_143 ordenakoa izango delarik. Baina hasierako soluzioa ausaz kalkulatzen bada, algoritmoaren konplexutasuna formula_144 ordenakoa izango da. Horrela esanda, pentsa daiteke konplexutasunaren maila ez dela asko igotzen, baina algoritmoaren hasierako urratsetan, bereziki, ausaz sortutako soluzio batetik hasteak ertzak 10 aldiz gehiagotan ordezkatzea suposa dezake. 2-opt algoritmoak soluzioen atalik okerrenak (ertzen gurutzaketak dauden puntuak) sakon aztertzen dituelako gertatzen da hori.\nk-koteak ordezkatzea (k-opt).\nk-koteak ordezkatzearen algoritmoa edo \"\"k-opt\" bikoteak ordezkatzearen orokorpen bat da. Izan ere, bi ertz ezabatu eta zatien muturretako erpinak modu desberdinean elkartu ordez, formula_74 ertz kenduz egiten da. Beraz, formula_146 denean, k-koteak ordezkatzearen metodoa bikoteak ordezkatzearen metodo bihurtzen da. k-koteak ordezkatzeko algoritmoen artean, formula_147 kasua da ezagunena: \"3-opt\". Bell laborategietan lanean ari zen Shen Lin-ek proposatu zuen 1965. urtean. \n\"k-opt a\"lgoritmoa honakoa da:\nBada \"k-opt\" algoritmoaren aldaera bat, alboko diren ertzak ezabatzea onartzen duena. formula_147 kasurako, \"2-opt\" algoritmoarekin lortu ahal izango liratekeen soluzioak baina dezente hobeak lortzen dira, 3-opt algoritmo estandarrak suposatzen duen kostu konputazionala ekidinez (bikoteak ordezkatzearen metodoa edo \"2-opt\" aplikatzeak suposatzen duen kostutik gertuago). Aldaera horri \"bi-eta-erdi-opt\" deitu ohi zaio, \"2-opt\" eta \"3-opt\" algoritmoen artean dagoelao, bai kostu konputazionalaren ikuspegitik eta baita lortzen diren soluzioen kalitateari dagokionez ere.\nv-opt metodoa (variable-opt).\n\"v-opt\" metodoan ordezkatzen den ertz kopurua finkoa izan beharrean, aldakorra da. Ibilbide motzenaren bilaketa prozesua aurrera doan neurrian, ordezkatzen den ertz kopurua handitzen da, iterazioz iterazio. Hortik datorkio metodoari \"variable-opt\" edo \"opt-aldakor\" izena. k-opt metodoaren orokorpen bat da. \nMetodo honetan oinarritzen den algoritmorik ezagunena \"Lin-Kernighan\" izenekoa da. Shen Lin eta Brian Kernighan ikerlariek argitaratu zuten 1972an eta bidaiariaren problemarako heuristikorik fidagarriena izan zen ia 20 urtez. 80ko hamarkadaren amaieran Bell laborategietan David Johnson eta bere ikerketa taldeak algoritmoaren hobekuntzak eta aldaera konplexuagoak garatu zituen. Hobekuntza horiek egiteko tabu bilaketa eta algoritmo ebolutiboak erabili ziren. Metodo horiek \"Lin-Kernighan-Johnson\"\" izenez ezagutzen dira. \nBidaiariaren problema ebazteko ahalmen handiena duen metodo heuristikoa v-opt dela esan ohi da. Oinarrizko bertsioarekin lortzen diren emaitzak 3-opt metodoarekin lortzen direnak bezain onak direla frogatu da.\nHobekuntza ausazkotua.\nMetodo hauek markov kateetan oinarritzen diren algoritmo optimizatuak dira. Bilaketa lokalerako heuristikoak dituzten azpi-algoritmoak erabiltzen dituzte eta ibilbide optimora asko gerturatzen diren soluzioak aurkitzeko gai dira 700-800 hiriko instantzien ebazpenean.\nInurri-kolonien optimizazioa.\nAdimen Artifizialeko ikerlari Marco Dorigok bidaiariaren problema ebazteko metodo heuristiko berri bat proposatu zuen 90eko hamarkadan: \"Ant Colony System\" (ACS) edo inurri-kolonien sistema. Algoritmoak inurrien kolonien funtzionamendua simulatzen du. Inurriek beste inurrien feromonen arrastoak jarraitzen dituzte inurritegiaren eta elikagai-iturrien arteko bide motzena aurkitzeko. \nInurrien kolonien algoritmoak hirien arteko ibilbide posibleak aztertzeko hainbat inurri birtual jartzen ditu martxan. Inurriek modu probabilistikoan eta heuristiko batean oinarrituz erabakitzen dute zein izango den bisitatuko duten hurrengo hiria. Heuristiko horrek hirira iristeko dagoen distantzia eta hirira iristeko dauden ertzetan kokatu den feromona kopurua kontuan hartzen ditu. Inurriek ertzak zeharkatzean feromona uzten dute. Inurri guztiek hirien arteko ibilaldi osoa amaitzen dutenean, ibilbide motzena egin duen inurriak feromona utziko du ibilaldi osoan eta feromonen eguneratze orokor bat egiten da. Jartzen den feromona kopurua ibilbidearen distantziarekiko alderantziz proportzionala da, hau da, zenbat eta motzagoa izan egindako ibilaldiaren distantzia osoa orduan eta feromona gehiago jartzen dute ertzetan. \nKasu bereziak.\nProblema metrikoa.\nBidaiariaren problema metrikoan (ingelesez, \"delta-TSP\" edo \"\u0394-TSP\"), hirien arteko distantziek desberdintza triangeluarra betetzen dute. Egia esan, hirien arteko distantziek desberdintasun triangeluarra betetzen duen metrika bat osatzea oso murrizketa naturala da bidaiariaren probleman. Saltzaile ibiltariaren problemaren instantzia askotan betetzen da desberdintza triangeluarra. Horrek esan nahi du, formula_137 eta formula_156 hiriak ertz batez konektaturik badaude, formula_137-tik formula_156-ra dagoen distantzia formula_159 hiritik pasata dagoena baino txikiagoa dela:\nTarteko formula_159 hiri batetik pasatzean, ertzak zabaldu egiten dira eta ondorioz metrika bat osatzen dute erpin multzoaren gainean. Bidaiaren problemako hiriak planoko puntu direla kontsideratzen bada, hainbat espazio metriko agertzen dira. Hona hemen hainbat adibide, puntuen arteko distantzia metrika desberdinak erabiliz neurtuta:\nAzken bi metrikak, adibidez, bidaiariaren problemaren aplikazio klasiko batean erabiltzen dira: zirkuitu inprimatuen fabrikazioan (ingelesez, \"Printed Circuit Board\", \"PCB\"). Aplikazio horretan, plaka zulatu egin behar da osagaiak plakan kokatzeko eta zulagailuaren ibilbidea planifikatu behar da. \u201cHiriak\u201d egin beharreko zuloak dira, beraz. Makina zulagailua Manhattanen metrika erabiliz lan egiteko diseinatzen bada, lehenengo koordenatu batean (horizontalean, adibidez) doituko ditu bere mugimenduak eta gero beste koordenatuan (bertikalean). Horrela, puntu batetik bestera mugitzeko denbora bi koordenatuetan egindako mugimenduen batura izango da. Makina zulagailua Chebyshev distantzia (maximoaren metrika) erabiliz lan egiteko diseinatzen bada, aldiz, mugimendua bi koordenatuetan aldiberean doituko da; horrela, puntu batetik bestera mugitzeko denbora bi mugimenduen (horizontalaren eta bertikalaren) arteko maximoa da (motelena). \nBerez, saltzaile ibiltariaren probleman hiriak ezin dira bi aldiz bisitatu. Hala ere, hainbat aplikaziotan ez da beharrezkoa murrizketa hori ezartzea. Kasu horietan, metrikoa ez den instantzia simetriko bat instantzia metriko bihur daiteke, horrela: jatorrizko grafoa grafo oso bihurtzen da, eta jatorrizko grafoan formula_166tik formula_167ra joateko bide motzenaren luzera izango da formula_166 eta formula_167 hirien arteko ertzaren formula_170 distantzia grafo osotuan.\nBestalde, desberdintza triangeluarra betetzen duten bidaiariaren problemetan, posiblea da grafoaren zuhaitz estaltzaile minimoetan oinarritutako algoritmoak diseinatzea problema ebazteko (grafoan ziklo hamiltondarra aurkitzeko). Izan ere, zuhaitz horien hedapeneko ertzen distantzien batura bidaiariaren problemarako soluzioaren luzeraren behe-borne bat da. Kontuan izan behar da bidaiariaren ibilbide optimoan ertz bat kenduz bide Hamiltondar bat lortzen dela, hau da, zuhaitz estaltzaile minimo bat grafoan. Horrela, zuhaitz estaltzaile minimoen goi-borneak kontuan hartuz, ibilbidearen hedapenak aztertzen dituen algoritmoa diseina daiteke. Ideia horretan oinarrituz argitaratu den algoritmo bat honakoa da:\nFroga daiteke azken urratsak funtzionatzen duela. Gainera, desberdintza triangeluarrari esker, 4. urratseko jauzi bakoitza bide laburra da, hau da, zikloaren luzera ez da handitzen. Beraz, bidaiariaren problemaren ibilbide baterako, ibilbide optimoaren bikoitza baino motzagoa da.\nChristofidesen algoritmoaren diseinua antzekoa da, baina zuhaitz estaltzaile minimoa beste problema baten soluzioarekin konbinatzen da, parekatze perfektuarenarekin. Algoritmoak gehienez soluzio optimoa baino 1.5 aldiz luzeagoa den ibilaldia itzultzen du. Christofidesen algoritmoa hurbilketa-algoritmoen artean sortu zen lehenetarikoa izan zen. Gertakaria garrantzitsua izan zen, ebazten zailak ziren problemetarako ikuspuntu desberdin bat proposatzen zelako: soluzio optimoa bermatu ordez, hurbilketa on bat lortzea zen helburua. Hasiera batean, Christofidesen algoritmoari Christofidesen heuristikoa esaten zitzaion, \"algoritmo\" terminoa ez zelako hurbilketa algoritmoetarako erabiltzen.\nProblema Euklidestarra.\nBidaiariaren problema Euklidestarra edo laua Euklidesen distantzian oinarritzen da. Bidaiariaren problema metrikoaren kasu partikular bat da, distantziak planoan desberdintza triangeluarra betetzen baitu.\nProblema orokorra bezala, hau ere NP-gogorra da. Metrika diskretura bihurtutako problema (distantzia zenbaki oso bihurtzea gora biribilduz) NP-osoa da. Hala ere, problema metriko orokorra baino errazagoa da. Adibidez, bidaiariaren problema euklidestarraren instantzia bati dagokion zuhaitz estaltzaile minimoa euklidestarra da eta O (\"n\" log \"n\") ordenakoko denboran kalkula daiteke, \"n\" izanik hiri kopurua.\nProblema asimetrikoa.\nKasu gehienetan, hirien arteko distantzia ez da aldatzen noranzkoaren arabera, baina batzuetan \"formula_166\"-tik \"formula_167\"-rako distantzia eta \"formula_167\"-tik \"formula_166\"-rako distantzia ez da berdina. Problema horiek asimetrikoak direla esaten da. Halako problemen aplikazio praktiko bat \"Ibilgailuak Bideratzearen Problema\" da (\"Vehicle Routing Problem\", VRP), noranzko bakarrean zeharka daitezkeen kaleak daudenean. Problema asimetrikoak ebaztea zaila izan daitekeenez, aukera bat simetriko bihurtzea da, \"n\" tamainako matrize asimetriko batetik \"2n\" tamainako matrize simetriko bat lortuz. \nIzan bedi \"formula_166\", \"formula_167\" eta \"formula_181\" puntuen arteko distantziak jasotzen dituen honako 3 \u00d7 3 tamainako matrizea. Matrizeak adierazten duen grafo zuzenduan bi ziklo hamiltondar daude (bi ibilbide posible bidaiariarentzat): formula_182 (9ko distantzia) eta formula_183 (12ko distantzia).\nMatrizearen errenkada eta zutabe kopurua bikoizten da, puntu bakoitzarentzat beste puntu \"mamu\" bat sortuz, \"formula_166\" puntuarentzat \"formula_185\" puntu mamua, adibidez. Puntuen eta puntu mamuen arteko distantziari oso balio baxua esleitzen zaie (adibidean \u2212\u221e), puntu mamu guztiak soluzio optimoan ager daitezen. Jatorrizko matrize asimetrikoa matrize bikoiztuaren behealdeko ezkerreko zatian ikusten da (diagonalean \u2212\u221e balioekin), eta matrizea bera baina diagonal nagusiarekiko iraulita goialdeko eskuineko zatian (hau ere bere diagonalean \u2212\u221e duelarik). Matrize berrian jatorrizko \"formula_166\", \"formula_167\" eta \"formula_181\" puntuen artean ez dago ertz bidezko konexio zuzenik, ezta \"formula_185\", \"formula_190\" eta \"formula_191\" puntu mamuen artean ere. Erraz ikus daiteke matrize berria simetrikoa dela diagonal nagusiarekiko.\n6 \u00d7 6 tamainako matrizeak adierazten duen grafo zuzenduan honako ziklo hamiltondarra existitzen da: formula_192. Ikusten den bezala, ibilbidean puntu batetik dagokion puntu mamura joaten da, hau da, \"formula_166\", \"formula_167\", \"formula_181\" puntuak eta horien puntu mamu diren \"formula_185\", \"formula_190\", \"formula_191\" puntuak txandakatzen dira. formula_199 moduko bikoteetan \"jauzi\" egiten da, distantzia zero dela interpreta daitekeelako. Horrela, formula_192 zikloa formula_182 bihurtuko da (9ko distantziakoa).\nKonplexutasun konputazionala.\nSaltzaile ibiltariaren problema NP-gogorra dela frogatu da (zehatzago esanda, NP-osoa da FPNP konplexutasun-klaserako; ikus funtzioaren problema), eta problemaren honako bertsioa NP-osoa da: distantzien matrize bat eta formula_162 zenbaki bat emanik, erabaki formula_162 distantzia baino txikiagoa den ibilbidea existitzen den. \"Bidaiariaren Problema Botila-lepoduna\" (ingelesez, \"Bottleneck TSP\") ere NP-gogorra da. Problemak NP-gogor izaten jarraitzen du hirien arteko distantziak planoan distantzia euklidestarra erabiliz kalkulatzen badira ere. Problemaren planteamendutik hiri bakoitza \"behin bakarrik\" bisitatzeko eskakizuna kenduta ere problemak NP-gogor izaten jarraitzen du.\nHurbiltze-algoritmoen konplexutasuna.\nProblemaren planteamendu orokorra, hau da, hiri guztiak behin bakarrik bisitatu eta hasierako hirian amaitzen den ibilbiderik laburrena aurkitzea, NPO-osoa da (\"NP-Optimization problem, NPO\"). Distantziaren neurria metrika bada (eta, beraz, simetrikoa), problema APX-oso bihurtzen da (ingelesez, APproXimable-complete), hau da, NP optimizazio problema da baina konstante batez mugatutako hurbilketa bat kalkulatzea posiblea da hurbilketa-algoritmo baten bidez denbora polinomialean. Christofidesen algoritmoak gehienez ibilbide laburrena baino 1.5 aldiz luzeagoa den ibilaldia itzultzen du.\nDistantziak 1era eta 2ra mugatzen badira (metrika bat izanik), hurbilketa-ratioa 8/7-ekoa bihurtzen da, hau da gehienez 8/7 aldiz luzeagoa den ibilaldia aurkitzen da. Desberdintza triangeluarra betetzen duten problema asimetrikoetan, duela gutxira arte emaitza denbora logaritmikoan itzultzen zuten algoritmoak besterik ez ziren ezagutzen. 2018an, Svensson-ek, Tarnawski-k eta V\u00e9gh-ek faktore konstante bateko hurbilketa metodoa garatu zuten. Gaur egungo algoritmo onena Traub-ek eta Vygen-ek garatu zutena da, formula_204 errendimendua lortzen du. Ezagutzen den hurbiltasunerako bornerik onena 75/74-koa da.\nBidaiariaren problemaren maximizatze-bertsiorako, hau da, hiri guztiak behin bakarrik bisitatu eta hasierako hirian amaitzen den ibilbiderik luzeena aurkitzearen problemarako, soluzioa 63/38-an hurbil daiteke. Distantziaren funtzioa simetrikoa bada, algoritmo determinista bat erabiliz ibilbide luzeena 4/3-ean hurbil daiteke eta ausazkotasuna erabiltzen duen algoritmo baten bidez formula_205 -ean.\nGizakien eta animalien errendimendua.\nBidaiariaren problemaren ebazpenak psikologia kognitiboko ikertzaileen arreta erakarri du. Izan ere, gizakia problemaren soluziotik oso gertu dauden ibilbideak azkar (ia denbora linealean) aurkitzeko gai dela ikusi da. Hiri kopuruaren arabera errendimendua aldatzen da: 10-20 hiriko problemetan (10-20 erpin dituzten grafoetan) aurkitutako ibilbidea optimotik %1 aldendu daiteke eta problema handiagoetan (120 erpineko grafoetan) %11. Gizakiek problema ebazteko eta optimotik gertu dauden soluzioak erraz (itxuraz behintzat) aurkitzeko erakutsi duten ahalmenak ikertzaileak hipotesiak egitera eraman ditu. Hipotesi horietako batek dio, gizakiek heuristikoak erabiltzen ditutela. Horren inguruko teoriarik ezagunenak ganbiltasunaren hipotesia (ingelesez, \"convex-hull hypothesis\") eta gurutzatzea saihestearen heuristikoa (ingelesez, \"crossing-avoidance heuristic\") dira. Hala ere, giza errendimendua askotarikoa dela ikusi da, gizaki batzuek trebetasun handia erakusten duten arren beste batzuek traketsak dira soluzio onak aurkitzen. Gainera, grafoaren geometriak ere eragin handia sortzen du problemaren ebazpenaren errendimenduan. Gizakiek erabiltzen dituzten estrategiak ulertu eta emulatuz gero, bidaiariaren problema ebazteko algoritmo hobeak aurkitu ahal izango direla ondorioztatu da egindako ikerketetatik. Horrekin batera, giza pentsamenduaren mekanismoak hobeto ezagutzea lortu da. \"Journal of Problem Solving\" aldizkari zientifikoaren lehen alea bidaiariaren problemaren ebazpenean gizakiek erakutsitako errendimenduari buruzkoa izan zen, eta 2011ko argitalpen batean gaiari buruzko dozenaka artikulu zientifiko zerrendatzen dira.\n2011ean animalien kognizioari buruzko ikerketa bat egin zen. Ikerketaren izenburua \"Let the Pigeon Drive the Bus\" zen, euskaraz \"Utzi usoari autobusa gidatzen\". \"Don't let the Pigeon Drive the Bus!\" haurrentzako liburu ezagunaren izenburutik abiatuz jarri zitzaion izen hori ikerketa proiektuari. Helburua usoek espazioari buruz duten ezagutza aztertzea zen. Haien hegaldi-ereduak aztertu nahi zituzten, bidaiariaren problemaren ebazpenerako estrategia berriak bilatzeko asmoz. Horretarako, laborategi batean txorientzako hainbat elikagailu jarri zituzten ilarrekin. Hasierako esperimentuan, usoak laborategiko txoko batean kokatu eta aske utzi zituzten, elikagailuetako ilarrak jatera joan zitezen. Ikertzaileek ikusi zuten usoak hurbilen zegoen elikatzailera joaten zirela, gehienetan. Bigarren esperimentuan ez zuten ilar kopuru bera jarri elikagailu guztietan, gertuen zeudenetan oso gutxi jarri zuten eta urrutiago zeudenetan gehiago. Usoak askatzean, haiek egindako hegaldiak aztertuz konturatu ziren hurbilen zegoen elikagailura joateak elikagailu guztiak bisitatu behar izatea eragiten zuen kasuetan, usoek haien jokaera aldatzen zutela. Horrela, usoek nora joan erabaki behar zutenean hurbil egoteak garrantzia bazuela ikusi zuten arren, haien hegaldia hainbat urratsetan planifikatzeko gai zirela ondorioztatu zuten eta batzuetan urrunago dagoen elikagailura joatea erabakitzen zutela. Hori horrela egiten zuten, batez ere beti hurbilenera joatea eraginkorra ez zenean (ilar gutxi zegoenean hurbilenekoetan). Emaitza horiek bat datoz primateak ez diren beste animalia batzuekin egindako esperimentuetako emaitzekin, eta frogatzen dute primateak ez diren animalia batzuek gai direla ibilbide konplexuak planifikatzeko. Hortaz, badirudi primate ez diren animaliek espazioa kudeatzeko trebetasun kognitibo sofistikatu samarra izan dezaketela.\nKonputazio naturala.\nBadira naturan inspiratuta garatu izan diren ebazpen metodoak. Bidaiariaren problema euklidestarrerako hurbilpen soluzio bat aurkitzeko, adibidez, partikulen populazio bat difusio-sare batean zehar mugitzean materialaren portaera morfologikoa nola egokitzen den aztertu izan da. Ikerketa lan batean \"Physarum polycephalum\" motako ameba hainbat puntuz (elikadura-iturriz) osatutako sare batean kokatu zuten, eta ikusi zen ameba tamainaz txikitzen zela elikadura-puntuen konfiguraziora egokituz zioan neurrian. Eskuz amebaren perimetroa jarraituz gero, elikadura-puntuen arteko ibilbide bat aurkitu ahal izango litzateke. Ibilbide hori saltzaile ibiltariaren problemarako soluzio optimoaren hurbilpen moduan ikus daiteke.\nAlgoritmoen ebaluazioa.\nBidaiariaren problema ebazteko algoritmoak ebaluatzeko, badira liburutegi estandarrak. . TSPLIB liburutegian hainbat adibideren instantziak eta erlazionatutako problemak aurki daitezke (ikus TSPLIB kanpo erreferentzien atalean) Instantzia horietako asko egungo hirien zerrendak eta gaur egungo zirkuitu inprimatuen diseinuak dira. "}
{"id": "95839", "revid": "336", "url": "https://eu.wikipedia.org/wiki?curid=95839", "title": "Compton efektua", "text": "Compton efektua, X izpien fotoi batek, elektroi aske baten aurka talka egin eta energiaren zati bat galtzen duenean uhin luzera handitzean datza. Barreiatutako erradiazioaren uhin lzuera edo maiztasuna, soilik barreiatzearen norantzaren araberakoa da.\nAurkikuntza eta garrantzi historikoa.\nCompton efektua, izena eman zion Arthur Comptonek aztertu zuen 1923an, nork erradiazio elektromagnetikoa energia kuanto bezala azaltzen duen nozio kuantikoa erabiliz azaldu ahal izan zuen. Compton efektua, argiaren izaera kuantikoaren azken froga izan zen, Max Planckek gorputz beltzari buruz eginiko azterketen eta Albert Einsteinen efektu fotoelektrikoaren azalpenaren ondoren. Aztertze hauen ondorioz, Comptonek Fisikako Nobel Saria irabazi zuen 1927an.\nEfektu hau, garrantzi zientifiko handikoa da, argiaren uhin izaeraren bidez ezin baitaiteke azaldu. Argiak, partikula bezala jokatu behar du behaketa hauek azaltzeko, mekanika kuantikoaren bereizgarri den uhin-partikula dualtasuna hartuz.\nFormulazio matematikoa.\nBarreiatutako fotoien uhin luzeraren aldaketa formula_1, honako Compton erlazio honen bidez kalkula daiteke:\nnon \"h\" Plancken konstantea den, \"me\" elektroiaren masa, \"c\" argiaren abiadura\" eta &amp;theta, fotoi talkari eta barreiatutakoen arteko angelua.\nEspresio hau, elkarreraginaren analisitik dator, talka elastiko bat balitz bezala, eta soilik energia kontserbazio eta momentu printzipioak erabiliz ebazten da. formula_3 = 0.0243 \u00c5 kopurua, Comptonen uhin luzera deitzen da. 90\u00batan barreiatutako fotoientzat, barreiatutako X izpien uhin luzera, hain zuzen ere, jatorrizko igorpen lerroa baino 0.0243 \u00c5 baino handiagoa da.\nAlderantzizko Compton efektua.\nAlderantzizko Compton efektua ere gerta daiteke. Hau da, fotoiek, elektroiekin talka egitean, euren uhin luzera laburtzea. Baina, hau gerta dadin, funtsezkoa da elektroiak argiaren abiaduratik gertuko abiaduran joatea, eta fotoiek energia altua izatea.\nBi fenomenoen arteko ezberdintasuna, \"ohiko\" Compton efektuan, fotoiek elektroiei energia ematen dietela, eta, alderantzizkoan, kontrakoa gertatzen dela da.\nEfektu hau izan daiteke supernoba, quasar eta energia altuko beste objektu astrofisiko batzuetan X izpien igorpenaren azalpenetako bat."}
{"id": "95841", "revid": "116647", "url": "https://eu.wikipedia.org/wiki?curid=95841", "title": "Talka elastiko", "text": "Fisikan, talka elastikoa, talka gertatzen denean, deformazio iraunkorrak jasaten ez dituzten bi gorputz edo gehiagoren artean gertatzen den talka bat da. Talka elastiko batean, sistemaren momentu lineala zein energia zinetikoa mantentzen dira.\nEnergia kontserbatzen ez den talkek, gorputzetan deformazio iraunkorrak eragiten dituzte, eta talka inelastiko deritze.\nTalka elastikoak, masa elkartrukerik ez daudenak dira, gorputzak, talkaren ondoren, ez dira itsatsita geratzen.\nTalka perfektuki elastikoa.\nMekanikan, talka perfektuki elastikoari, talkan, elkarren artean talka egiten duten bi masak eratutako sistemaren energia zinetikoa mantentzen denean erreferentzia egiten zaio.\nBi masa horiek berdinak diren kasurako, biak zuzengune beraren arabera mugitzen direnean eta talka egindako masa, hasieran geldi dagoenean, energia, osorik, lehenengotik bigarrenera pasatzen da, geldi egotetik, berarekin talka egin duen masak zuen egoerara pasatzen dena.\nBeste kasu batzuetan, talka egiten duen masaren abiaduraren eta talka jasaten duen masaren abiadurari dagokionez tarteko egoerak gertatzen dira, sistemaren energia zinetikoa beti mantentzen den arren. Hau, elastiko hitzak, deformazio plastikoetan, beroan edo beste modu batzuetara energiarik ez kontsumitzeari erreferentzia egitearen ondorio da.\nIdealizazio erabilgarri bat da baldintza batzuetan, billarreko bolen mugimenduaren aztertzea kasu, kasu honetan, egoera konplexuagoa den arren, energia zinetikoak, bolaren traslazio mugimenduagatik osagai bat, eta errotazio mugimenduagatik beste bat baitu."}
{"id": "95842", "revid": "105290", "url": "https://eu.wikipedia.org/wiki?curid=95842", "title": "Agitazio termiko", "text": "Agitazio termikoa, molekulek, tenperatura eta materiaren egoeraren arabera duten mugimendu kaotikoa da.\nMugimendu kaotiko bezala, ordenik gabeko mugimendu bat ulertzen da, bakoitza zentzu batean mugitzen da, eta, etengabe, euren mugimendu zentzua eta norantza aldatzen dute.\nTenperaturaren mende egoteari dagokionez, zenbat eta tenperatura altuagoa izan, agitazio termiko handiagoa gertatzen dela esan nahi du, eta alderantziz.\nMateriaren egoeraren mende egoteari dagokionez, molekulen arteko elkarreraginei lotua dago gas, likido eta solido egoeran. Gas egoeran, molekulen arteko elkarreragin txikiagoa dago, eta molekulak \"askeagoak\" dira nahi eran mugitzeko, eta, beraz, agitazio termiko handiagoa gertatzen da. Solido egoeran, molekulen arteko elkarreraginak handiagoak dira, eta agitazio termikoa, bibrazio soil bat baino ez daiteke izan, esate baterako \"elkarren artean ez direla aske mugitzen uzten\". Eta, likido egoeran, gas eta solido arteko egoera bat da."}
{"id": "95843", "revid": "7162", "url": "https://eu.wikipedia.org/wiki?curid=95843", "title": "Galwayko Antzokia", "text": ""}
{"id": "95844", "revid": "7162", "url": "https://eu.wikipedia.org/wiki?curid=95844", "title": "An Taibhdhearc", "text": ""}
{"id": "95845", "revid": "105290", "url": "https://eu.wikipedia.org/wiki?curid=95845", "title": "Obligaziodun", "text": "Obligaziodunak, ekonomian, salgai hornikuntzaren arloan, herri edo hiriren bat, zerbaitetaz hornitzeaz arduratzen zirenak ziren, bereziki lehen beharreko gauzak.\nObligaziodunak Antzinako Erregimeneko Espainian.\nObligaziodunak, Antzinako Erregimeneko hiriak hornitzeaz arduratzen ziren Espainian, obligazioaren enkantean eskaintza bat egin ondoren erabiltzen zuten pribilegioa. Enkanteak, publikoki zehazten zituen obligazioaren baldintzak, prezioa, kopurua edo beste baldintza batzuk, beti testuinguru historikoari dagokion kontsumitzailearenganako protekzionismo politikaren barnean. Salgaiak behin hiri edo herriko plaza nagusi edo plazatxoetara iritsi ondoren, obligaziodunen mende zeuden tablaiariek saltzen zituzten, edozein birsalmenta, legez kanpokotzak jotzen baitzen. Tablaiarien aktibitateari dagokionez, Errepesoak fiskalizatuak zeuden.\nXVI. mendetik gortearen egoitza eta XVII. mendean hiri nagusi izan zen Madril hornitzen zuten obligaziodunek, garrantzi komertzial handia izan zuten, baina enpresari kapitalistaren aurrekaritzat hartzeko haina kapital metaketa izan ote zuten ez da ezagutzen. Edozein kasutan, ez dirudi bere estrategia, errenta feudaleko joanetorri nagusien toki bizkarroi batean egotetik haratago zegoenik, Antzinako Erregimeneko testuinguru historikoan espainiar hiriak ziren bezala. Uneren batzuetan, euren kontratuzko obligazioei aurre egiteko zailtasun handiei aurre egin behar izan zieten. Hornitze sistemaren liberalizazioa, pentsaezinezkoa zen garai hartan, eta konponbide are monopolistagoak pentsatzen ziren, denbora batez, hornikuntza obligazio guztiak Bost Gremio Nagusietan bateratu zituen elkartea bezala."}
{"id": "95846", "revid": "7162", "url": "https://eu.wikipedia.org/wiki?curid=95846", "title": "An Taibhdhearc na Gaillimhe", "text": ""}
{"id": "95847", "revid": "512", "url": "https://eu.wikipedia.org/wiki?curid=95847", "title": "Jayavarman VI.a", "text": "Jayavarman VI.a Khmertar Inperioko errege bat izan zen 1080 eta 1107 bitartean.\nHarshavarman III.a erregea hil aurretik, noblezia garaikoa zen gorteko dignatario bat, matxinatu eta bere burua errege izendatu zuen, Jayavarman VI.a izenarekin. Bere autoritatea iparraldeko probintzien gain ezarri zuen, hildako monarka legitimoak izendatutako bere oinordekoa izan zen Nripatindravarman Angkorren bizitzen jarri zen bitartean 1113 arte.\nErrege dinastiakoa ez zen usurpatzaileak, bere autoritatea sagararazi zuen Divakara brahmanaren bidez, Harshavarman III.aren kapeilau zaharra. Jayavarmanek, Buda zein Shivari santutegi bana eskaini zien."}
{"id": "95848", "revid": "105290", "url": "https://eu.wikipedia.org/wiki?curid=95848", "title": "Scotia plaka", "text": "Scotia plaka plaka tektoniko txiki bat da. Bere hedadura, 0,04190 estereorradianekoa da. Ohi Sandwich plakarekin lotua dago.\nOzeano Atlantikoaren hegomendebaldea hartzen du, Suaren Lurraldearen hegoaldea, Hegoaldeko Georgiak, Hegoaldeko Sandwich eta Hego Shetland.\nScotia plakak, Hego Amerikako plaka, Shetland plaka, Antartikako plaka eta Sandwich plaka ditu mugakide.\nBeste plakekin dituen mugak, Peru-Txileko fosak eratzen ditu, Hego Amerikaren Ozeano Bareko kostaldean.\nScotia plaka, milioi bat urteko 0,6516\u00bako errotazio abiaduran mugitzen da, 48\u00ba 63' ipar latitudean eta 81\u00ba mendebal longitudean kokatutako polo baten arabera.\nAipaturiko plaken arteko talkak, Scotia dortsala, Hegoaldeko Antillak eta Aurora uharteak bezalako uhartediak sorrarazten ditu. Scotia itsasoa ere bertan dago."}
{"id": "95849", "revid": "58701", "url": "https://eu.wikipedia.org/wiki?curid=95849", "title": "Amintor (Mazedoniarra)", "text": "Amintor, K.a. IV. mendeko aristokrata mazedoniar bat zen, ziuraski, atenastar jatorrikoa. Hefestion Amintorosen aita izan zen, hau, Alexandro Handiaren tenientea eta laguna zelarik. Hefestionen leinuaren historia osoa ezezaguna da. Baina, Jeanne Reamesek, Mazedoniara erbesteratuetakoen ondorengoa zela dio. Ebidentzia bezala, Hefestion izena, Atenasko agoran, akropoliaren ondoan dagoen Hefestioiarekin duen lotura aurkezten du, garai honetan Mazedonian ia agertzen ez den izena."}
{"id": "95850", "revid": "119347", "url": "https://eu.wikipedia.org/wiki?curid=95850", "title": "Taibhdhearc na Gaillimhe", "text": "Taibhdhearc na Gaillimhe, askotan An Taibhdhearc (euskarazko ahoskera \"An Taib-Iark\" da, esanahia berriz \"Galwayko Antzokia\" edo soilik \"Antzokia\" da) izen laburduraz ere deitzen da, Irlandako gaelera edo irlandera hizkuntzaren antzoki nazionala da. Galway hirian kokatuta dago eta 1928an Hilton Edwards eta Mich\u00e1el Macliamm\u00f3ir antzerkigileen eskutik sortu zuten. Gaelera edo irlandera hutsezko antzerki-lanak emateko ospe handia du.\n'Taibhdhearc' hitza antzineko irlanderazko agirietan latinezko 'teatrum' hitzaren baliokide bezala erabiltzen zen. Hitza bi zatitan banaturik dago, 'taibh' eta 'dearc'. Gaur egungo irlandera modernoan 'taibhrigh' aditzak 'amets egin' esan nahi du eta 'taibhsigh' hitzak berriz 'agertu' edo 'azaldu'. Antzeko hitza 'taibhse' da eta 'mamua' esan nahi du. 'Dearc' aditzak 'ikusi' esan nahi du eta 'dearc-fh\u00f3gr\u00e1n' ('ikusizko iragarki') hitz-osaketaren zati da. Irlandera modernoan 'antzoki' hitzaren gaur egungo parekidea 'amharclann' da.\nGaur egun eraikuntza bera hiriaren jatorrizko Augustindarren Abadetxearen aztarnen gainean eraikita dago. Bere hormetako bat antzinako abadetxe honen jatorrizko hormetako bat da, gainera garai hartako tailatutako harrizko leihoak ere baditu. Antzokiaren kokapena An tSr\u00e1id L\u00e1ir edo Middle Street kalean dago, hau da, Galway hiriko erdi aroko erdigunearen bihotz-bihotzean.\nUrteak igaro hala, bertan ikusi den antzerki motaren gehiengoa drama eta musika ekoizpenak izan dira, batzuetan nazioarteko filmen pantailaratze bat edo beste ere bai. Hiriko artealdi lanpetu edo zeregintsuena Galwayko Arteen Jaialdia ospatzen diren bi asteak izan ohi dira.\n2004an An Taibhdhearc antzokiak Gradam Bhait\u00e9ir U\u00ed Mhaic\u00edn saria irabazi zuen Darach \u00d3 Scola\u00ed egilearen \"Coinne\u00e1il Orainn\" antzerki-lanaren gidoiarengatik. Hurrengo urte osoz antzerki-lan hau An Taibhdhearc antzerkian antzeztu zuten.\nAbuztu osoz eta Irailaren hasieran An Taibhdhearc antzerkiak Irlandar musika eta Irlandar dantzez hornitutako \"Music at the Crossroads\" (euskaraz \"Musika Bidegurutzean\") ekitaldia ospetsua eskaintzen du."}
{"id": "95851", "revid": "512", "url": "https://eu.wikipedia.org/wiki?curid=95851", "title": "Iparraldeko frontea (Espainiako Gerra Zibila)", "text": "Iparraldeko frontea Gerra Zibileko kanpaina izan zen, non eskuindar matxinatuek, errepublikaren aldeko euskal lurraldeak ez ezik, Kantabria eta Asturias ere konkistatu zituzten. Lehenago Irun, Donostia eta hainbat tokitan gerra lerroak osatu ziren arren, Iparraldeko fronte sendo bat 1937ko urri hasieran eratu zen, Gipuzkoako kanpainaren ondoren.\nAurretikoak.\nBehin matxino eskuindarrek 1936ko irailean Irun eta Donostia konkistatuta, Gipuzkoako kanpainak zokoratuta utzi zituen Errepublikak kontrolatutako Bizkaia, Santander eta Asturias. Eremu hori guztia Errepublikaren aldeko gainerako lurraldetik baztertuta zegoen, erdian matxinoek kontrolatutako lurraldetzarra zutela.\nGainera, eremu hori interesgarria zen oso frankistentzat: alde batetik, Bizkaiko industria-ekoizpena eta, bestetik, mineral baliabide asturiarrak zirela eta.\nFrancok Madril azkar ez zela eroriko konturatu eta Iberiar Penintsulako iparraldea lortzeari ekin zion. Gainera, eskualdeko errepublikarrak politikoki banatuak eta txarto hornituak ziren. Hori zela eta, Francok Madrilgo frontean zuen armada defentsa-posizioa hartzea eta zituen baliabide erabilgarri guztiak iparraldera eraman zituen.\nKanpaina.\nBizkaia: Hasiera.\n1937ko martxoan, hegazkintza alemaniarrak errepublikarren posizioak bonbardatzeari ekin zion, martxoaren 31n Durango bonbardatu eta laster hasi zen gudua.\nEmilio Molak gidatutako errekete eta armada erregularrak Saibigainen, Intxortetan eta Bizkaia eta Gipuzkoa artean dauden mendi guztietako errepublikar posizioak eraso zituzten.\n50.000 lagunek osatutako 61. Nafarroako dibisioa, Bermeon edo Solluben garaipenak izan ondoren (baita Gernika bonbardatu ere), Bilboko Burdin Hesia erasotzeari lotu zitzaion. 1937ko ekainean Bilbo defenditzen ari ziren 50.000 gudarien aurka egin eta ekainaren 19an Bilbo erori zen. Tartean ekainaren 3an Mola hil eta Jos\u00e9 Solchaga bihurtu zen agintari berri. Errepublikarren agintari gorena Francisco Llano de la Encomienda zen.\nKantabria.\nHego Euskal Herria osoa erori ondoren, guda Kantabrian jarraitu zuen. Santanderreko guduan agintean zeuden jeneralak Mariano Gamir errepublikarra eta Fidel D\u00e1vila matxinoa ziren. Abuztuaren 14tik irailaren 1ran zirauen guduan, gudariek Santo\u00f1ako hitzarmena zela eta alde egin eta laster erori zen Santander.\nAsturias: Bukaera.\nAsturias isolatuta, Oviedo hasieratik matxinoen eskuetan zegoela, El Mazucoko guduak Xixonen eroria suposatu zuen. Gudua Llanesen gertu egin zuten, Juan Ibarrola eta Francisco Gal\u00e1n koronel errepublikarren eta Jos\u00e9 Solchaga jeneral frankistaren agindupean. Gudu hau Gerra Zibileko odoltsuenetako bat izan zen.\nKanpaina 1937ko urriaren 21ean bukatu eta frankistek garaipena lortu zuten."}
{"id": "95852", "revid": "105290", "url": "https://eu.wikipedia.org/wiki?curid=95852", "title": "Estrategeion", "text": "Estrategeiona, Atenasko agoran dagoen trapezoide formako eraikin bat da. Froga argigarririk gabe, strategosentzako biltzar leku bezala erabiltzen zela uste da.\nBorrokarien omenezko zenbait idazkun aurkitu dira agoraren hegomendebaldean, Estrategeionak handik gertu egon behar zuela iradokitzen zuena.\nErabateko ziurtasunik ez dagoen arren, hain zuzen ere toki horretan dagoen K. a. V. mendeko eraikin baten hondakinak, Estrategeionarenak bezala identifikatuak izan daitezke.\nDuela ia 2700 urte datatuak dauden bi antzinako hilobiren gainean eraikia izan zen, eta seinale arkeologikoek, Strategos izeneko heroiaren omenezko gurtza heroiko baten presentzia adierazten dute, beranduago, Strategos izena, atenastar jeneralentzako titulu bezala erabili zelarik.\nHamar strategoiek (Perikles, Aristides, Temistokles, Kleon, Altzibiades eta Nizias bezalako pertsonaia ezagunak), urte beterako aukeratuak zirenak, tribu bakoitzeko bana, hemen eztabaidatzen zuten, eta finantza eta barne eta kanpo politikari buruzko erabakiak hartzen zituzten."}
{"id": "95853", "revid": "105290", "url": "https://eu.wikipedia.org/wiki?curid=95853", "title": "Lokrida", "text": "Lokrida (antzinako grezieraz \u039b\u03bf\u03ba\u03c1\u03af\u03c2, \"Lokris\"; egungo grezieraz: \u039b\u03bf\u03ba\u03c1\u03af\u03b4\u03b1, \"Lokrida\") Antzinako Grezia erdialdeko eskualde bat zen, kostalde kontinentalean zegoen, Termopiletatik Larimnara hedatuz, Korintoko golkoaren iparraldean. Bi lurraldetan banatua zegoen:\nJatorrizko Lokridaren lurraldea, bi eskualdetan banatu zen: Dorida eta Fozida. Beharbada, inguruko herri baten inbasio goiztiar baten ondorio izan zen. Gertaera honek, eskualdearen antzutasunarekin bateraturik, herri mugakideen joera gerlari eta dominatzaileen aurrean etengabeko larrialdi egoera sortu zuen, baita greziar historian paper atzerakoi bat izatea ere.\nLokrida Opuntia, bertako hiri nagusia zen Opusen izenetik abiatuta izendatua izan zen. Lokrida Opuntiako metropolirik nagusiena Naupakto zen.\nK.a. VII. mendean, Italian, lokriar okupatzaileek Locri hiria sortu zuten.\nBigarren Mediar gerran, K.a. 480an, Xerxes I.a Persiako erregeak, Grezia inbaditu zuen eta bere armadarekin joan zen Trazia, Tesalia eta Lokridan zehar. Xerxesek, orduan, Atikarantz jarraitu eta Atenasi su eman zion, greziarrek ebakuatu zutena inbaditzailearen boterea ikusita.\nMitologia.\nGreziar mitologiaren arabera, Aiax Oileo, Lokridako erregea, Atenea jainkosak, Ulises, Odiseako honen bidaian, kaltetzea nahi zuten bere ontziak suntsitzeko eragin zuen ekaitz bortitz batean hil zen."}
{"id": "95854", "revid": "105290", "url": "https://eu.wikipedia.org/wiki?curid=95854", "title": "Lokrida Opuntia", "text": "Lokrida Opuntia, lokridar opuntiarrak (\u1f18\u03c0\u03b9\u03ba\u03bd\u03b7\u03bc\u03af\u03b4\u03b9\u03bf\u03b9) bizi ziren Lokridako zatia zen, ekialdeko Lokrida barrutiaren barnean (Dafnoseko portua eta Zefiso ibaiaren artean). Hegoaldereneko hiria Larimna zen, Beoziarekin mugan (eta aurretik hiri beoziarra izan zena). Dafnoseko portua fozidarren enklabe bat zen, eta opuntiarrak Dafnosetik hegoaldera bizi ziren. Euren izena, bertako hiri nagusia zen Opuntegatik jasotzen zuten. Mendilerro batek aurrera egiten zuen Eta menditik, eta, kostaldearekiko eta hegoaldeko zatiarekiko paraleloan, opuntiarrak Beozia iparrekialdetik banatzen zituen.\nBertako hiriak, iparraldetik hegoaldera, kostaldean, honako hauek ziren: Alope, Zinos, Opunte, Hales eta Larimna, eta, barnealdean, Kaliaros, Narix eta Korseia."}
{"id": "95855", "revid": "105290", "url": "https://eu.wikipedia.org/wiki?curid=95855", "title": "Larimna", "text": "Larimna (grezieraz \u039b\u03ac\u03c1\u03c5\u03bc\u03bd\u03b1, latinez Larymna), antzinatean, Greziako Beozia eskualdeko portu bat izan zen, Zefiso ibaiaren itsasoratzean.\nPausaniasek, Larimna, lokridar opuntiarrena izan zela dio, bere borondatez, Tebasen mende geratu zen arte, ziuraski Epaminondasen garaian, K.a. 371n. Baina, Eszilaxek, hiriari buruz, data honen ondoren idatzi zuena, oraindik lokridar hiri bezala aipatzen du, eta benetan izango zen Kasandro Mazedoniakoak Tebas berreraiki ondoren. K.a. 230ean, jada beoziar hiri bezala deskribatzen da. Orduan, hiriaren goialdeza eta behealdeaz osatua zegoen. Azken honek, Lebadea, Keronea, Orkomeno, Kopais eta beste beoziar hiri batzuentzat portu bezala funtzionatzen zuen.\nBere hondakinak, non harresiak nabarmentzen diren, Bazarakin daude, Zefiso ibaiaren eskumako ertzean, hain zuzen ere, Zefiso ibaia, lurrazpiko kanal batetatik azaleratu ondoren."}
{"id": "95856", "revid": "105290", "url": "https://eu.wikipedia.org/wiki?curid=95856", "title": "Lebadea", "text": "Lebadea edo Lebaida (\u039b\u03b5\u03b2\u03ac\u03b4\u03b5\u03b9\u03b1), Beoziako hiri bat izan zen, herrialdearen mendebaldean, mugatik gertu, Helikon mendia eta Keronea artean. Inguruan, Midea (\u039c\u03af\u03b4\u03b5\u03b9\u03b1) hiri homeroarra egon zen, bertako biztanleek, lautadara joan eta Lebadea sortu zutelarik. Hiriak, garrantzia lortu zuen Trofonioren orakulua zuelako, Kreso eta Mardoniok kontsultatu zutena, eta Beozian kontsultatu zen azken orakulua izan zen.\nPerseoren aurkako gerran, Erromaren aldeko izan zen, Tebas, Haliarto eta Koronea, Mazedoniaren aldekoak ziren bitartean. Hiria, bi aldiz arpilatu zuten: Lehenengoan, Lisandrok, eta, ondoren, Arkelaok, Mitridates VI.a Pontokoaren jenerala zena.\nTurkiar dominaziopean, sandjak batetako hiriburu izan zen.\nEgungo Levadia edo Livadhia da."}
{"id": "95857", "revid": "105290", "url": "https://eu.wikipedia.org/wiki?curid=95857", "title": "Haliarto", "text": "Haliarto, Greziako Beozia eskualdeko antzinako hiri bat izan zen, Libetrio mendiaren hegoaldeko adarrekin lotutako muino batean altxatzen zena, Kopaide lakuaren hegoaldeko zatian, Permeso (edo Termeso Pausaniasen arabera) eta Olmeo ibaietatik gertu, hauek, Helikon mendiaren ingurutik igarotzen zirelarik, Kopaide lakura iritsi gabe. Lakuan itsasoratzen zena, Haliartotik gertu, Lofis erreka zen.\nHaliarto, bertan, K.a. 395ean gertatutako guduagatik zen ezaguna, Lisandro eta Tebastarren artean gertatu zena.\nHaliarton, Lisandro espartarraren hilobia dago, Haliartoko harresia eraso zuenean, non Tebaseko eta Atenaseko armada bat zegoen, etsaiek, irteera bat egin zuten eta guduan erori baitzen.\nHirugarren Mazedoniar gerran, Haliarto, Perseoren alde jarri zen. Erromatarrek su eman eta arpilatu zuten, eta atenastarrei eman zieten K.a. 171n. Bertako biztanleak, esklabu bezala salduak izan ziren.\nAntzinako Haliartoko akropolia, herriaren mendebaldeko muturrean zegoen, lehen Kastri bezala ezaguna, gaur egun, berriz Haliarto izena berreskuratu duena."}
{"id": "95858", "revid": "2241", "url": "https://eu.wikipedia.org/wiki?curid=95858", "title": "Brego", "text": "Brego, Tolkienen legendariumeko pertsonaia bat da, eta, bere istorioa, Eraztunen Jauna eleberriaren eranskinetan kontatzen da. Rohango bigarren erregea izan zen, [[Eorl] gaztearen seme eta oinordekoa, norengandik erresuma heredatu zuen [[Eguzkiaren Hirugarren Aroa|Eguzkiaren Hirugarren Aroko]] 2545ean.\nBere erregealdian, [[Eotheod]]en [[Kalenardhon]]erako aldaketak jarraitu zuen. Gainera, Bregok, Rohango mugak bere etsaietatik babestu zituen, Ekialdeko gizakiak eta [[dunledinar]]rak, alegia.\n[[Meduseld]]eko jauregia eraiki zuen eta [[Edoras]] Markako hiriburu bihurtu zuen.\nBere seme nagusia zen [[Baldor]], harropuztuta, Hildakoen Bidezidorra zeharkatzera joan zen, eta sekula ez zuten aurkitu. Brego, penaz hil zen handik gutxira, eta bere oinordekoa, bere seme [[Aldor]] izan zen. Bregok, [[Eofor]] izeneko hirugarren seme bat izan zuen, [[Eomer]]ren aita zen [[Eomund]]en arbasoa izango zena.\nEgokitzeak.\n[[Peter Jackson]]en [[Eraztunen Jauna: Bi dorreak]] filmean, [[Aragorn]], Brego izeneko [[zaldi]] baten gainean doan, dirudienez, izena, antzinako erregearen omenez zuena. Hau ebazten da, Aragorn eta zaldiak elkar ikusten duten lehen aldian, honek, errege izena duela esaten baitio. Zaldi hau, [[Theodred]]ena zen, [[Theoden]] erregearen seme oinordekoa.\n[[Kategoria:Eraztunen Jauna]]\n[[nl:Lijst van koningen van Rohan#Brego]]\n[[pl:Kr\u00f3lowie Rohanu#Brego]]"}
{"id": "95859", "revid": "7162", "url": "https://eu.wikipedia.org/wiki?curid=95859", "title": "Gavarnieko Zirkua", "text": ""}
{"id": "95860", "revid": "105290", "url": "https://eu.wikipedia.org/wiki?curid=95860", "title": "Eomund", "text": "Eomund, Rohango Eorlen etxeko gizon bat zen, Rohango bigarren errege izan zen Brego erregearen hirugarren semea izan zen Eoforren ondorengoa.\nTheodwynen senarra eta Eomer eta Eowynen aita zen. Bere emaztea baino ez asko lehenago hila izan zen, Eguzkiaren Hirugarren Aroko 3002an, eta bere seme-alabak, bere koinatua zen Theoden erregea zaintzen geratu ziren."}
{"id": "95861", "revid": "105290", "url": "https://eu.wikipedia.org/wiki?curid=95861", "title": "Eorlen etxea", "text": "Eorlen etxea, Tolkienen legendarium ospetsuan agertzen den errege leinu bat da, eta, bere istorioa, Eraztunen Jauna eleberriaren eranskinetan kontatzen da. Eorl gaztearen ondorengoek osatutako familia izan zen, Rohango erregeak izan zirenak.\n *Eorl \"Gaztea\" * Lehen leinua\n | \u2020 Bigarren leinua\n *Brego \u2021 Hirugarren leinua\n _____|___________________________________________________\n Baldor *Aldor Eofor\n _________|__ |\n 3 Hijas *Frea ?\n *Freawine ?\n *Goldwine ?\n *Deor ?\n *Gram ?\n ________|_______ |\n *Helm Hild ?\n \u2020Frealaf Hildeson ?\n \u2020Brytta Leofa ?\n \u2020Walda ?\n \u2020Folka ?\n \u2020Folkwine ?\n ________________|______________ |\n Fastred Folkred Alaba \u2020Fengel ?_____________\n ______|______ |\n 2 alaba \u2020Thengel = Morwen Lossarnachekoa ?\n __________________________________________|____________ |\n Alaba \u2020Theoden = Elfhild 2 alaba Theodwyn = Eomund \n Theodred |\n _______________________________________|\n \u2021Eomer = Lothiriel Faramir = Eowyn\n \u2021Elfwine Elboron\n Barahir"}
{"id": "95863", "revid": "512", "url": "https://eu.wikipedia.org/wiki?curid=95863", "title": "Lothiriel", "text": "Lothiriel Tolkienen legendariumeko pertsonaia bat da. Dol Amrotheko printzesa bat zen, Eomer Rohango erregearen emaztea. Dol Amrotheko Imrahil printzearen alaba zen, baina bere ama nor zen ez da ezagutzen. Lothiriel Eguzkiaren Hirugarren Aroko 2999. urtean jaio zen, eta hiru neba nagusi izan zituen: Elphir, Erchirion eta Amrothos\nEomerrekin ezkondu zen Eguzkiaren Hirugarren Aroko 3020an, eta, elkarrekin, seme bat izan zuten, Elfwine, Rohango hemeretzigarren errege bihurtu zena bere aita Eguzkiaren Laugarren Aroko 63an hil ondoren. Lothiriel bera hil zen urtea ez da ezagutzen."}
{"id": "95864", "revid": "105290", "url": "https://eu.wikipedia.org/wiki?curid=95864", "title": "Gavarnieko zirkua", "text": "Gavarnieko zirkua (; ) Monte Perdidoko mendikatearen zati da, 1997an Unescok Gizateriaren Ondare izendatu zuena. Gavarnieko ur-jauzia Europako garaienetako bat da, 400 metroko erorketa bertikalarekin. Gavarnieko Zirkua Pirinioetan dago, Frantziako Erdialdeko Pirinioak eskualdeko (Pirinio Garaietako) departamentuan dagoen Gavarnieko udalerrian eta Frantziako Pirinioetako Parke Nazionalaren barnean.\nSei kilometrotako diametroarekin, harresi harritsu honek bere natura eta ikuspegi izugarriekin edonor txunditzeko gai da, Frantziar Pirinioetako lekurik bisitatuenen artean dago. Kareharrizko eremu batean kokatzen da, bertako lurrek kolore grisa, okrea edo arrosa dute eta 3.000 metrotako garaiera izatera ailegatzen dira.\nHarrizko horma erraldoiak 1.500 metroko desnibela du haranaren behealdetik hasi eta Pirinioetako gailur garaienetako batzuen gainalderaino. Bere gailur garaienak Astazu Nagusia, Marbor\u00e9, Marbor\u00e9 Dorrea, Marbor\u00e9 Kaskoa eta Taillon. Errolanen arraila bitxikeria geologiko bat da, harrizko gailurrerian irekitako atea, honetara Gavarnie-G\u00e8dre eski estaziotik modu errazean hurbildu gintezke Bujarueloko mendi-gainaren bidez."}
{"id": "95865", "revid": "119347", "url": "https://eu.wikipedia.org/wiki?curid=95865", "title": "Newtonen pendulua", "text": "Newtonen Pendulua (ingeleraz, \"Newton\u00b4s Cradle\") energiaren kontserbazioa eta mugimendua egiaztatzen dituen gailua da. Elkarren ondoan dauden pendulu sail batez osatuta dago (ohikoena 5ekoa da). Pendulu bakoitza marko bati luzera eta angelu berdinean inklinatutako bi sokez lotuta dago, betiere bata bestearen aurkako zentzuan doaz. Sokak luzera berekoak ez badira, esferak desorekatuak egongo dira. Soken atonduera honek penduluaren mugimendua plano berdinera mugatzea lortzen du.\n1967an Simon Prebble aktore ingelesak Newtonen pendulua asmatu, izendatu eta ekoiztu zuen unetik aurrera bulego edo idazmahaiko jostailu ospetsua izan da. Hasiera batean Londoneko Harrods etxeak egurrezko bertsio batean saltzen zuen eta gerora Richard Loncraine eskultore eta zinema zuzendariak sortutako bertsio kromatu bat diseinatu zen.\nNewtonen pendulu handiena Chris Boden-en diseinua izan zen eta The Geek Group jabetza da, Estatu Batuetako Michigan estatuko Kalamazoo herrian kokatuta dago. Erakusketa publikoan ezarria dago eta egiaztapen teknologiko eta zientifikoetarako erabili ohi da. 6,8 kilogramoko (15 libra) 20 esfera berdineko multzo batez osatuta dago. Esferak sabaiari zurkaiztuta dauden bi metalezko kableez esekita daude. Kableek 6,1 metroko (20 oin) luzera dute eta esferak lurretik metro batetara (3 oin) zintzilikatuta daude."}
{"id": "95866", "revid": "201", "url": "https://eu.wikipedia.org/wiki?curid=95866", "title": "Astintze termiko", "text": ""}
{"id": "95868", "revid": "512", "url": "https://eu.wikipedia.org/wiki?curid=95868", "title": "Bayesen teorema", "text": "Probabilitate teorian, Bayes-en teoremak gertakizun baten inguruan jasotako informazioaz baliatuz, gertakizun horren probabilitatea nola aldatu behar diren azaltzen duen teorema da. Adibidez, Bayes-en teorema pertsona bat gaixotasun batek jota izateko probabilitatea zehazteko erabil daiteke pertsona horri diagnostiko froga baten emaitza jakin ondoren. Bayes-en teoremari esker, estatistika adar oso bat garatu da: estatistika bayestarra. Thomas Bayes zientzia gizonak asmatu zuen XVIII. mendean.\nTeorema.\nBitez formula_1 bi gertakizun:\nformula_3 \"a priori\" edo aurretiko probabilitatea da.\nformula_4 \"a posteriori\" edo ondorengo probabilitatea da, formula_5 gertakizuna gauzatu dela jakinik. \"A posteriori\" probabilitateak \"a priori\" probabilitatea zehazten du, B gertakizunak ematen duen informazioari esker.\nProbabilitate osoaren teoremari esker, Bayes-en teorema era honetan ere azal daiteke, formula_6 izanik lagin espazioaren zatiketa bat eta bertako elementu bat, gertakizun bat alegia, hurrenez hurren:\nAdibidea.\nGaixotasun bat diagnostikatzeko froga bat erabiltzen da. Froga ez da perfektua ordea: orain arte jasotako datuen arabera, pertsona gaixo baten kasuan, frogak baiezkoa emateko probabilitatea 0.95 da. Pertsona gaixorik ez badago berriz, frogak ezezkoa emateko probabilitatea 0.90 da. Oro har, pertsonen %1 gaixorik dagoela uste da. Pertsona bati emandako frogak baiezkoa eman badu, nola aldatzen dira gaixorik eta ez gaixorik izateko probabilitateak?\nBayes-en teorema taula honen bitartez gara daiteke, \"B: frogak baiezkoa eman du\" dela jakinik:\nTeoremaren formula erabiliz:\nGaixo izateko %1eko \"a priori\" probabilitatea %8.7eko \"a posteriori\" probabilitatera aldatzen da, frogak baiezko eman duela jakin ondoren."}
{"id": "95869", "revid": "219", "url": "https://eu.wikipedia.org/wiki?curid=95869", "title": "Bernedoko mendate", "text": ""}
{"id": "95870", "revid": "336", "url": "https://eu.wikipedia.org/wiki?curid=95870", "title": "A priori eta a posteriori", "text": "A priori eta a posteriori esapideak bi motako ezagutza, baieztapen edo argudio bereizteko erabiltzen dira filosofian eta zientzian, epistemologian zehatzago.\n\"A priori\" baieztapen bat inongo esperientzia edo froga enpirikotan oinarritzen ez den hura da. \"A posteriori\" baieztapena berriz esperientzian oinarri edo ebidentzia enpirikoa duena da.\nJatorrian latinezko esapideak dira: \"a priori\", \"aurretik datorren hura\" eta \"a posteriori\", \"ondorengotik datorren hura\"; aurretik eta ondorengoa ezagutza enpirikoa dakarren esperientzia izanik."}
{"id": "95874", "revid": "56334", "url": "https://eu.wikipedia.org/wiki?curid=95874", "title": "Kheti VII.a", "text": "Meribra Kheti edo Kheti VII.a, Egiptoko X. dinastiako faraoi bat izan zen, K.a. 2060 inguruan gobernatu zuena, Egiptoko lehen tarteko aroa deritzon garaian.\nHerakleopolis Magnatik gobernatzen zuen, baina herrialdearen zati bat baino ez zuen kontrolatzen, eta egoitza Tebasen zuten Egiptoko XI. dinastia etsaiko agintariei aurre egin behar izan zien.\nKheti VI.aren balizko semea eta Merykara faraoiaren aita, papiroan idazkera hieratikoz idatzitako \"Pretzeptu\"ak jaso zituena: \"Khetiren irakaskuntzak bere seme Merikararentzat\". Pretzeptu hauetan, nobleziarekin nola jokatu erakusten dio. Gizarte krisiaren deskribapen baten ondoren, lehen tarteko aroan gertatu zena, gobernariak, ordena berrezartzeko eta monarkiaren loria galdua berreskuratzeko moduak azaltzen ditu. Pretzeptoak, \"literatura moralista\" deritzon garaiaren lehen lorpena izan ziren, alde etiko eta sublimeak, barne eta kanpo politikaren arauen aztertze sotil batekin tartekatuz.\nBere izena ez da Abidoseko Errege Zerrendan agertzen, ezta Saqqarakoan ere. Sexto Julio Afrikanok eta Eusebio Zesareakoak ere ez dute aipatzen. Turineko Errege Kanonean, 5.x erregistroan, bere tronu izena idatzia zuen txatal txiki bat baino ez zen geratu."}
{"id": "95875", "revid": "512", "url": "https://eu.wikipedia.org/wiki?curid=95875", "title": "Luzio Manlio Vulso Longo", "text": "Luzio Manlio Vulso Longo (?-K.a. 250), kontsula Erromatar Errepublikan, Lehen Gerra Punikoan, kartagoarren aurka, komandante azpimarragarria izan zen.\nK.a. 256an kontsul aukeratua izan zen, eta, bere agintaldian, erromatar itsas armadaren buru izan zen Marko Atilio Regulorekin batera, Eknomo lurmuturreko guduan garaipena lortuz. Honen ondoren, Afrikan lehorreratu zen Regulorekin batera. Gerraren garaipena ia Erromarentzat lortua zegoela, itzultzeko esan zioten, Regulo, Afrikako tropen buruzagi bakar bezala utziz. Bere omenez garaipen bat ospatu zen. Berriz kontsul izendatua K.a. 250ean, Lilibea edo Marsala blokeatzen saiatu zen, baina arrakastarik gabe."}
{"id": "95876", "revid": "105290", "url": "https://eu.wikipedia.org/wiki?curid=95876", "title": "Beneventoko gudua", "text": "Beneventoko gudua, K. a. 275ean gertatu zen, eta Pirro Epirokoa (bere aliatu samnitarrekin batera) eta Manio Kurio Dentatok zuzendutako erromatar legioen arteko azken gudua izan zen, bi aldeetan zeuden soldadu kopurua ezagutzen ez den arren.\nGuduari buruzko datu askorik ez dago, baina bai ezagutzen da, garai hartan, Sizilian gertaturiko gerraren ondorioz eta erromatarren aurka lortutako garaipen pirrikoen ondorioz, ahulduta zegoela, eta, beraz, bere tropak, animikoki oso jota zeuden. Gainera, erromatarrek, elefanteei aurre egiten ikasi zuten (Pirrok lortutako garaipenen meritua zutenak), muturrean, argizaria sutan zuten gezien bidez, eta, beraz, Beneventoko guduan, elefanteek, beldurtuta ihes egin zuten, tartean harrapatzen zuten pertsona oro zanpatuz, armada batekoak zein bestekoak. Gudua, aldeetako bakar baten alde erabaki ez zen arren, Pirrok bere troparik hoberenak galdu zituen, eta, garai hartan, gudu batean, ahal bezain baja gutxien izan behar ziren, eta, ondorioz, Epirora itzuli behar izan zuen. Horren ondorioz, samnitarrak, azkenik, menderatuak izan ziren, eta Magna Graecia guztia galdu egin zen, bertako hiriek, euren pribilegioak mantendu zituzten arren, Erromari leial izatera zin egitearen baldintzarekin.\nErromatarrek, sekula ez zuten Pirro gudu batean garaitzerik lortu, baina ahultzea bai lortu zuten, eta Antzinaroko jeneral hoberenetako bati gerra irabaztea. Pirroar Gerrek, erromatar legioek mazedoniar falangearekiko zuen nagusitasuna erakutsi zuten, haien mugikortasun handiagoagatik. Greziarrek, sekula gehiago ez zuten izango Erromari aurre egiteko hain gai zen jeneralik."}
{"id": "95877", "revid": "512", "url": "https://eu.wikipedia.org/wiki?curid=95877", "title": "Hamabi jainkoen aldarea", "text": "Hamabi jainkoen aldarea, Antzinako Grezian gurtutako hamabi olinpiar jainkoei eskainia zegoen: Zeus, Poseidon, Hefesto, Ares, Atenea, Demeter, Hestia, Afrodita, Apolo, Hera, Hermes eta Artemisa. Atenasko agoraren iparraldean kokatua, Aresen Tenplutik gertu, hiri barneko distantziak kalkulatzen ziren zero kilometroa edo zero puntua izan zen.\nAldareari buruzko informazio zehatza, urria da, antzinako iturrietan falta baita. Hala ere, 1891 eta 1934ko (Agoraren estatubatuar indusketa) indusketek, Atenas-El Pireo trenbidearen hegoaldea adierazten dute, non aldarearen hegomendebaldeko izkina aurkitu zen, erromatar eta bizantziar garaiko estratuen azpian.\nAntzinaroan ospetsua zen erregutzaileen babesleku eta ostatu bezala. Adibidez, K.a. 590ean, Platea hiriko enbaxadoreek Atenasi laguntza eskatu zioten Tebasen aurka aldare honetan.\nPisistratidekin lotura, Tuzididesek lekukotua da. Pisistratok, bere arkonte karguan, aldarea hamabi jainkoei eskaini zien, baina, idazkuna, beranduago ezabatu zuten atenastarrek.\nAldarearen gainean, eskaintza bat dago, K.a. 490 eta K.a. 470 bitartean data daitekeena."}
{"id": "95878", "revid": "23317", "url": "https://eu.wikipedia.org/wiki?curid=95878", "title": "US Nafarroa", "text": "US Nafarroa edo Union Sportive Nafarroa Garazi eta Baigorri aldeko errugbi taldea da. Kolore gorriz eta horiz jokatzen dute.\nPartidak Donibane Garaziko Adolphe Jauregi eta Baigorriko udal estadioetan jokatzen dituzte. Egun F\u00e9d\u00e9rale 1 mailan dabilen taldea 2006 eta 2018an maila horretako Frantziako txapelduna izan zen.\nHistoria.\n2003an US Garazi eta US Baigorri errugbi taldeak batu ziren eta kluba sortu zuten.\nUS Garazi.\nUnion Sportive Garazi Donibane Garaziko errugbi taldea izan zen. 1963an sortua, US Garazik urte hartan Frantziako txapelduna izan zen Stade Montois taldearen koloreak aukeratu zituen, horia eta beltza hain zuzen ere. Bere palmaresean \"Balandrade\" mailako Frantziako txapelketa eta 1993an Lehenengo Mailarako igoera bat ditu. Frantziako txapelketa 1975eko maiatzaren 25ean Mazameten Rives-Renage taldearen aurka lortu zuen.\nUS Baigorri.\nUnion Sportive Baigorri Baigorriko errugbi taldea izan zen. 1971ko irailean US Garazi taldean ibilitako jokalari batzuek sortu zuten, Urepele eta Bidarrai arteko eskualdekoak zirenak, 1972/1973 denboraldian \"C\u00f4te Basque-Landes\" Txapelketa lortu eta epeka-epeka mailaz igo zuen 1991/1992an lehenengo mailara igo arte.\nTaldeak.\nSei talde ditu guztira:\nPalmaresa.\nSeniors A\nCadets A"}
{"id": "95879", "revid": "1545", "url": "https://eu.wikipedia.org/wiki?curid=95879", "title": "Aresen Tenplua", "text": "Aresen Tenplua, Atenasko agoraren iparraldean zegoen eraikin bat zen. Tenplua, Pausaniasek, santutegi hori bezala aipatutakoa bezala identifikatu zen, baina mantentzen diren hondakinek, historia konplexu bat adierazten dute.\nOinarriak, lehen erromatar eraikinarenak dira, baina, tenpluaren mendebaldeko muturrean aurkitutako super-egituraren txatalak, K. a. V. mendekoak izan daitezke. Hondar arkeologikoak, doriar tenplu periptero bateko edo Hefestioiaren oinplano eta data antzerakokoak direla ziurta daiteke. Gainontzeko harrien markek, jatorrian, beharbada, beste toki batean egon zela adieraz lezakete, eta desegina izan zela, eramana eta Augustoren garaian erromatar oinarri baten gainean berreraikia izan zela, Greziaren erromatar okupazioan oso ohikoa zen praktika. Ziur aski, jatorrian zegoen tokia, Akarnas izan daiteke, Atikako demoa, non, garai klasikotik, Ares eta Atenaren gurtzaren berri dagoen."}
{"id": "95880", "revid": "512", "url": "https://eu.wikipedia.org/wiki?curid=95880", "title": "Ariarates III.a", "text": "Ariarates III.a, Kapadoziako errege bat izan zen, (K.a. 262 edo K.a. 255-K.a. 220), Ariamnes II.aren semea eta Ariarates II.aren biloba. Estratonizerekin ezkondu zen, Seleuzidar Inperioko errege izan zen Antioko II.a Teosen alaba zena. Bere aitarekin batera elkargobernatu zuen.\nBere burua basileus edo errege bezala izendatu zuen Kapadoziako lehen agintaria izan zen, K.a. 250ean. Bere erregealdian, Kataonia lurraldea erantsi zuen erresumara. Antioko Hieraxen alde jarri zen honek Seleuko II.a Kalinikoren aurka izan zuen gerran. Kapadoziako errege bezala, bere oinordekoa, bere seme Ariarates IV.a izan zen."}
{"id": "95881", "revid": "90204", "url": "https://eu.wikipedia.org/wiki?curid=95881", "title": "Harshavarman III.a", "text": "Harshavarman III.a Khmertar Inperioko errege bat izan zen, K.a. 1066 eta K.a. 1080 bitartean.\nUdayadityavarman II.aren anaia eta oinordekoa izan zen.\nBere erregealdiaren hasieran, aurreko erregearen erregealdiaren amaieran gertatutako desordenetan kaltetutako santutegiak berreraiki edo berriztu behar izan zituen. Ondoren, ordena soziala berrezartzen du, lau klaseen betebeharrak zorrozki errespetaraziz: erlijiosoa, gerlaria, artisauak eta nekazariak, alegia.\n1074an, erresumak Champako errege baten anaia txikiak gidatutako Chamtarren inbasioa jasan zuen. Santutegiren batzuk suntsituak izan ziren, eta biztanleak esklabu bihurtuak. Khemertar armadaren kontraerasoa desastre bat izan zen, gaizki gidatutako armada desegina izan zen, eta, bere buruzagia, preso hartua. Bi estatuen arteko bakea, soilik 1080an berrezarria izan zen.\n1076an, Kanputxea zein Champa, Txinaren alde jarri ziren Tonkinen aurkako eraso batean. Txinatar armadaren porrotak \u0110\u1ea1i Vi\u1ec7ten, bere aliatuen erretiratzea eragin zuen."}
{"id": "95882", "revid": "336", "url": "https://eu.wikipedia.org/wiki?curid=95882", "title": "Ekialdeko Turkestan", "text": "Ekialdeko Turkestan (uigurrez, \"Sherqiy T\u00fcrkistan\") \u2014\"Uigurstan\" eta \"Uiguristan\" izenez ere ezaguna\u2014 Txinako Xinjiangen eta Asia erdialdearen ekialdeko muturrean dagoen Turkestan zatiari emandako izenetako bat da. Eremu honetan, nagusiki, uigurrak bizi dira (turkiar herriak). Marko Polo italiar esploratzaile ospetsuak Turkestan zeharkatu zuen 1272an.\nEkialdeko Turkestanen, turkiar kulturako herri eta hiririk garrantzitsuenetako batzuk daude, Kashgar, Khotan, Turfan, Yarkand, Ili (Ghulja), Kumul, Aqsu, Kucha eta Altay kasu.\nZenbait erakundek diote lurralde horien independentziaren aldeko mugimendu armatuek harremanak dituztela Ameriketako Estatu Batuetako gobernuarekin \u2014zehazki, CIAren bidezko finantzaketa\u2014, bai eta Pakistangoarekin ere \u2014ISIren bidez\u2014, gobernu horien lehiakide den Txina ezegonkortu eta banatzeko asmoz. Ustez finantzatutako erakundeak hauek dira: Islamiar Alderdi Erreformista, Ekialdeko Turkestango Nazio Batasunaren Aliantza, Uigurren Askapenerako Erakundea eta Erdialdeko Asiako Uigur Alderdi Jihadista."}
{"id": "95883", "revid": "105290", "url": "https://eu.wikipedia.org/wiki?curid=95883", "title": "Shetland plaka", "text": "Shetland plaka mikroplaka tektoniko bat da. Bere hedadura 0,00178 estereorradianekoa da. Orohar, Antartikako plakarekin lotua dago.\nDrake pasabidean dago, Ozeano Atlantikoa eta Ozeano Barearen arteko itsasarte bat, non Hego Shetland uharteen zati txiki bat hartzen duen.\nShetland plakak Antartikako plaka eta Scotia plaka ditu mugakide.\nShetland plaka, milioi bat urteko, 0,8558\u00bako errotazio abiaduran mugitzen da, 63\u00ba 12' ipar latitudean eta 97\u00ba 08' mendebal longitudean kokatutako polo baten arabera."}
{"id": "95884", "revid": "105290", "url": "https://eu.wikipedia.org/wiki?curid=95884", "title": "Talia", "text": "Talia (latinezko THAL\u012aA /talia/tik, eta hau, antzinako grezierazko \u0398\u03ac\u03bb\u03b5\u03b9\u03b1 /z\u00e1leia/tik, \u03b8\u03ac\u03bb\u03bb\u03c9 /z\u00e1l\u00b7l\u014d/ aditzetik, \"loratu, berdetu\"), greziar mitologiako zenbait pertsonaien izena da.\nMusa.\nTalia, komedia eta olerkaritza bukoliko eta artzain olerkaritzaren musa zen. Landatar jainkosa bat zen, eta, orohar, neska gazte alai bat bezala irudikatzen zen, itxura bizikoa eta begirada umoretsuduna, bere eskuetan, mozorro komiko bat eta artzain makila bat eramanez, huntz koroa bat buruan hilezkortasun adierazgarri bezala, eta, oinetako bezala, sandalia edo bortzegiak zeramatzana.\nTalia, Zeus eta Mnemosineren alaba zen, eta zazpigarren musa, jaiotza ordenari dagokionez. Apolorekin, Koribanteak izan zituen.\nKaritea.\nTalia, hiru Karite edo Grazien artean nagusiena zen. Oturuntzak eta beste jai batzuk presiditzen zituen, ugaritasun eta ugalkortasun dohainak emanez. Zeus eta Eurinome edo Eunomiaren alaba zen.\nIrudikapen artistikoetan, hiruretatik, buruan loreak edo arropan mahatsondo hostoak daramatzan bakarra delako. Beste lan batzuetan, erabat jantzia agertzen da, bere bi ahizpekin alderaturik, erdi biluzik (Eufrosina) edo erabat biluzik (Aglaia) agertzen direnak."}
{"id": "95885", "revid": "336", "url": "https://eu.wikipedia.org/wiki?curid=95885", "title": "Eunomia", "text": "Eunomia, greziar mitologian (grezieraz \u0395\u03c5\u03bd\u03bf\u03bc\u03b9\u03b1, \"ordena ona\"), legea eta legediaren jainkosa zen.\nEz da Eunomiorekin (herejia eunomiarra) nahastu behar."}
{"id": "95887", "revid": "512", "url": "https://eu.wikipedia.org/wiki?curid=95887", "title": "Eunomio", "text": "Eunomio (; 335-393), Zizikoko (Misia, Turkia) gotzaina izan zen, baita anomoenarren buruetako bat ere, batzuetan, eunomiar deituak direnak. Kapadoziako Dakoran jaio zen.\nTeologia ikasi zuen Alexandrian Aetiusekin, eta, ondoren, Eudoxioren laguntzapean, nork diakono izendatu zuen. Eudoxiok gomendaturik, Zizikoko gotzain izendatu zuten 360an. Han, arrianismoaren bere muturreko ikuspegiak, bere aurkako protesta ugari egotea eragin zuen, eta Konstantino II.a enperadoreak, Eudoxiori, Eunomio kargutik kentzeko esan zion. Bere sinesmen bera zutenek, Jainko Semearen esentzia, Jainko Aitarenaren ezberdina zela eta Izpiritu Santua jainkotiarra ez zela, baizik Semeak asmatua zela zioten. Eunomio hil ondoren, Eutropiusek, Eunomioren hondakinak Tyanara eramatea agintzen du, eta, bere liburuak, erreak izan zitezela.\nEz da greziar mitologiako Eunomiarekin nahastu behar."}
{"id": "95888", "revid": "336", "url": "https://eu.wikipedia.org/wiki?curid=95888", "title": "Palikoak", "text": "Palikoak, erromatar mitologian, eta, neurri txikiago batean, greziarrean, (latinez Palici edo Palaci; antzinako grezieraz \u03a0\u03b1\u03bb\u03b9\u03ba\u03bf\u03b9 Palikoi), bi anaia biki ziren, geiserretako eta ur termaletako jainko ktoniko siziliarrak, heroi bezala gurtuak. Zeus eta Taliaren semeak ziren, edo, beste bertsio batzuen arabera, Hefesto eta Etna edo Adranosenak.\nPalagonian, eurei eskainitako aldare bat zegoen, non, jendeak, bere burua edo beste pertsona batzuk, jainkotiar epaiaren bidez fidagarritasun proba bat pasaraz zezakeen. Proba hori gainditzeak, zin egite batetaz fida zitekeela esan nahi zuen."}
{"id": "95889", "revid": "219", "url": "https://eu.wikipedia.org/wiki?curid=95889", "title": "Azazetako mendate", "text": ""}
{"id": "95890", "revid": "71145", "url": "https://eu.wikipedia.org/wiki?curid=95890", "title": "San Justi", "text": "San Justi Arabako mendia da, Bernedoko (Mendialdea) udalerrian dagoena, Izkiko Natura Parkearen barruan."}
{"id": "95891", "revid": "336", "url": "https://eu.wikipedia.org/wiki?curid=95891", "title": "Mnemosina", "text": "Mnemosina, greziar mitologian (, \"Mn\u00eamos\u00fan\u00ea\"; \u03bc\u03bd\u03ae\u03bc\u03b7, \"mn\u1ebfm\u00ea\"tik, \"oroimena\"), sarri Mnemerekin nahastua, oroimenaren pertsonifikazioa zen. Titanide hau, Gea eta Uranoren alaba eta, Zeusekin batera, Musen ama zen.\nHesiodoren Teogonian, erregeek eta olerkariek, autoritatez hitz egiteko ahalmena, Mnemosinak hartuak zeudelako eta Musekin zuten harreman bereziagatik jasotzen zuten. Kontatzen da, baita ere, Zeus, Mnemosinarekin bederatzi gauza jarraian oheratu zela, eta honela jaio ziren bederatzi musak, erditze ugari batean jaio zirenak.\nMnemosina, Hadeseko erreka baten izena ere bazen, Leteren aurkakoa, hexametro daktilikotan idatzitako K.a. IV. mendeko hil idazkun batzuen arabera. Hildakoen arimek, Lete errekako ura edaten zuten, berraragitzerakoan, iragandako bizitza gogora ez zezaten. Hasitakoak, Mnemosina ibaitik edatera gonbidatuak ziren hiltzen zirenean, Letetik edan beharrean. Idazkun hauek, erlijio misteriko sekretu batekin lotuak egon daitezke, edo Orfeoren.\nAntzera, Beozian zegoen Trofonioren orakulua kontsultatu nahi zutenei, alternatiboki, Lete eta Mnemosina izeneko bi iturritik edanarazten zitzaien. Antzerako prozedura bat deskribatzen da Platonen Errepublika lan ospetsuaren amaieran agertzen den Erren mitoan."}
{"id": "95892", "revid": "71145", "url": "https://eu.wikipedia.org/wiki?curid=95892", "title": "Belabia", "text": "Belabia edo Engua Arabako mendia da, Bernedoko (Mendialdea) udalerrian dagoena, Izkiko Natura Parkearen barruan."}
{"id": "95894", "revid": "105290", "url": "https://eu.wikipedia.org/wiki?curid=95894", "title": "Mneme", "text": "Mneme edo Mnemea (oroimena), greziar mitologian, bigarren musa da, Pausaniasen sailkapenaren arabera, bere ahizpa Meletea eta Aedearekin batera.\nMneme, Plasmazioa edo Sorrera beraren musa da, ideia abstraktuei forma emateaz arduratzen baita. Bera da, bere ahizpa Meleteak aurretik pentsatu duena lehenik gogoratu eta, ondoren, idatziz finkatzen duena.\nLan artistikoak, \"bizia\", sortzen ari denean bakarrik duela uste da, prozesu honetan hazten eta aldatzen baita lan hori. Mnemearekin, Meleteari esker irudimenetik irten diren ideiak betetzen dira, eta, lan hau, Aedeak fisikoki betetzeko oinarria da.\nArtearen munduan, idazten ari den neskatxa bat bezala irudikatzen da, bere kokotsean estilete bat jarriz, pentsatutako gogoratzen saiatuz, ondoren, papiro biribilkian idazteko."}
{"id": "95895", "revid": "71145", "url": "https://eu.wikipedia.org/wiki?curid=95895", "title": "Nicolas Armentia", "text": "Nicolas Armentia Ugarte (Bernedo, Araba, 1845eko abenduaren 5a - La Paz, Bolivia, 1909ko azaroaren 25a), frantziskotar euskalduna izan zen, XIX. mendeko geografo amerikarrik garrantzitsuena izan zen.\nHamasei urterekin Ameriketara abiatu Bolivian amaitu zen. 56 urterekin La Pazeko gotzain izendatu zuten.\nBibliografia.\n20 liburu baino gehiago argitaratu zituen, Boliviako geografia, historia, etnologia eta hizkuntzen ikerketaren fruitu izan zirenak. Besteak beste, hauek nabarmen daitezke:"}
{"id": "95896", "revid": "105290", "url": "https://eu.wikipedia.org/wiki?curid=95896", "title": "Meletea", "text": "Greziar mitologian, Meletea edo Melete (Entsegua, meditazioa), lehen hiru musen artean lehena da, Aedea edo Aede eta Mneme edo Mnemearekin batera.\nMeletea, Pentsamendu, Ideia eta Irudimenaren musa da, bere buruan, ideia kreatiboaren zirriborroak eratzeaz arduratzen dena, hau, beranduago, lan artistikoan berez amaituko dena, bere beste bi ahizpen laguntzarekin batera.\nOlerkariek, gauza edo lan artistikoak, Meletearekin jaiotzen direla uste dute, lan artistiko oro, bere izaera edozein dela ere, hasiera batean, artistaren buruan formarik gabeko ideia bat baita. Meleteak modu abstraktuan pentsatzen du, eta sorreraren lana Mnemeari eta exekuzioarena Aedeari uzten dio.\nMeletea, orohar, pentsatzen ari den neska bat bezala irudikatzen da, ezerezera edo infinitura begiratuz eta hatz bat ezpainetan jarria duela."}
{"id": "95897", "revid": "105290", "url": "https://eu.wikipedia.org/wiki?curid=95897", "title": "Iruzurgilea (eleberria)", "text": "Iruzurgilea (\"The Embezzler\") 1938an James M. Cainek idatzitako eleberri beltza da. Hasieran, \"Liberty Magazine\" zeritzon aldizkarian argitaratu zen, baina 1944an liburu moduan agertu zen.\nNarratzaile eta pertsonaia nagusia Dave Bennett da, Kaliforniako bankuko lehendakariorde bat. Tipoa herri bateko bulego txiki batera bidaltzen dute hango langile baten, Charles Brent, lana ikertzeko. Bennett konturatzen da Brent iruzurra egiten ari zaiola bankuari eta, aldi berean, Brenten emaztearekin, Sheila, maitemintzen da. Bennett eta Sheila saiatzen dira iruzurra konpontzen, baina gauzak erabat katramilatzen dira.\nEleberria laburra da, soberan dagoen ezer gabe, eta argumentu sendoa du."}
{"id": "95898", "revid": "1310", "url": "https://eu.wikipedia.org/wiki?curid=95898", "title": "Iruzurgilea", "text": ""}
{"id": "95899", "revid": "105290", "url": "https://eu.wikipedia.org/wiki?curid=95899", "title": "Aedea", "text": "Greziar mitologian, Aedea edo Aede (grezieraz \u0391\u03bf\u03b9\u03b4\u03b7, Aoide, \"kantatu\"), jatorrizko hiru musetatik azkena da, Pausaniasen arabera, bere ahizpa Meletea eta Mnemerekin batera.\nAedea, lan artistikoren exekuzioaren musa da, eskenaratzearena, bera baita bere ahizpa Mnemek aurretik idatzitakoa irakurri, errezitatu, jo (musika tresnak) edo kantatzeaz arduratzen dena. Arte lan bat erabilia den unea irudikatzen du.\nBeste alde batetik, lan artistikoak, \"bizitza propioa\", artista, arte lan hori sortzen ari den bitartean bakarrik duela uste da (margolan bat margotu, kantu bat idatzi), baina lan hau ez zegokion Aedeari, bere ahizpa Mnemeari baizik. Behin lana sortua denean, nolabait, \"hil\" egiten da, egonkor bihurtzen baita, eta ez du aldaketa gehiagorik jasaten. Lanaren amaitze bezala, bere exekuzioa geratzen da, Aedeari zegokion lana zena.\nIkonografikoki, kantatzen edo olerkiak errezitatzen ari den neska gazte bat bezala irudikatzen da, lira bat jotzen ari den aldi berean, musika tresnen soinua, ahots baten parekoa dela uste baita."}
{"id": "95900", "revid": "105290", "url": "https://eu.wikipedia.org/wiki?curid=95900", "title": "Lira (musika tresna)", "text": "\"Artikulu hau musika tresnari buruzkoa da; beste esanahietarako, ikus \u00abLira\u00bb.\"\nLira (latinetik \"lyra\", eta hau, grezierazko \u00ab\u03bb\u03cd\u03c1\u03b1\u00bbtik) pultsatutako harizko musika tresna primitibo bat da, abako formaduna, eta honen jatorria, greziarrek, Hermes jainkoari edo Polimnia musari ematen diote. Orfeok jo zuen musika tresna zen, eta Apolok berarekin duena, Estatu hiritarraren, kulturaren eta musikaren ikur bezala.\nLira, harpa bezala, bi eskuekin jotzen den musika tresna bat da.\nDavid errege jakintsuaren eskuetan, lirak, jainkoarekin eta erlijioarekin lotura irudikatzen du. David erregeak, lira jotzen zuen Saul lasaitzeko.\nLiraren oinordeko musika tresnak, zitara, gitarra eta lauta dira, liraren tradizioa jarraitzen dutena egundaino, trobadore eta olerkarien musika tresna bezala. Dyehuty, egiptoar mitologian, jakinduria, idazketa, musika eta Ilargiaren jainkoa da. Musikarekin lotua zegoen liraren asmatzaile bezala.\nHistoria.\nLirarik antzinakoenak eta xamurrenak, hiru hari zituen, baina, ondoren, lau, bost, sei, zazpi, are hamabi arte ere pasa zen. Egipton, hamazortzi izatera ere iritsi zen. Liraren zatiak, hariez gain, honako hauek ziren:\nHariak, alde batetik kaxara eta bestetik uztarrira lotuak zeuden. Plektru izeneko ezten antzeko batez, hatzekin atximurtuz edo bi eratara jotzen zen. Ezkerreko eskuak, hariak atximurtzen zituen, eta, eskumakoak, plektruarekin atximurtzen zituen.\nMitologia.\nErromatar mitologian, lira, Merkurio jainkoak asmatu zuen, nork Apolori oparitu zion kaduzeoaren truke, eta, ondoren, azken jainko honen ezaugarrien artean agertu zen. Egiptoar mitologian, Dyehuty jainkoa musikarekin lotua zegoen, eta liraren asmatzailetzat jotzen zen. Esaten denez, bere izena, lili loretik dator, duen antzeko formagatik."}
{"id": "95901", "revid": "886", "url": "https://eu.wikipedia.org/wiki?curid=95901", "title": "Simon kunta", "text": ""}
{"id": "95904", "revid": "336", "url": "https://eu.wikipedia.org/wiki?curid=95904", "title": "Errekete", "text": "Erreketeak Lehen Karlistaldian sortutako miliziako hegoaldeko nafar karlistak ziren. XX. mendearen hasieran, karlisten erakunde paramilitarrak izena hori hartu eta Espainiako Gerra Zibilean matxinoen alde aritu ziren nafar gudaroste guztiei ere halaxe esaten zaie.\nIzena.\n1833ko udazkenean, Lehen Karlistaldia hasi eta berehala, sortu ziren lehendabiziko lau batailoi karlistek, Nafarroan ohitura zen moduan, ezizena hartu zuten. Lau batailoi horien ezizenak \"Salada\", \"Morena\", \"Errekete\" eta \"Hierbabuena\" ziren. \"Errekete\" esanahi gabeko hitza izanda, garai hartako idazleek azaldu zuten 1833. urtearen bukaeran izandako gatazkak eta gero, hirugarren batailoiko soldaduek hain txarto zituzten jantziak, non beste batailoietako soldaduek ikusi eta horrela abesten baitzieten: \"Estali zaitez, soldadu, estali zaitez, ipurdia ikusten zaizu eta\". Hirugarren batailoikoek txantxa onartu eta, herrietan emakumeak ez gaizpidea hartzeko, hitzak aldatu eta horrela abesten zuten: \"Estali zaitez soldadu, estali zaitez, erreketea ikusten zaizu eta\"..\nBeste batzuen ustez, frantsesezko \"requ\u00eate\" hitzetik dator: euskaraz, \"errekerimendu\" edo \"eskakizun\".\nHistoria.\nLehen Karlistaldiko batailoi horren ezizena XX. mendearen hasieran zenbait erakunde karlistak erabili zuten, bai izen moduan, bai beren argitalpenetan Katalunian, Aragoin zein Andaluzian.\nJoan Maria Romak 1907an errekete izena jarri zion karlisten gazte-erakunde sorberriari. Aldizkaria \"Lo Mestre Titas\" zuen. Joaqu\u00edn Llorens agindupean, 1913an antzinako gazte-erakundea karlisten erakunde paramilitar bihurtu zen, Frantzian Action fran\u00e7aisek Camelots du Roi bere gazte-erakundearekin egin zuen moduan. Hasieran, Lehenengo Mundu Gerra garaian, jarduera gutxi izan arren, 1920an Juan P\u00e9rez N\u00e1jeraren agindupean eta, batez ere, Espainiako Bigarren Errepublika aldarrikatu ondoren berpiztu zen.\n1932an Jos\u00e9 Enrique Varela agintari nagusi bihurtu eta antolaketa militarra ezarri zuen: oinarrizkoa 5 txapelgorri eta buruzagi batek osatutako patruila zen; 246 lagunek konpainia sortu zuten eta hiru konpainiak, Tertzioa. 1934an, erabakigarria izan zen Fal-Conde Comuni\u00f3n Tradicionalistako buruzagitzara heltzea erreketea sendotzeko, \"alfonsino\"ekin zituzten aliantzei muzin eginez eta argi eta garbi altxamendu baten alde eginez. 1934ko apirilaren 15ean, Sevillan 650 txapelgorri andaluziar desfilatu eta ohiko lekuetatik at, karlisten indarra azaldu zen. 1935ean Ricardo Rada agintari nagusi bihurtu eta 1936ko uztailerako 30.000 errekete ziren. Nafarroan, 1936 hasieran, 6.360 errekete kide zeuden, 9 tertziotan banatuta. Urte haietan, karlismoak 30eko hamarkadako eskuin erradikaleko Europako beste alderdi-milizien itxura bera hartu zuen.\nEspainiako Gerra Zibilean erreketeen tertzioek matxinoen alde egin eta jokabide nabarmena azaldu zuten. Karlistek, guztira, 41 tertzio osatu zituzten: 18 Euskal Herrian, 8 Gaztelan, 7 Andaluzian, 6 Aragoin, 2 Asturiasen eta Katalunian 1. Tertzio guztien izenak Jurramendiko \"Via Crucis\"en geltokietan grabatu zuten. Guztira 60.000 errekete inguru hartu zuten parte Espainiako Gerra Zibilean eta horietatik 6.000 hil ziren. Karlistek ere erretagoardian logistika konplikatua eta osatua zuten. Logistika horren partaideen artean emakumeak (\"margaritas\" deituak) eta haurrak (\"pelayos\") zeuden.. Erreketeak Pelayos aldizkaria argitaratzen zuten haur eta gazteentzat. Espainiako Gerra Zibilak erreketeen desagerpena ere ekarri zuen, Francisco Francok 1937ko apirilaren 19an Falange Espa\u00f1olarekin batu zuelako. Manuel Fal Conde agintari politikoa eta Javier de Borb\u00f3n-Parma errege-nahiak batuketaren aurka egin eta Espainiatik ihes egin behar izan zuten."}
{"id": "95906", "revid": "119347", "url": "https://eu.wikipedia.org/wiki?curid=95906", "title": "Simo", "text": "Simo Finlandiako Lappi lurraldeko udalerri bat da, Botniako badian dagoena. Gipuzkoa baino handiagoa den udalerri honetan, 2.085,24 km\u00b2, 3.500 biztanle inguru bizi dira. Eremu zingiratsu eta paduratsu batean dago, Simojoki ibai emaritsuaren magalean eta Botniako Badiaren ertzean antolatua. Bizilagunak, Kemi, Keminmaa eta Tervola udalerriak iparraldean, Ranua sortaldean eta Ii udalerri ostrobotniarra hegoaldean dira. Per\u00e4meri Uhartedia, Runkaus Natura Erreserba Hertsia eta ezagunena den Martimoaapa eremu babestuak dira bertako natura paisaia garrantzitsuenak; bertan, belatz txikiak, beltxarga oihulariak eta boreal mozoloak bezalako hegazti espezieak daude.\nUdalerriaren hastapenetan, XVI. mendean, basogintza, abeltzaintza, ehiza eta izokin arrantza ziren jarduera ekonomiko nagusiak. Hala ere, XVIII. mendean hasi ziren elur-orein zaintzan eta gutxinaka aurreko jarduerak galtzen hasi ziren. Hala nola, izokin arrantza galdu egin zen arrain honen esplotazio handiaren ondorioz; hala ere, 1990eko hamarkadan izokina berreskuratzea lortu zuten Simojoki ibaian eta berriro, arrantza zaleen meka bilakatu zen.\nGeografia.\nZirkulu Polar Artiko paraleloaren hegoaldean dago, Finlandiako Lappi lurraldeko udalerrietan ezohikoa dena. Eremu zingiratsu eta paduratsu batean dago, Simojoki ibai emaritsuaren magalean eta Botniako Badiaren ertzean antolatua. 2.085,24-ko azaleratik, %30a, ur-eremua da, herrialde osoko ehuneko handienetarikoa. Bizilagunak, Kemi, Keminmaa eta Tervola udalerriak iparraldean, Ranua sortaldean eta Ii udalerri ostrobotniarra hegoaldean dira. Udak motzak eta epelak dira, non ekain eta uztail bitarteko astean gauerdiko eguzkia bihurtzen den nagusi; negu izoztuak aldiz, luzeak izan ohi dira, zazpi hilabete gutxi gorabehera, eta lurzoru elurtuak azaro bukaeratik apirila arte irauten du; Botniako Badian itsasoa ere izoztu egiten da. Honela, hilabete beroena uztaila da, 16\u00a0\u00b0C-ko batezbestekoaz, eta hotzena, aldiz, urtarrila, -11\u00a0\u00b0C batezbestekoaz. Aurora Borealak, neguko gau izoztu eta luzeetan zerua argitzen duten argiak dira eta irail-urri eta otsail-martxo bitartean agertu ohi dira, batez ere, ordu txikitan eta zeru oskarbian; hala ere, ez dira oso ohikoak hegoaldeko herrixketan.\nGipuzkoa baino handiagoa den udalerri honetan, hiru eremu babestu daude: Per\u00e4meri Uhartedia, Runkaus Natura Erreserba Hertsia eta ezagunena den Martimoaapa eremu babestua. Azkeneko biak, batik bat, Leku zingiratsu eta paduratsuak dira, betara udan iristen diren hegazti espezie guztiak, ehun bat, asetzeko bezainbeste intsektu dauden inguruneak; ahate buztanluzeak, ahate ilunak, aliota artikoak, aliota txikiak, aztoreak, basahateak, basoilarrak, belatz gorriak, belatz txikiak, beltxarga oihulariak, boreal mozoloak, eper zuriak, hontz gabiraiak, hontz handiak, kurriloak, laponiako urubiak, larre buztanikarak, larreoiloak, mirotz zuriak, negu txirtak, txio horiak, uda txirak, zapelatzak, zapelatz liztorjaleak, zingira hontzak eta zuhaitz belatzak, esaterako. Gainera, arrantzaleak erakartzen dituzten lutxo, perka eta platuxa bezalako arrainak daude .\nBestalde, lertxundiak, urkidi zilarkarak, izeidi gorriak eta pinudiak daude gainontzeko azalera osoan. Baso hauetan, elur oreinak, erbiak, erbinude zuriak, hartz arreak, igarabak, ipar-katamotzak, jatunak, lepahoriak eta otsoak aurki daitezke.\nIbai garrantzitsuenak Simojoki eta Tainijoki ibaiak dira, udalerria guztiz zeharkatzen dutenak.\nAdministrazioa.\nGarraio azpiegiturak.\nSimok Kemirekin egiten du muga, Finlandiako industria-hiri nagusienetakoa den hiriarekin, eta honek iparraldeko muturretik hegoaldera salgaiak esportatzeko eta inportatzeko garraiobideen beharra izan duenez betidanik, gaur egun, udalerria hoberen komunikatuta dagoen Lappiko azpieskualdean dago. Garraio azpiegitura hauen artean, errepide bidezkoak dira nagusi udalerrian -besteak beste, herrialdea zeharkatzen duen Valtatie 4 autobidea-, baina trenbideak ere garrantzi handia du, VR-Yhtym\u00e4 garraio-konpainiaren trenbide-sareak geltoki bat baitu herrigunean (Simoko geltokia). Azkenik, udalerriaren mugan ez dauden arren, aipatzekoak dira Kemi hirian dauden aireportua (Helsinkirekin airez egunero elkartzen duena) eta Europako itsas-hiri nagusienekin bat egiten duen portua.\n Valtatie 4: Helsinki-Lahti-Jyv\u00e4skyl\u00e4-Oulu-Rovaniemi-Utsjoki \n Seututie 849: Kiiminki-Pudasj\u00e4rvi-Tainiemi (Simo) \n Seututie 923: Alaniemi (Simo)-Tervola \n Seututie 924: Simo-Nuupas (Ranua) \nKemi-Tornio Ardatzeko eta Lappiko gainontzeko udalerriekin bat egiteko garraiobide erabiliena autoa da. Simotik autobide bakarra igarotzen da, Finlandia hegoaldetik iparraldera zeharkatzen duen Valtatie 4 autobidea. Hau, herrialde osoko autobide luzeena da eta, guztira, Helsinkitik Utsjokira, 1.295 km-ko luzera du. E8a eta E75a osatzen duten autobideetako bat da eta Oulu eta Rovaniemi hirietatik igarotzen denez, simotarren autobide erabiliena ere bada. Bigarren mailako errepideen artean, aipatzekoak dira herriak euren artean lotzen dituzten Seututie 849, 923 eta 924 errepideak. Lehen esan bezala, autoa garraiobide erabiliena den arren, ez da errepide gainean dabilen ibilgailu bakarra. Veljekset Salmela eta ExpressBus konpainien autobusek ere, udalerria suediar Haparanda, Kemi, Keminmaa, Tornio, Kuivaniemi, Tervola, Rovaniemi eta Oulu udalerriekin lotzen dute .\nAzkenik, esatekoa da Finlandiako Gobernuaren VR-Yhtym\u00e4 garraio-konpainiaren trenbide-sarea udalerritik igarotzen dela. 1903an eraiki zen Simoko geltokia Oulu-Tornio trenbide nagusiaren bidean dago eta bertatik, Helsinki-Kolari edo 6. eta Helsinki-Kemij\u00e4rvi edo 7. lineak pasatzen dira, herrialdeko edozein geltokira joateko aukera ematen duten lineak. Dena den, distantzia luzeak tren bidez egitea neketsua eta garestia denez, helmuga ohikoenak gertukoak izaten dira; hala nola, Kemi, Tornio eta 100 bat km hegoaldera dagoen Oulu. Dena den, Tornion hasten den Kolariko trenbidearen bidez, Tunturi Lappiraino eta Yll\u00e4s eski-estazioraino joateko aukera dute simotarrek eta Laurila-Kelloselk\u00e4 jarraituz, aldiz, Rovaniemi eta Ekialdeko Lappiraino; eta hauek ere, herritarren helmuga ohikoak izaten dira uda garaian. Historian garrantzi handiena izan duen linea, bestetik, zazpigarrena izan da. Trenbide guztia 1942ra arte bukatu ez zen arren, 1909rako Rovaniemiraino iristen zen eta honen bidez, Ekialdeko Lappiko egur preziatuak garraiatzeko modu berri eta azkarrago bat lortu zuten Kemiko enpresariek eta era berean, inguruko industria garatu eta herritarren bizi-maila hobetzea lortu zuten .\nBanaketa.\n1865. urtean udalerria osatzen duten herrixkak batu egin ziren Simon kunta izeneko udalerri bat osatzeko.\nHauek dira herrixka garrantzitsuenak:\nUdala.\nSimoko eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2012ko urriaren 28an ospatu ziren udal hauteskundeetan eratu zen.\nLappiko gainontzeko udalerrietan bezala eta, nahiz eta alderdikide bat galdu, Finlandiako Zentroko Alderdia suertatu zen garaile hamabi zinegotzirekin eta gehiengo osoarekin. Bigarren indarra, Ezker Elkartasuna izan zen, oposizio pattala egiteko lortutako bost eserlekurekin. Azkenik, Alderdi Nazionala eta Alderdi Sozial-Demokrata izan ziren bina ordezkarirekin.\nLehen esan bezala, udalbatza, Zentroko Alderdiaren esku dago eta batzarraren presidentea eta Udalaren bozeramailea, alderdi honetako kidea den Keijo Ylitalo da. Hurrengo udal hauteskundeak 2012. urtean ospatuko dira, herrialdeko gainontzeko udalerrietan bezala.\nDemografia.\nBiztanleria.\nAntzinean, samitarrak ziren udalerri honetako etnia nagusi; hala ere, industrializazioaren, kristautasunaren eta finlandiar etorkinen ondorioz, samitarrak iparraldera immigratu behar izan zuten, Enonteki\u00f6, Inari eta Utsjoki udalerrietara, batez ere. XVI. menderako ez zen samitarrik udalerrian.\nHizkuntza nagusi eta ofizial bakarra finlandiera da; izan ere, biztanleria osoaren %99,4aren ama hizkuntza suomiera da. Estatistiken arabera, hamalau urteko beheko biztanleria %17,7 a da, eta hirurogeita bost urteko gorakoak aldiz, %20a.\nBertako biztanle ezagunena 1961tik 1962ra eta 1975etik 1977. urtera Finlandiako Lehen Ministro izandako Martti Miettunen Zentroko Alderdiko politikaria da.\nHezkuntza eta Osasuna.\nUnibertsitate arte ikastetxeak daude udalerrian.\nGertuen dagoen erietxea Kemiko L\u00e4nsi-Pohja Erietxea da.\nKultura.\nArmarria.\nArmarria 1956. urtean sortu zuen Olof Eriksson artista helsinkiarrak eta, bertako sinbolismoaren bidez, udalerriko bereizgarri nagusiak adierazi nahi izan zituen. Urte bereko irailaren 27an, udalbatzak Simoko ikur ofizialtzat hartu zuen (Barne Ministerioak hurrengo urteko otsailaren 27an onartu zuen). Zelai urdinaren gainean, gurutze moduan antolatuta dauden zilarrezko lau izokin buztan daude. Hain zuzen ere, arrain honek udalerriari izena ematen dion ibaia irudikatzen du; Simo, alegia. Ibai hau, historian zehar, Lappiko komunikabe garrantzitsua eta arrantza gune nagusia izan da, eta horrek ibai-ahoan zegoen herria haztera eraman zuen. Beraz, hornitzaile eta bidelaguna, era berean, udalerriaren bereizgarri eta ikur nagusia da .\nOndasun nabarmenak.\nHeikki V\u00e4\u00e4n\u00e4nenek 1773. urtean eraiki zuen udalerriko eraikin ospetsuena, Simoko eliza.\nEkonomia.\nUdalerriaren hastapenetan, XVI. mendean, basogintza, abeltzaintza, ehiza eta izokin arrantza ziren jarduera ekonomiko nagusiak. Hala ere, XVIII. mendean hasi ziren elur-orein zaintzan eta gutxinaka aurreko jarduerak galtzen hasi ziren. Hala nola, izokin arrantza galdu egin zen arrain honen esplotazio handiaren ondorioz; hala ere, 1990eko hamarkadan izokina berreskuratzea lortu zuten Simojoki ibaian eta berriro, arrantza zaleen meka bilakatu zen."}
{"id": "95907", "revid": "105290", "url": "https://eu.wikipedia.org/wiki?curid=95907", "title": "Pultsatutako hari instrumentu", "text": "Pultasutako hari instrumentuak, hariak, hatzamarren bidez pultsatua edo atximurtua denean, soinua eraginez, bibratzen duen harizko musika tresnak dira. Hatzez gain, plektru bat ere erabil daiteke."}
{"id": "95908", "revid": "56334", "url": "https://eu.wikipedia.org/wiki?curid=95908", "title": "Ektara", "text": "Ektara pultsatutako harizko musika tresnarik sinpleenetako bat da. Soilik laguntzaile bezala erabiltzen da, melodia baten atzean laguntza emanez. Ek tarak, literalki \"hari bat\" esan nahi du, banbu kanabera batean zehar dihoana, banbu kanabera hau, aldi berean, kalabaza batetara finkatua dagoelarik."}
{"id": "95909", "revid": "58701", "url": "https://eu.wikipedia.org/wiki?curid=95909", "title": "Gaumata", "text": "Gaumata ( \"Gaum\u0101ta\"), Dario I.aren aginduz eginiko Behistungo inskripzioaren arabera, K.a. 522 inguruan, Median, Kanbises II.aren aurka matxinatu zen mediar azti bat zen, Kanbises Egipton zegoen bitartean, Esmerdis zela sinestaraziz, Kanbisesen hildako anaia. Kanbises, matxinada zanpatzeko itzultzen ari zela hil zen, eta Gaumatak, hau Dario I.ak K.a. 521eko urrian hil zuen arte gobernatu zuen.\nEgileren batzuk, \"Gaumataren usurpazioa\", soilik Darioren asmakuntza bat zela diote, bere usurpazioa legitimatzeko.\nKanbises Egiptoko kanpainan K.a. 522an hil zenean, Persiar Inperioan ziurgabetasun garai bat nagusitu zen. Kanbises hil baino pixka bat lehenago, bere anaia Bardiyak (Esmerdis grezieraz) bere burua errege izendatu zuen Iranen, eta, bere aurrean, tronua konkistatzea lortu zuten Dario I.a buru zuten nobleen matxinada bat gertatu zen. Arazoa, idatzizko iturriek ematen duten informaziotik sortzen da, bereziki bitik: Behistungo inskripzioa (XI.etik XIII.era arteko zutabeak), Dario I.ak idatzarazi zuena, eta Herodotok, gertaera hauei buruz kontatzen duena. Bi idazkietan, Bardiya izeneko pertsonaia hau, aurretik, ezkutuan hila izan zen Kanbisesen anaiaren nortasuna ordezkatu zuen Gaumata izeneko azti bat bezala aurkezten da. Honela, Darioren ekintzak, erabateko legitimitatea lortzen du, Inperioan persiarren nagusitasuna arriskuan jartzen duen mediar usurpatzaile baten aurkako altxamendu legitimo bat baitzen. Gaumata izeneko gobernari honen erregealdiak, ordena ekonomiko, sozial eta erlijiosoan aldaketak suposatu zituen. Zentzu honetan, Behistungo idazkunak kontatzen duenaren arabera, dirudienez, aztia, tokiko gurtzak ezabatzen saiatu zen, jainko nagusi bat sartzeko, beharbada, Ahura Mazda."}
{"id": "95910", "revid": "6950", "url": "https://eu.wikipedia.org/wiki?curid=95910", "title": "Ahura Mazda", "text": "Ahura Mazda (Ahura Mazd\u0101) edo Ormuz, Zoroastrok, sortu gabeko Sortzailetzat, hau da, jainkoa bezala goraipatutako jainko baten avesterazko izena da.\nZoroastrismoa, horrela, praktikatzen dutenek Mazdaysana, Mazdaren gurtza bezala deskribatzen dute. Avestan, \"Ahura Mazda da gurtza objektu gorena\", lehen jainkoa eta sarrien aipatzen dena Yasna liturgian. Zoroastroar kosmogonia eta tradizioan, jainko txiki guztiak ere Mazdak sortuak dira.\nAhura Mazda Auramazda da antzinako persieraz, Aramazd partieraz eta armenieraz. Egungo persieran eta ertainean, haren erabilera aldatu egiten da, baina Hormizd, Hormuzd, Ohrmazd eta Ormazd/\u014crmazd ohiko transliterazioak dira.\nZeruko jainkoa zen, orojakituna eta zeruko apaiza, joera zintzoko jainkoen buru (ahurak). Jainko abstraktu eta traszendente bat zen, irudi zehatzik gabea eta, beraz, ezin zen irudikatu. Haren semea Atar jainkoa zen, suarekin identifikatua.\nAhura Mazda Angra Mainyu edo Ahriman gaizkiaren jainkoaren jainko antagonikoa da, Ahriman, joera gaiztoko jainkoen (daeva) buru zena.\nNomenklatura.\nMazd\u00e5 nominatiboak edo, hobeto esanda, avesterazko forma Mazd\u0101-k, proto-iranerazko Mazd\u0101h islatzen du. Orohar, jainkoaren jatorrizko izentzat hartzen da eta, sanskritozko haren kognatu medh\u0101k bezala, \"adimena\" edo \"jakinduria\" esan nahi du. Bi hizkuntzetan, hitzek proto indoiranierazko *mazdh\u0101 islatzen dute, proto indoiranierazko *mn\u0329sd\u02b0eh1, hitzez hitz, \"buru lasaia\" esan nahi duena, hots, jakintsua.\nAhura, jatorrian, \"ahurazko\" esan nahi zuen adjektiboa izan zen, asura deritzon entitate indo-iraniar zehatz bat bereiziz. Antzinako testu indoiraniarretan oraindik aztarna argiak dauden arren, bi kulturetan hitza noiz-behinka agertzen da beste jainko batzuen epiteto gisan.\nGatha (G\u0101\u03b8\u0101s) deritzenetan, egiletza, Zoroastro berari ematen zaion ereserkietan, izenaren bi zatiak ez dira, derrigorrez, aldi berean erabiliak, are elkartrukatuak ere badira, edo alderantzizko ordenan erabiltzen dira. Hala ere, Avestaren testurik berrienetan (Ahura eta Mazda) Ahura Mazda izenaren zati osakide dira, beste hizkuntza iraniar batzuetan elkartuak direnak.\nJatorria.\nAhura Mazda jainko proto indo-iraniar baten baliokide kontzeptualtzat onartzen den arren, xehetasunei dagokienez, espekulazioa eta eztabaida dago. Adostasun eskolasiko batek *\"vouruna\" eta *\"mitra\" prototipikora lotura bat identifikatzen du, baina ez dago ezarritako adostasunik, bietakoren bat Ahura Mazda denik esaten duenik, edo biak batera, edo areago, bi horien gainetik dagoen norbait.\nIritzi bat jainko proto indo-iraniarra \"Asura Aita\" dela da, izenik gabe, hau da, Rig Vedako Varuna. Iritzi horren arabera, \"mazda\" zoroastroarra Vedako \"medhira\"ren baliokidea da, Rig Veda 8.6.10ean, Varunak bere gurtzaileei eskaintzen dien \"ordena kosmikoaren ikuspegia\" gisan deskribatua. Ahura Mazda *mitra-*vouruna dvandah espresioaren irandar garapena izan litekeela ere iradoki da (\"mitra\", izenik gabeko jauna da, hots, Ahura; eta \"vouruna\", mazdal/medhira), aurretik esan bezala. Konstelazio horretan, Ahura Mazda jainko konposatua da; hor, \"mitra\"ren ezaugarri mesedegarriek \"vouruna\"ren ezaugarri kaltegarriak ezabatzen dituzte.\nBeste iritzi baten arabera, Ahura Mazda Ahura nagusia gisan ikusia da, \"vouruna\"ren eta \"mitra\"ren gainetik dagoena, eta Rig Vedako izen gabeko Asura Aita beste jainko bat da. Ahura Mazda horrekin lotu izan da. Iritzi horren garapen batean, \"mitra-vouruna\" dvandva esamoldea ez da Avestako Mitra-Baga zaharra baino. Baina Vedetan, Baga jainko txiki bat da; proto indo-iraniar garaietan, \"vouruna\" kontzeptuaren epiteto bat izan zen, eta Iran Garaian, vourunarentzako gurtza titulu bat izaten segitu zuen eta, ondoren, ordezkatu ere egin zuen. Persepoliseko gotorleku bateko 337. taulatxoan, Ahura Mazdak Mitrarekin eta Bagarekin zerikusia ez duela aipatu da."}
{"id": "95911", "revid": "336", "url": "https://eu.wikipedia.org/wiki?curid=95911", "title": "Aretusa", "text": "Aretusa (antzinako grezieraz \u0391\u03c1\u03ad\u03b8\u03bf\u03c5\u03c3\u03b1 Ar\u00e9thousa), greziar mitologiako zenbait pertsonairen izena da:"}
{"id": "95912", "revid": "105290", "url": "https://eu.wikipedia.org/wiki?curid=95912", "title": "Hilo", "text": "Hilo, greziar mitologian, (antzinako grezieraz \u1f5d\u03bb\u03bb\u03bf\u03c2, H\u00fallos), Herakles eta Deianiraren semea da. Sofokles idazlearen Trakiniak izeneko lanean, pertsonaia garrantzitsu bat bezala agertzen da. Bertsioren batzuk, bere ama, Deianiraren ordez, Melita izan zela diote."}
{"id": "95913", "revid": "336", "url": "https://eu.wikipedia.org/wiki?curid=95913", "title": "Eguzki koroa", "text": "\"Artikulu hau astronomiari buruzkoa da; beste esanahietarako, ikus \u00abKoroa\u00bb.\"\nEguzki koroa, kromosferako zatirik kanporenekoa da, milioi bat kilometro baino gehiago neurtzen du eta eguzki eklipseetan edo koronografo deritzon Eguzkiaren argia ezkutatzeko gai den gailu bat erabiliz ikus daiteke. Eguzki koroaren dentsitatea, Lurrarena baino bilioi bat aldiz baxuagoa da, eta bere tenperatura, 2 milioi gradutara iristen da (fotosferak, gutxi gora-behera, 6000 graduko tenperatura duen bitartean).\nEzaugarriak.\nEguzki koroa, espaziora, eguzkiaren eremu magnetikoak jaurtitako partikula txikiez osatua dago, eguzki haizea eraginez, eta jaurtitze fenomeno bizietan, ekaitz geomagnetiko bat gerta daiteke Lurrean. Jaurtitako atomo hauek, Lurraren atmosferaren gainaldearekin talka egitean, poloetan gertatzen diren auroren arduradunak dira.\nKoroako egitura xehetasun guztiak, eguzkiaren eremu magnetikoaren ondorio dira."}
{"id": "95914", "revid": "105290", "url": "https://eu.wikipedia.org/wiki?curid=95914", "title": "Kromosfera", "text": "Kromosfera (literalki \"kolorezko esfera\"), Eguzkiaren atmosferako geruza mehe bat da, fotosferaren gainetik dagoena. Azken ereduek, 2200 eta 5000 kilometroko lodieran kokatzen dute. Optikoki, espektro ikusgaian, kromosfera, fotosfera baino gardenagoa da, baina, irrati behaketetan, nagusiki milimetrikoan, kromosfera ongi beha daiteke.\nEguzki kromosfera, nagusiki, hidrogeno eta helioz osatua dago. Espektro behaketek, metalak egoera neutroan eta partzialki ionizatuak daudela frogatu dute, kaltzioaren K lerroa eta CNarena bezalako zerrenda molekularraren kasuan bezala.\nTresna berezirik gabe ezin da ikusi, fotosferaren distira handiak ezkutatu egiten baitu, baina, bere kolore gorrixka, eguzki eklipse oso batean edo argi iragaziarekin ikus daiteke, H\u03b1 kasu.\nKromosferaren ezaugarririk garrantzitsuena, eguzki espikulak daudela da, hatz formako gas proiekzioak, tamaina handikoak, soropil hosto itxurakoak, ondoan duen koroarantz hazten direnak. Kromosferatik kanpora hazten dira, eta, ondoren, berriz hondoratzen dira, 10 minutuko tartean.\nBeste ezaugarri nabarmen bat, gasez eratutako zuntz\u00f1o horizontalen presentzia da, espikulen antzerakoak, baina, gutxi gora-behera, hauen bikoitza irauten dutenak.\nAzkenik, eguzki protuberantziak, fotosferarantz igotzen dira altura ikaragarrietara, ia 150.000 kilometroraino. Eguzki fenomenorik ikusgarri eta arraroenetako bat dira.\nIzar batzuen kromosferaren gainean, trantsizio gune bat dago, non, tenperatura, azkar igotzen den eguzki koroaraino, eguzkiaren atmosferaren kanpoaldereneko zatia eratzen duena."}
{"id": "95916", "revid": "105290", "url": "https://eu.wikipedia.org/wiki?curid=95916", "title": "H alfa", "text": "Fisikan, H alfa, H\u03b1 idatzia, hidrogenoaren espektroaren igortze zerrendetako bat da. H\u03b1 zerrenda, 656,3 nanometroko uhin luzera batean zentratua dago, eta espektro elektromagnetikoaren zati gorrian ikusgarri da. H\u03b1 hitza, H\u03b1 zerrendaren igortze maiztasunean zentratutako iragazki optikoak izendatzeko ere erabiltzen da. Iragazki hauek, beste gauza batzuen artean, eguzkia behatzeko erabiltzen dira, zeintzuekin kromosferaren behaketa on bat lor daitekeen.\nBohrren eredu atomikoaren arabera, elektroiak, energia maila kuantikotuetan baino ezin daitezke egon, bere hirugarren arautik ebazten den ondorioa. Zenbaki kuantiko nagusiak n= 1, 2, 3... maila hauetako bakoitza identifikatzen du. Hidrogeno atomo batetako elektroi batek, n1 mailatik n2 maila txikiago batetara trantsizioa egiten duenean, n1 eta n2 mailen arteko energia diferentziaren ia berdina den energia fotoi bat igortzen du. n2 = 2 denean, fotoien energiak hain handiak dira, lotutako uhin luzerak, Balmerren sailekoak direla, eta honela izendatuak dira:\nH\u03b1 astrofisikan.\nEspektru zerrenda hau, Astrofisikan oso erabilia da aplikazio ugarirentzako.\nZehazki, H\u03b1 bezala, zerrenda horretan zentratutako behaketa iragazkiak ere ezagutzen dira."}
{"id": "95917", "revid": "536", "url": "https://eu.wikipedia.org/wiki?curid=95917", "title": "Pfunden saila", "text": "Fisikan, Pfunden saila, hidrogeno atomikoaren xurgaketa edo igorpen linealeko sail bat da.\nZerrendak, esperimentalki, August Herman Pfundek aurkitu zituen 1924an, eta hidrogenoaren atomoko bosgarren mailara, altuenera, jauzi egiten duen elektroiari dagozkio.\nJarraikako trantsizioentzako uhin luzerak, honako hauek dira:"}
{"id": "95918", "revid": "448", "url": "https://eu.wikipedia.org/wiki?curid=95918", "title": "Ayuda", "text": ""}
{"id": "95919", "revid": "336", "url": "https://eu.wikipedia.org/wiki?curid=95919", "title": "Fotosfera", "text": "Izar baten fotosfera, izar hori mugatzen duen azalera argitsua da, edo, hobe esanda, ikus dezakegun argia igortzen duen izarraren eremua. Klasikoki, Eguzkiaren eta gainontzeko izarren fotosferaz hitz egiten da. Gure eguzkiaren kasuan, fotosferako tenperatura 5800 gradu kelvin ingurukoa da. Ez da solidoa, baizik eta 300 kilometroko sendoera duen plasma geruza bat, jasotzen dugun argia eta beroa igortzen dituena. Beste izar batzuen kasuan, fotosfera edo azaleko tenperatura, handiagoa edo txikiagoa izan daiteke, eta, beraz, igorritako argia, batez beste, beste kolore batetakoa da. Izarrik hotzenak, gorriak dira, eta, beroenak, urdinak.\nFotosfera, presio handipean dauden gas geruza batez osatua dago. Teleskopioekin ikusia, granulazio fin bat du (flokulu deritzenak) eta ertz garbiak. Bertatik igortzen du izarrak bere erradiazioa. Bere azalera, bere gainean fakula deritzen argi hondo batean datza, fakula hauek, tenperatura altuagoan daudenez, are dizdiratsuagoak direlarik. Alderantziz, zulo edo beheragune sakonetan eratzen dira eguzki orbanak, hauen bidez, beheko geruza ikusten delarik, hain beroa ez dena, eta, beraz, itxuraz, ilunagoa da."}
{"id": "95921", "revid": "105290", "url": "https://eu.wikipedia.org/wiki?curid=95921", "title": "Flokulu (astronomia)", "text": "Flokulu bat, bata bestearen gainean jarriak, eguzkiaren kromosferaren azalera osatzen duten granulu dizdiratsuetako bakoitza da.\nFlokuloek, espektrometro batean hartutako eguzkiaren argazkietan orban dizdiratsuzko mosaiko bat eratzen dute, soilik K zerrendan kaltzioak igorritako argia erabiliz. Bere neurriak, 100 eta 200 kilometro artekoak dira."}
{"id": "95922", "revid": "1519", "url": "https://eu.wikipedia.org/wiki?curid=95922", "title": "Fakula", "text": "Fakula astronomiako terminoa da, era bateko edo besteko forma distiratsu bat adierazten duena.\nEguzkian.\nEguzkiaren kasuan, azaleran ikus daitezkeen zatirik distiratsuenak dira. Eremu magnetiko bizien ondorio dira, eta, sarri, eguzki orbanekin lotuak daude. Ikusteko errazagoak dira eguzki diskoaren ertzetan eta uhin luzera laburreko guneetan.\nPlaneten gainazalean.\nPlaneten nomenklaturan, satelite, asteroide edo planetan baten gainazalean nabarmentzen den era bateko edo besteko puntu distiratsua da. Facula eta faculae termino latinoakm erabiltzen dira hauen izendapenean. Esate baterako Zeres planeta nanoan oso nabarmenak dira fakula batzuk, Ceralia Facula eta Vinalia Facula. Era berean, Merkurioko zenbait fakularen izendapenean, euskarazko forma bat aukeratu zen batentzat, Suge Facula."}
{"id": "95923", "revid": "105290", "url": "https://eu.wikipedia.org/wiki?curid=95923", "title": "Espineta", "text": "Espineta, pultsatutako harizko musika tresna bat da, (gitarra bezala, eta ez kolpatutakoa, klabikordio eta pianoaren kasuan bezala), teklatua duena. Klabizenbaloaren antzerakoa da, baina txikiagoa, eta, batzuetan, hegazti hego forma duena.\nKlabizenbaloan bezala, ordena edo tekla bakoitzari, hari bakar bat dagokio. Bere mekanismoak, plektruz hornitutako palanka bertikal batzuetan zetzan, palanka hauek, hariak jotzen zituztelarik hatzekin teklak jo ondoren. Hariak laburrak dira, eta erresonantzia kaxaren barnean diagonalean jarrita daude.\nEspinetak, bere sortzailea izan zen Giovanni Spinettiren izena darama, Venezian bizi zena 1400eko bigarren erdian, eta musika tresna honen lehen fabrikatzaileetako bat izan zena (Italian, 1300 inguruan, antzeko musika tresnak ezagutzen baitira). Bere unerik gorena, 1500 eta 1600 bitartean dago. Bi teklatuko espinetak daude, bata, bestearen azpitik irtenaz jartzen direnak, organuan bezala.\nGiuseppe Verdi konposatzaileak, musikan hasi zenean erabili zuen musika tresna da."}
{"id": "95924", "revid": "56334", "url": "https://eu.wikipedia.org/wiki?curid=95924", "title": "Birjinal", "text": "Birjinala, klabizenbalo edo espineta mota bat da, baina txikiagoa, forma ezberdinekoa (laukiluze edo luzanga), eta, musika tresna osoan zehar, ez mutur batean, teklatu bakarra duena. XX. mendean birsortua izan da, antzinako musika jotzeko.\nHerbehereetan hedatu zen, 1500 urtearen inguruan, eta Erresuma Batuan 1600ean. Bere hariak, teklatuarekiko paraleloan zihoazen, edo, batzuetan, diagonalean.\nIzena, latinezko \"virga\"tik dator, makila esan nahi duena. Latinezko \"virginalis\"etik ere etor liteke (birjina), orohar, neskatxek jotakoa zela adieraziko luzkeena; aldiz, gaur egun, izena Erregina Birjinagandik zetorrela zioen teoria baztertua izan da, tresna, honen aurretik ezagutzen baitzen birjinal bezala.\nItalierazko spinetto edo espineta hitza, birjinalari, zein hegazti hego forma duen antzerako musika tresna bati erreferentzia egiteko erabiltzen da."}
{"id": "95926", "revid": "1310", "url": "https://eu.wikipedia.org/wiki?curid=95926", "title": "Martin Carrera", "text": ""}
{"id": "95927", "revid": "512", "url": "https://eu.wikipedia.org/wiki?curid=95927", "title": "Aldeanueva de la Vera", "text": "Aldeanueva de la Vera (extremadureraz \"Aldeanueva\") C\u00e1ceresko probintziako udalerria da. C\u00e1cerestik 125 kilometrora dago. 2008ko erroldaren arabera 2.276 biztanle zituen 37,6 km\u00b2-ko azaleran."}
{"id": "95928", "revid": "1310", "url": "https://eu.wikipedia.org/wiki?curid=95928", "title": "Manuel Martin Carrera", "text": ""}
{"id": "95929", "revid": "1310", "url": "https://eu.wikipedia.org/wiki?curid=95929", "title": "Pedro Carrera", "text": ""}
{"id": "95930", "revid": "512", "url": "https://eu.wikipedia.org/wiki?curid=95930", "title": "Arroyomolinos de la Vera", "text": "Arroyomolinos de la Vera C\u00e1ceresko probintziako udalerria da. C\u00e1cerestik 107 kilometrora dago. 2008ko erroldaren arabera 514 biztanle zituen 23 km\u00b2-ko azaleran."}
{"id": "95931", "revid": "512", "url": "https://eu.wikipedia.org/wiki?curid=95931", "title": "Merikara", "text": "Merikara, Egiptoko X. dinastiako azken faraoia izan zen, K. a. 2050 inguruan gobernatu zuena, Egiptoko lehen tarteko aroa deritzon garaian.\nHerakleopolis Magnatik gobernatu zuen azken erregea izan zen. Herrialdearen zati bat baino ez du kontrolatzen eta egoitza Tebasen zuen dinastia etsaia den Egiptoko XI. dinastiako Mentuhotep II.ari aurre egin behar izan zion.\nKheti VII.aren semea da, eta papiroan idazkera hieratikoz idatzitako \"pretzeptu\" ospetsuak jaso zituena izan liteke: \"Khetyren irakaskuntzak bere seme Merikararentzat\".\n\"Uadsut Merikara\" izeneko piramide batean lurperatua izan zen, Saqqaran eraikia, eta, piramidea eraiki zen toki zehatza ezagutzen ez den arren, Tetiren piramideagandik ekialdera dagoen hondakinetan dagoen piramidea izan liteke."}
{"id": "95932", "revid": "105290", "url": "https://eu.wikipedia.org/wiki?curid=95932", "title": "Egiptoko XXX. dinastia", "text": "Egiptoko XXX. dinastiak, K.a. 378tik K.a. 341 arte iraun zuen.\nJatorria Sebennitosen zuen dinastia honetako gobernariak, Persiarrak Egiptotik kanporatuz eta Palestina konkistatuz hasi ziren, Persiar Inperioaren gainbehera probestuz. Urte batzuetaz, nolabaiteko oparotasuna egon zen Egipton, merkataritza egonkor bat ahalbidetu zuena, baina ezin izan zuten Artaxerxes III.ak, armada boteretsu baten buru, Egipto Persiar Inperioarentzat birkonkistatzerik eragotzi K.a. 343an, berriz satrapia bihurtuz.\nXXVI., XXVII., XXVIII., XXIX. eta XXXI. dinastiekin batera, Egiptoko aro berantiarra deritzona osatzen du.\nHistoria.\nNektanebo II.aren erregealdia, persiar gobernariek, Egipto birkonkistatzeko egin zituzten ahaleginengatik bereiztu zen. Bere erregealdiko lehen hamar urteetan, Nektanebok, birkonkista eragotzi ahal izan zuen, Artaxerxes III.ak, bere erresumako kontrola sendotzeko borrokatu behar izan baitzuen: K.a. 351 eta K.a. 350 arteko neguan Egipto inbaditzeko arrakastarik gabeko saiakera baten ondoren, Artaxerxesen porrotaren berriek, Zipren, Fenizian eta Zilizian matxinadak piztu zituzten. Nektanebok, matxinada hauei babesa eman zien arren, Artaxerxesek, horiek erreprimitzea lortu zuen, eta, beste behin, Egipto inbaditzeko gai izan zen K.a. 343an. Bigarren inbasio honek, arrakasta izan zuen, eta, Nektanebok, Niloren deltatik Menfisera erretiratu behar izan zuen, non Egiptoren independentzia galdutzat eman zuen, eta Nubiara ihes egin zuen, non Nastesen erregearen gortean babestu ahal izan zen, Napatan. Honen aurretik, nolabaiteko estatu independente bat mantendu zuen Egipto hegoaldean beste bi urtez, Edfuko dokumentu batek, data bezala, Nektanebo II.aren erregealdiko hamazortzigarren urtea baitu.\nJababash izeneko errebelde batek, bere burua faraoi izendatu zuen arren (K.a. 338-K.a. 336, Nektanebo hartzen da dinastia honetako azken bertako faraoitzat, eta, bere joateak, Egiptoren independentziaren amaiera suposatu zuen."}
{"id": "95933", "revid": "336", "url": "https://eu.wikipedia.org/wiki?curid=95933", "title": "Esfinge (mitologia)", "text": "Esfingea (), oro har, giza burudun etzandako lehoi bat bezala irudikatzen den animalia mitologiko baten grezierazko izena da. Esfingeak, antzinako egiptoarrek asmatu zituzten, eta euren mitologia konplexuko zati ziren. Garrantzi kulturala ere izan zuten antzinako greziarren artean. Herodotok, \"Androesfinge\" deitzen du egiptoarra, gizon aurpegia zuena, greziarrak ez bezala, emakume itxura eta hegoak zituena. \"Krioesfinge\" deritzenak ere bazeuden, animalia burudunak, oro har ahari edo belatzenak. Antzinako egiptoarrek, \"Sheps-ankh\" deitu zituzten \"irudi bizia\" esan nahi duena.\nAntzinako Egipton.\nEsfingeak, erregetzaren ikur ziren, lehoiaren boterea eta indarra irudikatzen baitzuten, baita heriotzaren ondoko bizitza ere, honen ondorioz, hilobi askotan erliebean agertzen direlarik. Egiptoko Inperio Berrian, esfinge bezala, jainkoren batzuk irudikatu ziren, Amon kasu.\nEskulturazko irudikapenik antzinakoena eta handiena, Gizako Esfinge Handia da, Gizan dagoena, baina ohikoa zen tenpluetara zeramaten bideen bi alboetan esfingeak jartzea. Karnakeko tenpluan, Luxorren, 3 kilometroko bide bat dago, ertz bakoitzean, ahari burudun 90 esfinge dituena.\nEgiptoar esfingea, historian zehar aldatzen joan da, bere itxura aldatuz uneko joera artistikoen arabera. Emakume itxuradun bat ere ezagutzen da: Erromako Barracco Museoko esfingea, granito beltzez egina eta Hatshepsuti ematen zaiona, eta Kairoko Egiptoar Museoan kontserbatutako beste bat, erregina berarena, honela, esfinge eran irudikatutako lehen emakumezko faraoia izango litzatekeelarik. Euren aurpegia esfingeetan ikus daitekeen beste erregina batzuk, Mutnedjmet eta Nefertiti dira.\nEnigma.\nEsfingeak Tebas itota zeukan izurrite baten bidez. Enigma bat adierazia zuen eta inork ez zuen asmatzen. Esfingeak honako enigma hau proposatu zion Edipori iristean: \u201cZer gauza da gazte denean lau zangoz dabilena, gero bi zangoz, eta azkenik hiru zangoz, biziaren arratsaldean?\u201d. Eta Edipok erantzun: \u201cGizakia da. Zeren haurra denean arrastaka ibiliz hasten baita, gero zutik ibiltzen ikasten baitu; eta azkenean, zaharra denean, makilaren laguntzaz ibiltzen baita\u201d."}
{"id": "95934", "revid": "512", "url": "https://eu.wikipedia.org/wiki?curid=95934", "title": "Ariamnes II.a", "text": "Ariamnes II.a (grezieraz A\u03c1\u03b9\u03ac\u03bc\u03bd\u03b7\u03c2, K.a. 280tik K.a. 262 edo K.a. 230 arte gobernatu zuena), Kapadoziako errege eta gobernari bat izan zen, bere aita Ariarates II.aren oinordekoa. Berak, bere semeak oso maite zituen, eta koroa bere seme Ariarates III.arekin (K.a. 262/K.a. 255-K.a. 220) banatu zuen bere bizitzan zehar. Ziruaski, Kapadozia, Seleuzidar Inperiotik independizatzea lortu zuen lehena izan zen."}
{"id": "95935", "revid": "119347", "url": "https://eu.wikipedia.org/wiki?curid=95935", "title": "Luis Maria Uriarte", "text": "Luis Maria Uriarte Aldaiturriaga (Luiaondo, Araba, 1950eko azaroaren 26a) arkitekto arabarra da. Laudion bizi eta bertan du bere estudioa.\nBiografia.\nMadrilgo ETSAM eskolan lortu zuen arkitekto-titulua 1980an. Nafarroako Unibertsitatean proiektuetako irakasle da 1999tik.\nArkitektura-aldizkari batzuetan artikuluak sarritan idatzi ditu eta berari buruzko monografia bat ere idatzi da.\nLanak eta sariak.\nBeste batzuen artean lan hauek nabarmendu daitezke:"}
{"id": "95936", "revid": "512", "url": "https://eu.wikipedia.org/wiki?curid=95936", "title": "Antioko XII.a Dioniso", "text": "Antioko XII.a Dioniso Epifanes Filopator Kaliniko (), Siriako errege bat izan zen, seleukotar dinastiakoa, Demetrio III.aren anaia, honen ondorengoa izan zelarik, hau, partiarrek harrapatua izan ondoren. K.a. 87 eta K.a. 84 bitartean iraun zuen bere erregealdiak. Errege diadema hartu zuen Antioko VIII.a Griforen bosgarren semea izan zen. Seleuzidar Inperioren azken hondarren hegoaldeko zatiak gobernatu zituen, oinarrian, Damasko eta bere inguruak.\nSiria hegoaldean gobernatu zuen azken errege seleukotarra izan zen, erresuma helenistikoen gainbehera geldiezinaren ondorioz, alde guztietan arazoak baitzeuden, bere anaiak, euren arteko gerretan murgilduta zeudelako edo Tigranes II.a Armeniakoak garaituak izan eta benetako botererik gabeko mazedoniar erregetxo dinastia bat baino ez askoz gehiagoan bihurtu zirelako.\nAntiokok, hasieran, Ptolomeotarren armadaren laguntza izan zuen, eta ospe militarreko azken seleukotar gobernaria izan zen, eremu txikian bazen ere. Zenbait razia egin zituen errege judutar asmonearren lurraldeetan, eta arabiar nabatearren gorakada eteten saiatu zen. Merkataritza ibilbideak kontrolatzeko zuten grinagatik, arabiar nabatearrak, ahuldutako seleukotar erresumetako bat erasotzen ausartu ziren, eta, ondorioz, Antioko XII.ak, greko-mazedoniar armada bat eta siriar mertzenarioak bildu behar izan zituen, arabiarrak kanporatzeko itxaropenarekin joan zirenak, eta, honela, seleukotar lurralde erasoak hedatzeko.\nOndorioz, nabatearren aurkako borrokara, behar bezala hornitu gabeko armada batekin joan zen, seleukotar handien garaian botererik gabeko tribu baten aurkako garrantzi handirik gabeko eraso batetara joango bailitzan. Ibilaldiko hirugarren egunean, bi armadak aurrez aurre zeuden: Antioko XII.aren gaizki hornitutako eta nekatutako greko-siriarrak eta ondo hornitutako eta atseden hartutako arabiarrak.\nEspero zen bezala, borrokan, seleukotarrak garaituak izan ziren, hasieran, arrakastatsua izan zena, errege gaztea, borrokaren erdian harrapatua eta arabiar soldadu batek hila izan zen arte. Handik gutxira, nabatearrek Damasko hartu zuten, ondorioz, lurraldea arabiarren mende geratuz, sekula gehiago handik irtengo ez zena. Greziar biztanleria, erabat disolbatu zen inbaditzaileen artean, Antiokoren iloba eta honen anaia Filipo I.a Filadelforen semea zen Filipo II.a Filorromano, Damasko birkonkistatzen saiatu zen arren, baina, handik gutxira, Filipo II.a, erromatarren aginduz hila izan zen, seleukotarren amaiera eta Siria erromatar probintziaren hasiera suposatu zuena.\nAntiokoren tituluek, Dionisoz gain, lehenengoak, Epifanesek, Jainkoaren Manifestazioa esan nahi du, bigarrenak, Filopatorrek, Bere aita maite duena, eta, azkenak, Kalinikok, Garaile ederra. Azken seleukotar erregeek, sarri, euren txanponetan zenbait epiteto erabili zituzten."}
{"id": "95938", "revid": "512", "url": "https://eu.wikipedia.org/wiki?curid=95938", "title": "Bigorra", "text": "Bigorra (gaskoiz \"Big\u00f2rra\", frantsesez \"Bigorre\") Gaskoiniako antzinako eskualdea da, Aturriren goiko aldean kokatuta. Egungo Frantziako Pirinio Garaiak departamenduko erdi eta mendebaldeak eta Pirinio Atlantikoen ekialdeko bi barrutik osatuko lukete Bigorra. Tarbe du hiriburu historikoa.\nHistoria.\nErromatarren garaian, Bigorrako eskualdean \"bigorri\" edo \"bigerri\" izeneko herria zegoen finkaturik, zeinek eskualdeari izena eman zion. \"Bigorri\" horiek akitanieraz hitz egingo zuten ziurrenik, euskararekin erlazionaturik zegoen hizkuntzan. Julio Zesarrek konkistatu zuen K.a. 56an, eta Galia Akitanian sartu zuen. K. o. IV. mendean, Akitania hiru barrutitan banantzerakoan, Bigorra \"Aquitania tertia\" edo \"Novempopulanian\" sartu zuten.\nErromatarren ostean bisigodoen Tolosako erresuma etorri zen. Baina Vouilleko guduarekin (507) frankoek bisigodoak gailendu eta hegoalderantz mugiarazi zituzten. Hortaz, frankoen erresumaren barruan, Tolosa mendean zeukanak Bigorra ere zuen kontrolpean usu.\nVII. eta VIII. mendeetan, Bigorrako historia iluntzen da. Baliteke Baskoniako dukerriko lurra izana. Bigorrako konderria Gaskoiniako dukeek eratu zuten IX. mendean. Garaiko historialarien kronikak eta idatziak aztertuz, badirudi Eneko Arista baskoien lehen erregea (eta beraz Iru\u00f1eko Erresumako lehena ere) Bigorrakoa zela sortzez. Hurrengo bi mendeetan erdi independente izan zen, nahiz eta Bearnoko bizkonderriak eraso (1080\u20131097). Hortik aurrera, Bigorrako kondeak Errekonkistan, Gurutzadetan eta kataroen aurkako gerran nabarmendu ziren, euren independentzia areagotuz.\nNolanahi ere, Filipe IV.a Frantziakoak 1292an bereganatu zuen lurraldea oinordekotzari buruzko gatazka zela medio. Ehun Urteko Gerraren testuinguruan, Ingalaterrara igaro zen Bigorra, Bretignyko itunarengatik (1360). Frantziarrek, Foix Herriko kondeak lagun eta bitartekari, 1370 eta 1406 bitartean berreskuratu zuten. Horren ostean, 1426an, Foixko Joan I.ak Bigorra jaso zuen Frantziako erregearengandik. Hortaz, Foix etxeak Foix herria bera, Bearno, N\u00e9bouzan eta Bigorra bera ere zeuzkan menpean.\nOinordetzan lurralde horiek Labrit leinura eta Nafarroako Erresumara igaro ziren. Geroago Borboi etxera, eta, Henrike III.a Nafarroakoa Frantziako errege bihurtzean (1589), frantziar korora ere (1607) pasa zen Bigorra. Hala ere, Bearno eta Nafarroa Beherea lurralde subiranoak izanda, Frantziako korotik at geratu ziren.\nBeste lurralde askoren antzera, Bigorrak bertako parlamentua (estatuak) iraultzara arte mantendu zuen. 1790ean erabaki zen Bigorra ez zela handi nahikoa departamendu oso bat eratu ahal izateko. Beraz, Quatre-Vall\u00e9es probintzia eta N\u00e9bouzan probintziako zati bat gehitu zitzaizkion (hauek Comminges-ekin batu nahi arren), Pirinio Garaiak departamentua osatzeko. Tarbes, departamentu berriko hiriburua bilakatu zen.\nEgun Tarbes hiriburua bada ere, Lorda hiriak itzala ematen dio Ama Birjina 1858an agertu zenez geroztik. Izan ere, Mendebaldeko Europako erromes-gune handienetakoa da Lorda, urtero 12 milioi lagunek bisitatzen baitute bertako santutegia."}
{"id": "95939", "revid": "512", "url": "https://eu.wikipedia.org/wiki?curid=95939", "title": "Artavasdes I.a", "text": "Artavasdes I.a Armeniakoa () Artaxias I.a Armeniakoa Armeniako erregearen eta Satenik erreginaren semea izan zen. Bere aita K.a. 160 edo K.a. 159an hil ondoren, Armeniako errege bihurtu zen, bertan, K.a. 160 edo K.a. 159 eta K.a. 115 bitartean gobernatu zuelarik.\nBere erregealdian, Artavasdesek, Partiar Inperioak Armenia inbaditzeko egin zituen saiakera ugari kanporatu zituen, baina Mitridates II.a Partiakoak garaitu zuen, Ekialdeko Armenia osatzen zuten lurraldeak erantsi, eta Artavasdesen seme zen Tigranes I.a Armeniakoa bahitu bezala hartu zuena. Hil zenean, bere oinordekoa, Tigranes I.a izan zen.\nCyril Toumanoff historialariaren arabera, Artavasdes izan zen, Erdi Aroko georgiar urte liburuen arabera, Iberian tartean sartu zen erregea, bertako noble batek eskatuta, eta bertako tronuan bere seme Arshak jarri zuena. Horrela, Artavasdes izango zen Iberia kaukasiarrean Artaxidar dinastia ezarri izanaren arduraduna."}
{"id": "95940", "revid": "6327", "url": "https://eu.wikipedia.org/wiki?curid=95940", "title": "Borboi etxe", "text": ""}
{"id": "95941", "revid": "1545", "url": "https://eu.wikipedia.org/wiki?curid=95941", "title": "Foix Herria", "text": "Foix Herria (; ) Okzitaniako eskualde historiko txipia da, hiriburua Foix duena. Eremuak Foixko konderriarenarekin egiten du bat gutxi gorabehera. Gaur egun Ari\u00e8ge departamentuaren barruan dago.\nFoix konderri independentea izan zen, XI. mendean Be\u00f1at Roger Foixkoak sortua. Paper garrantzitsua jokatu zuen Akitanian Erdi Aroan, baina Antzinako Erregimena Frantzian desagertu zenean, probintzia bihurtu zen."}
{"id": "95943", "revid": "105290", "url": "https://eu.wikipedia.org/wiki?curid=95943", "title": "Nizar herria", "text": "Nizar herria edo Nizako konderria (frantsesez: \"Comt\u00e9 de Nice / Pays Ni\u00e7ois\", italieraz: \"Contea di Nizza/Paese Nizzardo\", okzitanieraz: \"Comtat de Ni\u00e7a/Pa\u00eds Ni\u00e7ard\") Okzitaniako (eta 1860az geroztik Frantziako) eskualde historikoa da, Niza hiriaren inguruan dagoena.\nHistoria.\nProventzako konderriko zatia izan zen, baina 1388an Saboiako dukerrira (1720az geroztik Sardiniako erresuma deitua) igaro zen. Horrez geroztik Nizar herria Italiako historiarekin egon zen lotuta, 1861era arte. Nizako konderriko izena XV. mendean jaso zuen lurralde honek, orduko Saboiako dukerriaren barruan bazegoen ere.\nFrantziak 1860an eskuratu zuen, Italiako Independentzia Gerretan, Frantziak Saboiari (Italiar nazionalistei) Austriaren aurka laguntza eman ziolako. Hala ere, Giuseppe Garibaldi bera Nizan jaiotakoa zen, eta suhar egin zuen Frantziari eman zion dohaintza honen kontra, boto \"unibertsala\" ez zela argudiatuta. 1866an Garibaldiren aldekoak matxinatu ziren Nizan, Italiarekin bat egin nahi zutelako.\nItaliar nazionalismoak konderri hau aldarrikatu du Saboiako dukerriaren subiranotasuaren menpean zegoelako, eta, Saboia, hain zuzen ere, Italiako batasunaren sustatzaile nagusia izan zen. Hala ere, Nizako bertako hizkuntza nizera izan zen, okzitanieraren dialektoa. Bigarren Mundu Gerran Italiak gobernatu zuen Niza."}
{"id": "95944", "revid": "1150", "url": "https://eu.wikipedia.org/wiki?curid=95944", "title": "Nizako konderria", "text": ""}
{"id": "95949", "revid": "512", "url": "https://eu.wikipedia.org/wiki?curid=95949", "title": "Arshak I.a Iberiakoa", "text": "Arshak I.a Iberiakoa, Arsazes bezala ere ezaguna, Iberiako erregea izan zen K.a. 93 eta K.a. 81 bitartean, urte honetan hil zelarik. Iberian, Arsazidar dinastiaren sortzailea izan zen, Partiar Inperioko arsazidarrekin eta beranduagoko Armeniako Arsazidar dinastiarekin inongo zerikusirik ez zuena.\nArtavasdes I.a Armeniakoaren semea, Iberiako tronura iritsi zen Farnadjom Iberiakoa erregea tronutik kendu eta hila izan ondoren, K.a. 93an. Mirian I.a Iberiakoaren alaba batekin ezkondu zen.\nBere erregealdian, Iberia, Armeniaren mendeko estatu bihurtu zen, eta Kolkida mendebaldeko bere probintzietako batzuk galdu zituen.\nBere oinordekoa Artag Iberiakoa bere semea izan zen."}
{"id": "95950", "revid": "512", "url": "https://eu.wikipedia.org/wiki?curid=95950", "title": "Mirian I.a Iberiakoa", "text": "Mirian I.a Iberiakoa, Mirvan bezala ere ezagutua, Iberiako erregea izan zen K.a. 162 eta K.a. 112 bitartean, azken urte honetan hil zelarik.\nGeorgiako Erdi Aroko lehen kontakizunen arabera, persiar akemenidarren bere ondorengotza aldarrikatu zuen. Saurmag I.a Iberiakoa erregearen alaba batekin ezkondu zen, K.a. 162an hil zen erregea, inongo araurik eman gabe eta bere tronua Mirvani utziz.\nEzagunagoa da Iparraldeko Kaukasoko menditar basatien aurka lortutako garaipenagatik, georgiarrek, Dzurdzuk bezala ezagutzen dituztenak. Tribu hauek, (txetxeniar eta ingushetiarren arbasoak), Kakheti eta Balazeti probintziak inbaditu zituzten, baina Mirianek kanporatu zituen. Garaipen honi jarraipena emanez, Daryaleko pasabidean gotorleku indartsuak altxa zituen, bere erresumako iparraldeko muga ziurtatuz.\nBere oinordekoa, bere seme Farnadjom izan zen."}
{"id": "95951", "revid": "336", "url": "https://eu.wikipedia.org/wiki?curid=95951", "title": "Iparraldeko Kaukaso", "text": "Iparraldeko Kaukaso, batzuetan Ziskaukasia deitua, Kaukasoren iparraldeko zatiaren izena da, Europa eta Asia artean. Errusian, hitza, Iparraldeko Kaukasoko Lurralde Ekonomikoaren sinonimo bezala ere erabiltzen da.\nPolitikoki, Iparraldeko Kaukason, Dagestan, Txetxenia, Inguxetia, Ipar Osetia-Alania, Karatxai-Txerkesia, Kabardino-Balkaria eta Adigea errepublikak eta Krasnodar eta Stavropol lurraldeak Errusiako Hegoaldeko Barruti Federalean, daude. Georgiako Tutxetia, Khevsureti eta Khevi lurraldeak ere barne hartzen dira."}
{"id": "95952", "revid": "2135", "url": "https://eu.wikipedia.org/wiki?curid=95952", "title": "Errusiako Barruti Federalak", "text": ""}
{"id": "95954", "revid": "119347", "url": "https://eu.wikipedia.org/wiki?curid=95954", "title": "Jose Soltxaga", "text": "Jose Soltxaga Zala (Muniain, 1881eko urriaren 8a - Donostia, 1953) Gerra Zibileko militar matxino nafarra izan zen.\nBiografia.\nFamilia militar, katoliko eta karlista batean jaioa, 1896an hamabost urte zituela, Toledoko Infanteria Akademian sartu zen. 1899an graduatu eta kapitaina izan zen Rifeko gudan, non Melilla, Larache eta Tetuanen borrokatu eta komandante bihurtu zen. Afrikan 1914 arte egon zen.\n1920an teniente-koronel izendatu eta Donostiara bidali zuten eta 1921ean Iru\u00f1era. 1934an Asturias Iraultza kontrolpean hartu zuten hiru zutabeetako bat izan zuen agindupean.\n1936ko uztailean Molaren agindupean altxatu zen Iru\u00f1ean. Gipuzkoako kanpainan parte hartu eta Irun, Donostia eta ia lurralde osoa okupatu zituen. 1937ko udaberrian Nafarroako Brigaden agintari goren izendatu zuten. Jeneral bihurtua, Jaka defendatu zuen. 1938an Nafarroako armada agindu eta Arango harana, Tarragona eta Bartzelona konkistatu zituen.\n1943ko irailean teniente-jenerala zela, Francisco Francori eskatu zion erregea berrezartzea. Ondoren Valladolideko VII. Eskualde Militarraren eta 1945ean Bartzelonako IV. Eskualde Militarraren kapitain-jenerala izan zen. 1953an hil zenerako, lau urte emana zituen erreserban."}
{"id": "95955", "revid": "1545", "url": "https://eu.wikipedia.org/wiki?curid=95955", "title": "Jos\u00e9 Solchaga", "text": ""}
{"id": "95956", "revid": "101217", "url": "https://eu.wikipedia.org/wiki?curid=95956", "title": "Erdialdeko Barruti Federala", "text": "Erdialdeko Barruti Federala Errusiako 8 barruti federaletako bat da. Errusiako banaketa administratibo guztiak, zortzi barruti federaletan banatuak daude (errusieraz \u0444\u0435\u0434\u0435\u0440\u0430\u043b\u044c\u043d\u044b\u0435 \u043e\u043a\u0440\u0443\u0433\u0430, singularrean: \u0444\u0435\u0434\u0435\u0440\u0430\u043b\u044c\u043d\u044b\u0439 \u043e\u043a\u0440\u0443\u0433). Horietako bakoitza, zuzenean Errusiako presidenteak izendatutako ordezkari batek administratzen du:"}
{"id": "95957", "revid": "1545", "url": "https://eu.wikipedia.org/wiki?curid=95957", "title": "Bigorre", "text": ""}
{"id": "95958", "revid": "119347", "url": "https://eu.wikipedia.org/wiki?curid=95958", "title": "Gogortasun", "text": "Gogortasuna, mineralogian, gai batek beste gai batzuk higatzeko edo haietan mailatuak edo arrastoak egiteko duen gaitasuna da. Alegia, mineral batek marratzen uzteko duen erresistentzia da. Gai bat beste bat baino gogorragoa dela esaten da lehendabiziko horrez bestean arrastoa egin daitekeenean.\nMineralogian Friedrich Mohs geologoak asmatutako Mohs eskalaren arabera sailkatu ohi dira mineralen gogortasuna. Hamar mailako eskala da erabiltzen dena: diamantea 10, zafiroa 9, topazioa 8, kuartzoa 7, feldespatoa 6, apatita 5, fluorita 4, kaltzita 3, igeltsua 2 eta talkoa 1. Adibidez, 7,5-eko gogortasuna duen gaiak arrastoa egin dezake kuartzoan baina topazioaz hari ere egin dakioke."}
{"id": "95959", "revid": "1310", "url": "https://eu.wikipedia.org/wiki?curid=95959", "title": "Gogortasuna", "text": ""}
{"id": "95961", "revid": "105290", "url": "https://eu.wikipedia.org/wiki?curid=95961", "title": "Ninfeo", "text": "Ninfeo, ninfei sagaraturiko monumentuei deritze, bereziki iturriei. Jatorrian, monumentu hauek, leize naturalak ziren, tradizionalki, tokiko ninfaren egoitzatzat hartzen zirenak. Batzuk ur hornitzerako moduan jarriak zeuden, Panfiliako Side bezala. Tokiko itsas ninfa zen Kobentinari eskainitako ninfeo bat, Hadrianoren Harresiaren ondoan eraiki zena, Erromatar Inperioaren iparraldeko mugan. Ordutik, leize artifizialek naturalen tokia hartu zuten."}
{"id": "95962", "revid": "63274", "url": "https://eu.wikipedia.org/wiki?curid=95962", "title": "Kobentina", "text": "Kobentina (latinez Coventina), mitologia zelto-erromatarran, putzuetako eta iturburuetako jainkosa da. Ugaritasuna eta ugalkortasunaren ikurra da.\nErromatar garaian egin zitzaizkion irudi eta eskaintzei esker ezagutzen dugu. Frantzia hegoaldean, Ingalaterra iparraldean gurtu zuten bereziki, zehazki Northumberland konderriko Carrawburghen, han, bere omenezko tenplu bat baitago, Hadrianoren Harresian kokatua dago eta bertan hondar arkeologiko ugari aurkitu diren, txanponak, eraztunak, harriak, beirateria eta zeramikak kasu. Toki hau IV. mendearen amaieran utzi egin zela uste da, Teodosio I.a Handiaren jentilen aurkako ediktu baten ondorioz.\nBaliteke beste inskripzio batzuk, Hispaniako bi (egungo Lugoko probintzian) eta Narbonensis-eko bat, Coventinari buruzkoak izatea, baina hori eztabaian dago.\nKobentinaren putzua.\nKobentinaren Putzua (Coventina's Well) izena eman zaion lekuan, Coventinarentzat eskainitako hainbat inskripzio eta zinopariak dituzten gordailuak aurkitu ziren harresiz inguratutako eremu batean. Harresia, hain zuzen ere, iturberuaren jarioa geldiarazteko eraiki zen. \nPutzua eta inguruko eremu harresitua erromatarren gotorlekutik eta Hadrianoren harresiko Carrawburgh tropa auxiliarren gotorlekutik gertu dago. Carrawburgh Brocolitia izena zuen erromatar garaian, VII. mendeko Ravenako Kosmografian adierazten denez , eta geroago, edo aurreko iturrietan oinarritua, \"Procolitia\", V. mendeko \"Notitia Dignitatum\" dokumentuaren arabera. Inguruan, Mithraeum erromatar baten eta ninfeo baten hondakinak daude ere.\nIrudiak.\nAztarnategian egindako indusketetan inskripzioak dituzten hainbat aldare aurkitu dira, batzuk erromatarren artean ohikoan diren ninfen itxurarekin: etzanda, jantziek ez dituztela euren gorputzak erabat estaltzen eta urarekin nola edo hala eralzionatuta. Horietako batean, hiru emakume agertzen dira eta bi modutan irakurri da: Koventina hiru aldiz irudikatu zen (jainkosa hirukoitza izan zenaren seinale) edo hiruetako bat jainkosa da eta beste biak laguntzaileak. "}
{"id": "95963", "revid": "105290", "url": "https://eu.wikipedia.org/wiki?curid=95963", "title": "Eskoto", "text": "Eskoto () IV. mendetik aurrera zelta kulturako gael herriari erromatar idazleek emandako izena da. Ez dago batere garbi hitz honen esanahia, baina dirudienez \"lapurrak\" edo \"legez kanpokoak\" esan nahi du. Erromatar Britania erasotzen zuten gerlari gaelikoei deitzeko erabiltzen zuten, baina pixkanaka-pixkanaka latinez idazten zuten idazleak hitz hau herri gaeliko osoa izendatzeko erabiltzen hasi ziren. Gaelak jatorriz Irlandakoak zirenez, uharte hari \"Scotia \"deitzen hasi ziren (lehenago erromatarrek \"Hibernia\" izena erabiltzen zuten).\nGaelak V. mendean Fergus M\u00f2r Mac Earca erregea buru zutelarik Eskozian kokatzen hasi ziren (orduan Kaledonia deitua). Eskotoek Hebrida uharteak eta Eskoziako mendebaldea erasotu zituzten eta gaur egun Argyll-go eskualdea den lurraldean erresuma bat ezarri zuten, D\u00e1l Riata izenez ezagutu zena.\nHala, pixkanaka pixkanaka antzinako Caledonia hura ere \"Scotia\" izenez ezaguna izaten hasiko da, batzuetan nahasketa haundia sortuz: Isidoro Sevillakoak (560 - 636) gaur egungo Irlanda eta Eskozia herrialde bera zirela idatzi zuen. Aurrerago, bere jaioterriaren inguruan zalantzarik egon ez zedin, Karlomagnoren gorteko filosofo garrantzitsuenetako batek bere izena \"Johannes Scotus Eriugena\" zela idatzi zuen, hots, \"Irlandan jaiotako Joan irlandarra\" (815-877). Beranduago, gaelen berezko sorlekua \"Scotia Major\" izenez ezaguna izaten hasi zen eta gaur egungo Eskozia berriz \"Scotia Minor\". Are gehiago, 978 eta 1014 urteen bitartean Brian Boru Irlandako Errege Nagusia izan zela adierazteko, Armagh-eko Liburuak \"Imperator Scottorum\" esaldia erabili zuen. \"Irlanda \"izena soilik anglo-normandar inbasioa eta gero (1169) hasiko zitzaion gailentzen \"Scotia Major\" izendapenari, handik aurrerantzean izen osoarekin gaur egungo Eskozia geratu zelarik. Hortik aurrera, beste gaizki ulertze bat sortuko zen: Izatez irlandarra zena eskoziartzat jotzea. Bestalde, Eskoziako gaeleraz lurralde honen izena orduan zein orain \"Alba\" izan da, gainerako hizkuntza zeltiarretan bretoieraz salbu antzeko hitza erabili delarik.\n844. urtean, D\u00e1l Riata-ko errege zen Kenneth MacAlpin piktoen tribuarekin aliatu zen Norvegiako vikingoen erasoengandik defendatzeko eta hala eskoziar lurraldearen batasuna eraikitzen hasi zen. XI. mende amaierarako piktoak jada erabat gaelizatuak zeuden eta honek gaur egungo herrialdeari apurka apurka bere izena ematea ekarriko zuen Beste tribu irlandar batzuk lurralde haietatik kanporatu egin zituzten, errebeldeak eta gerlariak ziren aitzakiarekin.\nGarai batean Eskotoak Irlanda, Eskozia eta Man uhartean kokatutako talde etno-linguistikoa izendatzeko erabili bazen ere, gaur egun gaeliko edo gael hitza erabiltzen da. Kaledonia inbaditu zutenean, beren hizkuntza aitzinirlandera zen. Ondoren, handik irlandera zaharra eratorriko zelarik."}
{"id": "95964", "revid": "62526", "url": "https://eu.wikipedia.org/wiki?curid=95964", "title": "Tervola", "text": "Tervola Finlandiako Lappi lurraldeko udalerria da. Ia 1.600 km\u00b2-ko udalerri honetan, 3.500 bat pertsona bizi dira. Pisavaara Natura Erreserba eta Runkaus Natura Erreserba Hertsiak dira udalerri eremu babestuak, eta bertan, lutxo, perka, platuxa eta Lappiko izokin ospetsu ugari dago. Kaisajoki, Kemijoki, Louejoki, Runkausjoki, Sivakkajoki, Vaajoki eta V\u00e4h\u00e4joki ibaiak dira ospetsuenak. Valtatie 4 errepidea udalerritik igarotzen da eta 1864. urtean eraikitako Tervolako eliza da eraikin garrantzitsuena.\nAdministrazioa.\nAzpiegiturak.\nUdalerritik errepide bidez eta trenbide bidez baino ezin daiteke mugi; izan ere, VR-Yhtym\u00e4 garraio-konpainiaren trenbide-sarea bertara iristen da .\nValtatie 4 errepidea udalerritik igarotzen da.\nUdala.\nTervolako eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2012ko urriaren 28an ospatu ziren udal hauteskundeetan eratu zen.\nTervolako udalbatza, 2008ko urriaren 26ean egin ziren udal-hauteskundeetan eratu zen. Lappiko gainontzeko udalerrietan bezala, Finlandiako Zentroko Alderdia suertatu zen garaile hamar zinegotzirekin. Bigarren indarra, Ezker Elkartasuna alderdia izan zen zazpi eserlekurekin. Azkenik, Tervolako Talde Independentea eta Alderdi Sozial-Demokrata izan ziren bina ordezkarirekin.\nHurrengo hauteskundeak, 2012. urtean ospatuko dira, herrialdeko gainontzeko udalerrietan bezala.\nDemografia.\nBiztanleria.\nAntzinean, samitarrak ziren udalerri honetako etnia nagusi; hala ere, industrializazioaren, kristautasunaren eta finlandiar etorkinen ondorioz, samitarrak iparraldera immigratu behar izan zuten, Enonteki\u00f6, Inari eta Utsjoki udalerrietara batez ere.\nHizkuntza nagusi eta ofizial bakarra finlandiera da; izan ere, biztanleria osoaren %99,7aren ama hizkuntza suomiera da.\nEstatistiken arabera, hamalau urteko beheko biztanleria %17,3 a da, eta hirurogeita bost urteko gorakoak aldiz, %25,3a.\nKultura.\nArmarria.\nArmarria 1957an sortu eta urte bereko otsailaren 15ean Tervolako ikur ofizialtzat hartu zen. Egilea Ahti Hammar helsinkiar artista da, Finlandiako hainbat udalerritako armarriren autorea dena. Atzealde gorriaren aurrean, mokoan urrezko tipula duen zilarrezko kurriloa dago. Bertan agertzen diren irudiekin, Hammarrek udalerriaren natura eta kultura berezitasunak adierazi nahi izan zituen, batik bat, Lappiko iparraldeko udalerriekin alderatuta. Hain zuzen, kurriloa eskualde honetako hegazti ohikoa da, udaberri eta udara epelak -umealdi sasoia- bertan igarotzen dituena. Tipula, aldiz, udalerrian landatzen den landare ospetsuenetakoa da eta, iparraldeko eremuekin alderatuz, emankorragoa den lurzorua eta Tervolaren nekazal izaera irudikatzen ditu ."}
{"id": "95965", "revid": "512", "url": "https://eu.wikipedia.org/wiki?curid=95965", "title": "Gaelikoak", "text": "Gaelikoak, goidelikoak, gaelak edo goidelak (irlandera zaharretik, \"Go\u00eddel\") Irlandako, Eskoziako eta Man uharteko zelta herriei eta euren hizkuntzen hiztunei ematen zaien izena da. Hain zuzen ere, hizkuntza horiek Irlandako gaelera (irlandera ere deitua), Eskoziako gaelera eta Man uharteko gaelera (manxera izenaz ezagunagoa) dira eta hizkuntza goideliko delakoen barruan daude. Hizkuntzen multzo hori, berriz, Britainiar Uharteetako zelta hizkuntzetako azpitaldeetako bat da; beste adarra britoi taldeko galeserak, bretainierak, kornubierak eta kunbrierak osatzen dute.\nGaelak Irlandara iritsi ziren azken zelta herria izan ziren. Historialariek K.A. 100. urte inguruan kokatu izan dute haien helduera baina zalantza ugari daude. Bestalde, tradizionalki, Lebor Gab\u00e1la \u00c9renn izkribuan \"(Irlandako Konkistaren Liburua) \"agertzen diren milesiarrek gaelikoak sinbolizatzen zituztela uste izan da baina zenbait ikerlariren ustez, baliteke liburu horretan agertzen diren Tuatha D\u00e9 Danann delakoak izatea benetazko gaelak, liburu hori idatzi zuten monje kristauek, anti-pagano sutsuak izan arren, haien aldeko jarrera azaldu baitzuten bertan behin eta berriz, gerora milesiarrekin egingo zuten bezalaxe. Hori hala balitz, orduan milesiarrek gaeliko kristautuak sinbolizatuko lituzkete. Edonola ere, ez dago ezer garbirik eta ezin da ahaztu \"Lebor Gab\u00e1la \u00c9renn\" printzipioz historia liburu soil bat ez baino batez ere mito liburu bat dela.\nErromatarrek eta greziarrek gaelei \"Hiberni \"deitu zieten (Hibernia izena eman baitzioten gaur egungo Irlanda irlari). IV. mendetik aurrera ordea, Britania erromatarra erasotzen zuten gerlari irlandarrei \"Scoti\" edo eskoto deitzen hasi ziren idazle latindarrak (zeinak nonbait \"lapurrak\" edo \"legez kanpokoak\" esan nahi zuen) eta azkenerako hitz hori gael guztiak izendatzeko erabili zen. Hala, gaur egun bitxia iruditzen baldin bazaigu ere, Irlandari \"Scotia \"deitu zioten.\n\"Gael\" izena berriz irlandera zaharreko \"Go\u00eddel\" hitzetik dator eta aldi berean azken hitz hau IV. mendean galeserazko \"Gwyddyl \"hitzetik hartutakoa dela uste dute ikerlariek. \"Gwyddyl \"honek dirudienez \"basoko / Mendiko jendea\" esan nahi zuen eta irlandarrak izendatzeko erabiltzen zen.\nV. mendean, gaelak Irlandatik atera eta Man uhartea eta ordu arte piktoek populatua zegoen Kaledonia inbaditu zituzten, horren ondorioz, pixkanaka pixkanaka azken lurralde hau ere \"Scotia \"izenez ezaguna izaten hasi zen (hortik gaur egun daraman izena). Gaelen sorleku zenari ordea \"Irlanda\" deitzen hasiko dira gutxi gorabehera 1169tik aurrera (anglo-normandarrek uhartea inbaditu ostean).\nNahiko informazio gutxi dago herri gaelikoei buruz, idazle eta nabigatzaile klasikoek deskribatu dituzten arren. Esan bezala, erromatarrek eta greziarrek, Hibernia deitu zuten gaur egun Irlanda dena, olerki batean, Juverna ere deitzen den arren, eta, ondorioz, irlandarrei, hiperboreo deitu zieten.\nHasiera batean, beren hizkuntza aitzinirlandera (IV. mendetik VII. edo VIII. mendeetara) eta irlandera zaharra (VI. mendetik eta X. mendera) izan ziren baina denboraren poderioz azken honen ondoren sortutako eta Erdi Aroan erabilitako Erdialdeko Irlanderatik hiru hizkuntza ezberdin sortuko ziren: Irlandako gaelera, Eskoziakoa eta Man uhartekoa."}
{"id": "95966", "revid": "536", "url": "https://eu.wikipedia.org/wiki?curid=95966", "title": "Hibernia", "text": "Hibernia, egungo Irlandako uharteari latinez eman zitzaion izena da.\nIzenaren etimologia.\nLiteralki, \"Neguaren lurraldea\" esan nahi du.\nEsaten da, baita ere, izena, Ivernii izenaren latinizazio baten ondorio izan daitekeela, erromatarren garaian Irlandan bizi zen tribuetako bat zena.\nHibernia eta Erroma.\nHibernia, sekula ez zen Erromatar Inperiora erantsia izan.\nOhiko sinesmena, erromatarrek, Irlanda sekula ez zela inbaditu eta ez zutela eragin esanguratsurik izan da, irlandar tribuen espedizioak, Britainia eta Galia erromatar probintzietara iritsi zirela ezagutzen den arren.\nIdatzizko lekukotzak urriak dira, baina erakargarriak: Ez da erromatar galtzadarik aurkitu, ezta inbasio bakar baten ere frogarik. Hala eta guztiz ere, Irlanda hego-ekialdean, erromatar estiloko hilerriak eta erromatar jatorriko aurkikuntza ugari agertu dira.\nOrokorrean, Julio Zesarrek Britainia inbaditu zuela onartzen da. Bere armadak, aurkitzeke froga gutxi utzi zituen arren, han, bi urte baino ez zituen eman, eta Hibernia Erromatar Inperiora eransteko saiakeran huts egin zuen. Hiberniaren erromatar inbasioaren froga bakarra, Zesarrek idatzitako liburu ospetsua den \"De Bello Gallico\" da, K. a. 54koa.\nArkeologiarekin batera, kontserbatzen diren garaiko beste testu urriek, nolabaiteko elkarreragina iradokitzen dute Britainia erromatartua eta Irlandaren artean. Aurkikuntza arkeologiko berririk edo galdutako testuren baten agerpenik gabe, elkarreragin horren xehetasunak, oraindik, eztabaidatu baino ezin daitezke egin."}
{"id": "95967", "revid": "336", "url": "https://eu.wikipedia.org/wiki?curid=95967", "title": "Horazio Kokles", "text": "Horazio Kokles, latinez \"Horatius Cocles\", K.a. VI. mendeko erromatar heroi mitiko bat izan zen (koklesek, \"begi bakarrarekin\" esan nahi du). Elezaharraren arabera, berak bakarrik defendatu zuen Erromara zeraman zubia Porsennak gidatutako etruriarren aurka. K.a. 509an kontsul izan zen Marko Horazio Pulviloren anaia zen.\nElezaharra.\nElezaharraren arabera, K.a. 508an, Horazio Koklesek, etruriar armadaren aurrera egitea geldiaraztea lortu zuen, bere erkideek, Sublizio zubia botatzen zuten bitartean, etsaiek, Tiber ibaia Erromarantz zeharkatzea eragozteko.\nHasieran, berarekin batera borrokatu zuten Espurio Lartziok eta Tito Herminiok, baina, zubia, ia botata zegoenean, hauei, hirian salbu jartzeko esan zien, berak, ibaiaren beste aldean, bakarrik borrokatzen jarraitzen zuen bitartean. Ibaia erabat botata geratu zenean, Tiber ibaira bota zen armajantzi osoarekin, Polibioren arabera, eta ito egin zen. Tito Livioren arabera, ibaia igerian zeharkatu ahal izan zuen, eta hiriko harresien babesera itzuli zen, hiria bera, bere balentriarekin patu tamalgarri batetik salbatuz.\nErromako herriak, bere esker ona erakutsi zion estatua bat eskainiz eta lurrak emanez."}
{"id": "95968", "revid": "336", "url": "https://eu.wikipedia.org/wiki?curid=95968", "title": "Anko Martzio", "text": "Anko Martzio (; K.a. 642-K.a. 617), Erromako zazpi erregeetatik laugarrena izan zen, ziur asko mitikoa, aurrekoak bezala.\nBiografia.\nAmaren aldetik, bigarren erregea izan zen Numa Ponpilioren biloba, sabinar jatorriko azken erregea izan zen. Bere ama, Ponpilia zen. Romuloren ezaugarri batzuk eta Numa Ponpilioren beste batzuk ditu. Lehenagandik, bere konkista politika, Erromaren domeinuaren hedapena lurralde zabal batetara eta hiriaren hazkuntza demografikoa suposatu zuena. Bigarrenagandik, instituzio erlijiosoenganako errespetu eta dedikazio handia, zuzenbide pontifikalaren erregulatzailetzat hartzen delarik.\nTito Livioren arabera, Lazio konkistatzen jarraitu zuen, eta, Erroman, latindar kopuru bat ezarri zuen, Aventino muinoan, plebeioen nukleoa izan zena, Senatuan ordezkaritzarik izateko eskubiderik ez zutenak. Erritu gerlariak legeztatu zituen.\nLan publikoei dagokienez, egitasmo ugari aurrera eraman zituen. Janikuloa gotortu zuen, Tiber ibaiaren gainean zurezko zubi bat eraiki zuen, Sublizio zubia bezala ezagutzen dena, Ostiako portua sortu zuen, Tiberren estuarioa babesteko, gatzaga batzuk eraiki zituen, Erromako lehen presondegia eraiki zuen, akusatuak, eurekin zer egin erabaki arte giltzapetuta izateko (ordu arte, zigorrik ohikoena erbestea zen).\nBere aurreko erregea Tulio Hostilio izan zen, eta, bere ondorengoa, Tarkinio Prisko."}
{"id": "95969", "revid": "512", "url": "https://eu.wikipedia.org/wiki?curid=95969", "title": "Espurio Lartzio", "text": "Espurio Lartzio Flavo (), K.a. VI. mendean kontsula izan zen, Lartzia gensekoa.\nBi aldiz izan zen Erromatar Errepublikako kontsul. Lehen aldiz, K.a. 506an, Tito Herminio Akilinorekin, eta, bigarren aldiz, K.a. 490ean Kinto Sulpizio Kamerinorekin.\nLartzioren nortasuna ez da ziurra, bere lehen kontsulaldian, Espurio Lartzio izenarekin agertzen baita Livio eta Dionisorekin, eta Rufo eta Akilinorekin fasti kontsularretan. Bere bigarren kontsulaldia, ez dute Liviok eta Dion Casiok ezertarako aipatzen.\nLartzio Flavo, erromatar historiako garai heroikokoa da. Bere izena, Herminiorekin batera agertzen da Horatius Koklesekin batera, zubiaren defentsan ari ziren bi gerlariak bezala. Azpimarratzekoa da, baina, Regilo lakuko guduan, non heroi guztiak azkeneko aldiz bateratu ziren, Herminioren izena agertzen dela, baina ez Lartziorena. Flavo, bigarren aldiz izan zen kontsul K.a. 490ean; prefektu hiritarra, volskoen kanpamendura bidalitako bostetako bat Koriolano Erroma setiatzen ari zenean, eta interrexa K.a. 480ko hauteskunde kontsularrak ospatzeko, urte horretan, Veii aurkako gerran aholkatzen duelarik."}
{"id": "95970", "revid": "336", "url": "https://eu.wikipedia.org/wiki?curid=95970", "title": "Francoren diktadura Euskal Herrian", "text": "Francoren diktadura Euskal Herrian, gure artean frankismoari buruzko oroimen historikoa lantzen duten taldeen esanetan, 1936ko uztailaren 18tik 1978ko abenduaren 6raino behintzat iraun zuen aldia da. Beste zenbaitentzat, ordea, frankismoaren amaiera diktadorearen heriotzaren datarekin bat dator, kontuan hartu gabe Francoren erregimen politikoak gero ere iraun zuela. Beste hainbatek, azkenik, esaten dute ezin dela zehatz mugatu frankismoaren eta egungo espainiar Estatuaren erregimen politikoaren arteko muga, haustura demokratikorik izan ez zelako eta estatu aparatu guztiek ukitu gabe iraun zutelako.\nErailketak.\nPortzentajetan, Euskal Herrian erregimen frankistak burututako erailketak Hegoafrikan, Argentinan, Bolivian edo Txilen bertako herrien aurka egindakoa baina latzagoa izan zen. Bereziki larritzat jo daiteke Nafarroa Garaian gertatutakoa, populazio osoaren % 1,13 sarraskitu baitzuten, fusilaturik edo desagerrarazita. Hori dela eta, esate baterako, Sartaguda herria \"alargunen herria\" deitzen dute, frankistek bertan gizonen %15etik gora erail zutelako.\nGertakari latz hauek jarraian gertaturiko Bigarren Mundu Gerraren aurrekaria izan ziren, azken hau gerra zibila baino askoz lazgarriagoa izanik, geroztik ez da sarraski handiagorik izan, Bosnian bertako musulmanen aurka egindako genozidioa baizik.\nFrankismoaren oroimen historikoa Euskal Herrian.\nEuskal Herrian zenbait elkarteek lan egiten dute frankismoari buruzko oroimen historikoa berreskuratzeko, eta genozidio Frankistaren inpunitatea salatzeko.\nLau Haizetara Gogoan da haietako talde eta jende gehienak biltzen dituen plataformak:\nAhaztuak 1936-1977, Andikona (Otxandio), Debagoienako Fusilatuen Senideen Batzordea-Asociaci\u00f3n de Familiares Fusilad@s de Deba-Goiena (Arrasate), Eusko Abertzale Ekintza-Acci\u00f3n Nacionalista Vasca, Geureak 1936, Izquierda Republicana, Katin Txiki (Oiartzun), Martxoak 3 Elkartea-Asociaci\u00f3n de V\u00edctimas del 3 de Marzo (Gasteiz), Memoriaren Bideak, Oroituz (Andoain) eta Uliako Taldea (Gros-Donostia).\nIzena Estepan Urkiaga frankistek Gasteizen fusilatutako olerkari abertzalea gogoan hartu zuten.\nBilbon emandako prentsaurrekoan, 2009ko martxoaren 26an, Lau Haizetara Plataformak Euskal Herriko Egiaren Batzordea sortzeko bere proposapena aurkeztu zuen. 2023ko otsailean, Gipuzkoako Foru Aldundiak kondekorazio guztiak kendu zizkion Franco diktadoreari, hil eta 47 urtera, tartean zela \"seme kuttun\" titulua.\nGiza Eskubideen urraketak.\nLau Haizetara Gogoan-ek zehazten ditu bere ikerketan identifikatzea lortu diren Frankismoak burututako eskubideen bortxaketak eta, haren ondorioz, Euskal Herriko Egiaren Batzorde batek ikertu beharko zituenak. Guzti hauek era jakina, errepikakorra eta sistematikoki burututa izan ziren Frankismoarekiko lotura zuten pertsonen aldetik, eta bat zetozen erabat edota zatika beraz Erregimenaren helburu eta interes politiko, sozial,ekonomiko eta abarrekin.\nHau da zerrenda, eta bertan 20 bat ekintza azaltzen dira, zehazki eta zehatz identifikaturik:\nEuskal eskubide kolektibo eta nazionalak ere zapalduak izan ziren Francoren diktadurapean: euskara debekatu egin zen, euskal kulturaren adierazpen guztiak baztertuta izan ziren eta euskal ikur nazionalak (ikurrina, kasu) jazarriak izan ziren. Orokorrean, espainiar nazionalismoarekin bat ez zetozen elementu guztiak debekatuak izan ziren."}
{"id": "95971", "revid": "512", "url": "https://eu.wikipedia.org/wiki?curid=95971", "title": "Marko Minutzio Augurino", "text": "\"Artikulu hau kontsulari buruzkoa da; beste esanahietarako, ikus \u00abMarko\u00bb.\"\nMarko Minutzio Augurino (latinez \"Marcus Minucius Augurinus\"), erromatar kontsula izan zen bi alditan, K.a. 497an eta K.a. 491n. Bere kidea, bi aldi horietan, Aulo Sempronio Atratino izan zen. Minutzia gensekoa zen.\nBere lehen kontsulaldian, K.a. 497an, Saturnoren tenplua, Saturno jainkoari eskainia eta Saturnalak izeneko jaia ezarria izan zen.\nBerriz kontsul izan zen K.a. 491n, Erroman gosete handia egon zenean.\nDionisiok, Minutzio aipatzen du hizlari bezala Koriolanoren aurkako epaiketan, K.a. 491n, non Koriolanoren defendatzaile bezala aritu zen, baita volskoen kanpamendura bidalitakoen bozeramale bezala, horien buru Koriolano bera zelarik, K.a. 488an."}
{"id": "95972", "revid": "105290", "url": "https://eu.wikipedia.org/wiki?curid=95972", "title": "Coriolanus", "text": "Coriolanus (eusk: 'Koriolano') William Shakespeare antzerkigile ingeles ospetsuak idatzitako tragedia bat da, eta izen bereko erromatar agintariaren bizitzan oinarritua dago.\nTragediak, protagonista nagusi bezala, Gaio Martzio Koriolano du, Erromatik erbesteratua den eta hiriaren aurka eraso bat zuzentzen duen erromatar jeneral bikain bat. Soilik bere amaren erreguak eragozten du Koriolanok Erroma suntsitzea. Suntsipenera zuzentzen duen iritzi aldaketa.\nShakespearen azken lanetako bat da. 1607an agertu zen.\nAskotan esan izan denez, Beethovenen Koriolano Obertura, Shakespearen lan honetan oinarritua dago, baina, benetan, Heinrich Joseph von Collinen izen bereko tragediarentzako idatzia izan zen, 1807an."}
{"id": "95973", "revid": "512", "url": "https://eu.wikipedia.org/wiki?curid=95973", "title": "Koriolano Obertura", "text": "Koriolano Obertura op. 62 (alemanez \"Ouvert\u00fcre Coriolan\") 1807an Ludwig van Beethovenek sortutako lan bat da. Askotan esan izan da William Shakespearen Koriolano izeneko lanean oinarritu zela konposatzaile alemaniarra, baina, benetan, Heinrich Joseph von Collinek idatzitako izen bereko tragediarako idatzi zuen.\nObertura honen egitura eta gaiek, oso modu orokorrean jarraitzen dute lana. Gai nagusiak, do minor tonalitatean, modu ilunean, Koriolanok Erroma inbaditzea erabakitzen duen zatia irudikatzen du, eta Mi bemol nagusian idatzitako gaiaren leuntasunak, bere amak, halakorik ez egiteko erregutzen dion zatia irudikatzen du. Koriolanok, amore ematen du bere amaren erreguaren aurrean, baina bere aliatu ziren bere antzinako etsaiak, erabaki horregatik haserretu eta Koriolano hiltzen dute.\nGrabazioak.\nObertura honen hoberen onarturiko grabazioetako bi, Wilhelm Furtw\u00e4nglerrena Berlingo Orkestra Filarmonikoa zuzentzen 1943an eta Fritz Reinerrena Chicagoko Orkestra Sinfonikoa zuzentzen, 1959an dira. Bi grabazio hauetako bate ere ez ditu Beethovenek eginiko denbora oharrak jarraitzen.\nBeste grabazio garrantzitsu batzuk, Herbert von Karajanena Berlingo Orkestra Filarmonikoarekin, Karl B\u00f6hmena Vienako Orkestra Filarmonikoarekin, Karlos Kleiberrena Bavariako Estatu Orkestrarekin eta Bruno Walterrena Kolunbiako Orkestra Sinfonikoarekin dira."}
{"id": "95974", "revid": "46380", "url": "https://eu.wikipedia.org/wiki?curid=95974", "title": "Fritz Reiner", "text": "Frederick Martin \"Fritz\" Reiner (Budapest, 1888ko abenduaren 19a - New York, 1963ko azaroaren 15a), hungariar jatorriko orkestra zuzendari estatubatuar bat izan zen.\nBela Bartokekin pianoa ikasi ondoren, operak zuzendu zituen Budapesten 1911 eta 1914 bitartean, eta Dresden 1914 eta 1922 bitartean. 1922an, AEBetara joan zen, non Cincinattiko Cincinattik Orkestra Sinfonikoko zuzendaria izan zen 1922 eta 1931 bitartean eta Pittsburgheko Pittsburgheko Orkestra Sinfonikokoa 1938 eta 1948 bitartean.\n1953tik 1962 arte, Chicagoko Orkestra Sinfonikoaren presidentea izan zen, orkestra honekin, Reinerrek, nazioarteko errekonozimendua lortu zuelarik. Orkestra zuzendaritza ere ikasi zuen Curtis Musika Institutuan, bere ikasle ospetsuenetako bat Leonard Bernstein izan zelarik."}
{"id": "95975", "revid": "105290", "url": "https://eu.wikipedia.org/wiki?curid=95975", "title": "Kaledonia", "text": "Kaledonia (galiako zeltazko eta britoi hizkuntzetako \"caled\"etik, \"kalet\" eman duena, \"gogorra\" esan nahi duena bretainieraz), Eskoziaren antzinako latinezko izena da. Britanian, Hadrianoren Harresiaren iparraldera, eta, ondoren, Antoninoren harresiaren iparraldera zegoen lurraldea izendatzen zuen. Erromatarrek sekula ez zuten konkistatu, eta Gneo Julio Agrikolaren espedizio militarrak ere. Ondorioz, sekula ez zen Erromatar Inperioaren zati izan. Tazitoren arabera erromatar itsas armada batek ingurunabigatu zuen, honela, Britania uhartea zela ziurtatuz. Gaur egun, Erresuma Batuko iparraldeko eskualde bat izendatzen du, Eskozian, Clyde ibaia eta Forth ibaiaren estuarioen artean kokatutako istmotik iparraldera.\nToki honetan, VII. menderarte bizi izan ziren pikto edo kaledoniarrak, ia erabat ziur, herri aborigen aurreindoeuropar bat ziren.\nEskotoek konkistatua izan ondoren, Scotia izena hartu zuen, egungo Eskozia izenean eratorri zena."}
{"id": "95976", "revid": "512", "url": "https://eu.wikipedia.org/wiki?curid=95976", "title": "Kalgako", "text": "Kalgako, kaledoniar buruzagi tribal bat izan zen (izatez, piktoa), 84an, Gneo Julio Agrikola erromatarraren aurka borrokatu zuena Graupius mendiko guduan, 20.000 eta 30.000 kaledoniar gerlariren buru 20.000 erromatar legionari eta laguntzaileren aurka, horien artean, 8.000 zaldizko aliatu. Kaledoniarrek erromatarrak eraso zituztenean, hauek, euren pilumak jaurti zituzten, eta, euren diziplina handiagoagatik, etsaia kanporatu zuten, euren zalditeriarekin inguratu zituzten kaledoniarrak eta ihesarazi egin zituzten. Borroka honetan, 10.000 kaledoniar eta 360 erromatar hil ziren, Tazitok \"De vita et moribus lulii Agricolae\" izeneko bere lanean aipatzen duen bezala."}
{"id": "95977", "revid": "1545", "url": "https://eu.wikipedia.org/wiki?curid=95977", "title": "Batnako probintzia", "text": "Batna (arabieraz \u0648\u0644\u0627\u064a\u0629 \u0628\u0627\u062a\u0646\u0629) Aljeriako Wilaya edo probintzietako bat da. 12.192 kilometro koadro ditu eta 1.128.030 biztanle 2008ko zentsoan. Hiriburua Batna da. Guztira 22 barruti eta 61 udalerri ditu."}
{"id": "95978", "revid": "1545", "url": "https://eu.wikipedia.org/wiki?curid=95978", "title": "Bejaiako probintzia", "text": "Bejaia (arabieraz \"\u0628\u062c\u0627\u064a\u0629\", Kabilieraz \"Vgaiet\" edo ) Aljeriako Wilaya edo probintzietako bat da. 3.268 kilometro koadro ditu eta 915.835 biztanle 2008ko zentsoan. Hiriburua B\u00e9ja\u00efa da. Guztira 19 barruti eta 52 udalerri ditu."}
{"id": "95980", "revid": "1545", "url": "https://eu.wikipedia.org/wiki?curid=95980", "title": "Biskrako probintzia", "text": "Biskra (, Xawiaz: Tibeskert edo ) Aljeriako Wilaya edo probintzietako bat da. 20.986 kilometro koadro ditu eta 730.262 biztanle 2008ko zentsoan. Hiriburua Biskra da. Guztira 12 barruti eta 33 udalerri ditu."}
{"id": "95981", "revid": "1545", "url": "https://eu.wikipedia.org/wiki?curid=95981", "title": "Xawia", "text": "Xawia (\u03b8\u0161awi\u03b8 edo H\u0161awi\u03b8) Aljeriako Batnako probintzia, Khenchelako probintzia, Setifeko probintzia, Konstantinako probintzia, Oum-El-Bouaghiko probintzia, Souk Ahrasko probintzia, Tebessako probintzia eta Biskrako probintziatan hitz egiten den Tamazight hizkuntzaren izena da. 2.000.000 hiztunetik gora ditu.\nBere izena beste modu batzuetan ere eman izan da: \"Shawia\", \"Shawiya\", \"Tachawit\", \"Thachawith\", \"Tachaouith\" edo \"Thch\u00e8with\". Xawia ez da oraingoz hizkuntza idatzia eta ez dute eskoletan irakasten. Desagertzeko arrisku handian dago."}
{"id": "95982", "revid": "336", "url": "https://eu.wikipedia.org/wiki?curid=95982", "title": "Shawia", "text": ""}
{"id": "95983", "revid": "336", "url": "https://eu.wikipedia.org/wiki?curid=95983", "title": "Chaouia", "text": ""}
{"id": "95986", "revid": "201", "url": "https://eu.wikipedia.org/wiki?curid=95986", "title": "Foix herria", "text": ""}
{"id": "95989", "revid": "512", "url": "https://eu.wikipedia.org/wiki?curid=95989", "title": "Ariarates II.a", "text": "Ariarates II.a (?-K.a. 280), Kapadoziako erregea, Orofernes I.aren semea eta bere osaba Ariarates I.a erregearen seme adoptiboa zen. Armeniara ihes egin zuen bere aitaordea exekutatua izan ondoren, eta han jarraitu zuen Eumenes Kardiakoa hil zen arte.\nK.a. 301ean gertatu zen Ipsoseko guduaren ondoren, Ariarates II.a, Seleuko I.a Nikatorrek Kapadoziako gobernari erdi independente bezala onartu zuen.\nUrte batzuk beranduago, K.a. 280an, Orontes III.a Armeniakoaren laguntzarekin, Ariaratesek Amintas garaitu zuen, Antioko I.a Soter erregearen jenerala, Kapadoziaren independentziaren garaia abiaraziz.\nBere hiru semeetatik nagusiena zen Ariamnes II.a izan zen bere oinordekotza"}
{"id": "95990", "revid": "201", "url": "https://eu.wikipedia.org/wiki?curid=95990", "title": "Horatius Kokles", "text": ""}
{"id": "95993", "revid": "12788", "url": "https://eu.wikipedia.org/wiki?curid=95993", "title": "Estratonize", "text": "Estratonize Siriakoa (; ?-K.a. 254) Seleukotar Inperioko erregina izan zen K.a. 300-K.a. 294 eta K.a. 281-K.a. 261 bitartean.\nBizitza.\nDemetrio Poliorzetesen eta Filaren alaba, eta Antipatroren biloba zen. K.a. 300ean, 17 urte baino gehiago ezin izan zitzakeelarik, aitak Seleuko I.a Nikator siriako erregearekin ezkontarazi zuen. Aitak berak eraman zuen Mazedoniako kostaldeko Rhosus hirira, non handitasun gorenarekin ospatu zen zeremonia. \nAdin alde handia zen arren, dirudienez harmonian bizi izan zen errege zaharrarekin urte batzuz, eta alaba bat izan zuten, Fila izenekoa. Baina Antioko I.a Soter, Seleukoren semea, sutsuki maitemindu zen beraz. Seleukok, semearen bizia salbatzeko, harengandik dibortziatzea erabaki zuen. K.a. 294an ezkondu ziren Estratonize eta Antioko, eta hau ekialdeko probintzietako gobernari izendatu zuen aitak. \nAntiokorekin bost seme-alaba izan zituen: Laodize, Antioko II.a Theos, aitaren oinordekoa izan zena (Seleuko matxinada batean hil zuten), Apama, Magas Zireneko erregearekin ezkondu zena, eta Estratonize. Antiokok Kariako Stratonikeia hiriari eman zion haren izena."}
{"id": "95994", "revid": "336", "url": "https://eu.wikipedia.org/wiki?curid=95994", "title": "Dhaka", "text": "Dhaka (; ) Bangladeshko hiriburu eta hiri nagusia da. Metropoli eremuak (\"Greater Dhaka Area\") 18,3 milioi biztanle zituen 2016an. Hiriak mogolen garaiko monumentuak, 700 meskitatik gora eta birmaniar jatorriko pagodak gorde ditu. Unibertsitatea dauka, 1921. urtean sortua.\nGeografia.\nBangladeshko erdialdean dago, Buriganga ibaiaren ekialdeko ertzean, Gangesen deltatik gertu dago.\nHistoria.\nIX. mendean sortua da; ubide ugarik \u2014asko XVII. mendea baino lehenagokoak\u2014 zeharkatzen dute hiria. Ekialdeko Bengalako hiriburua izan zen 1608-1704 bitarteko urteetan. Merkatari frantses, ingeles eta herbeheretarren egoitza izan zen 1947. urtera arte. 1970. urteko zikloi bortitzak 200.000 pertsona hil zituen. 2013ko maiatzean 1.000 pertsonatik gora, gehienak emakumeak, hil ziren fabrika eraikin bat erori zenean..\nBanaketa administratiboa.\nZazpi thana nagusitan eta bigarren mailako beste hamalautan banaturik dago:\nBiztanleria.\nDhakako Lalbagh barrutia da munduan biztanleria dentsitate handiena duen auzoa."}
{"id": "95995", "revid": "1545", "url": "https://eu.wikipedia.org/wiki?curid=95995", "title": "Bexarreko probintzia", "text": "Bexar (arabieraz \"\u0648\u0644\u0627\u064a\u0629 \u0628\u0634\u0627\u0631\") Aljeriako \"Wilaya\" edo probintzietako bat da. 161.400 kilometro koadro ditu eta 274.866 biztanle 2008ko zentsoan. Hiriburua Bexar da. Guztira 12 barruti eta 21 udalerri ditu."}
{"id": "95996", "revid": "15795", "url": "https://eu.wikipedia.org/wiki?curid=95996", "title": "Bechar probintzia", "text": ""}
{"id": "95999", "revid": "105290", "url": "https://eu.wikipedia.org/wiki?curid=95999", "title": "Argentarioen Arkua", "text": "Argentarioen Arkua (italieraz \"Arco degli Argentari\", latinez \"Arcus Argentariorum\") Erroman dagoen ate txiki bat da, San Giorgio al Velabro elizaren arkupeari erantsita dagoena. Arkitrabatutako ate forma du, eta, beraz, ez da arku bat, bere izenak dioen bezala.\nMonumentua, 204an eraikia izan zen, vicum Jugarium deritzon antzinako hiribidea Foro Boarioko plazara ematen zuen tokian, Bocca della Verit\u00e0 deritzonaren plazaren egungo tokian. \"Argentarii et negotiantes boari huius loci\"ek (hemengo bankari eta merkatari boarioak), Septimio Severo eta Karakala enperadoreei, Geta zesarrari, Septimioren emazte zen Julia Domnari eta Karakalaren emazte zen Fulvia Plautillari eginiko eskaintza pribatu bat da. Idazkunek, laster jasan zituzten Damnatio Memoriae deritzen kalteak, Plautilla (205ean erbesteratua eta 211n hildakoa) eta Getaren (212an hila) izenak ezabatuz. Lehen une batean, eskaintzak, beharbada, Gaio Fulvio Plauziano pretorioaren prefektu zenaren izena ere mantendu zuen, 205ean erori zena.\nMonumentuak, 6,80 metroko altuera eta 5,86ko zabalera du. Atea, bi pilastra handik eutsitako haitzurdinezko arkitrabe batetaz osatua dago, angeluetan lesena apainduak dituelarik, horietatik ekialderenekoena, VII. mendean, San Giorgio al Velabro elizan erdierantsia izan zena. Egitura, haitzurdin zurizko plakez estalia dago, basamentua trabertinozkoa den bitartean. Litekeena da arkuaren gainean, errege familiaren estatuak jarri izana.\nApaindura oso aberatsa da, landare irudiekin eta espazio guztiak hartzen ditu (horror vacui), espazio figuratiboentzako askatuz. Hegoaldeko zatian, eskaintza idazkuna, trabeazioko friso eta arkitrabeari gain hartzen diena, Herkules eta jeinu bat irudikatzen dituzten bi baxuerliebez inguratua dago. Pasabide barneko panelek, sakrifizio eszenadun erliebeak dituzte, irudiak, simetrikoki kontrajarriak daudela: eskuman, Septimio Severo eta Julia Domna agertzen dira, ezabatutako irudi batek Geta irudikatu beharko lukeen bitartean, eta, ezkerrean, Karakala, jatorrian, ondoan, Plautilla eta Plauziano zituena, \"damnatio memoriae\" delakoak ezabatuak izan zirenak. Mendebaldeko zutabearen kanpoaldeko zatian, panelak, soldadu eta preso barbaroak irudikatzen ditu, aurrean, erromatar zutoihalekin apaindutako bi lesena angeluarren artean, tunika laburra duen irudi bat kontserbatzen den bitartean. Berau, erliebe nagusien gainean, garaipen edo arranodun panel txikiagoek osatzen dute, eta, bere azpian, sakrifikatutako biktimen buruaz beste egite eszenak."}
{"id": "96000", "revid": "105290", "url": "https://eu.wikipedia.org/wiki?curid=96000", "title": "Lesena", "text": "Lesena, kanpo fatxada baten sendoeran, itzal bat sortuz eginiko erliebezko zerrenda bertikal bat da, eraikinaren apaindura hobetzeko. Erantsitako zutabeak izan daitezke, hormatalak banatzeko zerrendak, etab...\nArte erromanikoan, lombardi banda ere deitzen da."}
{"id": "96001", "revid": "122896", "url": "https://eu.wikipedia.org/wiki?curid=96001", "title": "Erreberberazio", "text": "Erreberberazioa soinuaren islapenaren ondorioa den fenomenoa da. Jatorrizko soinua isildu denetik, uhinen islapenagatik, soinuaren luzapenean datza. Islatutako uhin hauek ez dute 0,1 segundo edo 17 metro baino gehiagoko atzerapena, horiek iraunkortasun akustikoaren balioak baitira.\nAreto txiki batean antzemanezina izan daiteke, baina geroz eta handiagoa denean orduan eta nabarmenagoa da. Gela baten erreberberazioa jakiteko parametro fisikoak erabiltzen dira, horietako bat erreberberazio denbora da."}
{"id": "96003", "revid": "512", "url": "https://eu.wikipedia.org/wiki?curid=96003", "title": "Horror vacui", "text": "Horror vacui (latinezko \"izua hutsari\") esaera, artearen historian, bereziki margolaritzaren kritikan, arte lan bateko espazio huts oro, nolabaiteko diseinu edo irudiren batekin betetzea deskribatzeko erabiltzen da. Lauzatze matematikoaren edo zeltar elkarloturiko diseinuetan betetze eremu dentsoen ezaugarri orokorretako bat da.\n\"Horror vacui\" adibide batzuk, objektu barbaroetan ikus daitezke, Sutton Hooko drakkar bikingoan edo Ruthwelleko gurutzean kasu. Barrokoko estetikako bereizgarria ere bada, eta, bereziki Rokoko estilokoa, arte islamiarrekoa eta arte bizantziarreko luxu harranditsukoa ere.\nEsaera, bereziki, Mario Praz italiar ikerlari eta kritikoarekin lotzen da, viktoriar garaiko barne guneen diseinuko giro estutzaile eta ordenarik gabekoa deskribatzeko erabili zuena.\nZientzian.\nFisikan, \"Naturak hustasuna gorrotatzen du\" iritziaren aztertzeak, aristoteldarrek mantentzen zutena, XVII. mendeko iraultza zientifikoaren funtsezko eztabaidetako bat izan zen, horri kontra egin zion zientzialaririk garrantzitsuena Blaise Pascal izan zelarik. Bere erantzuna \"Eta Parisen Chamonixen baino gehiago gorrotatzen du?\" izan zen, merkuriozko barometro berak, bi hiri hauetan entseatzean utzitako espazio ezberdinari erreferentzia eginez, eta erabakigarri izan zen, arrazoia nortzuk zuten adieraztean.\nLiteraturan.\nJacques Hamelink, 1939ko jaiotako idazle, entsegugile eta olerkari herbeheretarrak, \"Horror vacui\" izenburua zuen liburu bat idatzi zuen 1966an, Albin Michelek 1970ean frantsesera itzulia eta argitaratua.\nGeografia eta kartografian.\nAntzinako mapetan eta egungo mapa turistiko askotan, espazio kartografiko guztia hartzen duten toki interesgarriak irudikatzen ohi dira. Espazio hutsak uzteko benetako horror vacui bat da, testu askotan ere agertzen dena, non toki ezezagunen deskribapen fantastikoak adierazten diren. Adibidez, El Dorado eta Orinokoko Arroko Parimako Zingirako elezaharrak, liburu askotan gehitu ziren, lurraldearen benetako ezagutza falta ordezteko."}
{"id": "96004", "revid": "6950", "url": "https://eu.wikipedia.org/wiki?curid=96004", "title": "Mentuhotep II.a", "text": "Nebhepetra Mentuhotep edo Mentuhotep II.a, Egiptoko XI. dinastiako bosgarren faraoia izan zen, eta 50 urte inguruz gobernatu zuen, K.a. 2046tik K.a. 1995 arte, J\u00fcrgen von Beckerathen arabera, eta, historialariek, Egiptoko Inperio Ertainaren sortzailetzat jotzen dute.\nBere aita Intef III.aren oinordekoa izan zen. Bere jaiotza izena Mentuhotep zen, eta \"Montu pozik dago\" esan nahi du. Nebhepetra, \"Raren lemazain jauna\" bezala koroatua izan zen, bere erregealdian, titulatura hiru aldiz aldatu zuen arren.\nEgipto guztia bere agindupean bateratzeko gerra hasi zuen, Tiniseko nomoko matxinada zanpatu zuen, Asiuteko nomoko gobernaria kargutik kendu zuen, Niloren delta inbaditzen saiatzen ari ziren asiar beduinoak kanporatu zituen eta Tebas, erresumako hiriburu politiko bihurtu zuen.\nHerrialdea bateratu ondoren, erregearen autoritatea berrezarri zuen. Zentralizazio gogorreko politika bat hasi zuen eta funtzionario altu talde bat izan zuen, konfiantza osokoak, administrazio zentrala eta probintziala kontrolatzeko: chaty kargua berragertu zen, botere zentrala zuzentzen zuena eta \"Iparraldeko Gobernaria\" kargua sortu zen, agintaritza banatzen zuena Hegoaldeko Gobernaria eta Ekialdeko Basamortuetako Gobernariarekin.\nNomo gobernari leialak saritu zituen, eta, erregeak errespetatuak izan zirenez, euren lurraldeetako benetako jauntzat hartzen zuten euren burua, euren pribilegioak mantentzen baitzituzten eta autonomia handiarekin jokatzen jarraitzen baitzuten, nominalki, faraoia, gobernari goren eta Raren seme bezala onartzen zuten arren.\nEgoera ekonomikoak oparotasun garai bat bizi izan zuen, batez ere Goi Egipton.\nMendebaldeko basamortuko libiarren aurka borrokatu zuen, baita Sinaiko nomaden aurka ere, Sinaiko eskualdearen domeinua ziurtatuz, baita bertako meatzeen ustiaketa ere. Itsaso Gorrirako karabana ibilbideak ere berrireki zituen. Nubian kanpainak antolatu zituen Uauat eskualderaino eta bigarren ur-jauziraino ezarri zuen kontrola. Niloko deltako eta Nubiako mugak sendotu zituen.\nHil zenean, Deir el-Baharin eraikitako tenplu-mausoleoan lurperatua izan zen.\nBeranduagoko garaietan, Mentuhotep, Tebasen, jainko bezala gurtua izan zen.\nBere garaiko testigutzak.\nMentuhotepek, Elefantinan bere aita Intef III.ak hasitako zaharberritze lanekin jarraitu zuen. Abidosen, Osirisen tenpluko eraikin erantsiak eraiki zituen. Tod eta Hermontiseko Montu jainkoaren tenpluak edertu zituen.\nEraikinak\nBere izena, honako hauetan grabatua aurkitu da"}
{"id": "96005", "revid": "1105", "url": "https://eu.wikipedia.org/wiki?curid=96005", "title": "Laudioko Nazioarteko Sari Nagusia", "text": ""}
{"id": "96007", "revid": "90204", "url": "https://eu.wikipedia.org/wiki?curid=96007", "title": "Farnadjom Iberiakoa", "text": "Farnadjom Iberiakoa edo Parnajom, Iberiako errege izan zen K.a. 112 eta K.a. 93 bitartean. Parnavaziar dinastiako laugarrena izan zen. K.a. 93an hil zen.\nBere aita Mirian I.aren oinordeko bihurtu zen, hau, K.a. 112an hil ondoren.\nZaden jainko jentilaren idolo bat eraiki zuen herrialdeko hiriburu zen Miskheta eta Mtskhetan, eta Nekresi hiria sortu zuen.\nK.a. 93an, tronutik kanporatu eta hil zuen Arshak Armeniako printzeak, Iberiako hurrengo errege eta Arsazidar dinastiaren sortzaile bihurtu zena.\nUrte beteko bere semea zen Mirianek, bizirautea lortu zuen eta Partiako gortean aurkitu zuen babesa. Bere aitaren tronua berriz hartu zuen K.a. 32an"}
{"id": "96008", "revid": "56334", "url": "https://eu.wikipedia.org/wiki?curid=96008", "title": "Mtskheta", "text": "Mtskheta () hiri-museo bat da, Georgiako hiririk antzinakoenetakoa eta Mtskheta-Mtianeti ekialdeko probintziako hiriburua, Tbilisitik gertu.\nK.a. III. mendea eta V. mendearen artean antzinako Georgiako Erresumako hiriburu izan zen eta bertako eliza historikoen multzoa, Kaukasoko Erdi Aroko arkitekturaren adibide ona dira, eta erresuma honen garapen maila altuari buruzko lekukotza bikaina. Mtskhetan, georgiarrek, kristautasuna onartu zuten 317an eta oraindik, Georgiako Eliza Ortodoxo eta Apostolikoaren egoitza magusia da.\n1996ko ekainean, Unescok Gizateriaren Ondare izendatu zuen, \"Mtskhetako monumentu historikoak\" izenarekin.\nMonumentuak.\nMtskhetan daude georgiar arkitektura kristauaren monumentu garrantzitsuenak le:\nAipatzekoak ere badira:"}
{"id": "96009", "revid": "1468", "url": "https://eu.wikipedia.org/wiki?curid=96009", "title": "Mojacar", "text": ""}
{"id": "96010", "revid": "1468", "url": "https://eu.wikipedia.org/wiki?curid=96010", "title": "Vicar", "text": ""}
{"id": "96011", "revid": "6327", "url": "https://eu.wikipedia.org/wiki?curid=96011", "title": "Lucar", "text": ""}
{"id": "96012", "revid": "1468", "url": "https://eu.wikipedia.org/wiki?curid=96012", "title": "L\u00edcar", "text": ""}
{"id": "96013", "revid": "1468", "url": "https://eu.wikipedia.org/wiki?curid=96013", "title": "Nijar", "text": ""}
{"id": "96014", "revid": "1468", "url": "https://eu.wikipedia.org/wiki?curid=96014", "title": "Lijar", "text": ""}
{"id": "96015", "revid": "1468", "url": "https://eu.wikipedia.org/wiki?curid=96015", "title": "Lubrin", "text": ""}
{"id": "96016", "revid": "1468", "url": "https://eu.wikipedia.org/wiki?curid=96016", "title": "Pulpi", "text": ""}
{"id": "96017", "revid": "1468", "url": "https://eu.wikipedia.org/wiki?curid=96017", "title": "Ragol", "text": ""}
{"id": "96018", "revid": "512", "url": "https://eu.wikipedia.org/wiki?curid=96018", "title": "Georgiako Eliza Ortodoxo eta Apostolikoa", "text": "Georgiako Eliza Ortodoxo eta Apostolikoa edo soilik Georgiako Eliza Ortodoxoa (izen osoz, \"Georgiako Eliza Apostoliko Ortodoxo Autozefaloa\", edo, , \"sakartvelos samotsikulo avt\u2019ok\u2019epaluri martlmadidebeli ek\u2019lesia\") Georgiako eliza nazionala da eta Eliza Ortodoxoko hamabost eliza autozefaloetako bat da. 4,75 milioi fededun biltzen ditu, gehienak, Georgian eta antzinako SESBeko beste herrialdeetan.\nEliza kristaurik antzinakoenetako bat da: tradizioaren arabera, bere jatorria, I. mendean du, Andres Apostoluak sortua izan zelarik.\nGeorgiako Aitalehenen zerrenda.\nMtskhetako Artzapezpikuak.\nIberiako Katolikoak.\nGeorgiako Aitalehen Katolikoak.\nGeorgiako exarkak errusiar domeinupean.\nGeorgiako Aitalehen Katolikoak."}
{"id": "96019", "revid": "1468", "url": "https://eu.wikipedia.org/wiki?curid=96019", "title": "Maria (Almeria)", "text": ""}
{"id": "96020", "revid": "1468", "url": "https://eu.wikipedia.org/wiki?curid=96020", "title": "Olula del Rio", "text": ""}
{"id": "96021", "revid": "1468", "url": "https://eu.wikipedia.org/wiki?curid=96021", "title": "Santa Fe de Mondujar", "text": ""}
{"id": "96022", "revid": "1468", "url": "https://eu.wikipedia.org/wiki?curid=96022", "title": "Senes", "text": ""}
{"id": "96023", "revid": "1468", "url": "https://eu.wikipedia.org/wiki?curid=96023", "title": "Oria (Almeria)", "text": ""}
{"id": "96024", "revid": "1468", "url": "https://eu.wikipedia.org/wiki?curid=96024", "title": "Somontin", "text": ""}
{"id": "96025", "revid": "1468", "url": "https://eu.wikipedia.org/wiki?curid=96025", "title": "Sufli", "text": ""}
{"id": "96026", "revid": "1468", "url": "https://eu.wikipedia.org/wiki?curid=96026", "title": "Tijola", "text": ""}
{"id": "96027", "revid": "1468", "url": "https://eu.wikipedia.org/wiki?curid=96027", "title": "Urracal", "text": ""}
{"id": "96028", "revid": "1468", "url": "https://eu.wikipedia.org/wiki?curid=96028", "title": "Turrillas (Almeria)", "text": ""}
{"id": "96029", "revid": "1468", "url": "https://eu.wikipedia.org/wiki?curid=96029", "title": "Velez-Blanco", "text": ""}
{"id": "96030", "revid": "1468", "url": "https://eu.wikipedia.org/wiki?curid=96030", "title": "Velez-Rubio", "text": ""}
{"id": "96031", "revid": "336", "url": "https://eu.wikipedia.org/wiki?curid=96031", "title": "Autozefalia", "text": "Autozefalia, eliza kristauetan, eta, bereziki, Eliza Ortodoxoan eta ekialdekoetan, eliza hierarkiko baten estatusa da, non bere gotzainak, goragoko mailako beste inor ez duen. Kontzilio ekumeniko batek edo maila altuko gotzain edo beste primatu batek, probintzia eklesiastikoak gotzain horren autoritatetik askatzen dituenean, eliza independente berria, jada bertakoa ez den hierarkiarekiko erabat leial mantentzen den bitartean, kontseilua edo primatua, autozefalia ematen ari da.\nAdibidez, Zipreko Eliza Ortodoxoari, autozefalia eman zitzaion Efesoko kontzilioan, eta Zipreko artzapezpikuak zuzentzen du, goragoko autoritate eklesiastikoren aurrean erantzuten ez duena, bere eliza, beste eliza ortodoxo batzuekiko erabat leial mantentzen den arren. Antzera, Etiopiako Tewahedo Elizari autozefalia eman zion Gotzain Koptoak 1950ean, eta Amerikako Eliza Ortodoxoak, Moskuko Aitalehendiak autozefalia eman zion 1970ean.\nAutozefaliaren aurreko maila bat, autonomia da. Eliza autonomo batek, bere maila goreneko gotzaina du, artzapezpiku edo metropolitar bat bezala jatorrizko elizako aitalehena goragoko autoritate bezala duelarik, baina erabateko burujabetza du beste gauza guztietan.\n\"Autozefalok\" ez du \"autogobernu\" esan nahi, baizik \"buru propioarekin\". Kephalosek, grezieraz, burua esan nahi du. Beraz, autozefalok, buru propioa duela esan nahi du, autonomok, \"autolegetua\" esan nahi duen bitartean. Nomos da, grezieraz, \"legea\" esan nahi duen hitza."}
{"id": "96032", "revid": "336", "url": "https://eu.wikipedia.org/wiki?curid=96032", "title": "Yangtze Plaka", "text": "Yangtze Plaka, plaka tektoniko bat da. Bere hedadura 0,05425 estereorradianekoa da. Eurasiar Plakarekin lotua dago. Bere izena, Yangtze ibaiagatik jasotzen du.\nTxinaren hegoekialdean dago. Txinaren hegoekialdea, Ekialdeko Txinako Itsasoaren hegomendebaldea eta Hegoaldeko Txinako Itsasoaren iparraldea hartzen ditu.\nYangtse Plakak, Okinawa Plaka, Filipinetako Plaka, Sunda Plaka, Eurasiar Plaka eta Amuriar Plaka ditu mugakide.\nYangtse Plaka, milioi bat urteko 0,9983\u00bako errotazio abiaduran mugitzen da, 69\u00ba 07' ipar latitudean eta 97\u00ba 72' eki longitudean kokatutako polo baten arabera."}
{"id": "96033", "revid": "336", "url": "https://eu.wikipedia.org/wiki?curid=96033", "title": "Corpo Truppe Volontarie", "text": "Corpo Truppe Volontarie edo CTV (euskaraz: \"Borondatezko Tropen Gorputza\") Espainiako Gerra Zibilean Francisco Francok zuzendutako armada matxinoa laguntzeko armada espedizionario italiarra izan zen. CVT Mario Roatta, Ettore Bastico, Mario Berti eta Gastone Gambara agintarien agindupean izan zen.\nKomandanteak.\nHona hemen Corpo Truppe Volontarieko agintariak eta parte-hartutako guduak:\nHegazkinlari italiarren eraispenak.\nHona hemen \"Regia Aeronautica\"ko hegazkinlarien eraispenak:"}
{"id": "96035", "revid": "56334", "url": "https://eu.wikipedia.org/wiki?curid=96035", "title": "Apio Klaudio Zentsorea", "text": "Apio Klaudio Zentsorea edo Apio Klaudio Zeko \"itsua\" esan nahi duena, (; K.a. 340-K.a. 273), kargua K.a. 312an bete zuen erromatar zentsore ospetsu bat izan zen. Kargurako izendatua izan zen, aurretik, kontsul izan ez zen arren, cursus honorumean ohikoena zen bezala.\nAktibitatea zentsore bezala.\nKlase baxuei lagundu zien, baita merkataritza burgesiari ere, hiritar aberatsei, are libertoen semeei ere, Senatuan sartzea baimenduz. Samnitar Gerretan, Lazion eta Campanian kolonien sortzea bultzatu zuen, etruriar eta samnitarren aurka gotorleku bezala balio zezaten.\nSenatu zerrenden elaborazioa zentsoreentzat uztea lortu zuen, ordura arte, kontsulen lana zena.\nVia Apiaren eraikitzailea izan zen, Erroma Capuarekin lotzen zuena. Aqua Appia, Erromako lehen akueduktua izan zena ere eraiki zuen.\nLegezko egutegi bat argitaratu zuen, ordura arte, pontifizeen lana zena.\nBeste kargu publiko batzuk.\nK.a. 307an eta K.a. 296an kontsul aukeratua izan zen. K.a. 287 eta K.a. 286an diktadorea izan zen. K.a. 280an jada itsu zegoela, Pirroren aurkako hitzaldi ospetsu bat esan zuen, Heraklea Lukaniakoan erromatar armadak Pirroren aurka jasandako porrotagatik, bake hitzarmen guztiei muzin eginez eta, Erromak ez zuela amorerik eman behar adieraziz. Ezagutzen den latinez eginiko lehen hitzaldia izan zen.\nAktibitate literarioa.\nK.a. IV. mendearen amaieran, Zuzenbideari buruzko lehen lana idazteko ekimena izan zuen, lehen lan literario erromatartzat ere har daitekeena, hala, XII Taulen Legeak eta pontifizeen Urte-liburuak kanpoan uzten badira.\n\"Sententiae\" batzuk idatzi zituen, pitagorastar eragineko aforismoak bertso saturnioetan, horietatik, gutxi batzuk baino heldu ez direlarik egundaino. Horien artean, \"faber est suae quisque fortunae\" (bakoitza, bere zoriaren arduraduna da) ospetsua dago."}
{"id": "96036", "revid": "105290", "url": "https://eu.wikipedia.org/wiki?curid=96036", "title": "Sententzia (literatura)", "text": "Erretorikan eta irudi literarioen artean, sententzia (latinez \"sententia\" -\u00e6), \"probatione\" argumentatibo deiturikoetako bat da. Esaldi labur bat da, izaera orokortzaile batekin, bizitza edo gizakiaren arloren bati buruzko balio orokorreko ideia bat ezarri nahi duena. Sententzia, egileak berak, autoritate argudio bezala erabiltzen duen aforismo propio bat da."}
{"id": "96038", "revid": "336", "url": "https://eu.wikipedia.org/wiki?curid=96038", "title": "Saturnio", "text": "Saturnioa latindarren bertso formarik antzinakoena da. Beranduagoko olerkariek, hala, bere jatorri antzinakoagatik deitu zuten (Urrezko Aroari erreferentzia eginez, Saturno jainkoen errege zenean). Livio Andronikok, Homeroren Odisea latinera itzultzeko edo egokitzeko erabili zuen metrika da, Neviok, Lehen Gerra Punikoari buruzko olerki epiko orijinalean erabili zuena, eta baita, arval apaizen ereserkietan agertzen dena ere. Ondorengo olerkariek, nolabaiteko erreluktantzia sentitu zuten beragatik. Ez dago adostasunik bere sistema metrikoari buruz, bertso bakoitza bi zatitan banatzen dela izan ezik, ianbikoa eta trokaikoa, modu orokorrean. Gehien aipatzen den adibidea, ustez, Metelo familiako partaide batek, Nevioren erasoetatik defendatzeko erabili zuena da: \"dabunt mallum Metelli / Naevio poetae\" (Metelotarrek zigortuko dute Nevio olerkaria). Badirudi aliterazioak ere paper garrantzitsua bete izan duela saturnioan."}
{"id": "96040", "revid": "56334", "url": "https://eu.wikipedia.org/wiki?curid=96040", "title": "Venera 9", "text": "Venera 9, Sobietar Batasunak, Venera Programaren barnean, 1975eko ekainak 8an jaurti zuen espazio zunda bat da. Orbitatzaile batetaz, eta honengandik, 1975eko urriak 20an banandu zen lurreratze modulu edo lander batetaz osatuta zegoen. Lurreratze modulua, eguzkiaren zenitetik gertu lurreratu zen Artizarrean. Fluido zirkulazio sistema bat erabili zen beroa banatzeko. Sarreraren aurretik aurrehozte sistema honek, ontziaren operazioa ahalbidetu zuen lurreratu eta 53 minutuz. Venera 10a lurreratu zen tokitik 2200 kilometrora lurreratu zen.\nHonako tresna eta esperimentu hauek zeramatzan:\nEmaitzak.\nHasierako emaitzak, honako hauek izan ziren:"}
{"id": "96048", "revid": "965", "url": "https://eu.wikipedia.org/wiki?curid=96048", "title": "Plantago lanceolata", "text": ""}
{"id": "96049", "revid": "1545", "url": "https://eu.wikipedia.org/wiki?curid=96049", "title": "Blidako probintzia", "text": "Blia (arabieraz: \u0627\u0644\u0628\u0644\u064a\u062f\u0629) Aljeriako Wilaya edo probintzietako bat da. 1.696 kilometro koadro ditu eta 1.009.892 biztanle 2008ko zentsoan. Hiriburua Blida da. Guztira 10 barruti eta 25 udalerri ditu."}
{"id": "96050", "revid": "119347", "url": "https://eu.wikipedia.org/wiki?curid=96050", "title": "Ylitornio", "text": "Ylitornio (ipar samieraz, \"Badje-Duortnus\"; suedieraz, \"\u00d6vertorne\u00e5\") Finlandiako Lappi eskualdean dagoen udalerria da. Tornionjoki ibaiak bitan banatzen duen ibarreko alde finlandiarrean dago eta Pellorekin batera, Torne ibarra azpieskualdea osatzen du. Udalerriari izena ematen dion elizatea Ylitornio da eta Torne Garaia esan nahi du finlandieraz. Torne ibarra bitan zatitua dagoen arren, ibarreko bi aldeak batzen dituen kultura aberatsa politika eta ibaia baino sendoagoa da; hala nola, finlandieraren dialekto bat den me\u00e4nkieliz hitz egiten dute tornetarrek. Gainera, udalerriak, \u00d6vertorne\u00e5, Pajala eta Pello udalerriekin batera, ibarra sustatzeko turismo-proiektu bat jarri du abian. Ylitorniok 2.212,64 km\u00b2 dauzka, ia Bizkaia bezain handia, eta biztanle gutxien dituen Lappiko udalerritako bat ez den arren, 4.700 bat biztanle baino ez ditu.\nZirkulu Polar Artikoak udalerria bitan banatzen du eta honengatik, XVIII. mende erdialdean, 1736. urtean zehazki, Pierre Louis Maupertuis astronomo, matematikari eta filosofo frantsesa Lurraren tamaiaren inguruko ikerketak egiteko bertara eta Pello bizilagunera etorri zen. Pelloko Kittisvaara eta Ylitornioko Aavasaksa muinoen gailurretatik esan bezala, Lurraren tamainaren inguruko ikerketak egiten saiatu zen. Armarriak ikerketa guzti hauek irudikatzen ditu; izan ere, bertan, ikerlariak ospetsu egin zuen muinoaren itzala ikus daiteke, Aavasaksarena hain zuzen. Gainera, muino honetatik ikus daitekeen Torne ibarraren paisaia, Finlandiako Paisaia Nazionaletako bat izendatua izan zen .\nAipatzekoa da udalerriak izotz-hockey talde ospetsu bat daukala, Suomi-sarja hirugarren mailan jokatzen duen Et-Po -72 .\nGeografia.\nYlitornio Finlandiako ipar-mendebaldeko Torne ibarrean dagoen udalerria da. Lappi eskualdean dago eta Tornionjoki ibaiak Suediako \u00d6vertorne\u00e5 udalerritik bereizten du. Hain zuzen, mugakideak \u00d6vertorne\u00e5 mendebaldean, Pello iparraldean, Rovaniemi hiriburua ekialdean, Tervola hego-ekialdean eta Tornio hiria hegoaldean dira. Pellorekin batera hain zuzen ere, Torne ibarra azpieskualdea osatzen du, Lappi eskualde osoko azpieskualde txikiena. Udalerriak 2.212,64 km\u00b2-ko azalera dauka, ia Bizkaia osoa bezain handia, eta 4.700 biztanle inguru baino ez. Ylitornioko klima nagusia, klima subartikoa da, eta taiga edo baso borealak udalerriko bazter guztiak betetzen ditu. Honenbestez, bertan hazten diren zuhaizti ohikoenak, haltzadiak, izeidiak, makaldiak, pinudiak, sahastiak eta urkidiak dira. Elurrak bestalde, udalerriko lurra estaltzen du azaro hasieratik maiatzera eta aipatzekoak dira landare-espezie desberdinak aurki daitezkeen inguru zingiratsu eta paduratsuak, herrialde osoko ospetsuenak.\nZirkulu Polar Artikoaren , 66\u00ba 33' 38\" paraleloa, bertatik igarotzen da eta udalerria bi zatitan banatzen du, iparraldeko eremu artikoa eta hegoaldeko eremu epela. Gauerdiko eguzki, gau zuri eta gau polar fenomenoak urtero izaten dira. Lehenengo bietan, eguzkia edo eguzkiaren argitasuna udalerriko zeruaren jabe izaten da ekain hasieratik uztailera; gau polarra aldiz, iluntasuna nagusitzen den garaia hain zuzen, egun batean baino ez da izatean, abenduaren 21ean. Gauerdiko eguzkia hegoaldeen ikus daitekeen lekutako bat dugu Aavasaksa ospetsua. Lehen esan bezala, udalerriko klima nagusia subartikoa da eta, ondorioz, tenperatura leunak izaten dira udan, baina neguak hotzak eta luzeak izan ohi dira. Hala ere, neguak ez dira Lappi erdialdean bezain hotzak, Ozeano Artikora iristen diren ur-korronte beroek neguak leuntzen dituztelako. Samiek antzinean, eta gaur egun oraindik egiten dituzten egutegietan, Lappiko klima ulertzeko lagungarri diren zortzi urtaro bereizten zituzten: \"udaberri-negua, udaberria, aitzinuda, uda, aitzinudazkena, udazkena, aitzinegua\" eta \"negu iluna\". Iparrargiak bestalde, oso ohikoak izaten dira neguko gau ilun eta oskarbietan; irailetik martxora, lau gautatik hirutan ematen den fenomenoa da, urrian eta martxoan bereziki .\nLehen esan bezala, Zirkulu Polar paraleloa Ylitorniotik igarotzen da. Honengatik, XVIII. mende erdialdean, 1736. urtean zehazki, Pierre Louis Maupertuis astronomo, matematikari eta filosofo frantsesa Lurraren tamaiaren inguruko ikerketak egiteko bertara eta Pello bizilagunera etorri zen. Pelloko Kittisvaara eta Ylitornioko Huitaperi eta 242 metroko Aavasaksa muinoen gailurretatik esan bezala, Lurraren tamainaren inguruko ikerketak egiten saiatu zen. Hain zuzen, Aavasaksa muinotik ikusten den Torne ibarraren paisaia zabala, Finlandiako Paisaia Nazionaletako bat da .\nUdalerria guztiz laua da, 300 metroak igarotzen dituen lekurik ez dagoelako; aipatutako Pierre Louis Maupertuisek haren ikerkuntzarako erabili zituen muino txikien artean daude Tornionjoki ibaiaren ertzetik gertu dauden Huitaperi eta Aavasaksa muinoak. Ur-azalera bestalde, %8,3koa baino ez da, 183,61 km\u00b2; dena den, hainbat aintzira eta ibai daude udalerrian zehar. Hala nola, aipatzekoak dira Torne ibarraren ikur nagusia eta ibai mugakidea den Tornionjoki eta Tengeli\u00f6njoki, eta Pelloren mugan dagoen Iso Lohij\u00e4rvi, Iso Vietonen, Miekoj\u00e4rvi, Raanuj\u00e4rvi eta T\u00f6rm\u00e4sj\u00e4rvi aintzirak. Bertako ur-korronte indartsu, emaritsu eta harroetan dauden izokina, amuarrain marroia eta laponiako amuarraina bezalako ur gezatako arrainek arrantzale ugari erakartzen dituzte. Arrantzale hauek, ur-jauzi txiki eta ur harrotatik hurbil jarri ohi dira arrain nahasiak harrapatzen errazagoak direlako. Dena den, ur-eremuetan ikus daitezkeen animalia handiena, herrialdeko igaraba ospetsuak dira.\nBabestutako eremurik ez dagoen arren, Ylitornioko natura oso aberatsa da. Basoak ia muga gabe zabaltzen dira azalera guztian, izeidiak, urkidiak eta pinudiak, batez ere. Baso hauen muga bakarrak, nagusi diren eremu paduratsuak eta ibaiak dira. Oihan hauetan babesten diren hegazti ugari dago; hala nola, udaberrian, negu osoa hegoaldean pasa ostean iristen diren antzandobi handiak, antzara hankahori eta nanoak, arrano arrantzaleak, arrano beltzak, basoilarrak, belatz gorri, handi eta txikiak, bernagorri ilunak, birigarro arrunt eta txikiak, borrokalariak, elur-berdantzak, elur-hontzak, ipar belatzak, bele eta gailupak, istingor arrunt eta txikiak, kuliska gorri, pikart eta txikiak, kurlinta bekaindunak, larre buztanikarak, murgilari handi eta mottodunak, negu txirtak, negu txontak, txinbo artikoak, txio horiak, ur-zozoak, urre txirri arruntak, zapelatz galtzadunak, zerra ertainak, zingira berdantzak eta zozo paparzuriak. Izan ere, uda bitartean, 150 hegazti-espezie desberdin jasotzen ditu udalerriak, baina negurako gutxi batzuk baino ez dira gelditzen; haien artean, eper zuriak, eskinosoak, mokokerrak eta kaskabeltz handiak. Ugaztun haragijaleen artean, hartz arreak, erbinude zuri eta arruntak, ipar-katamotzak eta jatunak dira nagusi; aspaldian ehizatzen ziren arren, azkeneko hauen kopurua haziz doa babes-legeei esker. Ipar otsoak aldiz, nahiko arraroak dira, baina noizbehinka azaldu ohi dira inguruetan. Altzeak eta elur-oreinak bestalde, animalia belarjale handi ospetsuenak dira .\nFinlandia Inperio barneko Dukerri Handi bihurtu zenean eta Suedia eta honen arteko Muonionjoki eta Tornionjoki ibaietako muga berriak ezarri zirenean, bakarra izandako udalerria bitan zatitu zen. Hau da, ibaiaren bi ertzetan zegoen udalerria, bitan zatitu zuten eta Ylitornio eta \u00d6vertorne\u00e5 udalerriak sortu ziren. Dena den, bi herrialdeen artean dauden arrean, bi aldeak bereizten dituen ibaian mugarik ez dagoela dirudi gaur egun.\nHistoria.\nTorne ibarrera iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi zirenean iritsi zela uste da, k.a. 6000. urte inguruan. Mendeetan eratu zen kulturari \"Komsa\" edo \"Gorrav\u00e1rri\" izena ematen zaio eta Ozeano Artikoko kostaldean ezarri zirenez gehienbat, Ipar Itsasoko lehen Fonsa kulturako tribuekin harreman estuak izan zituzten. Nahiz eta oraindik lurralde honen jatorrizko biztanleen, samien jatorria ezezaguna den, badirudi tribu hauen eta beranduago (Harri Aroan) Eskandinaviara ekialdetik sartu ziren herri uraldarren nahasketaren ondorioa direla. Hasiera batean, euren lurraldea Ozeano Artikotik Finlandia, Norvegia eta Suedia erdialderaino zihoan eta, gehienbat, ehizatik, fruitu-bilketatik eta arrantzatik bizi ziren; hau da, ehizakiaren atzetik ibiltzen ziren, nomadak ziren. Ylitornion aurkitu diren lehenbiziko biztanle hauen aztarnak, k.a. 4500. urtekoak dira. Hain zuzen, guztira, garai honetako berrogeita hamar objektu aurkitu dira; hauen artean, ehiza-tresnak, harribitxizko apaingarriak, margolanak eta hainbat hilobi .\nErdi Aro Klasikoan suediarren eragina nabarmentzen hasi zen eta lurraldea, Suediar Erresumako antzinako Vestrobotnia probintziaren barruan egokitu zuten hegoaldeko Torne ibar guztiarekin batera. Honela, kristautasuna suediarren eskutik hedatzen hasi zen XI. menderako eta lehen finlandiarrak Torne ibarrera iristen hasi ziren; honela, finn hauek, lehen samien bizileku ziren Tornionjoki ibaiko urertz emankorrak bereganatzen hasi ziren.\nSuediarren eragina bizitu egin zen XIV. mendetik aurrera eta 1531. urtean, orduan Suediar Erresumako errege zen Gustavo Vasak Torne\u00e5 hiria sortzeko eta Tornionjokiren arroa merkataritza erdigune bilakatzeko lehen saiakera egin zuen. Hala ere, lurralde haietan bizi ziren birkarleek biztanleen eta merkataritzaren joan-etorrien kontrola zutenez, bai saiakera honek eta bai Joan III.ak 1585. urtean egin zuen saiakerak ere, ez zuten inolako arrakastarik izan. Nahiz eta, birkarle hauek hasiera batean suediarren aliatuak izan, ez zituzten euren pribilegioak alde batera utzi nahi eta Laponiaren eta Torne ibar osoaren garapena oztopatu zuten hein handi batean.\nBirkarleek lurralde honetan zuten boterea gutxitzeko eta Suediar Erresumaren boterea indartzeko asmoz, 1606. urtean Torne ibarra bitan zatitu zuten suediarrek: Torne Beherea eta Torne Garaia (finlandieraz, \"Alatornio\" eta \"Ylitornio\"). Hau dugu, Ylitornio izenaren lehen aipamena. Azkenean, 1620. urtean, birkarleak garaituak izan ziren eta Suediar Erresumak Ume\u00e5, Pite\u00e5, Lule\u00e5 eta Torne\u00e5 hiriak sortu zituen; merkataritza Botniako Golkoko iparraldera eta ibarrera iritsi zen. Torne\u00e5, Suediar Erresuma osoko iparren zegoen hiria bihurtu zen eta hiri honen garapenarekin batera, Torne Garaia izeneko eskualdea osatzen zuten herriak ere aberastuz hasi ziren. Hala nola, ibarrean ekoiztutako gurin, arrantzatutako izokin eta larruak, Erresuma osoan preziatuak ziren salgaiak ziren; ordainetan, Suedia eta Itsaso Baltiko osoko produktuak iristen ziren. Garai honetan, udalerrian gelditzen ziren sami bakanak iparraldera jo edo gutxinaka, finnen kultura bereganatu zuten. Erresumak iparraldeko lurraldeak kolonizatzeagatik eskainitako onura ekonomiko eta lursailen jabetzen eskutik Karelia, Savonia eta Tavastiako biztanleak bertara iristen hasi ziren. Torne ibarreko gaur egungo kultura eratzen hasi zen .\nXVIII. mende erdialdean bestalde, gainbehera iritsi zen. Iparraldeko Gerra Handiaren ondorioz merkataritza gelditu egin zen eta Tornioren inguruan eratu zen ontzigintza industriak erakarrita, ylitornioar asko hirira mugitu zen. Gainbehera, 1715. urtean izan zen, Errusiar Inperioak Tornio menperatu eta suntsitu zuenean .\nZirkulu Polar paraleloa Ylitorniotik igarotzen da; honengatik, XVIII. mende erdialdean, 1736. urtean zehazki, Pierre Louis Maupertuis astronomo, matematikari eta filosofo frantsesa Lurraren tamaiaren inguruko ikerketak egiteko bertara eta Pello bizilagunera etorri zen. Ylitornioko Aavasaksa muinoaren gailurretik, Lurraren tamainaren inguruko ikerketak egiten saiatu zen. Honi esker, Aavasaksa muinotik ikusten den Torne ibarraren ikuspegia, Finlandiako Paisaia Nazional izendatu zuten. XVIII. mendearen bukaeran ere, Giuseppe Acerbi italiar esploratzailea Tornionjoki ibaiaren inguruan izan zen eta bertan, ahozko tradiziozko hainbat melodia bildu zituen .\nXIX. mendearen hasieran, Finlandiaren kontrola izateko Suediar eta Errusiar Inperioen arteko guduak izan ziren Finlandia eta Europa osoan; azkenean, Finlandiar Gerran, Errusiar Inperioak herrialdea bereganatu zuen finlandiar nazionalismoaren laguntzaz. Finlandia Inperio barneko Dukerri Handi bihurtu zen eta Muonionjoki eta Tornionjoki ibaietako muga berriak ezarri ziren Suedia eta honen artean. Honela ibaiaren bi ertzetan zegoen udalerria, bitan zatitu zuten eta finlandiar edo errusiar aldean gelditu ziren herritar askok muga igaro zuten. Dena den, 1809. urteko bereizketarekin batera, Ylitorniok eta \u00d6vertorne\u00e5k, bakoitzak bere udalerri propioa sortu zuten.\nMuga berri honen ostean, Tornio hiriak ere bere garrantzia, nagusitasuna eta merkatalgoan lan egiten zuen biztanle-kopuru handia galdu zituen eta merkatal-hiriaren tituluari uko egin zion Kemiren mesedetan. Honekin, Tornioren itzal emankorra amaitu eta Ylitornio krisi sakonean murgildu zen. Hala ere, 1862. urtean, industrializazioarekin batera, trenbide garraioa iritsi zen eta honek, ibarreko ekonomia berriz, goranzko bidean jarri zuen.\nFinlandiak 1917ko Gerra Zibilean independentzia lortu ostean, eta prozesu hau oraindik egonkortu gabe zegoenean, Bigarren Mundu Gerrak eztanda egin zuen kontinente zaharrean. Herrialdeak bere independiente estatusa mantendu nahian eta SESB bere lurraldetik urruntzeko helburuarekin, Alemania naziarekin bat egin zuen. Norvegiatik iritsitako tropa alemaniarrak herrixketan egokitu ziren eta Ozeano Artikoaren defentsa antolatzeari ekin zioten. Gerra hurbil zegoenez, Finlandiar Gobernu hasiberriak, herritarrak Suediara ebakuatzeko agindua eman zuen. Hainbat guden ondoren (Neguko Gerra, Jarraipenaren Gerra), Finlandiak SESBekin bake-akordio bat sinatu zuen, eta horrek, alemaniarrak Finlandiar lurretatik botatzea eskatzen zuen. Finlandiak orduan, naziak jazartzeari ekin zion. Hauek, bizilagun den Norvegiara, euren herrialde satelitera alde egitea pentsatu zuten, baina ihes egin baino lehen, hauen atzeraldia eragozteko, finlandiarrak, Ylitornio eta gainontzeko mugako herrietan kokatu ziren. Laponiako Gerra hasi zen. Tornion gerrako gudu garrantzitsuenetako bat bizi izan zen, Tornioko gudua hain zuzen.; gudua 1944ko urriaren 1ean hasi zen eta astebete iraun zuen. Leku estratetiko portudun bat zenez, finlandiarrek Tornion defentsa zorrotz bat atondu zuten eta alemaniarrak hiritik igarotzerakoan gerrak eztanda egin zuen. Indar eta efektibo gutxiago izan arren, finlandiarrek etsai guztiak hil zituzten eta gizon askoren erretirada eragoztea lortu zuten. Honela, Ylitornio eta Torne ibar hegoaldeko gainontzeko udalerriek, Lappiko gainontzeko udalerriek lortutako amaiera beldurgarria eta etsia jasotzeaz libratu ziren.\nBigarren Mundu Gerra osteko urteetan, Finlandiak ekonomikoki izugarrizko hazkuntza izan zuen eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta bizi maila altuarekin. Hasiera batean, industriak Tornio eta ondoko herrietan sustraiak errotu zituenez, hazkunde guzti hau ona izan zen Ylitorniorentzat; udalerriak 10.000 biztanleko muga igaro zuen. Dena den, Lappiko ekonomiaren zentralizazioaren eta Kemi-Tornio Ardatzaren nagusitasunaren ondorioz, udalerria gaur egun dirauen krisi garai luze batean sartu zen.\nGaur egun gero eta egitura garatuagoak iristen diren arren, udalerriak Tornio eta ondoko hirien eraginpean jarraitzen du oraindik. \u00d6vertorne\u00e5, Pajala eta Pellorekin batera sortutako turismo eskaintzak behintzat, langabeziaren ehunekoa jaitsi dute. Urtez urte biztanleria azkarren galtzen duan Lappiko udalerritako bat da .\nAdministrazioa.\nAzpiegiturak.\nFinlandiako Gobernuarena den VR-Yhtym\u00e4 garraio-konpainiaren trenak udalerriraino iristen dira Kolariko trenbideari esker. Trenbide honek Torniotik iparrerako bidea egiten du eta udalerrian dauden geltokiak, bidaiarientzako hirugarren eta laugarren geltokia dira. Trenbidea Ylitorniora 1927an iritsi zen lehenbizikoz, eta ordutik, trenbide honen bidez, beste linea batzuk hartu eta Finlandia guztitik bidaiatzeko aukera dago. Guztira, udalerrian bi tren-geltoki daude: Kainuunkyl\u00e4n dagoen Ylitornioko geltokia, eta Aavasaksako geltokia .\nLappiko gainontzeko udalerrietan zehar edo herrien artean bidaiatzeko bestalde, autoa edo autobusa hartu beharra dago. Udalerritik igarotzen den autobidea Valtatie 21a da; autobide hau Tornion hasi eta Enonteki\u00f6ko Kilpisj\u00e4rvi herriraino doa, Finlandia ipar-mendebaldeko muturreraino. Pekanp\u00e4\u00e4, Kainuunkyl\u00e4, Armassaari, Nuotioranta, Ylitornio, Alkkula, Kuivakangas eta Kaulinranta herriak eta Aavasaksa zeharkatzen ditu autobideak; Botniako Golkotik iparreraino, guztira, autobideak 459 km-ko luzera dauka. Gainera, Ylitornio Rovaniemi eta Pellorekin lotzen dituen beste errepide bat ere badago, Kantatie 83 errepidea. Honek, guztira, 77 km dauzka, eta Rovaniemiko hirigunetik Valtatie 21 autobidearekin bat egiten duen eta Pello herritik pare bat km-tara dagoen Keskustaajama izeneko guneraino doa. Suediara igarotzeko errepidezko muga bakarra dago, Aavasaksatik zubia igaro eta \u00d6vertorne\u00e5raino doana .\nMugakide dituen udalerritako aireportuak, Kemi-Tornio, Pajala eta Rovaniemi aireportuak, Ylitornioko sarrera eta irteteko ateak dira. Kemiko portua ere, Tornionjoki inguruko ekonomia suspertzeko balio izan duen azpiegitura garrantzitsua da.\nBanaketa.\nErrusiar Inperioaren garaian sortu zen udalerria, 1809. urtean; izan ere, Finlandiako Dukerri Handiak emandako erraztasunez baliatuta eta Tornionjoki ibaiaren muga berria ezarri ostean, \u00d6vertorne\u00e5tik bereizi eta udalerri propioa sortu zuten herritarrek. Udalerriak Torne ibarreko lurralde honen eta herrigunearen izena jaso zuen, Ylitornio edo Torne Garaia.\n2.212,64 km\u00b2-ko azalera duen udalerri honetan, biztanleria, hainbat herrixketan banatua dago. Herrixka gehienak erdialdean eta Tornionjoki ibaiaren ertzean daude eta jendetsuena, zazpi auzoek osatzen duten Ylitornio elizatea da.\nHauek dira garrantzitsuenak:\nYlitornion kirkonkyl\u00e4 edo \"Ylitornio elizatea\" osatzen duten auzoak ondorengoak dira:\nHiri senidetuak.\nDokumentu edota akordio ofizialik ez dagoen arren, 1809. urtera arte udalerri bera izandako Ylitorniok eta \u00d6vertorne\u00e5k harreman estu-estua dute. Dena den, Torne ibarreko udalerri guztiek erlazio adeitsua dute eta egitasmo eta ekitaldi ugari antolatu ohi dituzte batera. Taebla 1990. urtean.\nUdala.\nYlitornioko eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2012ko urriaren 28an ospatu ziren udal hauteskundeetan eratu zen.\nUdalbatza 27 ordezkarik osatzen dute eta, Lappiko udalbatza gehienen antzera, egungo talde politiko nagusia Zentroko Alderdia da. Nahiz eta aurreko hauteskundeetan baino emaitza kaskarragoak izan, alderdiak hamabost eserleku, botoen %51,3, eta gehiengo osoa lortu zuen. Bigarren alderdia Ezker Elkartasuna izan zen. Alderdi sozialistak zazpi batzarkideak mantendu zituen eta, guztira, botoa eman zuten herritarren %26,4ren babesa jaso zuen. Hurrengo taldea udalbatzan indartsu sartu zen Benetako Finlandiarrak alderdia izan zen; hala, alderdiak lehenbiziko hiru ordezkariak eta botoen %13,1 eskuratu zituen. Azkenik, bana eserleku lortu zituzten Alderdi Sozial-Demokrata eta Koalizio Nazionala alderdiak, hurrenez hurren, botoen %5 eta %4,2 lortu zutenak. Dena den, hauteskundeen irakurketa desberdina izan zen, sozial-demokratek batzarkide bat galdu baitzuen eta alderdi liberalak, aldiz, mantentzea lortu baitzuen, Benetako Finlandiarrak taldearen sarrera sendoa izan bazen ere. Ylitornioarren %71,2k hartu zuen parte udal hauteskundeetan.\nUdal hauteskunde hauen ostean, eratu berria zen udalbatzak Erkki Keski-Nisula aurreko alkatearen ordezkoa izendatu zuen gehiengo osoz, Tapani Melaluoto jauna, alegia. Gobernuak, aldiz, udalbatzaren presidentea eta Udalaren bozeramailea izendatu zuen, Zentroko Alderdiaren kidea den Reeta Laitinen andrea. Hurrengo udal hauteskundeak 2015. urtean ospatuko dira, herrialdeko gainontzeko udalerrietan bezala .\nDemografia.\nBiztanleria.\nEuropar Batasuneko herrialdeekin eta Finlandiako gainontzeko udalerriekin alderatuta, Enonteki\u00f6n, 15 urte baino gutxiagoko biztanleriaren ehunekoa oso baxua da, %12,9koa, eta 65 urte baino gehiagokoa aldiz, oso altua, %26,9koa. Erlijioari dagokionez, gehienak sinesgabeak edo luteranoak dira, bereziki laestadianismo mugimendu kontserbadorekoak. Udalerriko hizkuntza ofizial bakarra finlandiera da; izan ere, biztanleria osoaren %99,2aren ama hizkuntza da. Zehazki, Torne ibarrean hitz egiten den finlandieraren aldaera bitxi batean hitz egiten dute herritarrek, me\u00e4nkieli deritzoten dialektoan. Bigarren mailako hizkuntzak iparraldeko samiek hitz egiten duten ipar samiera eta suediera dira. Udalerri honetako jatorrizko biztanleak samiak dira; hala ere, XVI. mendetik aurrera, finlandiarren (gehienak, savoniarrak eta tavastiarrak) kopuruak izugarri egin zuen gora eta, apurka, samiek finlandiarren ohiturak bereganatu zituzten .\nTorne ibarreko gainontzeko udalerriak bezala, Tornio izan ezik, Ylitornio ez da oso jendetsua. Gainera, 4.700 biztanle inguru dituen udalerri honen biztanleria azken hogeita hamar urtetan %42,5 jaitsi da; 1970eko hamarkadan zituen 8.250 biztanletatik, gaur egungo 4.700etara. Izan ere, zerbitzutan eta lehen sektorean oinarritutako udalerria denez, langabezia maila oso altua da eta azken urtetan, ylitonioar askok Rovaniemi edo Torniora jo dute lan bila .\nYlitornioar ezagunenak kirolariak dira, Et-Po -72 izotz-hockey taldean hezitako jokalari gazteak batik bat; hala nola, gaur egun Fr\u00f6lunda HC izotz-hockey talde suediarrean jokatzen duen Toni Koivisto ospetsua, eta aurtengo denboraldian Raumako Lukko taldean jokatuko duen Jarkko Kauvosaari jokalaria. Bestalde, Sami Jauhoj\u00e4rvi iraupen eskiatzailea aipatu beharra dago; ylitornioar honek, brontzezko bi domina irabazi zituen Liberecen ospatu zen 2009ko Iraupen Eskiko Munduko Txapelketan, zehazki, 4x10 km-ko lasterketa eta talde esprint probetan. Azkenik, kirolarekin zerikusi gutxi duen Rosa Liksom artista dugu. Iparraldetik iritsitako bere ipuin laburrek arrakasta handia izan dute herrialde guztian .\nTornetarrak.\nTornetarrak Torne ibarreko biztanleak dira, bai finlandiarrak, bai suediarrak. Hauek, XVI. eta XVII. mendeetan iparraldera iritsitako finlandiarren ondorengo zuzenak dira, denboraren poderioz ibarrean egokitu zirenak. Moskuko Printzerri Handiaren erasoetatik ihesi eta Suediar Erresumak eskainitako onuren bila zetozen finlandiarrak ziren, batez ere, Karelia, Savonia eta Tavastia antzinako probintzietatik iritsiak. Hauek iristean, samiek iparralderantz jo zuten eta, horregatik, Torne ibar osoko sami bakarrak iparrerago aurki daitezke, Enonteki\u00f6 udalerrian hain zuzen .\n1809. urtean Torne ibarra, eta \u00d6vertorne\u00e5 udalerria bitan zatituak izan ziren; nahiz eta Finlandiako Dukerri Handiak eta Errusiar Inperioak ibar osoa eskatu zuten, Suediako Erresumak ez zuen atzera egin eta bi herrialdeen arteko muga Muonionjoki eta Tornionjoki ibaietan ezarri zen. Gaur egun arte legez jarraitzen duen muga da hori. Modernizazioarekin bat, muga handitu egin zen eta suediar aldeak \"suediartze\" bat jasan zuen 1850 eta 1950 urte bitartean. Hala ere, gaur egun anaitasun handia dago bi aldeen artean eta egundaino tornetarren kultura eta hizkuntza, finlandieraren dialekto bat den me\u00e4nkieli mantentzea lortu dute tornetarrek.\nHezkuntza eta Osasuna.\nLehen Hezkuntzako bost eskola daude guztira udalerrian; Ainiovaaran, Kaulirantan, Mellakoskin, Raanuj\u00e4rvin eta Ylitornioko Nuotioranta auzoan. Bigarren Hezkuntzako instutua aldiz, Ylitornio herrian baino ez dago, Ylitornion Lukio izenekoa .\nUdalerria L\u00e4nsi-Pohja Ospitale Barrutian dago eta bertako ospitale bakarra Kemiko L\u00e4nsi-Pohjako Ospitalea da, Ylitornio herrigunetik 100 bat km-ra. Dena den, Tornion beste ospitale txiki bat dago eta udalerrian eritasun arinak sendatzeko bi eskualde-erietxe daude .\nKultura.\nArmarria.\nArmarria 1953. urtean sortu zuen Jaakko H\u00e4nninen artistak, eta bere helburua, bertan agertzen diren irudiekin, udalerriko natura eta kultura adieraztea izan zen; urte bereko irailaren 28an udalbatzak Ylitornioko ikur ofizialtzat hartu zuen (Barne Ministerioak hurrengo urteko apirilaren 5ean onartu zuen). Zilarrezko atzealdearen gainean, gorri kolorekoak diren eguzkia eta hiru tontor daude. Irudiek Pierre Louis Maupertuis astronomo, matematikari eta filosofo frantsesaren ikerkuntza bidaia adierazten dute; izan ere, Lurraren neurri zehatza mugatzeko, zientzialariak Ylitorniora bidaia egin zuen 1736-1737 urte bitartean. Horrela, bere eginkizuna burutzeko, Maupertuis udalerriko Aavasaksa muinora igo zen eta, hain zuzen ere, hiru tontorrek Aavasaksa muinoko hiru gailurrak irudikatzen dituzte. Bestetik, eguzki gorria gauerdiko eguzkiaren irudia da, eta honek, era berean, udalerriaren kokalekua azaltzen du, Zirkulu Polar Artiko paraleloaren gainean .\nMuseoak eta Ondasun nabarmenak.\nIngurune naturalaren balioaz gain, Ylitornioko ondasun nabarmenenak aspaldiko bizimodu eta kulturarekin lotura duten eraikinak dira. Esate baterako, Torne ibai ertzeko Kainuunkyl\u00e4, Armassaari eta Nuotioranta inguruneko egurrezko etxolak, eta Meltosj\u00e4rvi eta Raanuj\u00e4rvi herriak monumentu izendatuak izan ziren 1993. urtean; hauekin batera, Aavasaksa mendian dauden Inperio garaiko eraikinak. Udalerrian historiarekin zerikusia duten zenbait museo daude, hala nola, Iikan Tupa eta Katajan Pirtti Museoa. Nuotioranta auzoan dagoen museo honetan, Lappi eskualdeko antzinako etxe eta egiturak daude erakusgai; esaterako, XIX. mendeko egongela eta logela bana ikus daitezke. Beste gune ezagun bat, Alkkulan dagoen Eskola Museoa da, finlandieraz Koulumuseo. Hemen, Ylitornio herriko aspaldiko eskolako material eta objektu ugari daude erakusgai, XX. mende hasierakoak denak .\nDenen artean, hauek dira udalerriko eraikin eta oroitarri ezagunenak:\nKirola.\nIzotz-hockey talde ospetsu bat dauka udalerriak, Finlandiako laugarren mailan jokatzen duen Et-Po -72. Taldeak, Portimoj\u00e4rvi aintzirari zor dio izena eta 1972. urtean sortu zen. Seiehun bat pertsonentzako eserlekua duen Plussa-areena izotz-zelaian jokatzen ditu partiduak eta hauek, udalerriko ikuskizun jendetsuenak izan ohi dira. Taldean hazi eta hezi diren jokalari ospetsuenak, Konstantin Astrakhantsev errusiarra eta, Raumako Lukkon eta Fr\u00f6lundan jokatzen duten Jarkko Kauvosaari eta Toni Koivisto ylitornioarrak dira .\nOspakizun bereziak.\nUdako solstizio gauean, San Joan egunean, Finlandian oso ospetsua den festa bat antolatzen da Aavasaksan. Izan ere, Aavasaksa muinoaren gailurretik ekainaren 24ean baino ezin daiteke ikusi eta bertan, udalak eta Torne ibarreko erakunde turistikoak, ekitaldi eta kontzertuak antolatzen dituzte. Herrialdean egun honetan pizten dituzten su handienetako bat ere muino honetan egon ohi da .\nEkonomia.\nYlitornioko egitura ekonomikoaren arabera, biztanleria langilearen %73ak zerbitzuetan egiten du lan; bai zerbitzu publikoetan, bai baso-zaintzan, bai turismoan. Gainontzekoak, nekazaritzan, Tornioko industrialdean, (egoera klimatikoak baldintzatuta) eta elur-orein zaintzan egiten du lan gehienbat. Torne ibarrean industria ia garatu gabe dagoenez, Tornion izan ezik, langabetuen kopurua ia Finlandiako udalerri guztietako altuena da, baina herriko landa-bizimodua dela-eta, datu hauek ez dira larriak .\n70eko hamarkadaz geroztik, eta batez ere 90eko hamarkadan, urtez urte biztanleria jaisten doa Finlandiako ekonomia krisialdiaren ondorioz batik bat. Lehen esan bezala industria hitza ezezaguna da bertan eta krisialdiak gogor astindu zuen lehen sektoreko udalerria; ondorioz, herritar askok lan bila kanpora jo behar izan zuen -batez ere, Tornio eta Rovaniemi hirietara-. Hala ere, gaur egun Finlandiako ekonomia gailurrean dagoenez, biztanleek euren landa-munduan dihardute inongo arazorik gabe. Azkenik, aipatzekoa da azken urteotan basogintza industriak ere garrantzia hartu duela udalerriko diru-sarreretan.\nDena den, zerbitzuak eta turismoa dira lanpostu gehien dituzten jarduerak. Hain zuzen, Torne ibarreko \u00d6vertorne\u00e5, Pajala eta Pello udalerriekin batera sortutako turismo eskaintzak behintzat, langabeziaren ehunekoa jaistea lortu du. Pierre Louis Maupertuis ikerlariaren ibilbideak, Zirkulu Polar Artikoak, Tornionjoki ibaiaren inguruko jarduerek, eta batez ere, Aavasaksa muino-turistikoak bisitari asko erakartzen dituzte; batik bat, naturazale eta arrantzaleak ."}
{"id": "96052", "revid": "1545", "url": "https://eu.wikipedia.org/wiki?curid=96052", "title": "Bouirako probintzia", "text": "Bouira (, Kabileraz: , Tubiret) Aljeriako Wilaya edo probintzietako bat da. 4.439 kilometro koadro ditu eta 694.750 biztanle 2008ko erroldan. Hiriburua Bouira da. Guztira 12 barruti eta 45 udalerri ditu."}
{"id": "96053", "revid": "15795", "url": "https://eu.wikipedia.org/wiki?curid=96053", "title": "Bouira probintzia", "text": ""}
{"id": "96054", "revid": "336", "url": "https://eu.wikipedia.org/wiki?curid=96054", "title": "Caja Castilla-La Mancha", "text": "Caja Castilla-La Mancha edo CCM (Gaztela-Mantxako Aurrezki Kutxa), izen bereko erkidegoko aurrezki kutxarik garrantzitsuena da. 1992ko ekainaren 26an sortu zen, Albacete, Cuenca, Ciudad Real eta Toledoko aurrezki kutxek bat egitean.\nEskuhartzea.\n2009ko martxoaren 29an, Espainiako Bankuaren eskuhartzea gertatu zen, aurrezki kutxaren porrota galerazteko, erakundeak aurrezki kutxaren zuzendaritza hartu zuen. Aste batzuk lehenago, Espainiako Bankua eta Espainiako gobernua, aurrezki kutxa PSOEk zuzenduriko beste aurrezki kutxa batekin batzen saiatu ziren, baina Unicajarekin mantenduriko negoziaketek porrot egin zuten."}
{"id": "96056", "revid": "119347", "url": "https://eu.wikipedia.org/wiki?curid=96056", "title": "Matias Go\u00f1i", "text": "Pedro Matias Go\u00f1i (Viana, Nafarroa, 1647 - Mexiko Hiria, 1712) jesulagun nafarra zen, Mexikon kristautasuna zabaltzen ibilia.\nBizitza.\nMatias Go\u00f1i Logro\u00f1on, Errioxan, jesulagun ordenatu zen. Mexikora joan eta Kalifornia Beherean Kino Aitarekin batera kristau fedea zabaltzen aritu zen 1683tik. Bidaia Sinaloatik abiatu zen, Blas de Guzm\u00e1n kapitainak gidatutako \"La Concepci\u00f3n\" ontzian eta Kino Aita zihoan \"San Jos\u00e9\" ontzian.\nSan Ildefonso Errege Kolegioko nagusia izan zen, Mexiko Hirian. Bertan hil zen."}
{"id": "96073", "revid": "65203", "url": "https://eu.wikipedia.org/wiki?curid=96073", "title": "Erromako Mastersa", "text": "Erromako Mastersa urtero Italiako Erroma hirian jokatzen den tenis txapelketa da. ATP World Tour Masters 1000 txapelketetako bat da gizonezkoen zirkuituan, Grand Slam txapelketen ostean garrantzia gehien duten txapelketak alegia. Emakumezkoen zirkuituan 1 taldeko txapelketa da. Bi txapelketa hauek, ez dira aldi berean jokatzen, beste Masters batzuekin gertatzen den bezala, maiatza eta apirileko aste ezberdinetan jokatzen direlarik.\nLur harrotuan jokatzen den txapelketa honek, hasiera batean Italiako Irekia izenarekin ezaguna zen. Bere izen ofiziala Telecom Italia Masters da.\nBere lehen edizioa Milan hirian 1930. urtean jokatu zen, bertan mantendu zuelarik egoitza 1935. urtean \"Foro Italico\"ra eraman zuten bitartean. 1936 eta 1949 urte bitartean ez zen txapelketarik jokatu, Bigarren Mundu Gerra eta bere ondorioak zirela eta. 1950. urtean ekin zitzaion berriro eta 1969. urtean garai irekia hasiko zen.\nJende askorentzat Erromako Mastersa Roland Garrosen ostean garrantzia handien duen lur harrotuko txapelketa da.\nFinaletako emaitzak 1969. urtetik.\nBinakakoa emakumezkoetan.\n1980. urtetik aurrera:"}
{"id": "96076", "revid": "119347", "url": "https://eu.wikipedia.org/wiki?curid=96076", "title": "Minaren Unitate", "text": "Minaren Unitatea azpi-zerbitzu edo atal mediko berezia da, oinazea tratatzeko espezializatua eta normalean Anestesiologiaren zerbitzu batek kudeatutakoa.\nBaliabideak.\nMinaren unitate batean orokorrean pazienteak kontsultetan baloratzen edo diagnostikatzen dituzte, eta horren arabera tratamendu edo teknika bereziak eskainiko dizkiete medikuek. Teknika horien artean blokeoak, neuroestimulatzaileak, erradiofrekuentzia edo sendagaien ponpak ditugu, hauetako batzuk kirofano batean ipini beharrekoak direla.\nEuskal Herrian.\nOsakidetza mailan, unitateak zabalik daude Txagorritxu, Santiago, Gurutzeta, Basurtu, Galdakao eta Donostiako ospitaleetan, eta Osasunbidean Nafarroako Ospitalean."}
{"id": "96077", "revid": "512", "url": "https://eu.wikipedia.org/wiki?curid=96077", "title": "Aulo Sempronio Atratino", "text": "Aulo Sempronio Atratino (), Erromatar Errepublika garaien hasierako kontsul bat izan zen, K.a. 497 eta K.a. 491n, bietan Marko Minutzio Augurinorekin. Sempronia gensekoa zen.\nTito Liviok cognomenik gabe aipatzen du, soilik Aulus Sempronius, kontsul fastoetan, bere cognomena baino agertzen ez den bitartean. Dionisio Halikarnasokoak bere izen osoarekin aipatzen du.\nBere lehen kontsulaldian, Saturno jainkoaren tenplu bat sagaratu zuen Erromatar foroan, eta, aurretik aipatutako egileek, Saturnalak izeneko jaien sorrerarekin lotzen dute. Bigarren kontsulaldian, Tito Livioren arabera, Koriolano zigortua izan zen.\nDionisiok, Sempronio Atratino Erromako prefektu izan zela dio, Regilo lakuko gudua gertatu zenean, K.a. 498 edo K.a. 496an, herniar eta volskoen aurkako gerran, K.a. 487an, berriz Erromako prefektu eta Errepublikako Interrex bezala aipatzen du K.a. 482an, baina honek ez dirudi oso litekeena."}
{"id": "96078", "revid": "336", "url": "https://eu.wikipedia.org/wiki?curid=96078", "title": "Aleister Crowley", "text": "Edward Alexander (Aleister) Crowley (Warwickshire, Ingalaterra 1875ko urriaren 12a - Hastings, Ingalaterra 1947ko abenduaren 1a) britainiar olerkari, saiakeragile eta eleberri-idazle. Esoterismo, magia, okultismo eta sorginkeriaren zale amorratua izan zen, eta bere bizitza osoan gai hauekin lotutako gertakari harrigarriei esker mundu osoan ospea lortu zuen.\nBere buruari ezizen ugari jarri zizkion, horien artean: \"Frater Perdurabo\" edota \"Pizti Handia\" (\"The Great Beast\"). Bere hilobian honako esaldi hau zizelkatua dago: \"Hemen datza munduko gizonik zitalena\".\nBestalde hainbat kirol eta zaletasun izan zituen: bere gaztaroan mendizaletasuna (Himalaiara joan zen lehenbiziko europar espedizioko kidea zelarik Kangchenjunga mendia igotzeko saiakera burutu zuen), xakea, txirrindularitza, piraguismoa, olertia..."}
{"id": "96079", "revid": "56334", "url": "https://eu.wikipedia.org/wiki?curid=96079", "title": "Intef III.a", "text": "Nakhtnebtepnefer Intef edo Intef III.a, Egiptoko XI. dinastiako faraoi bat izan zen, K.a. 2054tik K.a. 2046 arte gobernatuz, J\u00fcrgen von Beckerathen arabera.\nGutxi gora-behera, zortzi urteko erregealdia izan eta hegoaldeko hiriburua zen Tebasetik gobernatu zuen.\nBere aurreko faraoia izan zen Intef II.agandik jaso zuen erresuma defendatu zuen. Ez dago, errege honek, bere erregealdian, garaikide izan zituen Egiptoko IX. dinastia eta Egiptoko X. dinastiaren aurrean lurralderik hedatu edo eman zuenaren zantzurik.\nErregealdi labur, eta, dirudienez, baketsu baten ondoren, bere oinordekoa, bere seme Mentuhotep II.a izan zen.\nBere garaiko testigutzak.\nIntef III.ak, Elefantinan zaharberritze lan batzuk hastea agindu zuen, lan horiek, bere seme Mentuhotep II.ak jarraitu zituelarik."}
{"id": "96080", "revid": "105290", "url": "https://eu.wikipedia.org/wiki?curid=96080", "title": "Orofernes I.a", "text": "Diodoro Sikuloren arabera, Orofernes I.a Ariarates I.aren anaia izan zen, Kapadoziako gobernaria, honek, Artaxerxes III.a persiarrarekin batera, Bagoas eta Mentor Rodasekoa persiar komandanteek Egipto birkonkistatzea lortu zuten kanpainan, K.a. 343an, borrokatzera bidali zuelarik.\nHil zenean, bi seme utzi zituen, horietatik nagusiena, Ariarates II.a, Orofernesen anaiak adoptatu zuelarik. Orofernesen semea, urte batzuk beranduago, Kapadoziako erresuma independenteko oinordeko bihurtuko zen."}
{"id": "96081", "revid": "512", "url": "https://eu.wikipedia.org/wiki?curid=96081", "title": "Saurmag I.a Iberiakoa", "text": "Saurmag I.a Iberiakoa, Kartliko errege bat izan zen (Antzinaro klasikoko iturrietan Iberia bezala ezagutu zen antzinako georgiar erresuma). K.a. 237tik K.a. 162 arte gobernatu zuen, Tourmanoffek adierazten duenaren arabera. Parnavaziar dinastiakoa zen.\nTronura, bere aita Pharnavaz I.a Iberiakoaren oinordeko bezala iritsi zen, hau hil zenean, K.a. 237an. Fidagarritasun falta handiak daude bere erregealdiko datetan, garairako nahiko luzea dirudiena.\nK.a. 190ean, Seleuzidar Inperioak Armenia galdu zuen, Artaxe eta Zariadres gobernarien esku geratu zena, euren burua Armenia eta Armenia Sofenako errege izendatu zutenak. Iberian koroa lortzeagatik gertatu ziren borrokek, erresuma ahuldu zuten, eta armeniarrek, Gogarena eta Khorzena okupatu zituzten. Aldi berean, Egressi erresumak, mendebaldeko lurraldeen zati bat konkistatzeko probestu zuen.\nK.a. 162an hil zen, eta, bere oinordekoa, Mirian I.a Iberiakoa izan zen."}
{"id": "96082", "revid": "6950", "url": "https://eu.wikipedia.org/wiki?curid=96082", "title": "Nevio", "text": "Gneo Nevio (K.a. 261-K.a. 201), erromatar idazle bat izan zen. Tragediak, komediak eta olerki epiko bat idatzi zituen bertso saturnioetan: \"Gerra Punikoa\" (\"Poenicum Bellum\"). Epika nazional erromatarraren sortzailetzat jotzen da, aurretik, Livio Andronikok Homeroren Odisearen itzulpena baino ez duelarik.\nBere jatorriari dagokionez, Campaniako herri latindarretakoren batean jaio zela uste izan da, baina Erroman, Nevia gens plebeio bat zegoela ezagutzen denez, seguruena, Erroman jaio izana da, erromatar hiritar bezala. Lehen Gerra Punikoan parte hartu zuen.\nAntzerkigile gisa, bere karrera K.a. 235ean hasi eta 30 urtez jarraitu zuen. Bere amaiera aldera, nobleziaren etsaitasuna jaso zuen, bereziki Metelotarrena, eszenatik zuzendu zizkion erasoengatik, ondorioz, kartzelatua izan zelarik. Kartzelan zegoela, bi lan idatzi zituen, non bere aurreko errespetu faltagatik barkamena eskatu zuen, eta, plebearen tribunoen parte-hartzearen ondorioz askatua izan zen, jarraian, Utikara erretiratuz. Dirudienez erbeste honetan idatzi zuen Gerra Punikoari buruzko bere lana, jada antzezlanak idaztetik erretiratua zegoenean.\nLivio Androniko ez bezala, erromatarra zen, eta ez greziarra; idazle original bat zen, eta ez lan greziarren egokitzaile eta itzultzaile soil bat. Neviok ere, tragedia eta komedia greziarrak egokitu zituen arren, jatorrizko eredutik at joan zen, \"fabula praetexta\" edo drama nazionala sortuz."}
{"id": "96083", "revid": "336", "url": "https://eu.wikipedia.org/wiki?curid=96083", "title": "Hego Bismarcketako plaka", "text": "Hego Bismarcketako plaka mikroplaka tektoniko bat da. 0,00762 estereorradianeko hedadura du. Pazifikoko plakari lotua dago.\nOzeano Barearen mendebaldean dago. Bismarck uhartediaren zati bat hartzen du (Bretainia Berria), Ginea Berria uhartearen ipar-ekialdeko kostaldea, Salomon itsasoaren ipar-mendebaldea eta Bismarck itsasoaren hegoaldea.\nHego Bismarcketako plakak mugakide ditu Woodlark plaka, Ipar Bismarcketako plaka, Manusko plaka eta Salomon itsasoko plaka.\nAipaturiko beste plakekin dituen mugak, Bougainvilleko fosak eratzen ditu, Bretainia Berriaren hego kostaldean.\nHego Bismarcketako plaka, milioi bat urteko, 8,44\u00bako errotazio abiaduran mugitzen da, 10\u00ba 61' ipar latitudean eta 32\u00ba 99' mendebal longitudean kokatutako polo baten arabera."}
{"id": "96085", "revid": "512", "url": "https://eu.wikipedia.org/wiki?curid=96085", "title": "Trabertino", "text": "Trabertinoa edo kare tuparria, gune karstikoetan, uretan disolbatuta doan kaltzio karbonato metaketek eratutako harkaitz baten izena da, eraikuntzan apaindura harkaitz bezala asko erabiltzen dena, eraikinaren kanpoan zein barnean. Antzinako Erromako monumentu eta eliza ugari, trabertinoz eginak daude.\nKonpozisioa.\nKareharriz osatutako gune karstikoetan, urak harkaitza disolbatzen du eta kaltzio karbonatoz kargatzen da, osinak eta leizeak eratzearen funtsezko arrazoia dena, baina, mineral hori, ondoren, eraketa ezberdinetan meta daiteke, horien artean, estalaktita eta estalagmita ezagunak. Baldintza zehatz batzuetan, ur termal edo urjauzietan, metaketa hauek eratzen dute trabertinoa, kaltzita, aragonito eta limonitaz osatutako harkaitz bat, barrunbedun geruza paraleloduna, kolore hori eta zurikoa, zeharrargitsua eta itxura leun eta ederrekoa.\nItxura eder hori, kareharria formatzerakoan haren baitan kokatutako landare, hosto, adar, eta beste elementu biodegradagarriak usteltzerakoan utzitako hutsuneek ematen diote."}
{"id": "96086", "revid": "119347", "url": "https://eu.wikipedia.org/wiki?curid=96086", "title": "Kanadako Mastersa", "text": "Kanadako Mastersa urtero Kanada herrialdeko Toronto eta Montreal hirietan txandakatuz jokatzen den tenis txapelketa da. ATP World Tour Masters 1000 txapelketetako bat da gizonezkoen zirkuituan, Grand Slam txapelketen ostean garrantzia gehien duten txapelketak alegia. Emakumezkoen zirkuituan 1 taldeko txapelketa da. Bi txapelketa hauek, ez dira aldi berean jokatzen, beste Masters batzuekin gertatzen den bezala, uztaila eta abuztuko aste ezberdinetan jokatzen direlarik. Gainera, gizonezkoena eta emakumezkoena ez dira leku berean jokatzen, bata Tononton jokatzen denean bestean Montrealen jokatzen baita.\nGaur egun gainazal gogorrean jokatzen den txapelketa honek (1979a baino lehen lur harrotuan ere jokatu zen), hasiera batean Kanadako Irekia izenarekin ezaguna zen. Bere izen ofiziala Rogers Cup da.\nWimbledon eta US Open txapelketekin batera, gaur egun jokatzen diren txapelketetatik historia luzeena duen txapelketa da. Bere lehen edizioa 1881. urtean jokatu zen gizonezkoetan eta 1892. urtean emakumezkoenean."}
{"id": "96088", "revid": "119347", "url": "https://eu.wikipedia.org/wiki?curid=96088", "title": "Shanghaiko Mastersa", "text": "Shanghaiko Mastersa 2009. urtetik hasita Txina herrialdeko Shanghai hirian jokatzen den tenis txapelketa da. ATP World Tour Masters 1000 txapelketetako bat da gizonezkoen zirkuituan, Grand Slam txapelketen ostean garrantzia gehien duten txapelketak alegia.\nUrteko zortzigarren ATP Masters 1000 txapelketa da. Txapelketa honek Hanburgoko Mastersaren lekua hartu zuen 2009. urtean."}
{"id": "96089", "revid": "512", "url": "https://eu.wikipedia.org/wiki?curid=96089", "title": "Afrodita Uraniaren tenplua", "text": "Afrodita Uraniaren tenplua (), 1981ean aurkitua izan zen, Atenasko agoraren ipar-mendebaldeko zatian, Panatenearren Bidearen beste aldean.\nIndusketek, eraikina, K.a. 500ean datatzea ahalbidetu dute. Aldare bat identifikatu da monumentuaren formagatik eta sakrifizioak egin ondoren geratutako hezurduren eta errautsen aurkikuntzagatik. Aldarea, ustez, Afrodita jainkosari eskainia zegoen, Pausaniasek toki horretan, Afrodita Uraniari eskainitako aldare bat aipatzen baitu, bi haitzurdinezko erlieberen txatalek babesten dute hipotesi hau."}
{"id": "96090", "revid": "101217", "url": "https://eu.wikipedia.org/wiki?curid=96090", "title": "Madrilgo Mastersa", "text": "Madrilgo Mastersa Madril hirian urtero-urtero jokatzen den tenis txapelketa da. Hasiera batean Madrilgo Madrid Arena pabiloian jokatzen zen (2003 eta 2008 artean).\nGaur egun Masters hau ATPren ATP World Tour Masters 1000 atalaren barnean kokatzen den txapelketetako bat da gizonezkoen zirkuituan, Grand Slam txapelketen ostean garrantzia gehien duten txapelketak alegia. Emakumezkoen zirkuituan 1 taldeko txapelketa da. Bere izen ofiziala Mutua Madrile\u00f1a Madrid Open da, eta Caja M\u00e1gica izeneko pabiloian jokatzen da."}
{"id": "96091", "revid": "1545", "url": "https://eu.wikipedia.org/wiki?curid=96091", "title": "Mont Blanceko tunela", "text": "Mont Blanceko tunela (; ) Alpeetan dagoen tunel bat da, errepide bidez Frantzia eta Italia elkartzen dituena, Mont Blanc mendi ospetsuaren azpian.\nTuneletik gertu dauden bi hiririk ezagunenak, Frantziaren aldetik Savoia Garaia departamenduko Chamonix eta, Italiaren aldetik, Aostako Harana probintzian dagoen Courmayeur dira. 1957an hasi eta 1965ean amaitu zen. 11,6 kilometroko luzera eta 8,6 metroko zabalera du, eta mendiaren azpitik igarotzen da aipaturiko bi hiri hauen artean. Alpeak zeharkatzen dituen ibilbiderik nagusienetakoa da, bereziki Italiarentzat, berau erabiltzen duena bere salgai guztien herena Europa iparraldera garraiatzeko.\nBere tragedia handia.\n1999ko martxoak 24an, tunelean su hartutako kamioi belgikar batek, Europako tragedia automobilistikorik handienetako bat sortu zuen. Sua, tunelaren barnean zegoenez, berehala hedatu zen, aurrean topatzen zuen erregai guztiari su emanez. Berebiziko sute bat gertatu zen, eta, suhiltzaileek, 53 ordu eman behar izan zituzten sua itzaltzeko. 39 pertsona hil ziren, horietatik gehienak, euren kotxeen barnean erraustuta, beste batzuk, oinez ihes egin nahian."}
{"id": "96092", "revid": "6327", "url": "https://eu.wikipedia.org/wiki?curid=96092", "title": "Stuttgarteko Mastersa", "text": ""}
{"id": "96093", "revid": "141158", "url": "https://eu.wikipedia.org/wiki?curid=96093", "title": "Hegoaldeko Barruti Federala", "text": "Hegoaldeko Barruti Federala, Errusia osatzen duten zortzi barruti federaletako bat da. Errusiako banaketa administratibo guztiak zortzi barruti federaletan (errusieraz \u0444\u0435\u0434\u0435\u0440\u0430\u043b\u044c\u043d\u044b\u0435 \u043e\u043a\u0440\u0443\u0433\u0430, singularrean: \u0444\u0435\u0434\u0435\u0440\u0430\u043b\u044c\u043d\u044b\u0439 \u043e\u043a\u0440\u0443\u0433) banatzen dira, horietako bakoitza, zuzenean Errusiako presidenteak izendatutako ordezkari batek gobernatzen duelarik."}
{"id": "96094", "revid": "6327", "url": "https://eu.wikipedia.org/wiki?curid=96094", "title": "Esseneko Mastersa", "text": ""}
{"id": "96095", "revid": "6327", "url": "https://eu.wikipedia.org/wiki?curid=96095", "title": "Estokolmoko Mastersa", "text": ""}
{"id": "96096", "revid": "536", "url": "https://eu.wikipedia.org/wiki?curid=96096", "title": "Barruti federal", "text": "Barruti federal bat, herrialde federal baten administraziopean dagoen lurralde bat da, herrialde horretako estatu edo probintzia bakar baten ere zati izan gabe edo hauetakoren baten administraziopean egon gabe.\nOhikoa da federazioek barruti federalak sortzea, herrialdeko gainontzeko probintzia edo estatuen interes eta eraginetik babesteko. Kasu honetan, Hiriburu Federal deritzo, beste hiriburu batzuengandik ezberdintzeko: probintzialak, estatukoak, udalekoak...).\nErrusiari dagokionez, zazpi barruti federal daude, aldiz, maila nazionalaren eta banaketa administratibo txikiagoen arteko maila gehigarri bat direnak."}
{"id": "96098", "revid": "1033349", "url": "https://eu.wikipedia.org/wiki?curid=96098", "title": "HIESa", "text": ""}
{"id": "96099", "revid": "1545", "url": "https://eu.wikipedia.org/wiki?curid=96099", "title": "Venera 13 eta 14", "text": "Venera 13 eta 14 (, Sobietar Batasunak, Venera Programaren barnean, Artizar planeta esploratzeko jaurtitako bi espazio zunda izan ziren.\nBi zundak, 1981ean Artizarrera jaurtitzeko aukera probesteko eraikiak, eta, bata bestearekiko, bost eguneko tartearekin jaurti ziren: Venera 13a 1981eko urriak 30ean, 06:04:00 UTC orduan eta, Venera 14a, urte bereko azaroak 4an, 05:31:00 UTC orduan, biak ala biak, 760 kiloko masa orbital osoarekin.\nMisioaren garapena.\nZundak, Artizar planetara, jaurti eta lau hilabetera iritsi ziren, eta planetara, lurreratze modulu edo lander bat bidali zuten 1982ko martxoak 1ean. Misio bakoitza, ontzi erremolkatzaile batean, eta honi lotuta zihoan lurreratze zunda edo lander batez osatua zegoen. Lurreratze modulua, hermetikoki itxia izan zen presiopean. Honek, tresneria eta elektronika guztia zeramatzan, eta antena batek koroatutako eraztun erako plataforma batean muntatua zihoan. Diseinua, Venera 9tik 12rarteko ontzien antzerakoa zen. Neurketa kimiko eta isotopikoak hartzeko, eguzki argiaren barreiatzea neurtzeko, eta planetaren atmosfera trinkoan zehar jaisten ari zen bitartean deskarga elektrikoak erregistratzeko tresneria zeraman. Ontziak, kamera sistema bat, espektrometria fluoreszente sistema bat, harizko zulagailu bat eta azalera frogatzailea, penetrometro dinamikoa eta sismometro bat, azaleko ikerketak egiteko erabili zituen. Lurreratze moduluek, planetaren azaleran 32 minutu irauteko diseinatuak izan zirenak, 127 minutu iraun zuten (90 atmosferako presioan eta ia 500\u00a0\u00b0Cko tenperaturan), eta Lurrera igorritako datuak, arrakastarekin iritsi ziren, Artizarraren azaleraren lehen kolorezko argazkiak igorriz."}
{"id": "96100", "revid": "336", "url": "https://eu.wikipedia.org/wiki?curid=96100", "title": "Zenbaketa bikoitz (konbinatoria)", "text": "Zenbaketa bikoitza konbinatorian erabili ohi den frogapen metodoa da, non multzo baten zenbaketa bi era ezberdinetara egiten den, suertatzen diren bi adierazpenak berdinak direla egiaztatzeko.\nAdibidea.\n\"n\" pertsonako multzo batean, edozein tamainako pertsona taldeen kopurua zenbatu behar da.\nAlde batetik talde hauen kopurua, 0 pertsonako talde kopurua (honela talde bakarra osa daiteke), pertsona bakar bateko talde kopurua, ...,eta \"n\" pertsonak barnehartzen dituzten talde kopurua gehituz lortzen da. Beraz, hau izango da metodo honen bitartez kalkulatzen den talde kopurua:\nGogoratu behar da, \"n\" elementu multzo batetik, ordena kontuan hartu, k-koteak osatzeko era kopurua hau dela:\nBigarren metodo baten bitartez, pertsona bakoitzak \"bai\" eta \"ez\" erantzunak ditu aukeran, taldearen barnean egon nahi duen erantzuterakoan. Honela, pertsona guztietarako, 2 \u00d7 2 \u00d7 ... \u00d7 2 = 2\"n\" era daude taldeak osatzeko.\nBeraz, bi metodoek gauza bera zenbatzen dutenez, berdintza hau egiaztatzen da:"}
{"id": "96104", "revid": "105290", "url": "https://eu.wikipedia.org/wiki?curid=96104", "title": "K\u00f6nigsbergeko zazpi zubietako ebazkizuna", "text": "K\u00f6nigsbergeko zazpi zubietako ebazkizuna matematikaren historian ospetsua den ebazkizuna da. 1736. urtean Leonhard Euler matematikariak ebatzi zuen soluziorik ez zuela erakutsiz. Horrela, esan daiteke grafo-teoria eta topologia izeneko adarrak sortu zirela matematikaren baitan.\nEbazkizunaren enuntziatua.\nK\u00f6nigsberg hiria Pregolia ibaiko bi ertzetan kokatzen zen eta ibaiak besarkatzen zituen bi uharte zabal ere hartzen zituen, bi ertzetara 7 zubien bitartez loturik, irudiak erakusten duen bezala.\nHirian zehar, zazpi zubiak behin bakarrik zeharkatzen dituen txango bat bilatzea da ebazkizunaren xedea, ibaia zubietatik bakarrik zeharkatuz, eta zubiak oso osorik ibili behar direla.\nEulerren azterketa.\nLehorrean jarraitzen den ibilbideak ebazpenerako garrantzirik ez duenez, zazpi zubietako mapa grafo baten bitartez azal daiteke, zubiak ertz moduan irudikatuz:\n \u2192\nIbilbide bateko abiapuntuan eta helmugan ezik, erpin batera sartu ondoren, atera ere egin behar da. Beraz, ibilbide batean erpin batera heltzen den aldi kopurua bat dator, muturretako erpinetan ezik, erpin batetik ateratzen den aldi kopuruarekin. Beraz, zubiak edo ertzak behin bakarrik zeharkatu behar badira, erpin guztietako mailak bikoitiak izan behar dira, muturreko erpinetan ezik. Erpin berean hasi eta bukatu nahi bada, Eulerren zirkuitua osatu nahi bada alegia, abiapuntuko eta helmugako erpineko maila ere bikoitia izan beharko da.\nZazpi zubietako ebazkizunean, zazpi zubietako mapari dagokion grafoko lau erpinak maila bakoitikoak direnez, ezin da osatu Eulerren zirkuiturik, ez eta Eulerren ibilbiderik ere, hau da ezin dira zeharkatu zazpi zubiak zubirik errepikatu gabe.\nAzterketa honetatik Eulerren teorema sortzen da. Ertzak behin bakarrik zeharkatzen dituen ibilbide bati ibilbide eulertar deritzo. Ibilbide eulertarra izateko, abiapuntuan eta helmugan ezik (bi erpinetan ezik, alegia), beste erpin guztietako mailak bikoitiak izan behar dira. Erpin berean hasi eta bukatzen bada, zirkuitu eulertarra dagoela esaten da, kasu honetan erpin guztietako mailak (abiapuntua eta helmuga barne) bikoitiak direlarik."}
{"id": "96110", "revid": "512", "url": "https://eu.wikipedia.org/wiki?curid=96110", "title": "Asian Dub Foundation", "text": "Asian Dub Foundation britainiar musika electroniko-taldea da, rock instrumentuak erabiliz \u2014punkaren eragina adierazteko\u2014 breakbeat, dub, dancehall eta ragga nahasten dituena.\nBiografia.\nTaldea 1993an sortu zen, \"Identical Beat\" dokumentalaren ondorioz. Filma Londresko Farringdon Community Music Housen grabatu zuten eta asiar umeei musikaren oinarrizko teknologia irakasteari buruzkoa zen. Aniruddha Das irakasleak, John Pandit gazte-langileak eta Deeder Zaman 14 urteko bengaliar raperoak Asian Dub Foundation izeneko sound systema sortu zuten.\nLehendabiziko maketei esker, \"Nation Records\" diskoetxearekin kontratua izenpetu eta \"Conscious\" izeneko lehen EP grabatu zuten 1994an. EP horretan \"punk to ambient\" eta bengaliar folk abestien eragina nabaria zen. Lehen kanta arrakastatsua \"Rebel Warrior\" izan zen, 1920ko hamarkadan Kazi Nazrul Islam bengaliar poetak idatzitako \"Bidrohi\" poeman oinarrituta.\nBigarren albumak \"Rafi's Revenge\" zuen izena; besteak beste, \"Naxalite\" abestian Indiako naxalita ideologia goretsi zuten hor.\n2001ean, \"La Haine\" eta 2004an \"La Bataille d'Alger\" filmetarako soinu-bandak egin zituzten. Tartean, 2003an \"Enemy of the Enemy\" albuma argitaratu zuten, Sin\u00e9ad O'Connorren lankidetzaz. Urte hartan, 100.000 ikusleren aurrean aritu ziren Dordoinako Larzac herrian, Jos\u00e9 Bov\u00e9 laboraria omentzeko kontzertu batean.\n2006ko irailean, \"Gaddafi: A Living Myth\" dub/punk opera estreinatu zuten Londresko Coliseum antzerkian. 2007ko udaberrian \"Timefreeze 1995-2007\" bilduma atera zuten, Public Enemy taldeko Chuck D-ren laguntzaz. Hurrengo urtean \"Punkara\" izeneko albuma kaleratu zuten."}
{"id": "96111", "revid": "1545", "url": "https://eu.wikipedia.org/wiki?curid=96111", "title": "Sinead O'Connor", "text": ""}
{"id": "96113", "revid": "1545", "url": "https://eu.wikipedia.org/wiki?curid=96113", "title": "Fabulous disaster", "text": ""}
{"id": "96114", "revid": "336", "url": "https://eu.wikipedia.org/wiki?curid=96114", "title": "Fran\u00e7ois Furet", "text": "Fran\u00e7ois Furet (1927ko martxoak 27, Paris-1997ko uztailak 12), historialari frantziar bat eta Acad\u00e9mie fran\u00e7aiseko partaidea izan zen. 1995ean, Soziologia eta Gizarte Zientzien Amalfi Europar Saria jaso zuen \"Le pass\u00e9 d'une illusion\" lanagatik."}
{"id": "96115", "revid": "119347", "url": "https://eu.wikipedia.org/wiki?curid=96115", "title": "Silly Wizard", "text": "Silly Wizard Eskoziako folk musika taldea izan zen, 1971 urte ingurura Edinburgh-en sortu zen eta bere lehendabiziko kideak hauek izan ziren: por Johnny Cunningham (biolina, biola, mandola, ahotsa), Bob Thomas (gitarra, mandolina, mandola, banjoa, kontzertina) eta Gordon Jones (gitarra, bodhr\u00e1na, ahotsa, bouzoukia eta mandola). Aurreneko musika emanaldiak The Triangle Folk Club musika elkartean eskeini zituzten, ondoren 1972. urtean zehar Frantzian barna bira bat eginez.\nJohnny Cunningham 2003ko abenduaren 15an zendu zen, New Yorken."}
{"id": "96117", "revid": "336", "url": "https://eu.wikipedia.org/wiki?curid=96117", "title": "Melpomene", "text": "Greziar mitologian, Melpomene (, \"Melodiatsua\"), antzerkiko bi musetako bat da. Hasiera batean, Kantuaren musa zen, baina Tragediaren musa izatera pasa zen, gaur egun ezagutzen den bezala.\nMelpomene, Zeus eta Mnemosineren alaba da. Dionisorekin lotua, tragedia inspiratzen du. Modu aberatsean jantzia irudikatzen da, edukitzaile grabekoa eta begirada zorrotzekoa. Orokorrean, eskuan, mozorro tragiko bat darama ezaugarri nagusi bezala, beste batzuetan, panpanozko zetro edo koroa bat darama, edo baita odoleztaturiko sastakai bat ere. Diadema batekin koroatua doa, eta koturnoak jantziak ditu oinetako bezala. Mazo baten gainean pausatua ere irudikatzen da, tragedia, jeinu bizi bat eta irudimen ahaltsu bat exijitzen dituen arte oso zail bat dela adierazteko.\nElezaharren batzuetan, Melpomene, sirenen ama bezala agertzen da, hauen aita, Akeloo edo Fortzis, Gorgonen aita izango litzatekeelarik. Bere eskuetako batean, zetro bat eta koroa bat hartuta ditu, eta, bestean, sastakai bat. Gotorlekuz armaz eta erramuz inguratua dago, eta, bere harrokeriari, bakardadearen tristezia batzen zaio.\nMito batek dioenez, Melpomenek, emakume batek izan zitzakeen aberastasun guztiak zituen: edertasuna, dirua, gizonak... baina, guztia izanda ere, ezin zuen zoriontsu izan, bizitzaren benetako dramara daroana da, guztia izatea ez da nahikoa zoriontsu izateko."}
{"id": "96118", "revid": "105290", "url": "https://eu.wikipedia.org/wiki?curid=96118", "title": "Koturno", "text": "Koturnoak, Antzinako Erroman erabilitako larruzko zintez eutsitako kortxozko zoladun oinetako altu batzuk ziren.\nKoturnoa, tragedia antzezlanetan erabiltzen zuten aktoreek, komedietan kalotxak erabiltzen zituzten bezala.\nKoturnoek, pertsonaia nobleak interpretatzen zituen aktoreari altuera ematen zioten, koruaren gainetik altxatuz eta mozorroaren neurri handiekin berdinduz, honela, pertsonaia erraldoi bat bihurtuz. Honela, publikoarenganako inpresioa ere gehitzen zen.\nMelpomene, antzerkiko bi musetako bat, oinetan koturnoak daramatzala irudikatzen da."}
{"id": "96119", "revid": "119347", "url": "https://eu.wikipedia.org/wiki?curid=96119", "title": "Tin whistle", "text": "Tin Whistle (euskaraz \"Letoizko Txistua\"), bere izendapen zehatzenean, \"whistle\" hitzak ingelesez txistua edo txirula esan nahi du, baina orokorrean \"tin\" edo \"low whistle\" txistu motei deitzen zaie. Irlandar musika-tresna ospetsuenetakoa da dudarik gabe, bai eta zeltiar musikako esanguratsuena ere. \"Tin\" hitzak euskaraz \"latorria\" esan nahi du, aintzineko \"whistle\"-ak materiale honetan egin ohi baitziren.\n\"Whistle\"-a musika-tresna oso aintzinekoa da. Bere jaiotza Txinan izan omen zen orain dela 5.000 urte, eta Europara XI. mendean ailegatu omen zen. Baina gaur egungo \"whistle\" txistua ez zen XIX. menderarte sortu, Ingalaterran Clarke-n eskuek landu zuten arte. \"Tin Whistle\" delakoa (ingeleraz \"Penny Whistle\" edo \"Irish Flute\" ere deitzen da; Irlanderaz \"Flageolet\" edo \"Fead\u00f3g\"), 6 zulodun txistu antzeko bat zen. XX. mendeko 50eko hamarkadan plastikozko ahokoa ezarri zitzaion, gaur egun ere modu honetan dago normalki. Iada 70. hamarkadan, Overton-ek \"Low Whistle\" (Txistu baxua) delakoa asmatu zuen, afinat una octava per sota.\nGaur egun \"Low\" eta \"Tin Whistle\" erako txistuak ekoizten dituzten musika-etxe ugari daude nonnahi ere. Mota eta doinu ezberdinetakoak (jatorrizkoa Do musika notan dago doitua), honako materialetan ekoizten dira: metala, banbua eta batez ere [plastiko]]a. Berarekiko dagoen ospe eta jarraipena dela eta, gaur egun folk musika talde askotako kideek joi izan dute Euskal Herrian: Sorotan Bele, Alboka... baita eta euskal abeslari askoren musikan parte hartu, adibide gisa: Benito Lertxundi.\n\"Tin whistle\"-aren doinu edo soinuak Euskal Herriko musikan txistuaren antza badu, baina batez ere Iparraldeko txirularen doinu bizi, garbi eta finaren antza edo parekotasun handia du.\nNahiz eta Irlandako musika-tresna bezala hartua izan, beste hainbat herrialdeetako herri-musikan ere jotzen da: Eskozia, Gales, Ingalaterra, Kornualles, Man Uhartea, etab, etab..."}
{"id": "96121", "revid": "512", "url": "https://eu.wikipedia.org/wiki?curid=96121", "title": "Orsay museoa", "text": "Orsay Museoa () Parisen dagoen museo bat da, Parisko 7. barrutian dagoena. XIX. mendeko arte plastikoei eskainia dago, eta, bereziki, inpresionismo garaiko bere lanengatik da ezaguna. Kronologikoki, antzinako maisuen (Louvre museoa) eta arte moderno eta garaikidearen (Georges Pompidou Zentroa) arteko artearen historia hartzen du.\nHistoria.\nJada 1973an, Frantziako Museoen Zuzendaritzak, Orsayko tren geltokian museo bat ezartzeko egitasmoa pentsatu zuen, hondoratzear zegoena, eta non hotel bat eraikitzeari buruz hitz egiten zen. Erabakia, XIX. mendeari buruzko interes baten berragerpenak bultzatu zuen, tren geltokia, 1973ko martxoak 8an \"Monumentu Historikoen Inbentario Gehigarria\"n erantsia izan zelarik. Eraikina bera, Paris eta Orl\u00e9ans arteko trenbidea lotzen zuen geltokia zen, 1900eko Erakusketa unibertsalerako egindakoa. Lucien Magne, \u00c9mile B\u00e9nard eta Victor Laloux izan ziren arkitektoak. Frantziako hego-mendebalderako trenbideen abiapuntu nagusia izan zena 1939rako.\nBaina, museoa eraikitzeko erabakia, ez zen 1977ko urriaren 20ko ministro kontseilua arte iritsi, dirudienez, presidenteak berak, Val\u00e9ry Giscaird d'Estainngek ekimen propioz aurkeztutakoa.\nEraikina, 1986an inauguratua izan zen, Gae Aulenti arkitektoak eginiko birmoldaketaren ondoren. Ofizialki, urte horretako abenduak 1ean inauguratu zen, garai horretan Errepublikako presidente zen Fran\u00e7ois Mitterranden aldetik, publikoarentzat, hilabete bereko 9an zabalduz.\nBilduma.\nMargolan errealista, inpresionista eta postinpresionista, eskultura, apaindura artea, zinea eta arkitektura lanak ditu, lan guzti hauek, Louvreko Museoaren funtsekoak direnak, bere galeriek, aurreko artea erakusten dutelarik, erromantizismo garairaino.\nOrsayn, Jean-Fran\u00e7ois Millet, Dominique Ingres, Edouard Manet, Gustave Courbet, Eugene Delacroix, Claude Monet, Pierre-Auguste Renoir, Paul Gauguin, Vincent Van Gogh, Paul Cezanne, Antonio de la G\u00e1ndara edo Fran\u00e7ois Pomponen lanak aurki daitezke, beste artista batzeuen artean.\nLan azpimarragarriak:\nEskultura eta margolaritza galeriez gain, badaude arkitektura, apaindura arteei (Art Nouveau eta Arts and Crafts mugimendua) edo argazkilaritzari eskainiak (Nadar, Gustave Le Gray, Jean-Baptiste Regnault, Shaw...)"}
{"id": "96122", "revid": "6327", "url": "https://eu.wikipedia.org/wiki?curid=96122", "title": "K\u00f6nigsberg-eko zazpi zubietako ebazkizun", "text": ""}
{"id": "96123", "revid": "886", "url": "https://eu.wikipedia.org/wiki?curid=96123", "title": "Kolmen valtakunnan rajapyykki", "text": ""}
{"id": "96124", "revid": "886", "url": "https://eu.wikipedia.org/wiki?curid=96124", "title": "Treriksr\u00f8ysa", "text": ""}
{"id": "96125", "revid": "886", "url": "https://eu.wikipedia.org/wiki?curid=96125", "title": "Treriksr\u00f6set", "text": ""}
{"id": "96126", "revid": "886", "url": "https://eu.wikipedia.org/wiki?curid=96126", "title": "Enonteki\u00f6n kunta", "text": ""}
{"id": "96127", "revid": "886", "url": "https://eu.wikipedia.org/wiki?curid=96127", "title": "Enontekion kunta", "text": ""}
{"id": "96128", "revid": "105290", "url": "https://eu.wikipedia.org/wiki?curid=96128", "title": "Postari txinatarraren ebazkizun", "text": "Grafo-teorian, postari txinatarraren ebazkizuna edo bide ikuskapen ebazkizuna noranzkorik gabeko grafo haztatu batean ertz edo lokarri guztiak zeharkatzen dituen ibilbide itxi edo zirkuitu laburrena bilatzeko ebazkizuna da.\nEbazpena.\nGrafoak Euler-en zirkuitua duenean, zirkuitu hori bera izango da soluzio hobezina.\nGrafoak maila bakoitiko erpinak baditu, erpin hauek bisitatu edo lotu behar dira, binaka, beraien artean distantzia txikienez, guztira zeharkatutako distantzia txikiena izan dadin.\nZuhaitz erako grafo batean, soluzio hobezinerako ertz bakoitza bi aldiz zeharkatu behar da."}
{"id": "96130", "revid": "17", "url": "https://eu.wikipedia.org/wiki?curid=96130", "title": "Grafo-teoria", "text": ""}
{"id": "96133", "revid": "7532", "url": "https://eu.wikipedia.org/wiki?curid=96133", "title": "Federer", "text": ""}
{"id": "96134", "revid": "7532", "url": "https://eu.wikipedia.org/wiki?curid=96134", "title": "Sampras", "text": ""}
{"id": "96135", "revid": "7532", "url": "https://eu.wikipedia.org/wiki?curid=96135", "title": "Agassi", "text": ""}
{"id": "96320", "revid": "6327", "url": "https://eu.wikipedia.org/wiki?curid=96320", "title": "Ipar Osetia", "text": ""}
{"id": "96326", "revid": "336", "url": "https://eu.wikipedia.org/wiki?curid=96326", "title": "Gae Aulenti", "text": "Gaetana Aulenti (jaiotzez: \"Gaetana Aulenti\"; Palazzolo dello Stella, Udine, 1927ko abenduaren 4a - Milan, 2012ko urriaren 31), italiar arkitektoa izan zen.\n1954an, Milango Politeknikoko Arkitektura Fakultatean lizentziadun bihurtu zen, eta Ernesto Nathan Rogersek zuzendutako Casabella izeneko aldizkariarekin bere elkarlana hasi zen.\nAulenti, nazioarteko arkitekturan arrasto sakon bat utzi duen emakume urrietako bat da, batzuetan polemikoa izan zena, baita antzerki eszenografia eta diseinu industrialean ere. Bere arkitektura egitasmo azpimarragarrien artean, Veneziako Palazzo Grassi eta Parisko Orsay Museoaren birmoldaketak aipatu behar dira, ondorengo enkargu ugari ekarri zizkiotenak, 1992ko Sevillako Erakusketa Unibertsaleko Italiako pabilioia eta Montju\u00efceko Jauregi Nazionalaren erreforma, gaur egun, Kataluniako Arte Museo Nazionalaren egoitza dena."}
{"id": "96327", "revid": "1545", "url": "https://eu.wikipedia.org/wiki?curid=96327", "title": "Casabella", "text": "Casabella, arkitekturari buruzko aldizkari hilabetekari italiar bat da. 1928an sortu zuen Guido Marangonik. Urte honetatik aurrera, aldizkaria, Italian eta mundu osoan, arkitekturari buruzko argitalpenik garrantzitsuenetako bat izan da.\nJatorrizko izena \"La Casa Bella\" izan bazen ere, XX. mendeak aurrera egin ahala, bi bider aldatu zuten izena. Horrela, 1933an Giuseppe Pagano arkitektoa aldizkariaren zuzendari bihurtu zen eta argitalpenari \"Casa Bella\" izena ezarri zion. Beste izen batzuk ere eduki zituen, hala nola \"Casabella Continuit\u00e0\", \"Casabella Costruzioni\" edo \"Costruzioni Casabella\". Ondoren, 1953tik 1964ra zuzendari izandako Ernesto Nathan Rogersek gaur egungo izena ezarri zion. 1954an Aldo Rossi arkitekto ezaguna aldizkariarentzat lan egiten hasi zen, eta 1964an Rogersi lekukoa hartu zion editore-lanetan.\nAldizkariaren gaur egungo zuzendaria Francesco Dal Co da. \"Mondadori\" taldeak argitaratzen du."}
{"id": "96328", "revid": "512", "url": "https://eu.wikipedia.org/wiki?curid=96328", "title": "Ariarates I.a", "text": "Ariarates I.a (K.a. 405-K.a. 322), Kapadoziako errege bat izan zen, Ariamnes izeneko Kapadoziako satraparen semea. Bere anaia Orofernes I.a asko maite zuelako bereizten zen, Artaxerxes III.ak Egipto birkonkistatzeko antolatutako kanpainara bidali zuena, K.a. 350ean.\nPersiar Inperioa mazedoniarrek inbaditu zutenean, Ariaratesek Dario III.aren aurka borrokatu zuen Gaugamelako guduan, K.a. 331n, ondoren, Kapadozia hartuz eta Antigono Monoftalmosen erasoen aurka defendatuz K.a. 330ean, nolabaiteko independentzia lortuz. Alexandro Handia hil ondoren, Perdikasek, diadokoetako bat zena, Eumenes Kardiakoa izendatu zuen Kapadoziako gobernari bezala. Ariaratesek, muzin egin zion izendapen honi, eta, ondorioz, Perdikasek Ariaratesen aurka borrokatu eta garaitu egin zuen. Harrapatu ere egin zuen, eta, ondoren, gurutziltzatua izan zen, 82 urte zituela, K.a. 322an.\nK.a. 301ean gertatu zen Ipsosko gudua igaro arte ezin izan zuen Orofernesen semea eta Ariaratesen iloba eta seme adoptiboa zen Ariarates II.ak nolabaiteko autonomia lortu Kapadoziarentzat, gobernari erdi independente bezala onartua izan zelarik eta dinastia bat sortuz."}
{"id": "96329", "revid": "56334", "url": "https://eu.wikipedia.org/wiki?curid=96329", "title": "Pharnavaz I.a Iberiakoa", "text": "Pharnavaz I.a Iberiakoa () Iberia kaukasiarreko errege bat izan zen. Ustez, K.a. 325ean jaio eta K.a. 237an hil zen.\nHaur bat zenean, greziarrek, bere herrialdean sartu eta bere osaba Samara erregea hil zuten. Bere amak, mendira eraman eta ezkutatu egin zuen. Greziarrek, karguan, euren buruzagietako bat, Azon, utzi zuten.\nHelduaroan, elezaharrak dioenez, altxor bat aurkitu zuen, eta, altxor horri esker, konplize asko erosi ahal izan zituen. Egrissiko gobernarietako bat zen Kudjirekin elkartu zen, eta Azon gobernari greziarraren aurkako matxinada bat prestatu zuen. Matxinadak, arrakasta izan zuen, eta Azon, borrokan hil zen. Pharnavazek, bere burua errege izendatu zuen, Pharnavaziar dinastia abiaraziz.\nBerehala berreraikiarazi zituen herrialdeko gotorlekuak, aurretik greziarrek suntsitu zituztenak, eta bat handia egin zuten, Armazeko Gotorlekua deitua. Elezaharrak ere, georgiar alfabetoaren sorrera ere ematen dio, eta garai honetan sortuko zuen. Tokiko (eristhavis) gobernariek gobernatutako zortzi lurralde administratibo sortu zituen, baita errege familiako izan behar zuen espaspeta edo komandante buruzagi batek gobernatutako printzerri bat ere.\nDinastia, erregeak (errege handia) osatzen zuen, egoitza Mtskhetan zuena. Heredentzia, errege familiako gizonezkorik zaharrenari zegokion, ondoren, aitagandik semearenganako oinordekotza ezarri zen arren. Erregea zen gobernari absolutua, eta, bere familiak, sarri, barrutiren baten eristhavi kargua betetzen zuen. Gorteko nagusia, \"ezosmodzgavari\" ere pertsonaia garrantzitsu bat zen, errege familiatik kanpoko pertsonen artean garrantzitsuena.\nPharnavazek, Aras ibaia eta Kaukasoaren artean hedatzen zen lurralde bat gobernatu zuen, baita egungo Georgia mendebaldeko zati bat ere."}
{"id": "96332", "revid": "59723", "url": "https://eu.wikipedia.org/wiki?curid=96332", "title": "Georgiar alfabeto", "text": "Georgiar alfabetoa (georgieraz: \u10e5\u10d0\u10e0\u10d7\u10e3\u10da\u10d8 \u10d3\u10d0\u10db\u10ec\u10d4\u10e0\u10da\u10dd\u10d1\u10d0, ahoskatua) georgiera eta beste kartveliar hizkuntzak (mingreliera, svanera eta, zenbaitetan, lazera) idazteko erabiltzen duten alfabetoa da, batzuetan osetiera eta abkhazera idazteko ere erabili zutena. Georgierak ortografia fonetikoa du eta egungo alfabetoak 33 hizki ditu. Hizki bakoitzak forma bakarra du (arabieran bezala), ez baitu xehe/larri aukerarik. Ezkerretik eskuinera idazten da.\nHistorian zehar, georgiera \"asomtavruli\", \"nuskhuri\" eta \"mxedruli\" alfabetoez idatzi da. Hizki izen berak izan eta hizkuntza bera idazteko erabiliak izan arren, hirurak ezberdinak dira.\n\"Asomtavruli\".\n\"Asomtavruli\" edo \"mrgvlovani\" georgiar alfabetoaren era historikoa da.\n\"Nuskhuri\".\n\"Nuskhuri\"a X. mendean sortutako eliz alfabetoa da. Egun, hagiografian baino ez da erabiltzen.\n\"Mxedruli\".\n\"Mxedruli\"a egungo alfabetoa da, lehendabizikoz XI. mendean sortua. XIX. mendera arte erlijioarekin zerikusirik ez zuten testuetan erabiltzen zuten, baina artean, aurreko era biak uztartzen zituen \"khutsuri\" ordezkatu zuen.\nZenbakiak.\n \u10f3 \u10e3 \nTranskripzioa.\nGeorgiako Geodesia eta Kartografiako Estatu Departamentuak, Georgiako Linguistika Institutuarekin batera, transliterazio-sistema nazional bat onartu zuen 2002an. Hala ere, beste bi sistema daude:\nEuskaltzaindiak euskararako \"Georgieraren eta armenieraren alfabetoetan idatzitako izenak euskarara aldatzeko transkripzio-sistemak\" izeneko arauan, sistema hauek proposatu zituen, Natela Sturua georgiar euskaltzain urgazlearen proposamena jarraituz:"}
{"id": "96333", "revid": "105290", "url": "https://eu.wikipedia.org/wiki?curid=96333", "title": "Dijkstraren algoritmo", "text": "Grafo teorian, Dijkstraren algoritmoa, Edsger Dijkstra informatikariak asmatua 1959. urtean, haztapen positiboak (kostuak, distantziak, esaterako) dituen grafo bateko puntu edo erpinen ezberdinen arteko ibilbide hobezina aurkitzeko algoritmoa da.\nJatorritzat hartzen den puntu edo erpin batetik abiaturik, algoritmoak grafoko beste puntu edo erpin guztietarako kostu edo distantzia txikiena duen ibilbidea ematen du. Dijkstra-ren algoritmoa algoritmo irenskorra da, pauso bakoitzean kostu edo distantzia txikiena duen ibilbidea aukeratzen baitu.\nAlgoritmoaren garapena.\nAdibide batez erakutsiko da algoritmoaren garapena. Honako grafo hau harturik, A punturik beste puntu guztietarako ibilbide laburrena eman behar da Dijkstra-ren algoritmoaren bitartez. Kalkulu eta pausoak beheko taulan azaltzen dira:\nJarraitu beharreko pausoak hauek dira:\nHonela, adibidez Gra joateko ibilbide laburrena zein den jakiteko, G zutabeko azkena begiratzen da: 70-D. 70eko distantziaz joan behar da, Dtik igaroz. Dra Ctik joan behar da, D zutabeko azkena begiratuz. Cra Ftik, Fra Btik eta Bra Atik, hurrenez hurren, beti zutabeko azkenean begiratuz. Ibilbidea hau izango da beraz: ABFCDG, 70ko distantziaz."}
{"id": "96334", "revid": "17", "url": "https://eu.wikipedia.org/wiki?curid=96334", "title": "Dijkstra-ren algoritmo", "text": ""}
{"id": "96336", "revid": "6327", "url": "https://eu.wikipedia.org/wiki?curid=96336", "title": "Kasivarsi Eremu Basatia", "text": ""}
{"id": "96337", "revid": "512", "url": "https://eu.wikipedia.org/wiki?curid=96337", "title": "K\u00e4sivarsi", "text": "K\u00e4sivarsi hauetako bat izan daiteke:"}
{"id": "96338", "revid": "886", "url": "https://eu.wikipedia.org/wiki?curid=96338", "title": "Kasivarsi", "text": ""}
{"id": "96339", "revid": "6327", "url": "https://eu.wikipedia.org/wiki?curid=96339", "title": "K\u00e4sivarren er\u00e4maa", "text": ""}
{"id": "96340", "revid": "6327", "url": "https://eu.wikipedia.org/wiki?curid=96340", "title": "Kasivarren eramaa", "text": ""}
{"id": "96342", "revid": "6327", "url": "https://eu.wikipedia.org/wiki?curid=96342", "title": "K\u00e4sivarsi EB", "text": ""}
{"id": "96343", "revid": "6327", "url": "https://eu.wikipedia.org/wiki?curid=96343", "title": "Kasivarsi EB", "text": ""}
{"id": "96344", "revid": "886", "url": "https://eu.wikipedia.org/wiki?curid=96344", "title": "Suomiera", "text": ""}
{"id": "96347", "revid": "1545", "url": "https://eu.wikipedia.org/wiki?curid=96347", "title": "Apolo Patroosen tenplua", "text": "Apolo Patroosen tenplua (Patroosek \"aitarena\" esan nahi du, arbasoei dagokiena zentzuan), hondakinetan dagoen joniar ordenan eginiko tenplu bat da, K.a. 340 eta K.a. 320 bitartean eraikia. 16,5 metroko luzera eta 10eko zabalera du, eta Atenasko agoraren ipar-mendebaldean dago, Zeusen estoatik gertu. Joniar arrazaren sortzailetzat hartua eta familien babeslea, tenpluaren barnean, Apolo jainkoari eskainitako estatua bat zuen, Eufranor eskulturagileak egina.\nPatroos ezizena, jainkoari emango zioten atenastarrek Ion iritsi ondoren, Atenasen ezarri zenean, bertako erregeak, gerrarako ezgaiak zirelarik.\nHaitzurdinezko gorputz aurrealde bat, kitoi luze batekin jantzia, tenplutik gertu aurkitua eta Atenasko agoraren museoan erakusten dena, Apolo Patroosen estatua bezala ezagutua izan zen. Tenpluko sekosa, iparraldetik, gela txiki batekin lotuta zegoen, beharbada adytona edo barne santutegi bat."}
{"id": "96349", "revid": "105290", "url": "https://eu.wikipedia.org/wiki?curid=96349", "title": "Ion (mitologia)", "text": "Ion edo Jon, greziar mitologian, (grezieraz \u038a\u03c9\u03bd I\u00f4n), Apolo eta Kreusaren ezkontzaz kanpoko semea da. Jaio ondoren bere amak utzia, Ion, Delfoseko orakuluko apaiz andere batek salbatu zuen.\nJutok, Kreusaren senarra zena, orakulu honengandik, gelatik irten bezain pronto topatuko zuen lehen pertsona, bere semea izango zela esan zuen profezia jaso zuen, eta pertsona hau, Ion zen. Orduan, bere benetako aita zela pentsatu zuen, Euripidesek, bere Ion izeneko lanean, Apolo jainkoaren semea zela baitio.\nElezaharraren arabera, Ion, joniar herriaren sortzailea izan zen. Hebreerazko Yavan izenaren baliokidea da."}
{"id": "96351", "revid": "105290", "url": "https://eu.wikipedia.org/wiki?curid=96351", "title": "Juto (mitologia)", "text": "Juto (antzinako grezieraz \u039e\u03bf\u1fe6\u03b8\u03bf\u03c2), greziar mitologian, Helen eta Orsisen semea, eta, bere seme-alaben bidez, akaiar eta joniar nazioen sortzailea izan zen. Kreusarekin, hiru seme-alaba izan zituen: Ion, Akeo eta Diomede.\nHesiodoren arabera (ziuraski) \"Eoiae\" edo \"Emakumeen katalogoa\", greziarren sorreran, Pandora (honela bere amama Pandoragatik deitua, Helenen ahizpa eta Deukalion eta Pirraren alaba), Zeusekin batera, Helen Dororen hiru seme-alabekin batera, Juto, bere seme Ion, Akeo eta Eolorekin batera, greziar/heleniar nazioa eratu zuten antzinako tribuak sortu zituztenak izan zirenak."}
{"id": "96352", "revid": "105290", "url": "https://eu.wikipedia.org/wiki?curid=96352", "title": "Akeo (mitologia)", "text": "Akeo (grezieraz \u0391\u03c7\u03b1\u03b9\u03cc\u03c2), greziar mitologian, Juto eta Kreusaren semea, eta, beraz, Ionen anaia eta Helenen biloba zen. Akaiarrek, euren arrazaren sortzailetzat hartzen dute, eta, euren izena, pertsonagaiandik eratortzen dute, Akaia bezala, aurretik Aegialus deitzen zena. Bere osaba Eolo, bera Peloponesora joan zenean, Tesalian hil zenean, haratago joan eta Ftiotideko jaun bihurtu zen, honek ere, gaur egun, Akaia izena jasotzen duelarik. Mario Servio Honoratok, Akeo, Jupiter eta Pitiaren seme bati deitzen dio, horrek, ziuraski, Ftia esan nahiko duelarik."}
{"id": "96353", "revid": "512", "url": "https://eu.wikipedia.org/wiki?curid=96353", "title": "Tito Geganio Mazerino", "text": "Tito Geganio Mazerino (latinez \"Titus Geganius Macerinus\"), Erromatar Errepublikako politikari bat izan zen, K.a. 492an, kontsul aukeratua izan zena, Publio Minutzio Augurinorekin batera. Patriziar Gegania genseko oso antzinako familia batetakoa zen.\nBere kontsulaldian, Erroman gosete handia gertatu zen, aurreko urteetatik, lurra erein gabe zegoelako, plebea Mendi Sakratura joan zenean. Egoera zail honen ondorioz, Titok, bere anaia Luzio Genuzio Mazerino bidali zuen Siziliara, alea lortzeko."}
{"id": "96355", "revid": "512", "url": "https://eu.wikipedia.org/wiki?curid=96355", "title": "Publio Minutzio Augurino", "text": "Publio Minutzio Augurino (latinez \"Publius Minucius Augurinus\"), kontsula izan zen K.a. 492an, Tito Geganio Mazerinorekin batera.\nAugurino, Genuzia eta Minutzia gensekoak ziren familia batzuen izena zen. Hitza, jakina, augure eta augurio hitzetatik dator.\nPublio Minutzio, bere kontsulaldian, Tito Geganio bere kidearekin batera, nagusiki, herrialde ezberdinetatik janaria lortzen aritu zen, garai hortan Erroma jasaten ari zen gosetearen ondorioz."}
{"id": "96356", "revid": "1545", "url": "https://eu.wikipedia.org/wiki?curid=96356", "title": "Jesus Cifuentes", "text": ""}
{"id": "96357", "revid": "512", "url": "https://eu.wikipedia.org/wiki?curid=96357", "title": "Postumo Kominio Aurunko", "text": "Postumo Kominio Aurunko (latinez \"Postumus Cominius Auruncus\"), erromatar kontsula izan zen bi alditan, K.a. 501ean eta K.a. 493an. Historian, sarri, soilik Postumo Kominio bezala agertzen da. Kominia patriziar genseko kontsul bakarra izan zen.\nLehen aldiz, kontsul bezala, K.a. 501ean aukeratu zuten, urte horretan, lehen aldiz, diktadore bat izendatu zelarik, latindar hiriek Erromaren aurka eginiko konspirazioaren ondorioz. Iturri batzuen arabera, Saturnoren tenplua jainko honi eskaini ziona izan zen, K.a. 497an, Senatuaren dekretu baten arabera.\nPostumo Kominio, bigarren aldiz, kontsul bezala, K.a. 493an aukeratu zuten, eta, bere magistratura, plebea banatu zenean hasi zuen, Abentino mendian ezarri zena. Arrakastaz eraman zuen aurrera volskoen aurkako gerra, eta hauen hirietako batzuk hartu zituen. Kanpaina honetan nabarmendu zen Gaio Martzio Koriolin, non Koriolano ezizena jaso zuen. Ziuraski azken honegatik izan zen volskotar kanpamendura bidalietako bat, Koriolano Erroma setiatzen ari zenean."}
{"id": "96358", "revid": "1545", "url": "https://eu.wikipedia.org/wiki?curid=96358", "title": "Jingo de lunch", "text": ""}
{"id": "96359", "revid": "105290", "url": "https://eu.wikipedia.org/wiki?curid=96359", "title": "Andeetako goi-ordokiko plaka", "text": "Andeetako goi-ordokiko plaka, mikroplaka tektoniko bat da, Peru hegoaldea, Txile iparraldea eta Boliviako mendebaldea hartzen dituena. Hala, bada, Andeen erdialdean dagoen Andeetako goi-ordokiaren eremua hartzen du, batik bat. 0,02050 estereorradianeko hedadura du. Hego Amerikako plakari lotua dago, eta litosfera kontinentalez osatua dago.\nAndeetako goi-ordokiko plakak Nazcako plaka eta Hego Amerikako plaka ditu mugakide. Aipaturiko beste bi plakekin dituen mugak Peru-Txileko fosa eratzen du, Hego Amerikak Ozeano Barean duen kostaldean.\nAndeetako goi-ordokiko plaka, milioi bat urteko, 0,916\u00bako errotazio abiaduran mugitzen da, 33\u00ba 64' ipar latitudean eta 91\u00ba 18' mendebal longitudean kokatutako polo bat erreferentziatzat hartuta."}
{"id": "96361", "revid": "105290", "url": "https://eu.wikipedia.org/wiki?curid=96361", "title": "Kitoi", "text": "Kitoia (grezieraz \u03c7\u03b9\u03c4\u03ce\u03bd), Antzinako Greziako jantzi bat da. Gizon zein emakumeek janzten zuten tunika bat da. Garairik antzinakoenetan, hasieran, artilez egina zen, eta, ondoren, lihoz egiten hasi zen. Orduan, luzeago bihurtzen da, gerriko batekin gerrian eramateko.\nGizonezkoetan, hanka, izterraren erdialderaino estal dezake, edo oineraino jaitsi. Marrazki geometrikoekin apain daiteke jaiegunetarako, eta \"pallium\" izeneko beroki batekin eraman daiteke.\nEmakumezkoek, luze daramate. Batzuetan, \"kitoi joniarra\" aipatzen da. Lihoa agertuz batera, pixkana-pixkana, peploa ordezkatzen du, honengandik, bularraren gainean tolesturetan ez erortzeagatik ezberdintzen dena, eta gerrian harrotua eramaten da gerriko bati esker."}
{"id": "96362", "revid": "119347", "url": "https://eu.wikipedia.org/wiki?curid=96362", "title": "Metalurgia", "text": "Metalurgia metalak dituzten mineraletatik metalak lortzeaz eta egiteaz arduratzen den teknika da. Halaber, metalen ekoizpena aztergai eta helburu duen zientziaren izena da mineral direnetik landu diren arte. Zientzia gisa elementu metalikoen portaera fisiko eta kimikoa, konposatu intermetalikoak eta nahasteak aztertzen ditu, aleazio deritzenak. Metalurgiak metalen zientzia eta teknologia hartzen ditu bere baitan, hau da, nola aplikatzen den zientzia metalak sortzeko eta metalezko konposatuak fabrikatzaileentzat zein kontsumitzaileentzat erabiltzeko. Metalurgia ez da, hala ere, metalgintzaren parekoa. Metalgintzak metalurgia erabiltzen du medikuntzak zientzia biologikoak erabiltzen dituen bezala.\nMetalurgiaren zientzia bi kategoria zabaletan banatzen da: metalurgia kimikoa eta metalurgia fisikoa. Metalurgia kimikoa batez ere metalen murrizketa eta oxidazioari eta metalen errendimendu kimikoari buruzkoa da. Metalurgia kimikoaren aztergaien artean mineralen prozesamendua, metalen erauzketa, termodinamika, elektrokimika eta degradazio kimikoa (korrosioa) daude. Kontrastean, metalurgia fisikoa metalen propietate mekanikoetan, metalen propietate fisikoetan eta metalen errendimendu fisikoan zentratzen da. Metalurgia fisikoan aztertutako gaiak hauek dira: kristalografia, karakterizazio materiala, metalurgia mekanikoa, fase-transformazioak eta akats-mekanismoak.\nHistorikoki, metalurgia nagusiki metalen ekoizpenean zentratu da. Produkzio metalikoa metala ateratzeko ponpen prozesuarekin hasten da, eta aleazioak egiteko metalen nahasketa barne hartzen du. Sarritan, metalezko aleazioak gutxienez bi elementu metaliko ezberdinen nahasketa dira. Hala ere, elementu ez-metalikoak askotan aleazioei gehitzen zaizkie aplikazio baterako egokiak diren propietateak lortzeko. Metal-ekoizpenaren azterketa metalurgia ferrosoan (metalurgia beltza bezala ere ezaguna) eta metalurgia ez-ferrosoan (kolorezko metalurgia bezala ere ezaguna) banatzen da. Metalurgia ferrosoak burdinan oinarritutako prozesuak eta aleazioak barne hartzen ditu, eta metalurgia ez-ferrosoak, berriz, beste metal batzuetan oinarritutako prozesuak eta aleazioak. Metal ferrosoen ekoizpenak munduko metal ekoizpenaren % 95 kontatzen du.\nMetalurgiko modernoek, bai ohiko zein eremu berrietan egiten dute lan, materialen zientzia eta beste ingeniari batzuen ondoan dagoen talde diziplinarteko baten parte bezala. Eremu tradizional batzuetan mineralen prozesamendua, metal-ekoizpena, beroaren tratamendua, hausturen analisia eta metalen batuketa (soldatzea eta disolbatzea barne) daude. Metalurgikoentzako irteera-eremuak nanoteknologia, supereroaleak, konposatuak, material biomedikoak, material elektronikoak (erdieroaleak) eta gainazalen ingeniaritza dira.\nEtimologia eta ahoskera.\nMetalurgia greziera zaharretik eratorritakoa da. Izan ere, antzinako grezierazko \u03bc\u03b5\u03c4\u03b1\u03bb\u03bb\u03bf\u03c5\u03c1\u03b3\u03cc\u03c2 (metallourg\u00f3s), \"metaleko langilea\" \u00ab\u03bc\u03ad\u03c4\u03b1\u03bb\u03bb\u03bf\u03bd\u00bb, metaloi, mehea, metala\u00bb + \u1f14\u03c1\u03b3\u03bf\u03bd \u00ablana\u00bb da. Hitza, jatorriz, metalen alkimisten mineral terminoan zegoen. Zentzu horretan eztabaidatu zen 1797ko Encyclop\u00e6dia Britannican. XIX. mendearen amaieran, metalen, aleazioen eta lotutako prozesioen azterketa zientifiko orokorrera hedatu zen.\nHistoria laburra.\nHistoriaurrean, jarduera honen lehenengo aztarnak Kalkolito arokoak dira, eta aurrerago Brontze Aroan eta Burdin Aroan gizakia arlo honetan sakontzen ibili zen.\nXVI. mendean \"metalurgiaren aita\"-tzat hartua den Georg Agricola alemaniarrak \"De re metallica\" liburua idatzi zuen.\nBi mende geroago Industria Iraultza delakoa abian ipini zuten Britainia Handian, eta XIX. mendeko amaieran industrialiazioa iritsi zen Euskal Herrira, metalurgia jarduera nagusien artean egon zelarik.\nKobrea izan zen gizakiak landutako lehen mineraletako bat, naturan ia puru (kobre natiboa) egoeran baitago. Urrearekin eta zilarrarekin batera, Neolitikoaren amaieratik erabili zen, eta, hasieran, jo egiten zuten xafla bat bezain laua utzi arte. Ondoren, zeramika-teknikak hobetzearen ondorioz, labean urtzen eta moldeetan husten ikasi zuten, eta, horri esker, tresna hobeak eta kantitate handiagoak egin ahal izan zituzten. Horrek Kobrearen Aroa sortu zuen (Kalkolitikoa ere deitua).\nGeroago, hainbat aleaziorekin esperimentatuz, hala nola artsenikoarenarekin, kobre armatu edo arsenikoduna sortu zen, edo eztainuzkoarekin, zeinarekin brontzea sortu zen, horrek, Brontze Aroari, hasiera eman zion. Brontzea, kobrea baino gogorragoa eta zorrotzagoa, K.a. 3000. urtearen inguruan agertu zen.\nUrre natural kopuru txikiak aurkitu izan dira Paleolito berantiarreko Espainiako kobazuloetan, K.a. 40.000. urtean. Zilarra, kobrea, eztainua eta burdina meteorikoa ere jatorrizko eran aurki daitezke, eta horrek, kultura goiztiarretan, metalen lan kopuru mugatua ahalbidetzen du. Burdin meteorikoz egindako egiptoar armak, K.a. 3000. inguruan, oso preziatuak ziren \"zeruko arma\" gisa. Zenbait metal, bereziki eztainua, beruna eta, tenperatura altuagoan, kobrea bere mineraletatik berreskura daiteke harriak su batean edo labe garai batean berotuz, galdaketa bezala ezagutzen den prozesuaren ondorioz. Erauzketa-metalurgia horren lehen ebidentzia, Kristo aurreko bosgarren eta seigarren milurtekoena, gaur egungo Serbiako Majdanpek, Jarmovac, Pribojetik gertu dauden leku arkeologikoetan aurkitu da. Orain arte, kobre-galdaketaren ebidentziarik goiztiarrena Belovode gunean dago, Plocnik inguruan. Leku horretan, K.a. 5500eko kobrezko aizkora bat aurkitu zen Vin\u010da kulturarena. Berunaren erabilera goiztiarrena Irakeko Yarim Tepe Neolitiko berantiarreko asentamenduan dago dokumentatuta:\nKobrearen galdaketa ere gutxi gorabehera denbora-tarte berean dago dokumentatua leku horretan (K.a. 6000.etik gutxira), baina berunaren erabilera kobrearen galdaketaren aurrekoa dela dirudi. Metalurgia goiztiarra Tell Maghzaliyah inguruan ere dokumentatuta dago, non lehenago ere datatua dagoela dirudien, eta zeramika hori erabat falta da. Balkanak neolitoko kultura nagusien gunea izan zen, Butmir, Vin\u010da, Varna, Karanovo eta Hamangia barne.\nVarna nekropolia, Bulgaria, Varna mendebaldeko industria-eremuko ehorzketa gunea da (hirigunetik 4 km inguru); nazioartean, munduko historiaurreko gune arkeologiko garrantzitsuenetako bat da. Munduko urrezko altxorrik zaharrena, K.a. 4.600 eta 4.200 urteen artekoa bertan aurkitu zen. Durankulak-en, Varna ondoan, duela gutxi aurkitu zen 4.500 urte bitarteko urrezko pieza ere beste adibide garrantzitsu bat da. Metal goiztiarren beste seinaleak K.a. hirugarren milurtekoaren artean aurkitzen dira: Palmelan (Portugal), Los Millaresen (Espainia), eta Stonehengen (Erresuma Batua). Hala ere, azken aurkikuntzak ezin dira argi eta garbi egiaztatu, eta aurkikuntza berriak etengabeak dira.\nEkialde hurbilean, K.a. 3.500 inguru, kobrea eta eztainua konbinatuz, goi mailako metala egin zitekeela aurkitu zen, brontzea deitu zen aleazioa. Horrek Brontze Aroa izenarekin ezagutzen den aldaketa teknologiko garrantzitsua irudikatu zuen.\nBurdina bere mineraletik metalaren erauzketa kobrearena edo eztainuarena baino zailagoa da. Prozesua, K.a. 1200 inguruan, hititek asmatu zutela dirudi, Burdin Aroari hasiera emanez. Burdina ateratzeko eta lan egiteko sekretua funtsezko faktorea izan zen filistiarren arrakastarako\nBurdinazko metalurgian, garapen historikoak iraganeko kulturak eta zibilizazio ugaritan aurki daitezke. Barne hartzen dituzte: Ekialde Hurbileko Erdi Aroko erresumak eta inperioak; antzinako Iran, Egipto, Nubia eta Anatolia (Turkia); antzinako Nok eta Kartago; antzinako Europako greziar eta erromatarrak; Erdi Aroko Europa; antzinako eta Erdi Aroko Txina, India, eta Japonia, besteak beste. Antzinako Txinan zeuden aplikazio, praktika eta gailu asko ezarri ziren, hala nola labegaraiaren berrikuntza, burdinurtua, mailu hidraulikoak, pistoi bikoitzeko hauspoak.\n\"De re metallica\" izeneko Georg Agricolaren XVI. mendeko liburuak garai hartako meatzaritza, metalak erauzteko eta metalurgiaren prozesu oso garatu eta konplexuak deskribatzen ditu. Agricola \"metalurgiaren aita\" gisa hartua izan da.\nEuskal Herria.\nEuskal Herrian, doi-doi ezagutzen da metalurgiari buruzko langintzarik Brontze Aroan, aizkorak galdatzeko harrizko molde bat baino ez baita agertu, Mugakosoron, Basaburua (Nafarroa), ez eta ez dira ezagutzen kobrea erauzteko lekuak ere. Baina, La Hoyako aztarnategian (Biasteri (Araba) Brontze Aro berantiarrekoa eta Burdin Aro hasierakoa), zenbait tresna aurkitu dira (gezi puntak).\nErdi Aroan, Euskal Herrian \"Mendiko burdinolak\" deituriko lantegiak erabili zituzten mea eraldatzeko. Burdinola horiek mendi inguruetan eraikitzen zituzten egurra behar baitzuten sutarako, eta basoak hurbil izateak erraztasuna ematen zien. Zenbait tokitan aurkitu izan dira zepategiak, zepa-zaborrak, alegia. Geroago, XI. eta XII. mendeetan zehar Europan garatutako metodo hidraulikoa Euskal Herrian ere erabiltzen hasi ziren. Segurako (Gipuzkoa) 1355eko ordenantza batzuetan jada aipatzen baita.\nTeofilo Guiard Larraurik bere \"Historia del Consulado y Casa de Contrataci\u00f3n de Bilbao y del Comerio de la Villa\" liburuan zioen Bilbok lantzen eta negoziatzen zituela burdina eta altzairuzko tresna guztiak, eta horixe zela Bilbori aberastasuna ematen ziona. \u00abBilbo burdinaren gainean sortu zen\u00bb zioen. 1553an, Errege bidearen deklarazio agiriak dio Gaztelan inportatzen zirela, eta Bizkaitik soilik, 28.000 kintal burdina eta 6.000 kintal altzairu baino gehiago, ikaragarrizko kantitatea, eta, horrez gainera, Portugaleteko kaitik 500.000 kintal zepa. Garai hartan, 200.000 kintal burdina eta altzairu baino gehiago ekoizten zen Bizkaiko Jaurerrian, eta 300 burdinola baino gehiago omen ziren. Dena den, badirudi mendearen bukaeran erruz jaitsi zela burdinaren negozioa kortsarioen jazarpenaren ondorioz.\nErauzketa.\nErauzketa metalurgia mineral batetik metal baliotsuak kendu eta ateratako metal gordinak modu garbiagoan fintzea da. Metal-oxidoa edo sulfuroa metal garbiago bihurtzeko, minerala fisikoki, kimikoki edo elektrolitikoki murriztu behar da. Erauzketa metalurgikoei lehen mailako hiru korronte interesatzen zaizkie: elikadura, kontzentratua (oxido metalikoa/sulfuroa) eta josturak (hondakinak).\nErauzketa metalurgia mineral batetik metal baliotsuak kendu eta ateratako metal gordinak modu garbiagoan fintzea da. Metal-oxidoa edo sulfuroa metal garbiago bihurtzeko, minerala fisikoki, kimikoki edo elektrolitikoki murriztu behar da. Erauzketa metalurgikoei lehen mailako hiru korronte interesatzen zaizkie: pentsua, kontzentratua (oxido metalikoa/sulfuroa) eta zaborrak (hondakinak).\nMeatzaritzaren ondoren, partikulak behar bezain txikiak izan daitezen, mineralaren elikaduraren zati handiak apurtu egiten dira birrintzearen edo ehotzearen bidez, non partikula bakoitza batez ere baliotsua edo hondakina den. Balio-partikulak bereizte euskarri batean kontzentratzeak aukera ematen du nahi den metala hondakin-produktuetatik kentzeko.\nMeatzaritza ez da beharrezkoa izango mineralaren gorputza eta ingurune fisikoa lixibiatuak izateko aproposak badira. Lixibiatuak mineralak mineralen gorputz batean disolbatzen ditu, eta soluzio aberastu bat lortzen du. Soluzioa bildu, eta prozesatzen da metal baliotsuak ateratzeko. Mineralen gorputzek metal baliotsu bat baino gehiago izaten dute.\nAurreko prozesu baten zaborrak beste prozesu batean erabil daitezke elikagai gisa jatorrizko mineraletik bigarren produktu bat ateratzeko. Gainera, kontzentratuak metal baliotsu bat baino gehiago izan dezake. Kontzentratu hori prozesatu egingo litzateke metal baliotsuak banakotan banatzeko.\nMetala eta bere aleazioak.\nAhalegin handia egin da burdina eta karbono aleazioen sistema ulertzeko, altzairuak eta burdinurtuak barne. Karbonozko altzairu lauak (funtsean karbonoa bakarrik dutenak elementu aleatzaile gisa) kostu txikiko eta indar handiko aplikazioetan erabiltzen dira, non, ez pisuak, ez korrosioak ez duten garrantzi handirik. Burdinurtuak ere, burdin harikorra barne, burdinaren karbono-sistemaren parte dira. Burdina-Manganeso-Kromo aleazioak (Hadfield motako altzairuak) magnetikoak ez diren aplikazioetan ere erabiltzen dira, hala nola direkzio-zulaketan.\nIngeniaritzako beste metal komun batzuk dira: aluminioa, kromoa, kobrea, magnesioa, nikela, titanioa, zinka eta silizioa. Metal horiek aleazio gisa erabiltzen dira gehienetan, silizioaren salbuespenarekin, ez baita metala.\nEkoizpena.\nProdukzio ingeniaritzan, metalurgia osagai metalikoen ekoizpenaz arduratzen da kontsumo edo ingeniaritza produktuetan erabiltzeko. Horrek esan nahi du: aleazioak sortzea, forma ematea, tratamendu termikoa eta produktuaren gainazaleko tratamendua. Metalurgilearen zeregina propietate materialen arteko oreka lortzea da, hala nola kostuaren, pisuaren, indarraren, gogortasunaren, jasangarritasunaren, korrosioaren, nekearen aurkako erresistentziaren eta tenperaturaren muturreko errendimenduaren artean. Helburu hori lortzeko, kontuan hartu behar da ingurune operatiboa.\nRockwell, Vickers eta Brinellen gogortasun-eskalak erabiliz, metalaren gogortasuna zehaztea ohiko praktika da, aplikazio eta produkzio-prozesu desberdinetarako metalaren elastikotasuna eta plastikotasuna hobeto ulertzen laguntzen baitu. Ingurune gazi batean, metal ferroso gehienak eta aleazio ez-ferroso batzuk azkar herdoiltzen dira. Egoera hotzean edo kriogenikoan dauden metalek trantsizio hauskor bat jasan dezakete, eta gogortasuna galdu hauskorrago bihurtuz eta pitzatzeko joera hartuz. Metalek, karga zikliko etengabean, metal nekea jasan dezakete. Tentsio etengabean dauden metalak, tenperatura altuetan, harrotu egin daitezke.\nMetalgintza prozesuak.\nHotzean lan egiteko prozesuek, non produktuaren forma aldatzen den errodadura, fabrikazio edo beste prozesu batzuen bidez produktua hotza den bitartean, produktuaren indarra areagotu dezakete lana gogortzea deritzon prozesu baten bidez. Gogortze lanak akats mikroskopikoak sortzen ditu metalean, eta forma aldaketa gehiago onar dezakete.\nTratamendu termikoa.\nMetalak berotu egin daitezke indarraren, harikortasunaren, gogortasunaren eta korrosioaren aurkako erresistentziaren propietateak aldatzeko. Tratamendu termikoko prozesu arrunten artean, hauek daude: annealizazioa, prezipitazioa indartzea, itzaltzea eta epeltzea.\nAskotan, tratamendu mekanikoak eta termikoak tratamendu termomekanikoetan konbinatzen dira propietate hobeak eta materialen prozesamendu eraginkorragoa lortzeko. Prozesu horiek ohikoak dira aleazio altuko altzairu berezietan, superaleazioetan eta titaniozko aleazioetan.\nElektroestaldura.\nElektroestaldura edo galbanoplastia tratamendu kimikoko teknika da. Urrea, zilarra, kromoa edo zinka bezalako beste metal baten geruza mehe bat produktuaren azalari lotzea da. Hori egiteko, material estaltzailearen elektrolito soluzioa hautatzen da, hau da, lana estaliko duen materiala (urrea, zilarra, zinka...). Material desberdineko bi elektrodo egon behar dute: bata estaltzailearena eta bestea estalitakoarena. Bi elektrodoak elektrikoki kargatzen dira, eta estaldurako materiala lanari itsasten zaio. Korrosioa murrizteko erabiltzen da, baita produktuaren itxura estetikoa hobetzeko ere. Metal merkeak garestien (urrea, zilarra) itxura hartzeko ere erabiltzen da.\nGranailaketa.\nGranailaketa metalezko piezak amaitzeko erabiltzen den hotz-prozesu bat da. Granailatze-prozesuan, grano borobil txikia lehertzen da akaberako piezaren gainazalean. Prozesu hori piezaren produktuaren bizitza luzatzeko, estresaren korrosioaren akatsak eta nekea saihesteko erabiltzen da. Jaurtiketak zulo txikiak uzten ditu gainazalean, mailu batek egiten duen bezala, eta horrek konpresio-esfortzua eragiten du zuloaren azpian. Injekzio-baliabideek materiala behin eta berriz kolpatzen duten heinean, gainjarritako zulo asko sortzen ditu tratatzen den pieza osoan. Materialaren gainazaleko konpresio-esfortzuak pieza sendotzen du, eta neke-porrotari, tentsio-hutsegiteari, korrosio-hutsegiteari eta pitzadurari aurre egiten dio.\nProiekzio termikoa.\nProiekzio termikoko teknikak akaberako beste aukera ezagunak dira, eta, askotan, propietate hobeak dituzte tenperatura altuan elektroestalduran baino. Ihinztadura termikoa, esprai bidezko soldadura prozesua bezala ere ezaguna, estaldura industrialeko prozesua da (bero-iturri bat (sugarra edo beste bat) eta hauts edo alanbre eran egon daitekeen estaldura-material bat dituena) eta, ondoren, abiadura handian tratatzen den materialaren gainazalean urtzen dena. HVOF (High Velocity Oxygen Fuel) izenez ezagutzen da: plasma-spray, su-spray, arku-spray eta metalizazio.\nElektrizitaterik gabeko deposizioa.\nElektrizitaterik gabeko deposizioa prozesu autokatalitikoa da, zeinaren bidez metalak eta aleazio metalikoak gainazal ez-eroaleetan metatzen diren. Gainazal ez-eroale horietan, plastikoak, zeramika eta beira sartzen dira, eta, gero, apaingarri, korrosioaren aurkako eta eroale bihur daitezke, azken funtzioen arabera. Deposizio elektrolitikoa prozesu kimiko bat da, hainbat materialetan estaldura metalikoak sortzen dituena bainu likido batean katioi metalikoen erredukzio kimiko autokatalitikoaren bidez.\nMaterialen karakterizazioa.\nHenry Clifton Sorby-k asmatutako teknikaz, metalurgileek metalen egitura mikroskopikoa eta makroskopikoa aztertzen dute metalografia erabiliz.\nMetalografian, aleazio interesgarri bat eho, eta ispiluaren akaberaraino leuntzen da. Lagina grabatu daiteke metalaren mikroegitura eta makroegitura erakusteko. Ondoren, lagina mikroskopio optiko edo elektroniko batean aztertzen da, eta irudien kontrasteak konposizioari, propietate mekanikoei eta prozesamenduaren historiari buruzko xehetasunak ematen ditu.\nKristalografia metalurgile modernoaren beste tresna baliotsu bat da, askotan X izpien edo elektroien difrakzioa erabiliz. Kristalografiak material ezezagunak identifikatzeko aukera ematen du, eta laginaren kristalezko egitura agerian uzten du. Kristalografia kuantitatiboa dauden faseen kopurua kalkulatzeko erabil daiteke, baita lagin batek jasan duen tentsio-maila kalkulatzeko ere."}
{"id": "96363", "revid": "105290", "url": "https://eu.wikipedia.org/wiki?curid=96363", "title": "Peplo", "text": "Peploa (latinetik \"peplum\" eta hau grezierazko \u03c0\u03ad\u03c0\u03bb\u03bf\u03c2 hitzetik), Antzinako Grezian, K. a. 500 baino lehenagoko emakumeek eramaten zuten tunika femenino bat da.\nZineman, antzinaroan girotutako Peplum film generoak hitz honetan jatorria du.\nEzaugarriak.\nTolestura handiko laukiluze formako jantzi bat da (Erekteioneko kariatideak dira adibide bat), bitan tolestua eta josia, hodi zilindriko bat eratzeko, non, goikaldea, bularrerantz erortzen den, edo, batzuetan, baita sorbaldetarantz ere. Oihalaren bi erdiak, orratz baten bidez lotuak ziren sorbalda bakoitzaren gainean. Peploa, gerrian estutzen da gerriko baten bidez.\nEhun astun batekin egiten da (ohi artilea). Sorbaldetan, fibula baten bidez lotzen zen. Erabat irekia egon zitekeen aldeetako batean edo jostura baten bidez itxia, eta beti, zeraman emakumea baino luzeagoa zen. Batzuetan, oihal bereko kapa batekin eramaten zen. Urtero, Panatenearren jaialdian, Ateneari, peplo brodatu bat eskeintzen zitzaion.\nPeploa, pixkana-pixkana, desagertzen joan zen lihoa agertu zenean, jantzi luze, malgu eta zabalagoak egitea ahalbidetzen duena, kitoiagatik ordezkatua izateko."}
{"id": "96364", "revid": "56334", "url": "https://eu.wikipedia.org/wiki?curid=96364", "title": "Venera 10", "text": "Venera 10, Sobietar Batasunak, Venera Programaren barnean, 1975eko ekainak 14an jaurti zuen espazio zunda bat da. Orbitatzaile eta lurreratze modulu edo lander batez osatua zegoen, azken hau, orbitatzailetik, 1975eko urriak 23an banandu zelarik, eguzkiaren zenitetik gertu Artizar planetaren lurrazalean. Fluido zirkulazio sistema bat erabili zen beroa banatzeko. Planetan sartu aurreko aurre hozte sistema honek, ontziaren lana ahalbidetu zuen lurreratu ondorengo 53 minutuetan. Ontzia, 15\u00ba 42' ipar latitudean eta 291,51\u00ba eki longitudean lurreratu zen, Venera 9 ontzia lurreratu zen tokitik 2200 kilometro ingurura.\nEmaitzak.\nHasierako emaitzak, honako hauek izan ziren:"}
{"id": "96365", "revid": "1545", "url": "https://eu.wikipedia.org/wiki?curid=96365", "title": "Dharanindravarman II.a", "text": "Dharanindravarman II.a, Khmertar Inperioko erregea izan zen 1150 eta 1160 bitartean. Bere seme Jayavarman VII.a, inperioko hiriburua zen Angkorreko eraikitzailerik anbiziotsuenetako bat bihurtu zen."}
{"id": "96367", "revid": "512", "url": "https://eu.wikipedia.org/wiki?curid=96367", "title": "Aljeriako bandera", "text": "Aljeriako bandera 1962eko uztailaren 3an onartu zen. Bi zati ditu, bata berdea eta bestea zuria (kanpoalderantz). Erdian ilargi erdi bat dago bost puntatako izar gorri batekin. Kolore zuriak purutasuna adierazten du eta berdeak eta izar zein ilargiak islama."}
{"id": "96369", "revid": "512", "url": "https://eu.wikipedia.org/wiki?curid=96369", "title": "117 Lomia", "text": "(1117) Lomia, saileko 117. asteroidea da. 1842an jaio eta 1926an hil zen Alphonse Louis Nicolas Borrellyk deskubritu zuen Marsellan 1871ko irailak 12an.\nLibiako erreginagatik hala deitua, oso ederra zena. Zeusek maite izan zuen, norekin seme-alaba ugari izan zituen, baina Herak, jelosiak jota, hil egin zituen. Lomia edo lamia, minagatik erotua, ikusten zuen oro irensten zuen, honen ondorioz, zakur bihurtua izan zelarik."}
{"id": "96370", "revid": "105290", "url": "https://eu.wikipedia.org/wiki?curid=96370", "title": "116 Sirona", "text": "(116) Sirona, asteroide zerrendako 116. asteroidea da. 1813an jaio eta 1890ean hil zen Heinrich Friedrich Petersek aurkitu zuen 1871ko irailak 8an, Clinton izeneko herrian.\nBere izena, Sironagatik du, Belenos zeltar jainkoaren emazteagatik. Bere gurtza, iturburu termalekin lotua zegoen."}
{"id": "96372", "revid": "336", "url": "https://eu.wikipedia.org/wiki?curid=96372", "title": "Belenos", "text": "Belenos, Belinus, Belenus edo Belanus, zeltiar mitologiako jainko bat zen.\nBelenus, izen irlandar zein galiar eta asturiarra zen. Erromatarrek, Apolo izenpean bildu zituzten bereziki termetaz arduratzen ziren zenbait jainko. Belenos izenak, \"dizdiratsua\" esan nahi zuen, eta Argia, Eguzkia eta Suaren jainko bat izendatzen zuen (guztiak energia berriztatzaileak).\nIrlandarrek ezagutua, bere izena, Erdi Aroko eleberrietara pasako zen. \"Balten\u00e9\" deritzenak, maiatzak 1ean ospatzen ziren jai handi irlandarretako eta jainko honengandik etorritakoetako bat zen. Emazte bezala, Sirona eman zitzaion.\nAsturiasen, bere izena, tokiko toponimian isladatua geratu da. Honela, Ponga udalerrian, Bele\u00f1o izeneko herrixka dago, herrixka honen izena, zeltiar mitologiako jainko honengandik datorrelarik.\nBelenos, beste jainko batzuekin ere nahastua izan zen, Grannus (dizdiratsua) zenbait tokitan gurtua, Siannus, Puy de D\u00f4meko Mont-Dor\u00e9ko bainuen patroia, eta Borvo.\nBeste izen batzuekin ere ezagutu zen: Zeltiar kontinentalen artean, Grannios eta Borno, Balor eta Beltayne zeltiar irlandarren artean, Beli eta Balor zeltiar galestarren artean, Bel eta Belenos Man uharteko zeltiarren artean eta Bile eta Belenos eskoziar zeltiarren artean."}
{"id": "96373", "revid": "4380", "url": "https://eu.wikipedia.org/wiki?curid=96373", "title": "CCM", "text": ""}
{"id": "96374", "revid": "512", "url": "https://eu.wikipedia.org/wiki?curid=96374", "title": "Reuters", "text": "Reuters Erresuma Batuan egoitza duen albiste agentzia edo enpresa da. Reuters, mundu mailako komunikabideei albiste eta argazkiak hornitzeagatik ezaguna bada ere, gaur egun iharduera hori bere salmenten %10a baino ez da. Reutersen iharduera nagusia, finantza merkatuei buruzko informazioa ematea da, interes-tasa, akzioen prezioak eta enpresa ezberdinei buruzko analisia eskaintzea.\nEnpresa 1851ko urrian sortu zen, eta gaur egun Kanadan egoitza nagusia duen Thomson Reuters enpresa da Reutersen akziodun nagusia."}
{"id": "96375", "revid": "137486", "url": "https://eu.wikipedia.org/wiki?curid=96375", "title": "Banpiro", "text": "Banpiroak bizidunon odolarekin elikatzen diren izaki mitologikoak edo folklorikoak dira. Batzuetan kontakizun folklorikoetan banpiro hilezkorrek beren senide izan zirenei bisitatzen die, eurak bizi ziren lekura itzuliz eta beren bizilagun-ohiei ezbeharrak edo heriotzak sorraraziz. Nahiz eta izaki hauek munduko kultura gehienetan aipatuak izan, Mendebaldeko Europan \"banpiro\" izendapena ez zen XVIII. mendera arte ezagun egin, batez ere Balkanetatik eta Ekialdeko Europatik ailegatutako eraginagatik. Halere, garai honetarako izakiok lekuan-lekuko izen ezberdinak jasotzen zituzten: \"vampir\" (\u0432\u0430\u043c\u043f\u0438\u0440) Serbian, \"vrykolakas\" Grezian eta \"strigoi\" Errumanian. Banpiroenganako sineskeria mailaren areagotzeak Europako jendetzaren histeria mailaren areagotzea ere ekarri zuen berarekin bat, ondorio bezala hilberrien gorpuak taketez zulatu edo jendearen aurkako banpirokeria salaketen kasuak asko ugaritu ziren.\nAro Modernoan aldiz, banpiroa fikziozko izaki bat izan ohi da, nahiz eta oraindik munduko zenbait txokoetan banpiroen antzeko izakienganako sinesmena baden, adibidez \"chupacabra\" delakoa. Lehendabiziko banpiroenganako sinesmen folklorikoak hil berrien gorputzaren usteltze prozesuarekiko zegoen ezjakintasunean oinarritzen ziren, nolabait aurre-industrializazio garaiko jendeak heriotzaren misterioak arrazionalizatzeko azalpenean banpiroaren sorkuntza burutuko zuen. Porfiriaren gaixotasuna ere lotu izan ohi da banpiroen kondairekin eta oihartzun handia eman zitzaion komunikabideetan, nahiz eta lotura hau oso eztabaidatua izan den.\nFikzio modernoan agertzen den banpiro sofistikatu eta karismatikoa 1819. urtean John William Polidori idazlearen \"The Vampyre\" idazlanaren argitalpenarekin jaio zen; kontakizun honek arrakasta itzela jaso zuen eta XIX. mendeko ondorengo banpiroen inguruko idazlanetan eragin handia izango zuen. Sheridan Le Fanu idazlearen \"Carmila\" eleberria ere aipagarria da, bertan banpiro emakumezko bat agertzen delarik. Nola nahi ere, 1897ko Bram Stoker idazlearen \"Drakula\" pertsonaia izango zen nobeletako banpiroen erabateko funtsa eta banpiro modernoaren kondairari oinarri nagusiak eskaini zizkion. Liburu honen arrakastak XXI. mendean liburu, filma eta telebistako saioen bidez hain ospetsua den banpiroen genero berria ezarri zuen. Honela banpiroaren irudia beldurrezko generoaren irudi nagusia bilakatu da.\nEtimologia.\n\"Banpiro\" hitza Europan lehenengo aldiz XVIII. mendean erabiltzen hasi zen, Eslaviar hizkuntzetatik eratorria da (Alemanieraz \"vampir\", hau \"vaper\" antzinako Polonieratik dator eta, azken hau, aldi berean, \"oper\" antzineko eslaviar hitzetik dator; Turkiera eta Persierarekin paraleloak diren sustrai indoeuroparrak ditu. Bere etimologia, hala ere, iluna da. Aldi berean, esanahi bat baino gehiago ditu: \"izaki hegalaria\", \"edan edo zurrupatu\" eta \"otso\", gainera saguzahar mota baten izendapena ere bada. Euskarara nondik iritsi zen ez da ezaguna, baina, edozein bide izanda ere, frantsesezko \"vampyre\"tik eratorri zen, hau alemanezko \"Vampir\" hitzetik eta hau serbierako \"vampir\" hitzetik. Euskarazko lehen aipamena 1890ean agertu zen, \"Framazonak (bigarren edizionea) eta Frantziako hirur errepubliken ichtoria laburzki\" liburuan.\nEuskarazko banpiro hitza izendatzeko beste izendapen batzuk hauek dira: gaztelaniaz brucolaco, vurdalak (errusiera modernoan), vrolok (eslovakieraz), strigo\u00ef edo strigoiul (errumaniera modernoan), vampir o vukodlak (serbieraz), upi\u00f3r (polonieraz), upir (aintzineko errusieraz) , nosferatu (grezierazko nosophoro (\u03bd\u03bf\u03c3\u03bf\u03c6\u03bf\u03c1\u03bf\u03c2) hitzetik, \"gaisotasunaren eramale\"), vampyrus (latinez) eta Kyuuketsuki (\u5438\u8840\u9b3c) edo Kuei-jin en japonieraz.\nLatinez idatzitako Erdi Aroko zenbait ingeles idazkietan \"cadaver sanguisugus\" bezala ere izendatu izan ohi da.\nHerri sinismenak.\nBanpirismoaren nozioa duela milaka urtetatik existitu da. Mesopotamiar, hebrear, greziar, manipuriar eta erromatar kulturek banpiro modernoen aitzindaritzat jotzen diren deabru eta izpirituen istorioak zituzten. Antzinako zibilizazio horietan izaki banpirikoak agertu ziren arren, gaur egun banpiro gisa ezagutzen den entitatearen folklorea XVIII. mende hasierako Europako hego-ekialdean sortu zen ia bakarrik, eskualdeko talde etniko askoren ahozko tradizioak erregistratu eta argitaratu zirenean. Kasu gehienetan, banpiroak izaki gaiztoen aztarnak dira, suizidioaren edo sorginen biktimak, baina, era berean, gorpu bat duen izpiritu gaizto batek edo banpiro batek kosk egin diolako sor daitezke. Kondaira horiekiko sinesmena hain zabaldua izan zen, ezen zenbait lekutan banpirotzat jotzen ziren pertsonen histeria kolektiboa eta exekuzio publikoak ere eragin baitzituen.\nDeskribapena eta ohiko ezaugarriak.\nZaila da banpiro folklorikoaren deskribapen bakar eta behin betikoa egitea, nahiz eta Europako elezahar askoren elementu komunak egon. Banpiroek itxura hanpatua eta kolore gorrixka, biolazeo edo iluna izaten zuten; ezaugarri horiek, sarritan, duela gutxi odola edan zutelako izaten ziren. Sarritan ikusten zen odola ahotik eta sudurretik ateratzen zela bere hilkutxan edo hil-jantzian ikusten zenean, eta ezkerreko begia irekita izaten zuen. Lurperatuta zegoen lihozko hil-oihalaz janzten zen, eta bere hortz, ile eta azazkalak zertxobait hazi zitezkeen, nahiz eta, oro har, letaginak ez ziren ezaugarri. Banpiroak hildako bizidun gisa deskribatu ohi diren arren, herri-ipuin batzuek izaki bizidun gisa aipatzen dituzte.\nBanpiroak sortzea.\nBanpiroen sorreraren arrazoiak askotarikoak ziren jatorrizko folklorean. Eslaviar eta txinatar tradizioetan, animalia batek, batez ere txakurrak edo katuak, salto egiten zuen edozein gorpu hildako bizidun bihurtuko ote zen beldur ziren. Zauria zuen gorputz bat ere arriskuan zegoen, ur irakinez tratatu izan ez balute. Errusiar folklorean esaten zen banpiroak sorginak edo, bizirik zirela, Errusiako Eliza Ortodoxoaren aurka matxinatu ziren pertsonak izan zirela.\nSarritan, praktika kulturalak sortu ziren hildako pertsona maite bat heriotzatik itzultzen zen izaki batean bihur ez zedin. Gorpu bat ahuspez ehorztea oso hedatua zegoen, baita objektu lurtarrak jartzea ere, hala nola segak edo igitaiak, hilobiaren ondoan, gorputzean sartzen zen edozein deabru asetzeko edo hildakoa baretzeko, hilkutxatik altxatu nahi ez izateko. Metodo hau antzinako praktika grekoaren antzekoa da, hots, gorpuaren ahoan obolo bat jartzea Estigia ibaia zeharkatzeko bidesaria ordaintzeko. Esan izan da, ordea, txanponak izpiritu gaiztoak gorputzean sartzetik urrundu nahi zituela, eta horrek eragina izan zezakeela ondorengo folklore banpirikoan. Tradizio honek iraun zuen \"vrykolakas\"en gaineko folklore greziar modernoan, non hilotzaren gainean argizarizko gurutze bat eta zeramika zati bat jartzen ziren \"Jesukristo garaile\" inskripzioarekin, gorputza banpiro bihur ez zedin.\nEuropan eskuarki erabiltzen ziren beste metodo batzuek tendoiak belaunetan moztea edo ustezko banpiro baten hilobiaren lekuan mitxoleta, artatxikia edo harearen haziak lurrean jartzea barne hartzen zuten; horrela, banpiroa gau osoan okupatuta eduki nahi zen eroritako aleak zenbatuz, eta horrek adierazten du banpiroen eta aritmomaniaren arteko lotura. Antzeko beste kontakizun txinatar batzuek diotenez, izaki banpiriko batek arroz-zaku bat aurkituko balu, ale bakoitza kontatu beharko luke; gai hori Indiako azpikontinenteko mitoetan dago, baita Hego Amerikako sorginen eta beste espiritu edo izaki gaizto edo bihurrien kontakizunetan ere.\nAlbaniar folklorean, \"dhampir\"ra \"karkanxholla\"ren (izaki likantropoa burdinazko alkandorarekin) edo \"lugat\"aren (uretan bizi den mamu edo munstro bat) seme hibridoa da. \"Karkanxholl\" batetik sortutako \"dhampir\"rak \"karkanxholla\" bereizteko gaitasun bakarra du; hortik dator \"dhampirrak lugata ezagutzen du\" esamoldea. \"Lugat\"a ezin da ikusi, \"dhampir\"ak bakarrik hil dezake, hau ere \"lugat\" baten semea izan ohi delarik. Hainbat eskualdetan, animaliak ere itzul daitezke heriotzatik \"lugat\" gisa; baita bizirik dauden pertsonak ere, lo dauden bitartean.\nBanpiroak identifikatzea.\nErritu asko erabiltzen ziren banpiro bat identifikatzeko. Banpiro baten hilobia aurkitzeko metodo bat haur birjina bat hilerri batetik edo eliza baten zaldi birjin baten gainean gidatzea zen; ustez, zaldiak uko egingo zion hilobi horretara iristeari. Normalean zaldi beltz bat behar izaten zen, nahiz eta Albanian zuria izan behar zuen. Lurrean hilobi baten gainean zuloak agertzea banpirismoaren seinaletzat hartzen zen.\nBanpiroak zirela uste zen gorpuak, normalean, uste baino itxura osasungarriagoz deskribatzen ziren, lodiak eta deskonposizio-zeinu gutxi edo batere ez zutenak. Kasu batzuetan, hilobi susmagarriak irekitzen zirenean, bertakoek gorpua deskribatzen zuten biktima baten odol freskoa balu bezala aurpegi osoan. Banpiro bat herri jakin batean aktibo zegoela erakusten zuten frogek ganadua, ardiak, senitartekoak edo bizilagunak hiltzen zirela adierazten zuten. Banpiro folklorikoek ere beren presentzia sentiaraz zezaketen \"poltergeist\" motako jarduera txikien bidez, hala nola, teilatuen gainean harriak jaurtiz edo etxeko objektuak mugituz, eta lo dauden bitartean pertsonei presioa eginez.\nBabesa.\nApotropaikoak \u2013heriotzatik itzulitakoak aldentzeko gai diren artikuluak\u2013 ohikoak dira folklore banpirikoan. Baratxuria adibide arrunta da, basa-arrosaren adar bat, eta elorria banpiroei kalte egiten dietela esaten da, eta Europan, etxe bateko sabaian ziape-haziak hautseztatzeak urrun mantentzen dituela esaten da. Beste apotropaiko batzuk objektu sakratuak dira, adibidez gurutze bat, arrosario bat edo ur bedeinkatua. Esaten da banpiroak ez direla gai lur sagaratuan ibiltzeko, elizetan edo tenpluetan bezala, edo ura gurutzatzeko.\nTradizionalki apotropaikotzat hartzen ez diren arren, ispiluak banpiroak uxatzeko erabili izan dira ate batean jartzen direnean, kanpora begira (kultura batzuetan, banpiroek ez dute islarik, eta batzuetan ez dute itzalik proiektatzen, agian banpiroaren arimarik ezaren adierazpen gisa). Atributu hori ez da unibertsala (vrykolakas/tympanios grekoa itzala islatzeko nahiz proiektatzeko gai zen), baina Bram Stokerrek erabili zuen Drakulan, eta ezaguna izaten jarraitu du ondorengo egile eta zinemagileen artean.\nTradizio batzuen arabera, banpiroa ezin da etxe batean sartu jabeak gonbidatzen ez badu; lehen gonbidapenaren ondoren, nahi bezala sartu eta irten daitezke. Banpiro folklorikoak gauez aktiboagoak direla uste den arren, orokorrean ez dira eguzkiaren argitan kalteberatzat jotzen.\nSuntsipen moduak.\nUstezko banpiroak suntsitzeko metodoak aldatu egiten ziren, eta zutoinean sartzea zen metodorik aipatuena, batez ere eslaviar hegoaldeko kulturetan. Lizarra zen Errusian eta Baltikoko herrialdeetan egur gogokoena, Serbian elorria eta Silesian haritza. Lertxuna ere erabiltzen zen, Kristoren gurutzea lertxunez egina zegoela uste baitzen (ustezko banpiroen hilobietako lertxun adarrek gauez altxatzea saihesten zutela ere uste zen). Balizko banpiroei zutoin bat sartzen zitzaien bihotzean, nahiz eta Errusian eta Alemaniako iparraldean ahoan eta Serbiako ipar-ekialdean urdailean iltzatu.\nBularreko azala zulatzea banpiro puztua \"husteko\" modu bat zen. \"Hileta antibanpirikoaren\" antzeko praktika da: objektu zorrotzak lurperatzea, igitaiak adibidez, gorpuarekin, larruazalean sartu ahal izateko gorputza behar beste puzten bada bizitzara itzultzen ari den bitartean.\nBurua moztea zen metodo gogokoena Alemaniako eta eslaviar mendebaldeko eremuetan, burua oinen artean, ipurmasailen atzean edo gorputzetik urrun zuela. Ekintza hori arimaren irteera bizkortzeko modutzat hartzen zen, zenbait kulturatan hilotz zegoela esaten baitzen. Banpiroaren burua, gorputza edo arropak ere lurrean sar zitezkeen, altxa ez zedin.\nErromani herriak altzairuzko edo burdinazko orratzak sartzen zituen gorpuaren bihotzean, eta altzairuzko zatiak jartzen zituen ahoan, begien, belarrien eta behatzen artean, ehorzketaren unean. Halaber, hilotzaren galtzerdian elorria jartzen zuten edo hanketan elorri-makil bat sartzen zioten. XVI. mendeko ehorzketa batean, Veneziatik gertu, emakumezko gorpu baten ahoan sartutako adreilu bat banpiroak hiltzeko erritual gisa interpretatu dute 2006an aurkitu zuten arkeologoek. Bulgarian 100 eskeleto baino gehiago aurkitu dituzte objektu metalikoekin, hala nola golde-zatiak, soinean txertatuak.\nBeste neurri batzuen artean, hilobiaren gainean ur irakina isurtzea edo gorputza erabat erraustea zeuden. Balkanetan ere hil zitekeen banpiro bat, tiro eginez edo itoz, hileta-zerbitzua errepikatuz, ur bedeinkatua gorputzean bustiz edo exorzismo baten bidez. Errumanian baratxuria jar zitekeen ahoan, eta XIX. mendean oraindik, hilkutxaren aurka balaz aritzen zen. Kasu erresistenteetan, gorputza zatitu eta zatiak erre egiten ziren, urarekin nahastuta, eta senideei sendabide gisa ematen zitzaizkien. Alemaniako eskualde saxoniarretan limoi bat jartzen zen ustezko banpiroen ahoan."}
{"id": "96376", "revid": "1035370", "url": "https://eu.wikipedia.org/wiki?curid=96376", "title": "Betula", "text": ""}
{"id": "96377", "revid": "119347", "url": "https://eu.wikipedia.org/wiki?curid=96377", "title": "Kirsch", "text": "Kirscha (, ahoskatua; ) destilazio bikoitza duen gerezi-likorea da. Gereziak guztiz ontzen dira, hezurra barne. Nahiz eta ustez Alemanian jatorria izan, Suitzan eta Europako iparraldean ere ekoizten den edari alkoholduna da.\nEuropar Batasunak, gutxienez %37,5 alkohol-bolumena ezarri zuen Kirsch izendapena jasotzeko. Hala ere, normalean %40 eta %50 bitarteko alkohol-bolumena dauka.\nKirscha sukaldaritzan.\nBatez ere gozogintzan erabiltzen da. Gaztazko fondue suitzarraren osagai nagusietako bat da.\nHorrez gain, txokolate-ontzak betetzeko ere erabiltzen dira."}
{"id": "96378", "revid": "1035398", "url": "https://eu.wikipedia.org/wiki?curid=96378", "title": "Kirschwasser", "text": ""}
{"id": "96379", "revid": "1035399", "url": "https://eu.wikipedia.org/wiki?curid=96379", "title": "Azukrezko gozoki", "text": ""}
{"id": "96380", "revid": "56334", "url": "https://eu.wikipedia.org/wiki?curid=96380", "title": "Intef II.a", "text": "Uahanj Intef edo Intef II.a, Egiptoko XI. dinastiako faraoi bat izan zen, K.a. 2103tik K.a. 2054 arte gobernatu zuena, Egiptoko lehen tarteko garaian, J\u00fcrgen von Beckerathen arabera.\nTebaseko gobernaria eta bere anaia Intef I.aren oinordekoa izan zen.\nGarai honetan, Egipto, zenbait tokiko dinastiatan zatitua zegoen. Ankhtifi nomo gobernaria hil ondoren, Intef II.a, Egipto hegoaldeko nomo guztiak bere agindupean biltzeko gai izan zen, Tebasetik Niloren lehen urjauziraino.\nHasiera batean, garai horretan Herakleopolis Magnatik gobernatzen zuen Jety III.arekin izan zuen harremana, adeitsua izan zen, baina, Intefek, eraso eta Afroditopoliseko nomoa konkistatu zuen, baina Herakleopolis Magnako errege berria zen Merykarak birkonkistatu zuen. Tiniseko nomoko hiri nagusia zen Abidos ere hartu zuen. Hiriak, jabe ezberdinak izan zituen zenbait alditan, baina, azkenik, Intef izango zen garaile, bere erresuma, XIII. nomorarte hedatuz.\nGerra hauen ondoren, harreman adiskidetsuagoak ezarri ziren, eta bere erregealdiaren gainontzeko zatia baketsua izango zen. Mugako egoera, zehaztezin bihurtuko zen denbora batez, baina Intefek, Mentuhotep II.ak aurrera eramango zuen behin betiko erasoaren oinarriak jarri zituen.\nBere garaiko testigutzak.\nKarnakeko aurrekarien gelan, Intef II.a, Intef I.aren oinordeko eta Intef III.aren aurreko errege bezala aipatzen da. Tod herriko Montu jainkoaren tenpluan, Mentuhotep I.a, Intef II.a eta Intef III.a, jainkoari ofrendak egiten irudikatzen dituen erliebe bat dago. Amon jainkoaren lehen testigutzak Karnaken, bere erregealdian datatuak izan ziren.\nIntef II.a, harkaitzean zulatutako hilobi batean lurperatua izan zen, Saff el-Kisasiyan, Tebasen mendebaldeko ertzean, bere anaia eta aurreko erregea izan zen Intef I.arengandik gertu. Hilobiko kaperan, faraoia eta bere zakurren erliebe bat zuen hilarri bat aurkitu zen. Hilarria oso ospetsua da, bere zakurrik gogokoenak eta hauen izen ez egiptoarrak, euren itzulpen egiptoarrekin erakusten baititu. Ziuraski, euren izenak idatzita dituzten zakur batzuen irudikapenik antzinakoena da. Izenak, \"Behekay\" (gazela), \"Abaqer\" (erbi txakur) eta \"Pehetes\" (beltza) dira (Kairoko Egiptoar Museoa).\nElefantinako Satet jainkosaren tenplua berreraiki zuen. Tebasen dagoen hilarri batek, Uahanj Intef aipatzen du."}
{"id": "96382", "revid": "119347", "url": "https://eu.wikipedia.org/wiki?curid=96382", "title": "2009ko Esku Huskako Buruz Buruko Pilota Txapelketa Nagusia", "text": "2009ko Esku Huskako Buruz Buruko Pilota Txapelketa Nagusiaren emaitzak hauek izan ziren:"}
{"id": "96383", "revid": "101217", "url": "https://eu.wikipedia.org/wiki?curid=96383", "title": "Parisko Mastersa", "text": "Parisko Mastersa, Frantziako Paris hirian urtero jokatzen den tenis txapelketa da. ATP World Tour Masters 1000 txapelketetako bat da, Grand Slam txapelketen ostean garrantzia gehien duten txapelketak alegia.\nFrantziako hiriburuko Palais Omnisports de Paris-Bercyn urtero jokatzen den txapelketa hau, askorentzat urte osoan itxitako pistan jokatzen diren txapelketen artean garrantzia gehiena duena da. Tennis Masters Cuparen ondoren beti ere. Normalean Tennis Masters Cupa (urte amaiera ezartzen duen txapelketa) baina lehen jokatzen den azken txapelketa izan ohi da. Gaur egun pista itxian jokatzen den Masters bakarra dugu. 64 tenislarik osatzen dute bere koadroa.\nIzen ofiziala BNP Paribas Masters den arren, Paris Indoor edo Paris-Bercy bezala ezaguna da tenislarien artean. 1990an Tennis Masters Series txapelketekin hasi baino lehen, Parisko Irekia bezala ezaguna zen.\n2006ra bitartean, urte hau barne, moketa gainean jokatzen zen txapelketa. Baina azken urteetan tenislari garrantzitsuenek parte-hartzeari uko egiten ari ziotela eta, 2007tik aurrera pista gogorreko txapelketa batean bilakatu zuten."}
{"id": "96384", "revid": "1310", "url": "https://eu.wikipedia.org/wiki?curid=96384", "title": "Lehengaia", "text": ""}
{"id": "96386", "revid": "7532", "url": "https://eu.wikipedia.org/wiki?curid=96386", "title": "Tennis Masters Series", "text": ""}
{"id": "96387", "revid": "56334", "url": "https://eu.wikipedia.org/wiki?curid=96387", "title": "Momotxorro", "text": "Momotxorroak, Altsasuko inauterietako pertsonaia tradizionalak dira. Adarrak daramatzate eta aurpegiak oihal-zapiaren azpian ala zaldi ileen azpian ezkutatzen dituzte; odolaz zikindutako izara zuria ardi-larruzko bizkarrekoak, praka urdinak, galtzerdi zuriak eta abarka beltzak jantzita dituztela agertzen dira. Ardi larruan josita edo gerri inguruan ezkilak daramatzate, zarata ateratzeko. Eskuetan sardea daramate.\nAstearte arratsaldea iristen denean, Momorrotxoak herrira iristen dira eta marrua eginez, bidean topatzen duten guztia probokatu eta zirikatu egiten dute egurrezko sardearekin.\nTradizioa 1930eko hamarkadan galdu zen, baina 1980koan berreskuratu egin zen, pertsonaia berriekin eta guzti: sorginak, akerra haiei segika doala, akelarre bat balitz bezala; eta maskaritak, damasko oihalaz egindako tunika, sokekin lotua, janzten dutenak. Hau ez zen helduen gustukoa izan, hauen inguruan zegoen oroimena lapurreta, arpilaketa eta gehiegikeria sexuala baitzen."}
{"id": "96390", "revid": "96586", "url": "https://eu.wikipedia.org/wiki?curid=96390", "title": "Ra\u00fal Alfons\u00edn", "text": "Ra\u00fal Ricardo Alfons\u00edn (Chascom\u00fas, Buenos Airesko probintzia, 1927ko martxoaren 12a \u2013 Buenos Aires, 2009ko martxoaren 31) argentinar abokatu, estatuburu eta giza eskubideen bultzatzailea izan zen. Argentinako presidente konstituzionala izan zen 1983tik 1989ra.\nBizitza.\n1949ko otsailaren 4an Maria Lorenza Barrenetxe euskaldunen ondorengoarekin ezkondu zen eta sei seme-alaba izan zituen.\n1976 eta 1983 bitartean iraun zuen diktadura osteko hauteskunde demokratikoak irabazi zituen, herritarren %51,7ko babesarekin; peronistek, berriz, %45koa izan zuten.\nBere agintaldian diktaduraren arrastoak ezabatzea eta demokrazia ezartzea egin zuen bere lehentasuna. Horrela, militarren amnistia legea bertan behera utzi eta erregimenarekin zerikusirik izan zituztenak atxilotzeko bidea ireki zuen. Bere agintaldiko lehendabiziko astean, junta militarrak epaitzeko bidea emango zuten lege proiektuak sinatu eta CONADEP, Desagertutakoen Batzorde Nazionala, sortu zuen. Hala ere, militarren presioek \"Puntu eta Amaierako Legea\" eta \"Zor den Obedientziaren Legea\" indarrean jartzera begartu zuten; horiei esker, diktadura garaian gehiegikeriak egiteaz akusatutako ehunka militar zigorgabe gelditu ziren.\nHorrezaz gainera, Estatuaren eta unibertsitatearen erreformak, industriaren sustapena, behartsuenentzako Elikatze Plan Nazionala eta alfabetatzeko proiektu zabala bultzatu zituen. Jos\u00e9 Sarney presidente brasildarrarekin Latinoamerikarako merkatu komuna sortu zuen, egungo Mercosurren aitzindaria izan zena. Beste alde batetik, Txilerekin bakea sinatu zuen, 1978an euren arteko gerra hasteko zorian egon zelako.\n2009an hil zen, birikako minbiziak jota, 82 urterekin."}
{"id": "96391", "revid": "336", "url": "https://eu.wikipedia.org/wiki?curid=96391", "title": "Momorrotxo", "text": ""}
{"id": "96393", "revid": "512", "url": "https://eu.wikipedia.org/wiki?curid=96393", "title": "Opiter Verginio Trikosto", "text": "Opiter Verginio Trikosto (latinez \"Opiter Verginius Tricostus\") erromatar kontsul bat izan zen, K.a. 502an kargu horretarako aukeratua.\nTrikostok, kargukide zuen Espurio Kasiorekin, aurunkotarren aurkako gerran, Pometia hiria hartu zuten. Honen ondorioz, berak eta bere kargukideak garaipen bat lortu zuten. Beste tradizio batek, Kameria latindar hiriaren konkistatzaile egiten du.\nK.a. 486an hil zen, volskotarren aurkako gerran."}
{"id": "96394", "revid": "512", "url": "https://eu.wikipedia.org/wiki?curid=96394", "title": "Publio Postumio Tuberto", "text": "Publio Postumio Tuberto (latinez \"Publius Postumius Tubertus\"), erromatar kontsula izan zen K.a. 505ean, Marko Valerio Volusorekin, Errepublika sortu eta bosgarren urtean. Bere aita, Kinto Postumio Tuberto zen, eta Postumia patriziar gensekoa zen.\nPostumia patriziar gensa, Erromako gensen artean antzinakoenetako bat zen, eta, bertako kideak, sarri iristen ziren estatuko kargurik gorenetara, erregeak kanporatu eta Errepublika sortu ondoren. Gens honetako familiarik aipagarriena, Alba zen, baina, Errepublikaren hasiera honetan, Megelo eta Tuberto familiak ere azpimarratzekoak dira.\nPostumio eta Valerio kontsulek, sabinarren aurka borrokatu zuten, Tubertok, Anion ibaiaren ertzean garaipen erabakigarri bat lortuz, eta, ondorioz, garaipen baten ohorea lortu zuen. Tuberto, K.a. 503an berriz kontsul aukeratua izan zen, Agripa Menenio Lanatorekin. Tito Livioren arabera, aurunkoarrak garaitu zituen (tribu oskotarra), eta, Erromara itzuli zenean, beste garaipen batetarako eskubidea lortu zuen, baina, beste egile batzuk, berriz sabinarren aurka borrokatu zuela diote, hasiera batean porrot eginez, baina, ondoren, hauen aurka garaipena lortuz, eta, itzultzen denean, garaipen bat ospatu zuen.\nDionisio Halikarnasokoa historialariak, Regilo Lakuan erromatarrek lortutako garaipenean parte hartu zuela dio.\nK.a. 493an, Senatuak Mendi Sakratura bidalitako hamar enbaxadoreetako bat izan zen, Plebeioen Banaketan. Tuberto, hirian lurperatua izan zen, bere bertuteen ondorioz.\nSoilik bere ondorengo batek izan zuen cognomen bera: Aulo Postumio Tuberto."}
{"id": "96395", "revid": "512", "url": "https://eu.wikipedia.org/wiki?curid=96395", "title": "Aulo Postumio Albo Regilense", "text": "Aulo Postumio Albo Regilense (latinez \"Aulus Postumius Albus Regilensis\"), erromatar kontsul bat izan zen K.a. 496an, Tito Verginio Trikosta Zelimontanorekin batera, baita Postumia genseko patriziar familia nagusietako batetako kidea ere.\nAlbo Postumio, Tito Livioren arabera, diktadorea izan zen K.a. 498an, latindarrak garaitu zituenean Regilo lakuko gudu handian. Mito erromatarrak dioenez, Castor eta Poluxek parte hartu zuten gudu honetan, erromatarren alde eginez, eta, ondorioz, diktadoreak, Dioskuroei tenplu bat eskaini zien foroan. Kontsul izan zen K.a. 496an, urte liburu batzuen arabera, Regilo lakuko gudua gertatu zen urtea, eta hau da Dionisio Halikarnasokoak ematen dion urtea."}
{"id": "96396", "revid": "512", "url": "https://eu.wikipedia.org/wiki?curid=96396", "title": "Ariarates V.a", "text": "Ariarates V.a Eusebio Filopator, Kapadoziako errege bat izan zen K.a. 163tik K.a. 130 arte. Bere jaiotza izena, Mitridates zen. Tito Livio historialariaren arabera, Ariarates V.a Erroman hezia izan zen (Liviok, beste Ariarates bat esan nahi zuela eta Ariarates V.ak, benetan, Atenasen ikasi zuela iradokitzen den arren. Edozein kasutan, Ariarates V.a, bere izaera finagatik eta filosofia eta artean aritzeko interesagatik bereizten zen. Demetrio I.a Soter seleuzidar erregearen arrebarekin ezkontzeari uko egin zion, nork gerra adierazi zion eta, Kapadozian, Orofernes ezarri zuen errege bezala K.a. 158an. Orduan, Ariaratesek, Erromara ihes egin zuen. Erromatarrek, bere tronua aldarrikatzen lagundu zioten, Apio eta Polibio kronistek, Orofernesek eta Ariaratesek, denbora batez elkarrekin gobernatu zutela dioten arren. Ariarates V.a, greziarzale porrokatua zen, eta Atenaseko ohorezko hiritartasuna zuen. Kapadozian bi hiri birfundatu zituen, Mazaca eta Tirana, Eusebia izen greziarra emanez. Bere oinordekoa, bere emazte alarguna Nisa izan zen, bien seme-alabetako bost hil zituena tronuan mantentzeko. Nisaren erailketarekin amaitu zen matxinada baten ondoren, biziraun zuen bere seme bakarra izan zen bere oinordekoa, Ariarates VI.a izenarekin."}
{"id": "96397", "revid": "56334", "url": "https://eu.wikipedia.org/wiki?curid=96397", "title": "Joxe Lizaso", "text": "Joxe Lizaso Mendizabal (Azpeitia, Gipuzkoa, 1927ko martxoaren 10a - 2009ko apirilaren 1a) bertsolaria izan zen. Azpeitian jaio eta Saraberri baserrian hazi zen, Txapel, Zepai eta Iturzaeta bertsolarien auzo berean. Sebastian Lizaso bertsolariaren aita eta Be\u00f1at Lizasoren aitona da. Hamazazpi urte zituela hasi zen bertso kantari. Landeta auzoan taberna zuen, eta haren inguruan sortu zen Azpeitiko bertsolari talde garrantzitsu bat, Agirrek, Lazkanok eta abarrek osatzen zutena. Lagun izan zituen Uztapide, Basarri, Xalbador, Mattin eta Hernani Txikia. Lehenengo aldiz bertsotan Santa Engrazin egin zuen, Irunen. Lizasoren bertsogintza erraza eta azkarra da, landugabea. Hizkera egokia darabil du eta umorez jantzia."}
{"id": "96399", "revid": "336", "url": "https://eu.wikipedia.org/wiki?curid=96399", "title": "Moldaviera", "text": "Moldaviera (\"limba moldoveneasc\u0103\" edo \"\u043b\u0438\u043c\u0431\u0430 \u043c\u043e\u043b\u0434\u043e\u0432\u0435\u043d\u044f\u0441\u043a\u044d\") errumanierak Moldavian hartzen duen izenetako bat da; eta bertan latindar alfabetoaz idazten da. Moldaviera eta errumaniera hizkuntza bera dira, baina arrazoi politikoak direla eta, Moldavian hizkuntzari batzuetan moldaviera edo errumaniera deritzo.\nHalaber, alfabeto zirilikoaz idatzita, moldaviera (\"\u041c\u043e\u043b\u0434\u043e\u0432\u0435\u043d\u044f\u0441\u043a\u044d\") Transnistriako hiru hizkuntza ofizialetako bat da.\nMoldaviera, berez, errumanieraren ipar-ekialdeko aldaera da. 1992ko Moldaviaren Independentzia Aldarrikapenean estatu-hizkuntza gisa errumaniera hartzen zen.\nKanpo estekak.\n Moldaviako hizkuntzak Ethnologue-n"}
{"id": "96400", "revid": "119347", "url": "https://eu.wikipedia.org/wiki?curid=96400", "title": "San Jose (Costa Rica)", "text": "San Jose (, ahoskatua) Costa Ricako hiriburu eta hiri handiena da. Errepublikaren erdialdean dago, Talamancako mendilerroaren iparraldean, Torres eta Maria Aguilar ibaien artean. Herrialdeko gune politiko eta ekonomiko nagusia da, eta San Jose probintziako hiriburua. Unibertsitatea eta aireportua ditu. Errepide eta burdinbide gune garrantzitsua da.\nGeografia.\nKlima.\nSabanako klima dauka, \"Aw\" K\u00f6ppen klima sailkapenaren arabera.\nHistoria.\n1738. urtean sortu zuten hiria eta oparotasun handia izan zuen XVIII. mendean tabakogintzari esker. 1815. urtean eraiki zuten unibertsitatea; 1948. urtean istilu latzak izan ziren, gerra zibila zela eta. 2011n 288.054 biztanle zituen.\nEkonomia.\nMerkataritza (kafea, kakaoa, azukre kanabera, tabakoa) eta industria (ehungintza, janari industria, petrolio findegiak, nekazaritza makineria, eraikuntzarako gaiak, kimika industria, papergintza, ehungintza) dira ekonomia jarduera nagusiak.\nOndarea.\nHiri ikusgarria da, eta molde klasiko eta modernoetan eginiko eraikuntzak ikus daitezke: katedrala, gobernariaren jauregia, posta-etxea, justizia jauregia. Aipagarriak dira halaber hiriko bi parke handiak, Parke nazionala eta Morazan izenekoa.\nHerri eta hiri senidetuak.\nSan Jose ondorengo herri eta hiriekin senidetuta dago:\nSan Jose Iberoamerikako Hiriburu Hirien Batasunaren (gaztelaniaz: \"Uni\u00f3n de Ciudades Capitales Iberoamericanas - UCCI\") (portugesez: \"Uni\u00e3o de Cidades Capitais Ibero-americanas\") partaide da, 1982ko urriaren 12tik, jarraian agertzen diren hiriekin senidetarsun erlazioak hasiz: "}
{"id": "96401", "revid": "201", "url": "https://eu.wikipedia.org/wiki?curid=96401", "title": "San Jose", "text": ""}
{"id": "96402", "revid": "1545", "url": "https://eu.wikipedia.org/wiki?curid=96402", "title": "Udayadityavarman II.a", "text": "Udayadityavarman II.a, Khmertar Inperioko errege bat izan zen 1050 eta 1066 bitartean.\nSuryavarman I.aren iloba eta oinordekoa izan zen. Baphuon izeneko eraikina eraikiarazi zuen, Shiva jainkoaren omenez, baina eskulturetako batzuk Budari eskainiak dira. Eraikuntza, West Barayko gordetokiarekin eta West Mebon izeneko eraikina eraikiz amaitu zuen, erdialdean dagoen uhartea. Bere erregealdian, bere jenerala zen Sangramak matxinada ugari erreprimitu zituen.\nSdok Kak Thom tenplua ere, gaur egun Aranyatprahet thailandiar herrian dagoena, bere erregealdian eraiki zen."}
{"id": "96403", "revid": "1519", "url": "https://eu.wikipedia.org/wiki?curid=96403", "title": "2007ko Arabako Bertsolari Txapelketa", "text": "2007ko Arabako Bertsolari Txapelketa urte hartako otsailetik apirilera antolatutako bertso norgehiagoka arabarra izan zen, \"Jatorrizko izena\" lemapean burututakoa.\nOihane Perea irabazlea izan zen, Arabako txapelketen historian lehenengo emakumezko bertsolari txapeldun bihurtuta, txapeldunordea I\u00f1aki Vi\u00f1aspre eta hirugarrena Asier Otamendi \"txapeldunen erregea\" izan ziren.\nFinala.\nFinala Gasteizen, Jesus Guridi auditorioan, eta apirilaren 21ean izan zen."}
{"id": "96404", "revid": "103793", "url": "https://eu.wikipedia.org/wiki?curid=96404", "title": "Hiru (sindikatua)", "text": "Hiru Euskal Herriko garraiolari autonomoen sindikatu abertzalea da. Hego Euskal Herriko lau herrialdeetako garraiolari autonomoak biltzen ditu. Euskal Herriko beste sindikatu abertzaleekin harreman estuak ditu, eta bere burua Hego Euskal Herriko gehiengo sindikalaren barruan jartzen du. 'Garraiolariok' izeneko aldizkaria argitaratzen du.\n2002. urtean sortu zen Hiru. 1991tik 2002ra hiru sindikatu biltzen zuen federazioa izan zen: Sintrabi (Sindicato de Transportistas de Bizkaia), Sintragi (Sindicato de Transportistas de Gipuzkoa) eta Sintraraba (Sindicato de Transportistas de Araba) sindikatuek osatua.\n2003.urteko martxoan I. Nazio Batzarra egin zuen Hiruk eta prozesua osatu zen. Zenbait hilabete geroago, ekainean, Hiru-Nafarroa osatu zen."}
{"id": "96405", "revid": "512", "url": "https://eu.wikipedia.org/wiki?curid=96405", "title": "Mendebaldeko Baray", "text": "Mendebaldeko Baray (khemereraz: \u1794\u17b6\u179a\u17b6\u1799\u178e\u17cd\u1791\u17b9\u1780\u1790\u17d2) baray edo ur gordailu bat da. Angkor herrian dago, Angkor Thometik mendebaldera. Angkorreko ur gordailurik handiena zen, eta, mendebaldeko zatian, gaur egun, berriz, ura du. Erdian, West Mebon dago."}
{"id": "96406", "revid": "512", "url": "https://eu.wikipedia.org/wiki?curid=96406", "title": "Mirian II.a Iberiakoa", "text": "Mirian II.a Iberiakoa, Mirvan bezala ere ezagutua, Iberiako errege bat izan zen K.a. 32 eta K.a. 20 bitartean. Pharnavaziar dinastiakoa zen. K.a. 92 bitartean jaio eta K.a. 23an hil zen.\nUrte bete baino ez zuen bere aita Farnadjom Iberiakoa tronutik kendua eta hila izan zenean. Bere tronua, Arshak I.a Iberiakoa Armeniako printzeari eman zitzaion. Printzea, Partiara eramana izan zen, non gortera proposatua izan zen. Mirianek 60 urte zituen, bere herrialdera partiar armada batekin itzuli eta Bartom erregea, Arshaken ondorengoa zena tronutik kendu eta bere burua errege izendatu zuenean, K.a. 32an.\nBere oinordekoa, bere seme Arshak II.a Iberiakoa izan zen."}
{"id": "96409", "revid": "7532", "url": "https://eu.wikipedia.org/wiki?curid=96409", "title": "Tennis Masters Cup", "text": ""}
{"id": "96410", "revid": "105290", "url": "https://eu.wikipedia.org/wiki?curid=96410", "title": "ATP World Tour Finals", "text": "ATP World Tour Finals (lehenago Tennis Masters Cup, Copa Masters edo \"Masters\" bezala ezaguna) urtero denboraldi amaieran jokatzen den tenis txapelketa da. Gainazal gogorrean jokatzen da eta bertan banakakoan ATP sailkapeneko 8 hoberenek eta binakako 8 bikote hoberenek parte-hartzen dute.\nBeste txapelketa guztiekin ez bezala, txapelketa hau ez da kanporaketa zuzenekoa. 4ko bi talde egiten dira, eta beraien arteko partidak jokatu ostean (bakoitzak bere taldeko 3rekin), talde bakoitzeko 2 hoberenak final-erdietara sailkatzen dira. Hemendik aurrera kanporaketa normala egiten delarik.\nHistoria.\nTxapelketa hau 1970. urtean jokatzen hasi zen txapelketa baten hirugarren bertsioa da. Garai horretan ITF erakundeak antolatzen zuen eta The Masters izenarekin ezaguna zen. Orain bezala, txapelketa, urte amaieran jokatzen zen, baina ez zuen punturik ematen sailkapenerako.\n1990. urtean, ATP erakundeak ITFren lekukoa hartu zuenean tourra prestatzen, The Masters txapelketa ATP Tour World Championship txapelketarekin ordeztu egin zuen. Oraingoan ATP sailkapenerako puntuak ematen zirelarik. Grand Slam batek ematen zituen puntu haina lortzerik zegoen gainera, horretarako tenislari batek partidu guztiak irabazi behar zituelarik.\nITFk, zeinak oraindik Grand Slam txapelketen prestakuntza bere gain zuen, Grand Slam Cup txapelketa sortu egin zuen, ATP Tour World Championshipekin lehiatzeko asmoz. Txapelketa honetan, urte horretan Grand Slameko txapelketetan emaitza hoberenak lortutako 16 tenislarik parte hartzen zuten.\n1999ko abanduan, ATP eta ITF erakundeek, bi txapelketekin aurrera jarraitzea onurarik ematen ez ziela ikusita, txapelketa bakarra egitea adostu zuten, Tennis Masters Cup txapelketa sortuz. Masters eta ATP Tour World Championshipen bezala 8 jokalarik baino ez dute parte-hartzen. Baina erregela berria ezarri zen, ordurarte ez bezala, urte horretako Grand Slam bakoitzaren irabazleek leku bat izango zuten ziurtaturik nahiz eta sailkapenean 8 lehenen artean ez egon (hau normalean gertatzen ez den arren, izan ere Grand Slameko irabazleek normalean lehen 8en artean egon ohi dira.)\nUrte askotan zehar, binakako txapelketa banakakoa baino aste bete beranduago antolatzen zen. Berriki ordea bi txapelketak aldi berean eta egoitza berean antolatzen dira. Banakakoan bezala, binakakoan 8 bikote hoberenek parte-hartzen dute, 4ko bi talde eginez (ligaxka bat egiteko beraien artean) eta bakoitzeko 2 bikote hoberenek finalerdietara sailkatzen direlarik.\n2009an ATP World Tour Finals izena hartuko du txapelketak, eta 2012. urte bitartean Londonen izango du egoitza.\nSailkatze sistema.\nTxapelketa jokatzeko 4 Grand Slam txapelketetako irabazleak, eta urtea amaitzean puntu gehien eskuratu dituzten tenislariak sailkatu egiten dira, totalean 8 tenislari izan arte.\nPuntuak zenbatzeko garaian, Grand Slam txapelketetan lortutakoak, ATP Masters 1000 txapelketetan lortutakoak eta beste 5 txapelketetan izandako puntuaziorik hoberenak batu egiten dira. Beraz normalena izan ohi da Grand Slam bat irabazi duenak zerrendan 8 lehenen artean ere egotea. Baina ez du zertan horrela izan behar."}
{"id": "96411", "revid": "119347", "url": "https://eu.wikipedia.org/wiki?curid=96411", "title": "Martxoak 31 (musika taldea)", "text": "Martxoak 31 1989an Durangon sortutako punk-rock taldea da.\nHistoria.\nIzena 1937ko martxoaren 31n gertutako Durangoko bonbardaketatik hartu zuten.\n1989 eta 1996 artean, maketa bi grabatu ondoren Bilboko Kafe Antzokian eman zuten azken kontzertua. 2007an, berriro elkartu eta kontzertu bakarra eman zuten Durangoko Plateruena Kafe Antzokian bonbardaketaren 70. urteurrena gogorazteko."}
{"id": "96416", "revid": "6327", "url": "https://eu.wikipedia.org/wiki?curid=96416", "title": "BJT", "text": ""}
{"id": "96417", "revid": "56334", "url": "https://eu.wikipedia.org/wiki?curid=96417", "title": "Boost bihurgailu", "text": "Boost bihurgailua (step-up bihurgailua) korronte zuzeneko elikadura-tentsioa igotzen duen potentzia bihurgailua da. Bi etengailu erdieroale (diodoa eta transistorea) eta gutxienez energia metatzeko elementu bat duen kommutatutako elikatze-iturri mota bat da. Normalean kondentsadoreez egindako iragazkia (batzuetan harilekin konbinaturik) jartzen da bihurgailuaren irteeran tentsioaren uhindura murrizteko."}
{"id": "96419", "revid": "56334", "url": "https://eu.wikipedia.org/wiki?curid=96419", "title": "Buck bihurgailu", "text": "Buck bihurgailua (step-down bihurgailua) korronte zuzeneko elikadura-tentsioa irteeran murrizten duen potentzia bihurgailua da. Bi etengailu erdieroale (diodoa eta transistorea), haril eta kondentsadore bana darama.\nKorronte zuzeneko tentsioa murrizteko modurik errazena tentsio-zatitzaileak erabiltzea da, baina potentzia asko bero moduan galtzen denez, ez da eraginkorra. Horrez gain, tentsio-zatitzaileen irteerako tentsioa sarrerakoarekin aldatzen da. Bestalde, Buck bihurgailuek eraginkortasun handia dute (%95tik gorakoa) eta autoerregulatu daitezke."}
{"id": "96420", "revid": "5046743", "url": "https://eu.wikipedia.org/wiki?curid=96420", "title": "Mattin", "text": "Mattin izena Martin euskal gizonezko izenaren hipokoristikoa da. Izen horrekin, honako pertsona hauek famatu dira:"}
{"id": "96421", "revid": "105290", "url": "https://eu.wikipedia.org/wiki?curid=96421", "title": "Zeusen estoa", "text": "Zeusen estoa Antzinako Atenaseko eraikin bat da, Pausaniasek deskribatua.\nAurkitutako txatalek adierazten duten arkitektura estiloagatik, K.a. 430 eta K.a. 320 bitartean data daiteke.\nAtenasko agoran eraikitako beste eraikin klasikoak ez bezala, bere fatxada, oso-osorik haitzurdinezkoa zen.\nEstoa hau Zeus Eleuterios (\"Askatzailea\") jainkoari eskainia zegoen. Funtzio erlijiosoa duen eraikin bat da, baina eraikin zibil baten forma duena, stoa bat. Zeus Eleuteriosen gurtzaren jatorria, Plateako guduaren ondoren data daiteke, K.a. 479tik aurrera.\nEuren askatasunagatik borrokatu zuten eroritakoen ezkutuekin apaindua zegoen. Margoekin apaindua zegoen, \"Stoa Poikile\" eraikina bezala."}
{"id": "96422", "revid": "336", "url": "https://eu.wikipedia.org/wiki?curid=96422", "title": "Timor Plaka", "text": "Timor Plaka, mikroplaka tektoniko bat da. Bere hedadura, 0,00870 estereorradianekoa da. Eurasiar Plakarekin lotua dago.\nInsulindiaren hegoaldean dago. Banda itsasoaren hegoaldea, Timorreko itsasoaren iparrekialde eta Flores eta Timor uharteak hartzen ditu.\nTimor Plakak, Australiar Plaka, Banda Itsasoko Plaka eta Sunda Plaka ditu mugakide.\nTimor Plaka, milioi bat urteko, 1,5140\u00bako errotazio abiaduran mugitzen da, 19\u00ba 52' ipar latitudean eta 112\u00ba 18' eki longitudean kokatutako polo baten arabera."}
{"id": "96424", "revid": "105290", "url": "https://eu.wikipedia.org/wiki?curid=96424", "title": "Savu", "text": "Savu (Sabu, Sawu, Sawoe, Havu, Hawoe edo Hawu ere deitua), Timorretik ekialdera dagoen uharte bat da, Sumba eta Roti uharteen arteko erdi bidean, Indonesiako Nusa Tenggara Ekialdea probintzian. Sondako uharte txikiak izeneko uhartedian dago.\nUhartea, Sumba uharteko Waingapu eta Timor uharteko indonesiar zatiko Kupangen arteko ferry baten bidez lotua dago. Berdin, probintziako hiriburu den Kupangekin hegazkin bidez ere lotua dago.\nBere inguruan, Savuko itsasoa dago."}
{"id": "96426", "revid": "336", "url": "https://eu.wikipedia.org/wiki?curid=96426", "title": "Savuko itsasoa", "text": "Savuko itsasoa, Indonesiako zati bat inguratzen duen itsaso bat da, Savu izeneko uharteagatik hala deitua, itsasoaren hegoaldeko mugan dagoena. Hegoaldean, Savu eta Rai Jua uharteekin, Roti eta Timor (azken hori Ekialdeko Timor eta Indonesia herrialdeen artean banatua) uharteekin ekialdean, Flores uhartea eta Alor uhartedia iparraldean eta ipar-mendebaldean, eta Sumba uhartearekin muga egiten du ekialde ipar-ekialdean. Uharte horien artean, Indiako ozeanora isurtzen da hegoaldetik eta mendebaldetik, iparraldean Floresko itsasoa eta, ipar-ekialdean, Banda Itsasoa dituelarik.\nItsaso honen gehienezko sakonera, 3500 metrotan dago, eta, ekialdetik mendebaldera, 600 kilometroko distantzia hartzen du, iparraldetik hegoaldera, 200 kilometro neurtzen dituen bitartean. Itsasoaren bazterrean dagoen hiririk handiena, Kupang da, Nusa Tenggara Ekialdea indonesiar probintziaren hiriburua, Timor uhartean dagoena eta 450.000 biztanle dituena."}
{"id": "96429", "revid": "336", "url": "https://eu.wikipedia.org/wiki?curid=96429", "title": "Floresko itsasoa", "text": "Floresko itsasoa 240.000 kilometro karratuko itsaso bat da, Indonesiaren mende dagoena.\nItsaso mugakide hauek ditu: Javako itsasoa mendebaldean, Banda itsasoa ekialdean eta Savuko itsasoa hegoaldean.\nMakassar itsasartearekin muga egiten du ipar-mendebaldean, eta Bone golkoarekin eta Sulawesi Hegoaldearekin iparraldean.\nIndiako ozeanoarekin muga egiten du hegoaldean, baina Floresko itsasoa, ozeano horretatik banantzen dute zenbait uhartek. Ozeanoarekin lotzen du Sapi itsasarteak, hainbat uharteren artetik.\nItsaso honekin muga egiten duten uharteak Sondako Uharte Txikiak eta Sulawesi dira."}
{"id": "96430", "revid": "105290", "url": "https://eu.wikipedia.org/wiki?curid=96430", "title": "Makassar itsasartea", "text": "Makassar itsasartea (indonesieraz: \"Selat Makasar\") Ozeano Barearen mendebaldeko itsasartea da, Indonesiako Borneo eta Sulawesi uharteen artean dagoena. Iparraldean, Sulawesiko itsasoarekin egiten du muga, eta hegoaldean Javako itsasoarekin. 800 kilometro luze da eta 130-370 kilometro arteko zabalera du. Ozeano Bareko nabigazio bide garrantzitsua da, Malakako itsasarterantz doazen itsasontzi handiek zeharkatzen baitute.\nBorneoko Mahakam ibaiak Makassar itsasartean du ahoa. Itsasartean dauden portu nagusiak Borneoko Balikpapan eta Sulawesiko Palu eta Makassar dira; azken honek ematen dio izena itsasarteari. Samarinda hiria itsasartetik 48 kilometrora dago, Mahakam ibaiaren bazterrean."}
{"id": "96431", "revid": "58701", "url": "https://eu.wikipedia.org/wiki?curid=96431", "title": "Blue \u00d6yster Cult", "text": "Blue \u00d6yster Cult 1967. urtean New Yorken sortutako rock musika talde estatubatuarra da. \"(Don't Fear) The Reaper\", \"Godzilla\" eta \"Burnin' for You\" abestiengatik ezagunak dira."}
{"id": "96432", "revid": "105290", "url": "https://eu.wikipedia.org/wiki?curid=96432", "title": "Mahakam", "text": "Mahakam () Indonesiako ibaia da, Ekialdeko Kalimantan probintziako garrantzitsuena. Borneoko erdialdeko mendigunean du iturria, eta Makassar itsasartera isurtzen da, delta zabala eratuz. 980 kilometro luze da eta 77.100 kilometro koadroko arroa drainatzen du. Samarinda da ibai ertzeko hiri nagusia, ahotik 48 kilometrora dagoena."}
{"id": "96433", "revid": "1545", "url": "https://eu.wikipedia.org/wiki?curid=96433", "title": "Minamoto no Yoritomo", "text": " Kamakura shogunerria edo bakufuaren sortzailea izan zen.\nMinamoto klan gerlariko kidea, Yoritomo gaztetan erbesteratua izan zen, bere aitak, Taira klan gobernariaren aurka eginiko matxinaden ondorioz. Erbestean, bere kausarako laguntza aurkitu zuen Hojo Tokimasagan, eta, 1185ean, Tairatarrak garaitu zituen.\n1192an, giltzaperatutako enperadoreak shogun titulua eman zion, herrialdeko indar militar guztien agintari nagusi bihurtuz. Yoritomok, bere gobernari (shugo) eta ordezkari (jit\u014d) propioak ezarri zituen Japonia guztian zehar. Honen ondorioz, gorte inperialarekin lehian zegoen gobernu egitura bat eratu zen, pixkanaka, gainditu egin zuena.\nYoritomo, honela, gobernatzeko gai izan zen, berez, enperadorea tronutik kendu gabe, eta ondorengo shogunerriek eredu bezala hartu zuten."}
{"id": "96434", "revid": "58701", "url": "https://eu.wikipedia.org/wiki?curid=96434", "title": "The Darkness", "text": "The Darkness 2000. urtean Justin eta Dan Hawkins anaiek, Frankie Poullainek eta Ed Grahamek Lowestoften sortutako rock musika talde ingelesa izan zen. 2006. urtean taldea desegin zen."}
{"id": "96435", "revid": "880", "url": "https://eu.wikipedia.org/wiki?curid=96435", "title": "HIRU", "text": ""}
{"id": "96436", "revid": "105290", "url": "https://eu.wikipedia.org/wiki?curid=96436", "title": "Prut", "text": "Prut Ekialdeko Europako ibai luzea da, Ukrainan jaio ondoren ia 700 km-tan zehar Errumania eta Moldaviaren arteko muga markatzen duena.\nIbilbidea.\nIturritik ahoraino hurrengo udalerriak zeharkatzen ditu: Delatyn, Kolomyia, Sniatyn, Chernivtsi, Novoselytsia, Darabani, Lipcani, Ungheni, Leova, Cantemir eta Cahul."}
{"id": "96441", "revid": "12788", "url": "https://eu.wikipedia.org/wiki?curid=96441", "title": "Irlandako errugbi selekzioa", "text": "Irlandako errugbi selekzioa Irlandaren ordezkaria da gizonezkoen errugbi partida ofizialetan, hala nola, Munduko Errugbi Kopan, Sei Nazioen Txapelketan eta test-partidetan. Irish Rugby Football Union-ren mende dago, eta Irlanda osoa ordezkatzen du, alegia, bai Irlandako Errepublika, bai Ipar Irlanda. \nTalde nazionalak 1875ean jokatu zuen lehenbiziko partida. Home Nations (egungo Sei Nazionen Txapelketa) torneoko sortzaileetakoa, edizio guztietan parte hartu du, 1883tik egun arte. 23 aldiz irabazi du txapelketa, 15 bakarrik eta 8 beste talde batekin berdindua, eta 4 Slam Nagusi eskuratu ditu, 1948an, 2009an, 2018an eta 2023an. Munduko Errugbi Kopari dagokionez, final laurdenetara zazpi aldiz iritsi arren, beti kanporatua izan da.\nHistoria.\n1854an fundatutako Dublin University izan zen Irlandako lehenbiziko errugbi kluba. XIX. mendeko hirugarren laurdenean, baloi obalaren kirola azkar hedatu zen uhartean. 1875ko otsailaren 15ean jokatu zuen lehenbiziko partida Irlandako selekzioak, Kenningtonen, Ingalaterraren aurka; ingelesak nagusitu ziren, 7 eta 0 1881ean erdietsi zuen aurreneko garaipena, Belfasten, Eskoziaren aurka.\n1883an hasi zen Home Nations txapelketa, eta Irlandak 1894an irabazi zuen lehenbiziko aldiz Koroa Hirukoitza; arrakasta horrek are gehiago jendarteratu errugbia herrialdean. 1905ean, Zelanda Berriko selekzioa Dublinen hartu zuten; All Blacksak 0 eta 15 gailendu ziren. 1909ko martxoaren 20an jokatu zuten aurrenekoz Frantziaren kontra, eta baita irabazi ere, 19 eta 8. \nBigarren Mundu Gerrako etenaldiaren ondoren, irlandar errugbiaren urrezko garaia iritsi zen. 1948an, bere lehenbiziko Grand Slama eskuratu zuen eta, bai 1949an, bai 1951n, torneoa eta Koroa Hirukoitza irabazi zituen. 1952an, bira egin zuen Argentinan barrena, eta bertako selekzioa garaitu. \n1954ko otsailaren 27an, Belfasten Eskoziaren aurka jokatu behar zuten partidaren aitzinean, Irlandako Errepublikako jokalariek \"God Save the Queen\" ereserkia zutik entzuteari uko eginen ziotela iragarri zioten Irish Rugby Football Union erakundeari; gatazka ekiditeko, \"The Salute\" (\"Agurra\") ereserki laburra jotzea erabaki zen, eta Irlandako selekzioak Ipar Irlandan partida gehiago ez jokatzea.\n1960ko hamarkadan, pattal samar ibili zen taldea Bost Nazioen Txapelketan. Hala ere, 1965eko apirilaren 19ean, Dublingo Lansdowne Roaden, lehenbiziko aldiz lortu zuen Hegoafrikari irabaztea. 1967an, bi aldiz nagusitu zitzaion Australiako selezioari: 15 eta 8 Dublinen urtarrilean, 5 eta 11 Sydneyn maiatzean. 1968ko urrian, berriz garaitu zituen Wallabiak, 16 eta 3, Lansdowne Roaden.\n1972ko Igande Odoltsuaren ostean piztu ziren istiluak zirela-eta, Eskoziak eta Galesek uko egin zioten Dublinen jokatzeari, eta urte hartako Bost Nazioen Txapelketa ez zen amaitu. 1974an, 23 urteko agorraldiaren buruan, Irlandako talde nazionalak Bost Nazioen Txapelketa irabaztea lortu zuen. Oso bolada emankorra izan zuen 1980ko hamarkadaren hasieran, 1982ko, 1983ko (Frantziarekin batera) eta 1985eko torneoak bereganatu baitzituen.\n1987an, Australiak eta Zeelanda Berriak lehenbiziko Munduko Errugbi Kopa antolatu zuten; Australiak kanporatu zuen Irlandako selekzioa, final laurdenetan (33\u201315). Lau urte geroago, berriz ere Australiaren aurka jokatu behar izan zuen final laurdenetan, Dublinen; garaipena hurbil eduki arren, Michael Lynaghek 76. minutuan egindako entsegu batek kanpoan utzi zuen Hirustaren hamabostekoa (18-19). 1995ean, Hegoafrikan, Frantziaren aurka erori zen final laurdenetan (36\u201312).\nErrugbiaren aro profesionala hasi zelarik, Irlandako taldeak txakalaldi bat izan zuen, eta hiru urtez jarraian (1996an, 1997an eta 1998an) Bost Nazioen Txapelketako zurezko koilara jaso zuen. IRFUk babesturik, Celtic League txapelketa profesionala sortu zen 2001ean eta, horri esker, Irlandako jokalaririk hoberenak herrialdeko klubetan geratu ahal izan ziren. Harrezkero, talde nazionalaren emaitzak hobetuz joan ziren, eta 2004an Koroa hirukoitza eskuratu zuen (19 urte zeramatzan irabazi gabe). \n2006an eta 2007an berriz ere Koroa hirukoitza bereganatu ostean, 2009an bere bigarren Grand Slama lortu zuen, lehenbizikoa irabazi eta 61 urte geroago; txapelketako azken partidan, Galesen aurka, Ronan O'Garak gauzatutako dropa Irlandako errugbiaren historiara igaro zen. 2011ko Munduko Errugbi Kopan, multzoko lehenbiziko postua erdietsi arren, Galesek kanporatu zuen final laurdenetan. 2015eko Munduko Errugbi Kopan faboritoetako bat zen, 2014ko eta 2015eko Sei Nazioen Txapelketak irabazi berriak baitzituen, baina final laurdenetan Argentina gailendu zitzaion (20-43).\n2018an, hirugarren Grand Slama irabazteaz gain, 2 eta 1 nagusitu zitzaion Australiari udako serietan, eta Zeelanda Berria ere garaitu zuen (16-9). 2019ko Munduko Errugbi Kopan, ordea, ipurdiko latza hartu zuen, Japoniak multzo fasean garaitu zuelarik; final laurdenetan 46 eta 14 galdu zuen Zeelanda Berriaren aurka. \nJaponiako Munduko Koparen ostean, Andy Farrell izendatu zuten selekzioko entrenatzaile-buru. 2022an, Koroa hirukoitza bereganatu ondoren, Zeelanda Berria bisitatu zuen uztailean All Blacksen kontra hiru partida jokatzeko, eta horietako bi irabazi zituen; Zeelanda Berriak etxean serie bat galtzen zuen historiako bosgarren aldia izan zen. 2023ko Sei Nazioen Txapelketan Grand Slama eskuratu zuen, azken partidan Ingalaterrari 29 eta 16 irabazita.\nUniformea.\nIrlandako selekzioko errugbilariek elastiko berdea, galtza zuriak eta galtzerdi berdeak janzten dituzte, bihotz aldean IRFU-ren hirusta (Shamrock) dutelarik. 2014tik Canterbury-k ekoizten du uniformea, eta Vodafone da babesle ofiziala 2016tik.\n&lt;br&gt;\nIkurrak.\nBandera.\nIrlandako lau lurralde edo probintzia historikoak (Connacht, Leinster, Munster eta Ulster) ordezkatzen dituen \"Lau probintzien bandera\" jartzen dute Irlandako errugbi selekzioaren partidetan. Dublinen jokatzen duelarik, Irlandako Errepublika bandera ofiziala (\"An Bhratach N\u00e1isi\u00fanta\") paratzen dute haren ondoan.\nHirusta.\nHirusta (\"Shamrock\") Irlandako kirol talde eta erakunde ugariren ikurra da: IRFU (Irish Rugby Football Union), Shamrock Rovers (futbol taldea), Aer Lingus, University College of Dublin (herrialdeko unibertsitate garrantzitsuenetako bat) edo Notre Dameko Unibertsitatea. Kondairaren arabera, uhartera kristautasuna eraman zuen San Patrizio hirustaz baliatu zen Hirutasun Santua (Aita, Semea eta Espiritu Santua) azaltzeko.\nEreserkia.\nIrlandako Errepublikako eta Ipar Irlandako errugbilariak biltzen baititu, selekzioaren ereserkia hautatzea afera korapilotsua izan da. 1995 arte, bi ereserki erabiltzen ziren: \"Amhr\u00e1n na bhFiann\" (\"Gudariaren abestia\") Dublinen eta \"God Save the Queen\" (\"Jainkoak erregina gorde dezala\") britainiar ereserkia Belfasten; kanpoko partidetan, berriz, ez zen ereserkirik jotzen. Arazo hori saihestu nahian, \"Ireland's Call\" (\"Irlandaren deia\") abestia sortu zen 1995ean, Irish Rugby Football Union-en aginduz; hori da gaur egun erabiltzen dena, bai etxean, bai etxetik kanpo."}
{"id": "96442", "revid": "12788", "url": "https://eu.wikipedia.org/wiki?curid=96442", "title": "Galesko errugbi selekzioa", "text": "Galesko errugbi selekzioa () Galesen ordezkaria da gizonezkoen errugbi partida ofizialetan, hala nola, Munduko Errugbi Kopan, Sei Nazioen Txapelketan eta test-partidetan. Haren gobernu erakundea, Welsh Rugby Union (WRU) da. 1881ean jokatu zuen Galesko selekzioak bere lehenbiziko partida, Ingalaterraren kontra. Etxeko neurketak Cardiffeko Millennium Stadiumen jokatzen ditu.\nHistoria.\nErrugbia 1850ean iritsi zen Galesera, Rowland Williams apaizak Lampeterko St David ikastetxera eraman zuelarik. Galesko selekzioak 1881eko otsailaren 19an jokatu zuen lehenbiziko partida, Londresen, Ingalaterraren aurka. Urte bereko martxoaren 12an sortu zen Galesko Errugbi Federazioa (Welsh Rugby Union).\n1883an hasi zen jokatzen Home Nations txapelketa (egungo Sei Nazioak), Gales, Ingalaterra, Eskozia eta Irlandaren artean. Galesek 1893an irabazi zuen aurrenekoz torneoa, Koroa Hirukoitzarekin batera. 1900-1911 bitartean, berriz, urrezko aroa bizi izan zuen, hamabi urtean zazpi garaipen lortu baitzituen, hiru Grand Slam barne.\n1905-06 denboraldian, Zeelanda Berriko selekzioak bira luzea egin zuen, Estatu Batuak, Frantzia eta Britainiar uharteetan barrena; jokatu zituen 35 partidetatik 34 irabazi zituen, eta bakarra galdu, Galesen aurka hain zuzen ere. \"Mendeko partida\" deitu izan zen neurketa hori Cardiffen jokatu zen, 1905ko abenduaren 16an, eta etxekoak 3 eta 0 nagusitu ziren, Teddy Morganen entsegu bati esker.\nLehen Mundu Gerraren ondoan, krisialdi sakona pairatu zuen Galesko ekonomiak. Industriaren gainbeheraren ondorioz, milioi erdi lagun irten ziren herrialdetik, eta horrek errugbian ere izan zuen eragina. Selekzioko jokalari anitz hamahiruko errugbi profesionalera pasatu ziren, eta talde nazionalak emaitza kaskarrak izan zituen. 1930eko hamarkadan, egoera hobetuz joan zen; taldeak lau aldiz irabazi zuen torneoa, Bigarren Mundu Gerrak etenaldi luzea ekarri zuen arte.\n1970eko hamarkada izan zen Galesen bigarren urrezko aroa. 1969-1979 bitartean, zortzi aldiz irabazi zuen Bost Nazioen Txapelketa, hiru Grand Slam barne (1971, 1976 eta 1978), eta sei aldiz bereganatu zuen Koroa Hirukoitza. Urte haietan, Gareth Edwards, JPR Williams, Gerald Davies, Barry John edota Mervyn Daviesen joko alai eta ederrak mundu osoko errugbizaleak liluratu zituen. \n1980ko eta 1990eko hamarkadak, berriz, antzuak izan ziren galestarrentzat, 1979tik 2003ra torneo bakarra irabazi baitzuten, 1988koa, Frantziarekin berdindurik. 1987an Munduko Errugbi Kopa abiatu zen eta, paradoxikoki, orduan lortu zuen Galesek orain arteko emaitzarik onena, 3. postua hain zuzen ere. 27 June 1998ko ekainaren 27an, selekzioaren historiako porrotik handiena jasan zuen, Pretorian, Hegoafrikaren aurka: 96 eta 13. \n2004an, Mike Ruddock entrenatzaileak hartu zuen taldearen ardura, eta hurrengo urtean Sei Nazioen Tzxapelketa bikaina egin zuen, irabazteaz gain Slam Nagusia ere eskuraturik, ia hiru hamarkadako agorraldiaren ostean. 2008-2019 bitartean, Warren Gatland izan zen entrenatzailea. Hamarkada luze horretan, beste hiru Grand Slam bereganatu zituen: 2008an, 2012an eta 2019an. Azken urte horretan, lehenbiziko postura iritsi zen World Rugbyren sailkapenean. 2019ko Munduko Errugbi Kopan, laugarren gelditu zen, brontzerako lehian Zeelanda Berriaren kontra galduta (17-40).\nUniformea.\nGalesko selekzioko errugbilariek elastiko gorria, galtza zuriak (batzuetan beltzak) eta galtzerdi gorriak janzten dituzte, bihotz aldean WRU-ren logoa dutelarik. 2020tik Macron etxeak ekoizten du uniformea, eta 2023an Vodafone bilakatu zen babesle ofiziala.\n&lt;br&gt;"}
{"id": "96443", "revid": "119347", "url": "https://eu.wikipedia.org/wiki?curid=96443", "title": "Euskadiko errugbi selekzioa", "text": "Euskadiko errugbi selezkioa nazioarte mailan ofiziala ez den taldea da, Euskal Autonomia Erkidegoa ordezkatzen duena. Federazioak Donostian du egoitza nagusia.\nHistoria.\nEuskadiko Errugbi Federakundea 1985an sortu bazen ere, urte pare bat lehenago Gipuzkoa, Bizkaia eta Arabako federazioek antolatu zituzten Euskadiko selekzioaren partidak, batez ere Espainiako Eskualde selekzioen txapelketan parte hartzeko.\n1997an Euskarians taldea eratu zen eta bere helburua euskal errugbia munduan ezagutzera ematea eta Iparraldeko eta Hegoaldeko jokalarien harremanak indartzea zen. 2009an Basque Korsarioak taldea eratu zuten Ipar eta Hego Euskal Herriko taldeek Super Liga Iberiarrean Euskal Herria ordezkatzeko, baina Superliga honek urtebeteko bizitza izan zuen.\nJokaturiko partidak.\nHauek dira Gizonezkoen senior taldeak jokatu dituen partidak. Hemen ez daude EAEko selekzio gisa Espainiako Eskualdekako txapelketatan jokaturiko partidak.\nEspainiako Eskualdeen Txapelketa.\nHauek dira Espainiako Eskualdeen Txapelketan EAEko Senior gizonezkoen selekzioak lortu dituen emaitzak:"}
{"id": "96444", "revid": "105290", "url": "https://eu.wikipedia.org/wiki?curid=96444", "title": "Jit\u014d", "text": "Jit\u014da, Japonia feudalean, gobernu militar zentralak, landa gune bakoitza banatzen zen jabetza edo sh\u014den bakoitzeratzeko izendatzen zuen nekazal ordezkari bat zen.\nJit\u014dak, zergak biltzen zituen eta bakea mantentzen zuen; bildutako zergen zati batenganako eskubidea ere ematen zitzaion. Kargua, Minamoto no Yoritomok sortu zuen 1184an, oinordekotzakoa bihurtu zelarik. Denboraren igaroan, jit\u014dak, tokiko buruzagiekin, gobernu zentralarekin baino harreman estuagoa izatera iritsi ziren, honek, Kamakura shogunerriaren ahultzean zerikusi handia izan zuelarik."}
{"id": "96445", "revid": "105290", "url": "https://eu.wikipedia.org/wiki?curid=96445", "title": "Shugo", "text": "Shugoa (\u5b88\u8b77, Shugo?) Japoniaren garai feudalean, ofizialei ematen zitzaien titulu bat zen. Bere esanahi literala, \"zaindaria\" da.\nKargua, hasiera batean, Minamoto no Yoritomok sortu zuen 1185ean, Minamoto no Yoshitsune harrapatzen laguntzeko, baina, benetako arrazoia, shogunerria Japonia osoan hedatzea zen. Hau da, shogunek izendatzen zituzten shugoak antzinako japoniar probintziak edo \"kuni\"ak ikuskatzeko.\nShugoa, aurreko kokushi kargua ordezkatzen joan zen, Kiotoko Gorte Inperialak izendatuak zirenak. Ofizialki, kargua, gokuninen (\u5fa1\u5bb6\u4eba) agindupean zegoen, literalki, \"etxeko gizona\" shogunaren basailua, hasiera batean, gerlari bat izatetik gertuago zegoen arren. Baina, bi titulu horien arteko harremana oso ezberdina izan zen, Japonia feudalaren historian zehar bi karguek jasan zituzten garrantzi aldaketen ondorioz.\nHiriburu inperialean mantentzeko derrigortasunaren ondorioz, bere probintziatik urrun, shugodai (\u5b88\u8b77\u4ee3,?) edo shugoen ordezkariak ere izendatzen ziren. Ordezkari hauek, shugoak zenbait probintziaren ikuskapena bere kargu zuenean ere izendatzen ziren.\nDenboran zehar, shugoaren boterea handitzen joan zen, eta Onineko Gerra Zibila hasi zenerako (1467-1477), shugoen arteko gatazkako oso kontu arrunta bihurtu ziren. Gatazken ondorioz, batzuk, berebizi gehitu zuten euren boterea, beste batzuk, euren mendekoengatik itzalduak izan ziren bitartean, shugodaiak kasu.\nXV. mendearen amaieran, Sengoku garaiaren hasieran, Japoniako botere politikoa, titulu ezberdinak zituzten jaun feudalen artean banatua zegoen, shugoak, shugodaiak, etab..., daimy\u014d ere deituak."}
{"id": "96446", "revid": "105290", "url": "https://eu.wikipedia.org/wiki?curid=96446", "title": "Grafo koloreztaketa", "text": "Grafo teorian, grafo baten koloreztaketa grafoko elementuak (erpinak edo ertzak) hainbat baldintzapean koloreztatu edo bereizteko erabiltzen da. Erpinen koloreztaketan ondokoak diren erpinak kolore ezberdinez margotu behar dira. Ertzen koloreztaketan berriz ondokoak diren ertzak dira kolore ezberdinez margotu beharrekoak. Grafo bateko aldeei buruz ere koloreztaketa ebazkizunak planteatzen dira. Erpinen koloreztaketa da ordea ebazkizun nagusia, beste koloreztaketa guztiak erpinen koloreztaketaz ebatzi ahal izaten baitira. Grafo koloreztaketak aplikazio zabalak ditu plangintza arloan. Koloreen ordez, zenbakiak edo bestelako ikurrak ere jarri daitezke, baina koloreak erabili ohi dira, historian zehar grafo koloreztaketak mapak koloreztatzeko lau koloreen teoremarekin lotu zirelako.\nErpinen koloreztaketa.\nEskuarki, erpinen koloreztaketan ondokoak diren puntu edo erpinak kolore ezberdinez margotu behar dira. Bukleak dituzten grafoak baldintza hori betez koloreztatu ezin daitezkeenez, buklerik gabeko grafoetarako egiten da koloreztaketaren azterketa. Baldintza beteaz \"k\" kolore erabiltzen direnean, k-koloreztaketa burutu dela esaten da eta grafoa k-koloreztagarria dela esaten da. Ondoko erpinak kolore ezberdinez margotuz betiere, \"G\" grafoko erpinak koloreztatzeko behar den kolore kopuru minimoari \"\u03c7(G)\" zenbaki kromatikoa deritzo.\nErpinak koloreztatzeko metodo ezberdinak daude. Ohizko metodo bat algoritmo irenskorra den handiena lehenengo algoritmoa da. Algoritmo honetan, erpinak mailari buruz sailkatu eta ordena horretan ondokoak ez diren erpinak lehenengo koloreaz margotzen dira, gainerako erpinak, ondokoak ez badira, ordena berean bigarren kolore batez margotzen dira, eta abar, erpin guztiak margotu arte. Algoritmoak zenbaki kromatikoa edo handiagoa den kolore kopuru bat ematen du, baina bada erpinen ordenaren bat, algoritmoa erabiliz grafoaren zenbaki kromatikoa ematen duena. Beste erpin ordenetarako ordea, handiena lehenengo algoritmoak zenbaki kromatikoa gainditzen duen kolore kopurua ematen du.\nErpinen koloreztaketa lan plangintzarako erabil daiteke. Adibidez, egin beharreko lan batzuk aldi ezberdinetan kokatu behar badira, lanak edozein ordenetan buru daitezkeela, bateraezintasunak sor daitezke aldi berean egin daitezkeen lanei buruz, bi lanek baliabide bera behar dutelako esaterako. Lanak burutzeko denbora laburrena jakiteko, egin beharreko lan bakoitzeko erpin bat sortzen da, bi lan batera burutu ezin badirenean dagozkien bi erpinak ertz batez lotuz. Horrela sortzen den grafoaren zenbaki kromatikoa da lanak burutzeko denbora laburrena, kolore bereko erpinak izanik aldi berean egin daitezkeen lanak.\nErtzen koloreztaketa.\nEbazkizun batzuetarako planteamendua erosoagoa da ondokoak diren ertzak kolore ezberdinez margotu behar direla ezarriz. Ertzak horrela koloreztatzeko behar den kolore kopuru minimoari indize kromatiko deritzo eta honela adierazten da: \"\u03c7'(G)\".\nIndize kromatikoa grafoko puntuetako maila handienarekin edo maila handiena gehi bat zenbakiarekin dator bat, Vizing-en teoremaren arabera.\nErtzen koloreztaketak enparejamendu ebazkizunetan erabiltzen dira, puntu edo erpin ezberdinen artean grafoak ahalbideratzen dituen enparejamendu edo ertzak kokatzeko era kopurua zenbatzeko, alde biko grafoetan askotan. Adibidez, grafo batean puntuak jokalariak izanik eta ertzek jokalarien artean jokatu beharreko partiduak adierazten badituzte, indize kromatikoak partiduak jokatzeko egun kopurua adierazten du, jokalari batek egun batean partidu bakarra jokatzen badu."}
{"id": "96451", "revid": "336", "url": "https://eu.wikipedia.org/wiki?curid=96451", "title": "Kyotoko Gorte Inperiala", "text": "Kyotoko Gorte Inperiala, Japoniako izenezko gobernua izan zen 794tik 1868 arte, Meiji aroaren hasieran, gortea Tokiora eramana eta Meiji berrezarkuntzan barneratua izan zenean.\nMinamoto no Yoritomok, 1185ean, shogunerria sortu zuenean, benetako boterea shogunen esku egon zen, Japoniako Enperadoreekin ikamikak zituztenak eta 1868 arte iraungo zuena. Horren aurretik, botere politikoa aristokratena zen, kultua eta txinatar eragin handikoa, errege familiako kideren baten edo beste baten alde egiten zuena, eta, garairen batzuetan, Japonia benetan gobernatzen zutenak zirenak."}
{"id": "96452", "revid": "1545", "url": "https://eu.wikipedia.org/wiki?curid=96452", "title": "Shogunerri", "text": " Japonian ezarritako gobernu militarra izan zen, etenaldi laburrekin XII. mendearen amaieratik 1868ko Meiji berrezarkuntza arte iraun zuena.\nShogunerriaren buru, shoguna zen, bere atzetik zegoen antolakuntza aparatua, shogunerri ezberdinetan aldatu egin zen bitartean. Hiru shogunerri existitu ziren Japoniako historian:\nKamakura shogunerria, hiru organoz osatua zegoen:\nTokugawa shogunerria, bost organoz osatua zegoen:"}
{"id": "96453", "revid": "512", "url": "https://eu.wikipedia.org/wiki?curid=96453", "title": "Ashikaga Takauji", "text": " Ashikaga shogunerriaren sortzailea eta shogunerri honetako lehen shoguna izan zen. 1338an hasi zen gobernatzen, Japonian Muromachi garaiari hasiera emanez, eta hil zenean amaitu zuen, 1358an. Minamoto klaneko Seiwa Genji leinuko samuraien ondorengo bat izan zen.\nJatorrian, Kamakura shogunerriko jeneral bat izan zen, eta 1331 eta 1333 bitartean iraun zuen Genko Gerra amaitu zuen. Shogunerriarekin ez zen ados egon, eta Go-Daigo Enperadorea eta Kusunoki Masashigerekin aliatu zen Kioto hartu, eta, ondoren, Kamakura suntsitu, eta, honela, botere inperiala berrezarriz, Kenmu Errestaurazioarekin, 1333an.\nHala ere, samuraiak ez zeuden gustora errestaurazioarekin, eta shogunerri sistemara itzultzea pentsatzen ari ziren. 1335ean hasi ziren matxinadak Kamakuran eta Takaujik baretu egin zituen, baina, egoera, bere burua shogun izendatzeko probestu zuen. 1336an, Takaujik bere aurkariak garaitu zituen eta Kioto hartu zuen, K\u014dmy\u014d Enperadorea ezarriz, 1338an, ofizialki shogun izendatua izan zen. Hala hasi zen Nanboku-ch\u014d (Iparraldeko eta Hegoaldeko gorteak) garaia, non, aldi berean, Japoniako bi enperadore egongo ziren, hurrengo 60 urteetan.\nTakaujiren semea, Ashikaga Yoshiakira, bere oinordekoa izango zen."}
{"id": "96454", "revid": "512", "url": "https://eu.wikipedia.org/wiki?curid=96454", "title": "Nariyoshi Printzea", "text": " Kenmu Errestaurazioan gobernatu zuten bi shogunetako bat izan zen, 1334 eta 1336 bitartean.\nGo-Daigo Enperadorearen semea zen. Ashikaga Tadayoshik kargutik kendu eta hil zuen, 1338an. Bere heriotzak, errestaurazioaren erorketa eta, shogun kargua samuraiengana itzultzea eragin zuen, Ashikaga klanaren esku, urte horretan bertan, Ashikaga shogunerria sortu zuen klana."}
{"id": "96455", "revid": "105290", "url": "https://eu.wikipedia.org/wiki?curid=96455", "title": "Kenmu Berrezartzea", "text": " 1333tik 1336 arte iraun zuen Japoniako historiaren garai bat izan zen. Garai honek, Kamakura shogunerriaren erorketa adierazten du, Go-Daigo Enperadorea, herrialdean kontrol inperiala berrezartzen saiatu zenean, baina enperadorearen alde zegoen Ashikaga Takauji jeneralak bere burua shogun izendatu eta Ashikaga shogunerria sortu zuenean huts egin zuen, Berrezartzea erabat amaituz."}
{"id": "96458", "revid": "336", "url": "https://eu.wikipedia.org/wiki?curid=96458", "title": "Okinawa Plaka", "text": "Okinawa Plaka plaka tektoniko bat da. Bere hedadura 0,00802 estereorradianekoa da. Eurasiar Plakarekin lotua dago.\nAsia hegoekialdean dago. Ekialdeko Txinako Itsasoaren hegoekialdea, Ryukyu uharteak eta Kyushu uhartearen hegoaldeko muturra hartzen ditu.\nOkinawa Plakak, Yangtze Plaka, Filipinetako Plaka eta Amuriar Plaka ditu mugakide.\nBeste plakekin dituen mugak, Ryukyuko fosak eratzen ditu, Okinawa uhartediaren ekialdeko kostaldean.\nOkinawa Plaka, milioi bat urteko, 2,8530\u00bako errotazio abiaduran mugitzen da, 48\u00ba 35' ipar latitudean eta 142\u00ba 42' eki longitudean kokatutako polo baten arabera.\nBere izena, Okinawa uhartediagatik jasotzen du."}
{"id": "96464", "revid": "6327", "url": "https://eu.wikipedia.org/wiki?curid=96464", "title": "Kenmu Errestaurazioa", "text": ""}
{"id": "96465", "revid": "336", "url": "https://eu.wikipedia.org/wiki?curid=96465", "title": "Cookie", "text": "Cookie bat (['ku.ki] ahoskatzen da; hitzez hitz ingelesez \"gaileta\" esan nahi du) web zerbitzari batek erabiltzailearen fitxategi sisteman (erabiltzailearen nabigatzailean) idazten duen testu-fitxategi txiki bat da. Erabiltzaileak webgune hori kargatuko duen aldi bakoitzean, nabigatzaileak cookie hori atzera bidaliko dio zerbitzariari, erabiltzailearen aurreko jarduera jakinarazteko. Horrela, zerbitzariak erabiltzaile horri modu pertsonalizatuan erakutsi ahal izango zaio webguneko informazioa.\nCookie-en bidez nabigatzen ari denaren inguruko ohiturak ondorioztatu daitezke eta ondorioz cookie-en erabilera maltzurra egin daiteke. Herrialde batzuetan lege bereziak sortu dituzte erabiltzaileen pribatutasuna babesteko. Hala ere, cookie-ek testu-fitxategi txikiak dira eta ezin dute ezabatu konputagailuko daturik, leiho berririk ireki, edo zabor-posta sortu, batzuetan esan den moduan.\nCookie baten segurtasuna hiru puntutan oinarritzen da: bisitatzen ari den webgunearen segurtasuna, bisitariaren nabigatzailearen segurtasuna eta ea cookie-a enkriptatuta bidaltzen den. Hiru puntuetako batean segurtasuna ez badago ziurtatuta hacker batek irakur litzake cookie-aren datuak.\nErabilerak.\nHauek dira ohiko erabilerak:\nInplementazioa.\nTeknikoki, cookie-ak web zerbitzariak aukeratutako datu multzo bat dira eta testu fitxategi moduan nabigatzailera bidaltzen dira. Fitxategi hau nabigatzaileak gordetzen du eta web orri berri bat eskatzen denean atzera web nabigatzaileari bidaltzen du, aldaketarik egin gabe. Azken finean, aurretik egindako aldaketen memoria bezala jokatzen du cookieak. Cookierik egongo ez balitz web zerbitzarira egiten diren eskaera guztiak toki berdinera bidaliko lukete eta cookie-en bidez aurreko egoera batean oinarritutako web orria erakutsi daiteke.\nCookiea sortzen duen zerbitzariak iraungitze data bat jarri diezaioke fitxategiari, horrela, data horretan fitxategia ezabatu egingo da. Iraungitze datarik jartzen ez bada cookiea nabigatzailea ixten denean ezabatzen da, ez besteak bezala, saiotik saiora gorde egiten dela. Horregatik, iraungitze data duten cookieak \"iraunkorrak\" direla esaten da.\nNabigatzaileko aukerak.\nEgungo web nabigatzaile gehienek cookieak onartzen dituzte. Normalean erabiltzaileari nabigatzaile ezagunenek ondorengo hiru aukera nagusiak eskaintzen dituzte:\nJavaScript onartzen duten nabigatzaile gehienek helbideen lekuan codice_1 idatziz aktibo dauden cookieak ikusi daitezke.\nPribatutasuna eta cookie-ak.\nCookiek ondorio garrantzitsuak dituzte webgunearen erabiltzaileen pribatutasun eta anonimotasunean. Cookieak konfiguratzen dituen zerbitzarira edo Interneteko domeinu bereko zerbitzari batera bakarrik bidaltzen dira, baina webgune batek beste domeinu batzuetan zerbitzarietan gordetako irudiak edo beste osagai batzuk izan ditzake. Horiei hirugarren parteko cookie-ak esaten zaizkie. Horrelako erabilera oso ohikoa da publizitate pertsonalizatuari begira. Cookie horiek onartzen badira pribatutasuna are konprometituagoa egongo da.\nEuropako arauak cookie-n inguruan.\nEuropar Batasunan cookie-en inguruko arauak daude 2002tik eta hainbat aldiz eguneratu da. Funtsean dioena da web orri bat bisitatzen duen erabiltzaileak informazio zehatza eta zalantzarik gabekoa jaso behar duela \"cookie\" politikaren inguruan. Nolabaiteko babesa da, baina nabigazio aktiboago bat eskatzen du,\u00a0argi ibili beharra dagoelako mezuak onartzerako garaian."}
{"id": "96468", "revid": "512", "url": "https://eu.wikipedia.org/wiki?curid=96468", "title": "Metroon", "text": "Metroon () Atenasko agoran dagoen ia lauki formako eraikin bat da, antzinako Buleterion eraikina. 23 metroko luzera du albo bakoitzak.\nUstez, bost barneko zutabe zituen, baina ez da horren arrastorik aurkitu. Hauek, eraikinaren planoan, tamainan eta kokapenean daude, antzinako bouleteriona bezala identifikatzea ahalbidetu dutenak, non buleutak biltzen ziren, eta Klistenes Atenaskoaren garaikoa zena.\nBuleterion berria eraiki ondoren, antzinako eraikinak funtzio batzuk mantendu zituen, baina oso mugatuak. K.a. V. mendetik aurrera, \"bule\" delakoa oraindik hemen biltzen zenean, eraikina, hiriko agiritegien kontserbaziorako erabiltzen zen. Agiritegi hauek bouleterion zaharrean geratu ziren, baita boulea jada han biltzen ez zenean ere. Orduan jaso zuen eraikinak izen berri bat, Metroon, hain zuzen. Olinpiar jainkoen ama zen Reari eskainitako santutegia. K.a. 140an, antzinako multzoa, azkenik, Metroonaren gainean eraikitako eraikin berri bategatik ordezkatua da."}
{"id": "96469", "revid": "336", "url": "https://eu.wikipedia.org/wiki?curid=96469", "title": "Maia (mitologia)", "text": "Greziar mitologian, Maia edo Maya (grezieraz \u039c\u03b1\u03af\u03b1), Pleiadeen artean nagusiena da, Atlas eta Pleioneren zazpi alabak zirenak. Bere ahizpak eta bera, Arkadiako Zilene mendian jaioak, batzuetan, mendiko jainkosak deituak dira. Maia, nagusiena, eta, aldi berean, ederrena eta lotsatiena zen.\nHermes jainkoari eskainitako homeroar ereserkian kontatzen denez, Maiak, jainkoen mezularia izan zuen Zeusekin Zileno mendiaren leizean. Umea erditu ondoren, Maiak, mantetan bildu eta lotara joan zen. Hermes umeak, oso azkar hazten zena, lau hankatan ihes egin zuen Tesaliarantz, non, bere lehen bizi eguneko gauean, Apoloren abereen zati bat lapurtu eta lira asmatu zuen. Maiak, ez zion Apolori sinetsi nahi izan, honek, bere abel taldea Hermesek lapurtu zuela esan zionean, eta Zeus berarekin ados zegoen. Azkenik, Apolok, abereak liragatik elkartrukatu zituen.\nMaiak, Arkas umea ere hazi zuen, Heragandik babesteko, Arkasen ama zen Kalisto hartz eme bihurtu zuena.\nErromatar mitologian, bere baliokidea, Maia Maiestas da."}
{"id": "96470", "revid": "105290", "url": "https://eu.wikipedia.org/wiki?curid=96470", "title": "Zilene", "text": "Zilene mendia (grezieraz \u039a\u03c5\u03bb\u03bb\u03ae\u03bd\u03b7, \"Kyll\u1ebfn\u00ea\"), greziar mitologian, Arkadia eta Akaiaren arteko mugan dagoen Peloponesoko 2374 metroko garaiera duen mendi batek jasotzen duen izena.\nZilene mendia (gaur egun Ziria), Peloponesoko mendi handien artean ekialderen dagoena da. Iparralderantz irekitzen den zortzi kilometro eta erdiko zirkuluerdi bat eratzen du, inguruko mendien artean nabarmentzen delarik. Leizeak ditu, horietako batzuk, estalaktitekin\nHan erditu zuen Maiak Hermes. Bere tontorrean, azken jainko honi eskainitako tenplu bat zegoen. Zileniar adjektiboa, jainkoak jasotzen duen epitetoetako bat da, eta olerkari greziar eta erromatarrek, lira, \"zileniarra\" deitzen zuten, jainko honek lira musika tresna sortu izanagatik.\nPlinio Zaharrak, \"zozoak, zuri soilik Arkadiako Zilenen jaiotzen zirela, eta ez beste inon\" zioen."}
{"id": "96471", "revid": "512", "url": "https://eu.wikipedia.org/wiki?curid=96471", "title": "Pharnavaz II.a Iberiakoa", "text": "Pharnavaz II.a Iberiakoa, Bartom bezala ere ezagutua, Iberiako errege izan zen K.a. 64 eta K.a. 32 bitartean. Erromatarrek, Pharnabazius bezala ezagutzen zuten. K.a. 30ean hil zen.\nBere aita Artag Iberiakoaren oinordekoa izan zen, Ponpeio erromatar jeneralaren aurrean amore eman zuena.\nBazen jada denbora bat ez zuela K.a. 65ean ezarritako erromatar eragina onartzen. K.a. 36an, Publius Candidus Crassusek zuzendutako armada bat, Marko Antoniok bidalia, herrialdean agertu zen. Pharnavazek, berriz Erromaren aliatu izatea beste erremediorik ez zuen izan. Erromatar armadak Albaniaraino jarraitu zuen (egungo Azerbaijan), non Zobera izeneko erregea ere, Erromaren aliatu bihurtzera behartua izan zen.\nK.a. 32an, 60 urte lehenago herritik kanporatua izan zen Mirian II.a Iberiakoa Pharnavaziar printzeak tronutik kendu eta hil zuen."}
{"id": "96472", "revid": "56334", "url": "https://eu.wikipedia.org/wiki?curid=96472", "title": "Intef I.a", "text": "Sehertauy Intef edo Intef I.a, Egiptoko XI. dinastiaren benetako sortzailetzat hartzen da, eta Tebasetik gobernatu zuen, K. a. 2119 eta K. a. 2103 bitartean, beharbada, bere aita Mentuhotep I.arekin elkargobernatuz, tokiko buruzagi bat zena.\nGarai honetan, Egipto zatitua zegoen, eta bere kontrolpean biltzen saiatu zen. Bere inguruan bildu ahal izan zituen hegoaldeko nomo gobernari guztiak, diplomazia edo indarraren bidez. Hori egin eta berehala, bere burua faraoi izendatu zuen, eta Goi Egipto guztian gobernatu zuen, bere hiriburua Tebasen ezarriz, are, bere izena kartutxo batean ere idatzi zuen, honela, antzinako faraoiek bezala, Horusen izena izanez.\nHerakleopolis Magnako gobernaririk boteretsuenei aurre egin ahal izan zien, hain baitzen sakona etsaitasuna, soilik etsai bezala aldarrikatuz jarraitzaileak lortzen zirela. Baina Herakleopoliseko erregeek, Behe Egipton, Intefen erregealdian boterea mantendu zuten, mende betez gerra zibilak eraginez.\nIntef I.ak, Neferkara herakleopolistar erregearen aurka borrokatu zuen, tarte sakon bat sortuz, Egipto, bi erregeek zuzendutako bi bloke handitan banatu izanagatik. Bi lurraldeen arteko harremanak, barealdi batean sartu ziren, Neferkararen aliatu zen Anjtifiren hilobian aurkitutako idazkunen ondorioz ezagutzen den benetako gerra bat eragingo duten uneko mugako gatazkek apurtua. Anjtifik Intefen aurka borrokatu zuen, hasiera batean garaile irtenaz. Dirudienez, Goi Egiptok jasan zuen gosete baten ondorioz eten ziren borrokak. Borroka hauek jarraitu zirenean, Intefek dirudi garailea, handik gutxira hilez.\nIntefek, Tebasetik iparraldera aurkitzen ziren hiri batzuk konkistatu zituen, Koptos eta Dendera kasu. Hierakonpolis eta El Kab ere domeinatu zituen.\nIntef I.a aipatzen duten bere garaikide gehienek, \"Printze\" bezala aipatzen dute. XVIII. mendeko Tutmosis III.aren arbasoen gelan aipatua da \"Noble eta printze oinordeko\" bezala, hilarri batean, \"Oinordeko printzea, Noble eta Tebaseko nomoko jaun handia\" bezala aipatzen da, eta, Denderako beste batean, \"Hegoaldeko printze handia\" bezala. Litekeena da Intef, aurreko errege familiaren senidea izatea eta, antzinako ohiturak jarraituz tronua berreskuratzen saiatzea.\nUste denez, Intef I.a gazterik hil zen, ziuraski adin ertainekoa zela, eta harkaitzean zulatutako hilobi estu batean lurperatua izan zen, Tebaseko mendebaldeko ibarrean, El-Tarifen. Diseinua, patio handi batean zetzan, mendiaren magalean moztua, albo batean zenbait hilobi zulatuak zituela. Erregearen beraren hilobia, ez zen alboko besteak baino handiagoa, ziuraski, familiako kideentzat, emazteentzat eta gortetar altuentzako eraikiak."}
{"id": "96474", "revid": "336", "url": "https://eu.wikipedia.org/wiki?curid=96474", "title": "Neferura", "text": "Neferura Egiptoko XVIII. dinastiako printzesa gortesau bat izan zen. Hatshepsut eta Tutmosis III.aren arteko elkar-gobernuaren garaikidea da.\nBiografia.\nNeferura, Hatshepsutek izan zituen bi alabatatik nagusiena izan zen, bestea, Merit-Ra Hatshepsut zelarik. Askok, Hatshepsut eta bere gogokoena zen Senenmuten arteko adulteriozko harremanetik jaio zela pentsatzen duten arren, ez dago hipotesi hau frogatzen duen frogarik, eta, Neferuraren aitatzat, Tutmosis II.a jotzen da.\nTutmosis II.a hil ondoren, Hatshepsutek, bere esperantza eta anbizio guztiak bere alaba maitearengan jarri zituen, oraindik oso gaztea zena, eta haurtzaro lasai eta ondo zaindu bat emateaz arduratu zen, nola ez, Senenmuten kargu. Printzesatxoaren zein noblearen arrasto historikorik nagusienak, biak, modu irmoan baina oso maitekor agertzen diren kubo formako eskultura bitxi batzuetatik datoz.\nHatshepsuten asmoa, Neferura tronura elkartzea zen, dinastia berri bat sortuz, guztia emakumez osatua, bere irudira. Horregatik, oinordeko bakar izendatu zuen, eta askotan aurkeztu zuen bere oinordeko bezala, erregina faraoia, tronua, bere iloba-semeorde zen Tutmosis III.arekin batera banatzen ari zen arren. Bi gobernarien arteko harremanek, misterio bat izaten jarraitzen dute, baina, beharbada, tirabiratsuak izan ziren: izan ere, Tutmosis III.ak sekula ez zion bere izeba usurpatzaile bezala ikusteari utzi. Honen ondorioz, ez da harritzekoa hauste familiar hori konponduko zuen Tutmosis III.a eta Neferuraren arteko ezkontza bat proposatu izana.\nHala ere, ezkontza hori sekula ez zen gertatu, edo behintzat, ez dago horri buruzko daturik. Aldiz, litekeena da Hatshepsutek, edozein modutan, Neferura eta bere arerioaren arteko ezkontza eragoztea, Ahmose-Nefertariren ondorengo batekin ezkontzeko duina ez zen sasikotzat jotzen zuena. Hatshepsutek bere alabari eman zizkion tituluak hain ziren garrantzitsuak, senarrik gabe, Errege Emazte Handi izan zela, Jainkoaren emazte titulua ere izan baitzuen.\n16. urtean zapuztuko ziren Hatshepsuten itxaropenak, bat-batean eta oso modu mingarrian, Neferura hil zenean. Hau, oraindik ez zen 20 urteko adinera ere heltzen, eta, beraz, errege familiaren barnean hain heriotza goiztiarraren arrazoiak oso misteriotsuak dira, are gehiago, aldi berean, Hatshepsuten beste bi babesak ziren Senenmut eta Hapuseneb apaiz gorenak ere hil zirela kontutan hartuta. Honela, ez da harritzekoa heriotz guzti horiek, Tutmosis III.aren aldeak arrakastaz antolatuak izan zirela zioten zurrumurruak existitzea: Erregina handiaren oinordekoa eta begininia zena desagertzean, Hatshepsuten ezin izan zuen berriz burua altxatu, eta, bere distira, bere iloba gaztearenaren alde gainbehera joan zen."}
{"id": "96476", "revid": "105290", "url": "https://eu.wikipedia.org/wiki?curid=96476", "title": "Tair\u014d", "text": "Tair\u014da, Tokugawa shogunerrian, XVII. mendeko Japonian (\u5927\u8001, Tair\u014d?, literalki \"agure handia\"), maila altuko gobernu posizio bat zen. Tair\u014dak, samurai beterano bat, ohi izango zen agure kontseiluko presidentea larrialdirik balego. Orohar, tair\u014daren funtzioa, Japoniari, aldi baterako buruzagi ahaldun bat ematea zen, shoguna kanpoan balego edo ezgaia izango balitz."}
{"id": "96477", "revid": "58701", "url": "https://eu.wikipedia.org/wiki?curid=96477", "title": "Merit-Ra Hatshepsut", "text": "Merit-Ra Hatshepsut, Hatshepsut erregina-faraoiaren alaba gaztea izan zen, nagusia Neferura zelarik. Tutmosis III.a faraoiaren emaztea eta Amenofis II.a faraoiaren ama izan zen. Bere senarrak, bere ama hil ondoren, eskubide propioz bereak ziren hiru titulu kendu zizkion: Jainkoaren emaztea, jainkoaren eskua eta Errege Emazte Handia. Tutmosis III.ak, Al-Fayumeko oasian zegoen jauregi batean baztertu zuen, Tebasetik urrun, non erregetzako jendeak bizi behar zuen. Bere ama Hatshepsut hil zenean ere, Merit-Ra Hatshepsutentzat eraikitzen ari zen hilobia etena geratu zen.\nTutmosis III.a hil zenean, bere seme Amenofis II.ak, bere amari, Tutmosisek kendutako tituluak itzuli zizkion, eta bere hilobian lurperatu zuen hil zenean."}
{"id": "96478", "revid": "56334", "url": "https://eu.wikipedia.org/wiki?curid=96478", "title": "Ariarates VI.a", "text": "Ariarates VI.a Epifanes Filopator, Kapadoziako erregea izan zen K.a. 130 eta K.a. 116 bitartean, eta aurreko erregea izan zen Ariarates V.aren seme txikia. Bere bost anai-arreba nagusiak, bere ama Nisak hil zituen, nork erregina bihurtu nahi zuen bere senarra hil ondoren, baina, txikiena, dinastiari leiala zen herriak salbatu zuen. Nisak, heriotz zigorra jaso zuen bere krudeltasunagatik, eta Ariarates VI.a errege bezala koroatua izan zen.\nGertaera hauek, aitzakia bikaina izan ziren Pontoko Mitridates V.a Evergetes erregearentzat, herrialdearen gaineko bere kontrola ezartzen saiatu zena. Horregatik, Ariarates, bere alaba Laodizearekin ezkondu zuen, baina bere seme Mitridates VI.ak, Kapadozia Pontoren erresuma satelite bihurtzeko nahikoa ez zela uste izan zuen, eta Ariarates hiltzea agindu zuen.\nErresuma, denbora laburrez, Laodizeak gobernatu zuen, baina Nikomedes III.a Bitiniakoaren inbasioa jasan zuen, erregina alargunarekin ezkondu zena. Baina, handik gutxira, Mitridates VI.ak kanporatu zuen, tronuan Ariarates VII.a jarri zuena, Ariarates VI.aren semea."}
{"id": "96479", "revid": "12788", "url": "https://eu.wikipedia.org/wiki?curid=96479", "title": "Eskoziako errugbi selekzioa", "text": "Eskoziako errugbi selekzioa Eskoziaren ordezkaria da gizonezkoen errugbi partida ofizialetan, \"Scottish Rugby Union\"-ek kudeaturik. Urtero Sei Nazioen Txapelketan parte hartzen du. Lehia handia du Ingalaterrako errugbi selekzioarekin, \"Auld Enemy\" (\"Etsai Zaharra\"). Sei Nazioen Txapelketaren barnean Kalkuta Kopa ematen zaio bien arteko partidaren garaileari. 1989tik aurrera, Eskoziaren eta Irlandaren arteko partidako garaileari Centenary Quaich saria ematen zaio. 10 aldiz hartu du parte Munduko Errugbi Kopan, eta 1991n lortu zuen posturik hoberena: laugarrena.\nHistoria.\nSorrera eta \"urrezko aroa\".\nEskoziar errugbiaren historia 1871an hasi zen, Raeburn Place-n (Edinburgh) jokatu zen lehendabiziko errugbi partidan Ingalaterrari irabazi zionean. 1882an Ingalaterra, Eskozia, Gales eta Irlanda elkartu ziren eta beraien arteko txapelketa jokatzea erabaki zuten, urtero jokatuko zena. Home Nations txapelketa abiatu zen. 1910 arte iraun zuen lau herrialdeen arteko txapelketak eta Eskozia izan zen garaipen gehien eskuratu zituena, 11 txapelketa hain zuzen ere.\nGerra arteko garai oparoa.\n1920ko hamarkadan bost garaipen lortu zituen, baina hauetatik hiru elkarbanaturikoak izan ziren. 1925 urtea bereziki bikaina izan zen, bere aurreneko Slam nagusia lortu baitzuen txapelketako partida guztiak irabaziz. Bigarren Mundu Gerraren aurretik beste bi txapelketa ere eskuratu zituen, 1933 eta 1938an.\nLehorte luzea (1938-1984).\nBigarren Mundu Gerraren ondoren Eskoziaren maila nabarmen apaldu zen. Elkarbanaturiko bi garaipen baino ez ditu, 1964 eta 1973an. Eskoziarren errugbirako zaletasuna ez zen ordea txikitu. 1975eko martxoaren 1ean 104.000 ikusle bildu ziren Murrayfield Stadiumean Galesen aurkako 12-10 garaipena ikusteko, ikusle kopuruaren errekor historikoa ezarriz.\nAzken hamarkadak.\n1980an Jim Telfer entrenatzailea fitxatu zuen eta 1999 arte iraun zuen karguan. 20 urte horietan hiru aldiz irabazi zuen Bost Nazioen Txapelketa, eta hiru horietatik bitan Slam Nagusia ere eskuratu zuen, 1984 eta 1999an hain zuzen ere. 1989an Irlandaren aurkako partidan Centenary Quaich saria banatzen hasi ziren. Lehenengo hamar ekitaldietan Eskoziak eraman zuen saria baina gaur egun biak garaipenetan berdindu antzera daude.\n1987an Munduko Errugbi Txapelketa abiatu zen. Eskoziak ekitaldi guztietan hartu du parte baina ez du emaitza aipagarririk lortu. 1991an final erdietara iritsi zen eta laugarren postua eskuratu zuen."}
{"id": "96480", "revid": "512", "url": "https://eu.wikipedia.org/wiki?curid=96480", "title": "Nikomedes III.a", "text": "Nikomedes III.a Evergetes Bitiniako errege bat izan zen, Asia Txikian zegoen antzinako erresuma helenistiko bat. K.a. 127tik K.a. 94 arte gobernatu zuen. Bere aita Nikomedes II.aren oinordekoa izan zen tronuan, eta, aldi berean, bere oinordekoa Nikomedes IV.a izan zen, Bitiniako azken erregea izan zena, semerik ez baitzuen izan eta, erresumaren oinordeko, Erromatar Errepublika bihurtu zuelako.\nBere burua, Paflagoniako maisu izendatu zuen, Bitinia eta Pontoren artean zegoen antzinako eremu bat, eta, Kapadozia eransteko asmoarekin, Laodizerekin ezkondu zen, Ariarates VI.aren alarguna, nork Bitiniara bidaiatu zuena, Erromaren etsairik handienetako bat zen Mitridates VI.ak, erresuma hori eranstearekin mehatxatu zuenean. Hala ere, Nikomedesen planek ez zuten espero zuen fruiturik eman, Laodizeren seme-alabak hil egin baitziren, eta erromatarrek, Kapadoziaren gaineko edozein asmo bertan behera uzteko exijitu baitzioten, baita Paflagonia uztea ere. Lurralde horiek aldarrikatzeko azken saiakera, tronurako itxurati baten alde eginez egin zuen, baina erromatarrek konplota aurkitu zuten, eta hauek, erretirarazi egin zuten."}
{"id": "96481", "revid": "512", "url": "https://eu.wikipedia.org/wiki?curid=96481", "title": "Mitridates V.a Evergetes", "text": "Mitridates V.a Evergetes () Pontoko Erresumako zazpigarren erregea izan zen, K.a. 150 eta K.a. 121 bitartean gobernatuz.\nFarnatzes I.a Pontokoaren semea eta Mitridates IV.a Filopatorren iloba zen. Bere aurrekoak hasitako Erromarekin aliantza politika jarraitu zuen. Itsasontziekin eta armada laguntzaile txiki batekin lagundu zuen Hirugarren Gerra Punikoan (K.a. 150-K.a. 146), eta, ondoren, erabateko laguntza eman zuen Eumenes III.a edo Aristonikoren aurkako gerran (K.a. 131-K.a. 130). Erromari eskainitako zerbitzuengatik, Manio Akilio kontsulak Frigia probintzia eman zion saritzat. Senatuak, kontsularen ekintzak ezabatu zituen, eroskeria leporatzen zitzaiona, baina Mitridatesek Frigiaren jabetza mantendu zuen hil zen arte.\nBere erresumaren boterea gehitu zuen bere alaba Laodize, Ariarates VI.a Kapadoziako erregearekin ezkonduz.\nSinopen eraila hil zen, bere hurbileneko jendeak egindako konspirazio batean, konspirazio horretako partaideen artean, ziur asko, bere familiako kideak zeudelarik.\nArlo kulturalari dagokionez, bere erregealdia, joera greziarzale indartsuengatik bereizi zen, Atenas eta Delosi eginiko dohaintza eskuzabalengatik eta Apolo jainkoari egindako gurtzagatik gogoratua izan zelarik."}
{"id": "96482", "revid": "12788", "url": "https://eu.wikipedia.org/wiki?curid=96482", "title": "Ingalaterrako errugbi selekzioa", "text": "Ingalaterrako errugbi selekzioa Ingalaterraren ordezkaria da gizonezkoen errugbi partida ofizialetan. Europako talde onenen artean dago, Munduko Errugbi Kopa irabazi duen europar talde bakarra baita, eta Sei Nazioen Txapelketa gehien irabazi duena Galesekin batera. \nHistoria.\nSorrera.\nSelekzioen arteko munduko lehenengo errugbi partida Ingalaterrak eta Eskoziak jokatu zuten eta eskoziarrak 4-1 emaitzaz nagusitu ziren. 1875ean Irlandaren aurka jokatu zuen eta garaile atera zen. 1880an Eskoziari irabazi zion eta aurreneko Kalkuta Kopa eskuratu zuen. Galesen aurkako lehen partida 1881ean jokatu zuen eta garaipen zabala lortu zuen.\nHome Nations.\n1883an Home Nations txapelketa abiatu zuten lau nazio britainiarrek, Irlandak, Galesek, Eskoziak eta Ingalaterrak eta lehenengo bi ekitaldietan ingelesak nagusitu ziren. Ingalaterra izan zen XIX mendeko selekzio nagusia baina 1892 eta 1910 artean ez zuen txapelketarik irabazi. Bitarte horretan hegoaldeko selekzioen aurkako partidak jokatu zituzten, haiek Europara egindako biretan, hala nola Zeelanda Berria (1905), Hego Afrika (1906) eta Australia (1909). 1909an bertan Twickenham Stadium mitikoa inauguratu zuen. Gerra arteko garaian ere Bost Nazioen Txapelketa ugari irabazi zituen.\nAzken urrezko aroa.\nHainbat hamarkadetan emaitza eskasak izan ondoren 1987ko Munduko lehenengo Errugbi Txapelketan hartu zuen parte eta 1991an (bigarren txapelketan) finalera iritsi zen. Honek bultzatuta \"urrezko aro\" berri bati eman zion hasiera eta sei urtetan lau aldi irabazi zuen Bost Nazioen Txapelketa.\n2003an Munduko Txapelketa irabazi zuen, oraindik garaipen hau lortu duen europar talde bakarra da, eta 2007an berriz ere finala jokatu zuen baina oraingoan ez zuen helburua lortu. Sei Naziotan lortu duen azken garaipena 2011koa da. 2015ean Ingalaterrak antolatu du Munduko Errugbi Txapelketa.\n2020an Sei Nazioen Txapelketa eta Autumn Nations Cup txapelketa berria irabazi ditu."}
{"id": "96483", "revid": "12788", "url": "https://eu.wikipedia.org/wiki?curid=96483", "title": "Frantziako errugbi selekzioa", "text": "Frantziako errugbi selekzioa Frantziaren ordezkaria da gizonezkoen errugbi partida ofizialetan, hala nola, Munduko Errugbi Kopan, Sei Nazioen Txapelketan eta test-partidetan. 1910ean hasi zen britainiar taldeekin lehian Bost Nazioen Txapelketan, eta 1954an irabazi zuen lehenbiziko titulua. Ordutik aurrera, garaipen gehien lortu dituen taldea da.\nHistoria.\n1872an, britainiar merkatariek Frantziako lehenbiziko errugbi taldea sortu zuten Le Havreko portuan: Le Havre Athletic Club. Ondoren, Parisen eta inguruetan sortu ziren taldeak, eta herrialdearen hego-mendebaldean geroago. 1892an jokatu zen Frantziako lehenbiziko txapelketa. 1906an, Zeelanda Berriak bira egin zuen Europan zehar, eta Frantziak selekzioa osatu zuen haien aurka jokatzeko. Partida Parisko Parc des Princesen izan zen, eta etxekoek 38-8 galdu zuten.\n1910an, Home Nations torneoan parte hartzera onartua izan zen; harrezkero, Five Nations (\"Bost Nazioak\") izena hartu zuen txapelketak. Hurrengo urtean erdietsi zuen Oilarraren hamabostekoak nazioarteko lehenbiziko garaipena, 16 eta 15, Eskoziaren aurka, Colombesko estadio mitikoan. Lehen Mundu Gerrak erabat eten zuen kirolaren garapena; errugbilari gehienak mobilizatuak izan ziren, eta anitzek galdu zuten bizia gudu zelaietan, selekzioko 23 jokalarik barne.\nGerra Handia amaiturik, 1920an berriz ekin zitzaion Bost Nazioen Txapelketari. Urte hartan bertan, Frantziak aurreneko aldiz lortu zuen partida bat etxetik kanpo irabaztea, Irlanda 7 eta 15 garaitu batzuen Dublingo Lansdowne Roaden. Bai 1920an, bai 1924an, errugbia kirol olinpikoa izan zen, eta bietan Frantziako selekzioak zilarrezko domina lortu zuen. Baina, hamarkadako arrakastarik handienetako bat 1927ko apirilaren 2an iritsi zen, Ingalaterra 3 eta 0 mendean hartu zuelarik, Adolphe Jauregi baxenafarra kapitaina zela. \n1931n, Bost Nazioen Txapelketatik kanporatua izan zen, Frantziako ligan jokalari profesionalak zeudela argudiatuta. Horretaz gain, bortizkeria ere egotzi zitzaien frantziar errugbilariei. Beraz, hamarkada osoan ez zuen britainiar taldeen kontra jokatu. 1939an berriz onartua izan arren, 1940tik 1947ra txapelketa bertan behera geratu zen, Bigarren Mundu Gerraren eraginez.\n1950eko hamarkadan, Frantziako errugbiak jauzi kualitatiboa eman zuen. 1951ko otsailaren 24an, lehenbiziko aldiz garaitu zuen Ingalaterra Twickenhamen, 3 eta 11. 1954an, All Blacksak hartu zituen mendean, Jean Praten entsegu bati esker. Urte berean, Bost Nazioen Txapelketa irabazi zuen, Gales eta Ingalaterrarekin berdindurik. 1955ekoan, berriz, Galesekin partekatu zuen garaipena. 1958an, oso bira arrakastatsua egin zuen Hegoafrikan barrena; Springboken kontrako lehenbiziko partida berdindu zuen (3-3) eta bigarrena irabazi, 5 eta 9, Ellis Parken.\nHurrengo urteak ere emankorrak izan ziren, 1959an, 1960an, 1960an eta 1961ean Bost Nazioen Txapelketa irabazi baitzuen. Talentu handiko jokalariak elkartu zituen garai hartako selekzioak, hala nola, Lucien Mias, Christian Darrouy, Pierre Albaladejo, Guy eta Andr\u00e9 Boniface anaiak, edota Michel Zelaia biarriztarra. Urte batzuetako lehortearen ondoren, 1967koa, 1968koa (Grand Slamarekin) eta 1970koa ere bereganatu zituen. Selekzioaren estiloa erabat aldatua zen orduko, fisikoago bilakatua, Christian Carr\u00e8re, Walter Spanghero, Beno\u00eet Dauga edota Guy Camberaberoren eskutik.\n1970eko hamarkadan, Galesko selekzioa izan zen jaun eta jabe Bost Nazioen Txapelketan. Hala ere, Frantziak maila handiko jokalariak zeuzkan, hala nola, Jean-Pierre Rives eta Jean-Claude Skrela hirugarren lerrokoak, Jo Maso erdikoa eta Jean-Michel Aguirre atzelaria. Jacques Fouroux kapitaina zela, Grand Slama irabazi zuen 1977an; txapelketa hartan 15 jokalari besterik ez zuen erabili Jean Desclaux hautatzaileak, eta taldeak entsegu bakarra lortu zuen. 1979ko uztailaren 14an, berriz, garaipen historikoa lortu zuen All Blacksen aurka, aurrenekoa Zeelanda Berrian, 19 eta 24. \n1980ko hamarkada oparoa izan zen Frantziako taldearetzat. Jacques Fouroux hautatzaile enblematikoak zuzendurik, sei aldiz irabazi zuen Bost Nazioen Txapelketa: 1981, 1983 (Irlandarekin), 1986 (Eskoziarekin), 1987, 1988 (Galesekin) eta 1989an, bi Grand Slam barne (1981 eta 1987). Eraginkorra ez ezik, jokatzeko era ziraragarria zen, paregabeko belaunaldi bati esker: Didier Camberabero, Patrice Lagisquet, Pierre Berbizier, Serge Blanco, Philippe Sella... 1987ko Munduko Errugbi Kopako finalera iritsi zen, baina Zeelanda Berriak 29 eta 9 garaitu zuen.\n1990eko hamarkadan, lehia estua izan zuen Ingalaterrarekin Europako talde nagusia izateko. Jean-Claude Skrela entrenatzaile zelarik, bai 1997an, bai 1998an, Grand Slama irabazi zuen. 1999an, bigarren aldiz iritsi zuen Munduko Errugbi Kopako finala, finalaurrekoan Zeelanda Berriari 43 eta 31 irabazita; finalean, ordea, Australiak garaitu zuen (35-12). 1999ko Munduko Koparen ostean, Bernard Laportek ordeztu zuen Skrela. Harekin, beste bi Grand Slam eskuratu zituen taldeak, 2002an eta 2004an.\nTaldean, bestek beste, Morgan Parra, Thierry Dusautoir eta Imanol Hari\u00f1ordoki zeudela, Frantziak bere bederatzigarren Grand Slama irabazi zuen 2010ean, eta 2011n Munduko Errugbi Kopako finalista izan zen hirugarren aldiz. Horren ondoan, krisialdi luzea izan zuen selekzioak, eta 2022 arte ez zuen berriz Sei Nazioen Txapelketa irabazi.\nUniformea.\n&lt;br&gt;"}
{"id": "96484", "revid": "90204", "url": "https://eu.wikipedia.org/wiki?curid=96484", "title": "Manio Akilio (kontsula K.a. 129an)", "text": "Manio Akilio, Erromatar Errepublikako politikari eta militar bat izan zen.\nAkilio, Akilia gensekoa zen, Errepublikako familiarik antzinakoenetako bat. Kontsul aukeratua izan zen K.a. 129an, Gaio Sempronio Tuditanorekin batera. Akiliok, Erroma eta bere burua Pergamoko Eumenes II.aren semetzat jotzen zuen Eumenes III.aren arteko gerra amaitu zuen, eta bere aurrekoa izan zen Marko Perpernak ia amaitua utzi zuena. Akiliok, Frigia, Mitridates V.a Evergetes Pontoko Erresumako erregeari eman zion, Erromari, gerran zehar eskainitako zerbitzu onak argudiatuz, baina askoz litekeenagoa da Pontoko erregeak senatariari emandako eroskeriagatik izatea. Erromara itzuli zenean, Akilio, bidegabeko erabiltzeagatik akusatua izan zen, eta bere erruduntasuna frogatzen zuten frogak mordoa izan arren, errugabetzat jo zuten, kargurik gabe, ziuraski epaimahaikideak erosi ondoren. Epaiketaren ondoren, Manio Akilio garaipen batekin ohoratua izan zen, baina hau ez zen K.a. 126 arte ospatu.\nManio Akiliok, seme bat izan zuen, hau ere Manio Akilio izenekoa, Gaio Marioren aldekoa izan zena eta honen ondoan borrokatu zuena Zinbriar Gerran. Manio Akilio semea, Mariorekin batera kontsul izendatua izan zen K.a. 101ean, eta esklabuen matxinada menderatu zuen Bigarren Gerra Serbilean. Akilio, Asiara bidalia izan zen K.a. 88an, Mitridates VI.aren aurka borrokatzeko legatu bezala, bere aitak Frigia saldu zion erregearen semea. Honen esku hil zen, urre urtua edatera behartu zuena bere gutizikeria sendatzeko asmoz."}
{"id": "96485", "revid": "512", "url": "https://eu.wikipedia.org/wiki?curid=96485", "title": "Ireland's Call", "text": "Ireland's Call (euskaraz: \"Irlandaren Deia\") ereserki eran erabilitako irlandar abestia da, batez ere Irlandako Errugbi Selekzio Nazionalaren partidetan, bai eta gainontzeko Irlandaren Uharte osokoak mantentzeko. Bada denbora bat beste zenbait kiroletan ere erabiltzen dela, adibidez Hockey eta Cricket kiroletan.\nSorrera.\n1995ean Irlandako Errugbi Federakundeak luzaturiko eskeintza baten ondorioz Phil Coulter musikariak abestia konposatu eta hitzak idatzi zituen. Helburua Ipar Irlandako irlandar unionistak Irlandako Errepublikaren ereserkia den eta Irlandar errepublikanismoaren guztiz lotua dagoen \"Amhr\u00e1n na bhFiann\" (\"Gudariaren Abestia\") abestiarekin sumindu ez zitezen ekidin eta pentsamolde ezberdinetako irlandar guztiak batuko zituen kirol ereserki bat sortzea izan zen, ereserki horren hitzek Irlandako Independentzia Gerran Irlandako Errepublika aske eta independiente baten alde borrokatu zuten Irlandar Errepublikar Armadako gudarien goraipamen argia egiten baidute, aldiz, \"Ireland's Call\" kirol ereserkiak ahal den hitz neutralenak erabili eta irlandarren arteko batasuna goraipatzen du.\nErabilera.\nIrlandako errugbi taldeak Uhartearen bi zati bananduak berbatzen ditu: Ipar Irlanda eta Irlandako Errepublika. Partidak Dublinen ospatzen direnean bi ereserkiak batera entzuten dira: \"Amhr\u00e1n na bhFiann\" (\"Gudariaren Abestia\", Irlandako Errepublikako ereserkia ofiziala) eta \"Ireland's Call\" (\"Irlandaren Deia\"). Atzerrian partida ospatu aurretik Ireland's Call abestia bakarrik jartzen da."}
{"id": "96486", "revid": "105290", "url": "https://eu.wikipedia.org/wiki?curid=96486", "title": "Bigarren Gerra Serbila", "text": "Bigarren Gerra Serbila, esklabo siziliarren Erromaren aurkako altxamendu bat izan zen, errepublikarrak garaile irten zirelarik. Gerra hau, K.a. 104 eta K.a. 100 bitartean gertatu zen.\nGerra.\nGalia Zisalpinan ezarri ziren zinbriarren aurkako gerran, Gaio Mariok, errekrutatzeak ezartzea agindu zuen, barbaroen aurka borrokatzeko haina soldadu errekrutatu ahal izateko. Mariok, Nikomedes II.a Bitiniakoari laguntza eskatu zion, errege honek, laguntza ukatu zion, erromatar zerga biltaileek (publicani) bere lurraldea hainbeste esklabutu zutela, hau, laguntza armada bat mugitzea kosteatzeko gai ez zela argudiatuz. Arazoa konpontzeko asmoz, kontsulak, siziliar ereite zelaietan zerbitzatu behar zuten esklabuetako batzuk, askatuak izan behar zirela erabaki zuen, bitiniarrei langileak eman ahal izateko.\nZortzirehun esklabu inguru askatu ondoren, oraindik uhartean jarraitzen zuten gehienak altxatu ziren. Lehen borrokak, probintziako gobernariak, gelditzeko agindu zienean gertatu ziren. Altxatutakoen buru, Salvio agertu zen, Lehen Gerra Serbilean altxatutako esklabuen buru izan zen Eunoren bidea jarraitu zuen esklabu bat, bere eskubideengatik borrokatuz eta matxinadako buruzagi bezala hautaraziz. Salviok, Trifon izena hartu zuen; izen honek, bere jatorria, Diodoro Trifongan zuen, Seleuzidar Inperioko despota bat.\nEsklabuek, armada nahiko handi bat eratu zuten, 20.000 infanteriako soldaduekin eta 2.000 zalditeriakoekin, ondo armatu eta entrenatutako beste talde batzuez gain. Akilio kontsulak, matxinada garaitu ahal izan zuen, bere armadan soldadu mordo bat galtzearen truke.\nSizilian gertatutako bigarren matxinada hau, esklabu siziliar eta italiarrek jasaten zituzten gehiegikerien ondorioz gertatutako esklabu italiarren matxinada sail baten zati izan zen."}
{"id": "96487", "revid": "512", "url": "https://eu.wikipedia.org/wiki?curid=96487", "title": "Nikomedes II.a", "text": "Nikomedes II.a Epifanes Bitiniako errege izan zen K.a. 149 eta K.a. 127 bitartean. Nikomedes I.aren laugarren ondorengoa izan zen, nazio honetako erregerik azpimarragarrienetako bat, eta, honen omenez sortu zelarik Nikomedia hiriburua, bere ondorengoetako batzuei ere izena emanez, eta Prusias II.aren semea izan zen.\nNikomedes II.a ren ospea, oso handia zen bere aitak tronua utzi aurretik ere, eta, beraz, honek, Erromara bidali zuen, erresuman izan zezakeen eragina mugatzeko. Hala ere, Erromatar Senatuak ere oso begi onez ikusi zuen Nikomedes II.a, ondorioz, bere aitak mezulari bat bidali behar izan zuelarik, bere semea hiltzeko. Hala ere, mezulariak konplota kontatu zuen, eta printzea konbentzitu zuen bere aitaren aurkako matxinada bat abia zezan.\nPergamoko Atalo II.aren laguntzarekin, bere misioak erabateko arrakasta izan zuen, bere aita Nikomedian exekutatuz amaitu zena. Bere erregealdia luzea izan zen, 20 urte baino gehiagokoa eta Erromaren planekin erabat bat zetorrelako bereizi zen. Inperio honekin izan zuen aliantzak, Pergamoko Eumenes III.aren aurkako gerran Erromari laguntzera bultzatu zuen.\nBere oinordekoa, bere seme Nikomedes III.a izan zen."}
{"id": "96488", "revid": "512", "url": "https://eu.wikipedia.org/wiki?curid=96488", "title": "Atalo III.a", "text": "Atalo III.a \"Filomentor\" (, \u00abAma maite duena\u00bb) (K.a. 171-K.a. 133) Pergamoko atalidar dinastiako azken erregea izan zen, K.a. 138 eta K.a. 133 bitartean gobernatuz.\nAtalo II.aren oinordekoa izan zen, honekin zuen harremana, harremanik izan bazuen, ezezaguna delarik. Atalo III.ak ez zuen interes handirik jarri Pergamoko gobernuan, eta, bere denbora, medikuntza, botanika eta lorezaintza ikasten eman zuen, baita beste gai batzuetan ere. Ez zuen semerik, ezta oinordeko propiorik ere izan, eta, bere testamentuan, bere erresuma Erromatar Errepublikari utzi zion. Tiberio Grakok, Pergamoko altxorra, publikoki erromatar guztiei banatzea eskatu zuen, baina Senatuak muzin egin zion.\nPergamon, ez zuten, guztiek, gogo onez onartu erromatar domeinua. Aristonikok, Ataloren anaia eta aurretik errege izan zen Eumenes II.aren semea zela adierazi zuena, klase baxuetan matxinada bat antolatu zuen. Matxinada, K.a. 129an menderatua izan zen, eta Pergamoko erresuma, Erroma, Pontoko Erresuma eta Kapadoziaren artean banatu zen."}
{"id": "96489", "revid": "201", "url": "https://eu.wikipedia.org/wiki?curid=96489", "title": "Dmitry Tursunov", "text": ""}
{"id": "96490", "revid": "512", "url": "https://eu.wikipedia.org/wiki?curid=96490", "title": "Stadio Flaminio", "text": "Stadio Flaminio kiroldegi edo estadioa Erromako kirolgunearen bihotz-bihotzean kokatzen da. Via Flaminian dago ( Erromatik Ariminiumra zihoan galtzadan), hiriaren erdigunetik hiruren bat kilometrotara."}
{"id": "96492", "revid": "512", "url": "https://eu.wikipedia.org/wiki?curid=96492", "title": "Mariano Juaristi", "text": "Mariano Juaristi Mendizabal, jaio zen baserriaren izenagatik Atano III.a kirol deituraz ezagunagoa (Azkoitia, Gipuzkoa, 1904ko otsailaren 21a - 2001eko urtarrilaren 12a) sekula izan den esku huskako pilotari onenetakoa izan zen. Askok, historia guztiko pilotaririk handientzat ere hartzen dute, buruz buruko modalitatean nagusi izan baitzen bi hamarkadaz (1926tik 1948 arte).\nAzkoitiko Atano baserrian jaio zen, eta \u2014beste euskal herritar askori bezala\u2014 baserriaren izenetatik zetorkion bere familiari goitizena. Juaristi anaiek (\"Atanotarrak\" izenaz ezagunagoak) esku huskako pilotarien goi mailako dinastia bat eratu zuten, haietako sei izan baitziren pilotariak; eta beste bat pilotak egiten aritu zen. Mariano, Atano III.a, anaien artean, adinez hirugarrena zena, eta bera nabarmendu zen guztien artean gehien. Marianoren anaia txiki Atano VII.a ere lehen mailako pilotaria izan zen; eta Atano I.aren seme Atano X.a ere, bere osaba bezala, txapeldun izango zen.\nKirol ibilbidea.\nAtano III.ak profesionaletan 1921ean debutatu zuen. Berehala nabarmendu zen, pilotari iraultzailea baitzen. Ordu arte, buruz buruko esku huskako pilotan nagusi izan ziren jokalariak soiltasunagatik, lasaitasunagatik eta piloteo astunagatik bereizten ziren; Atano III.ak, berriz, nerbioa, bizitasuna eta keinu azkarrak ekarri zituen. Txikia eta itxuraz hauskorra zen, baina haren jokoa abileziaz betea zen. Berebiziko erreflexuak zituen, ikusmen ona, malgua zen, esku soltea eta ezker ona zituen. Nabarmenak ziren haren sake ia eramanezina (garai hartan, sakea libre zen) eta aurkariak zer egin jakin gabe uzten zituen besagaina.\nAhulgune nagusi bakarra zuen: esku minberak. Atano III.ak atsedenaldi luzeak hartu behar izaten zituen eskuak oneratzeko. Ondorioz, bere aurkariek baino askoz partidu gutxiago jokatzen zituen. Eskuarki, ez zuen hilean partida bat besterik jokatzen; beraz, haietako bakoitza gertakari handia izaten zen. 1920ko hamarkadaren amaieran, Atano III.aren katxea ohiko pilotari batena halako 50 edo gehiago zen.\nAtano III.aren nagusigoa 1926an hasi zen, guztiek uneko pilotaririk hoberentzat zuten Juan Bautista Azkarate \u2014\"Mondragones\" goitizenaz ezagunagoa\u2014, orduko txapelduna, garaitu zuenean. Mondragonesekin jokatzera iristeko, Mariano Juaristik 1920ko hamarkadako gainerako pilotari onenak gainditu behar izan zituen, besteak beste Zabala II.a elgoibartarra, Ulazia getariarra eta Artamendi mallabiarra. Aurkari guztiei irabazi zien, partida bat besterik galdu gabe, Artamendiren aurka, 13-22.\nTitulurako hautagaitzat hartzeko, lehenik, Mondragones garaitu behar izan zuen baldintza berezietan jokatutako partida batean, non azkoitiarrak bi eskuak erabil zitzakeen, baina arrasatearrak soilik eskuina. Titulurako borroka, jada biak baldintza berdinetan, hiru partidatan jokatu zen. Atanok bere aurkaria hiruretan garaitu zuen: 22-19, 22-12 eta 22-9. Hiru haietako azkena 1927ko urtarrilaren 1ean jokatu zen, Bilbon.\n14 urtez, inor ez zen bere nagusitasunari desafio egiten ausartu. Garai hartako bere arerioetatik (Etxabe IV.a, Pablo Elgezabal kubatarra, Juanito Artetxe...), bakar batek ere ez zuen bere burua horretarako gai ikusten, eta bat bera ere ez zen ausartu titulurako hautagaitzat aurkezten. 1940 arte ez zuen sortu Pilota Federazioak esku huskako pilotari profesionalen arteko lehen buruz buruzko txapelketa, Esku Huskako Buruz Buruko Pilota Txapelketa Nagusia. Halaxe, Atano III.ak ordu arte ofiziala ez zen bere txapeldun titulua berritu ahal izan zuen, 22-8 emaitzarekin Txikito Iraetakoa mendean hartuta.\nEsku Huskako Buruz Buruko Pilota Txapelketa Nagusiaren hasiera hartan, txapelketa bi urtetik behin jokatu zen, eta Atanok, hurrengo hiruretan (1942, 1944 eta 1946) ere berritu zuen txapeldun titulua. Lehenean, bere anaia Atano VII.a garaituta, 22-5 emaitzarekin; bigarrenean, Jose Aramendi Ega\u00f1a \u2014\"Felipe\" goitizenaz ezaguna\u2014, 22-8; eta, hirugarrenean, Jose Luis Akarregi, 22-16. Azkenik, 1948an, Miguel Gallastegi eibartarrak lortu zuen Atano III.a garaitzea, 22-6 emaitzarekin.\nErretiratu ondoren, Atano III.ak omenaldi ugari jaso zuen. 1967an, Kirol Merituaren Domina jaso zuen. Donostiako pilotaleku nagusiak, lehen Anoeta izena zuenak, 1995az geroztik Atano III.a pilotalekua du izena, historiako gipuzkoar pilotaririk onentzat jotzen den haren omenez.\nBuruz buruko finalak.\n(*) Oharra: Felipek, txapelketako \"finala\" jokatu zuen arren, txapelketako txapeldunordea Atano VII.a izan zen, pilotariek eta Federazioak ondorengo hitzarmen hau baitzuten: lehen hiru sailkatuak bi partidaren bidez erabakiko ziren, Atano VII.a-Felipe izango zen finalerdia, eta Atano III.a-Felipe finala. Hala, bada, Felipek bi partidak galdu zituenez, Atano III.a izan zen txapeldun, eta haren anaia Atano VII.a, txapeldunorde."}
{"id": "96493", "revid": "78373", "url": "https://eu.wikipedia.org/wiki?curid=96493", "title": "Italiako errugbi selekzioa", "text": "Italiako errugbi selekzioa Italiaren ordezkaria da errugbi partida ofizialetan. 1929ko maiatzak 20an jokatu zuen lehenbiziko partida. Europako talde onenen artean dago, eta 2000tik aurrera Sei Nazioen Txapelketan parte hartzen du.\nHistoria.\nItalian jokaturiko lehenengp errugbi partida 1911an izan zen: US Milanese eta Frantziako Voironek neurtu ziren. 1928 arte ez zen federaziorik eratu, eta selekzioak 1929ko maiatzean jokatu zuen lehenbiziko partida, Bartzelonan; 9 eta 0 galdu zuen Espainiaren aurka.\n1970eko eta 1980ko hamarkadetan, atzerriko jokalariek (John Kirwan, Naas Botha, David Campese, Michael Lynagh...) bultzada handia eman zioten Italiako errugbiari, eta 1987ko Munduko Errugbi Txapelketarako sailkatzea lortu zuen.\n1990eko hamarkadan, talde indartsua osatu zuen, eta 2000. urtean Bost Nazioen Txapelketaren partaide bihurtu zen, Sei Nazioen Txapelketa osatuz. Hasiera bikaina izan zuen gainera, estraineko partidan aurreko txapelduna zen Eskoziari irabazi baitzion. 2003an, bigarren partida irabaztea lortu zen, Galesen kontra, eta aurrenekoz zurezko koilararik gabe gelditzea lortu zuen.\n2007tik aurrera, Frantziarekin jokatzen dituen partidetako garaileari Giuseppe Garibaldi trofeoa ematen zaio; Italia birritan izan da garaile, 2011n eta 2013an."}
{"id": "96494", "revid": "119347", "url": "https://eu.wikipedia.org/wiki?curid=96494", "title": "Solasaldi (elkarrizketarako bilera antolatua)", "text": "Solasaldia, hizketaldia, lagunarteko topaketa, berriketaldia, berbaldia, eleketa edo (Heg.) tertulia, lagunarteko edo jendarteko elkarretaratze bat da, gai baten inguruan hizketa egiteko. Irrati eta telebistan ere, solasaldiak egiten dira berriei buruz edo gai jakin baten inguruan hizketa egiteko. Bertaratuei solaskide deritze.\nSolasaldi dialogikoa.\nSolasaldi dialogikoa ikasteko eta irakasteko teknika da. Komunitate akademiko batzuetan arrakastatsu jotzen den teknika. Ikas komunitateak deritzon eskolak antolatzeko sisteman oso erabilia, baita ikasketa kooperatiboa eta ikasketa dialogikoa sustatzen duen beste sistema askotan ere. Liburu bat irakurtzeko konpromisoa hartzen dute pertsona batzuek. Egun jakin batean eta ordu jakin batean elkartuko dira gero liburua oinarritzat hartuta hitz egitekohttps://web.archive.org/web/20170216090447/http://utopiadream.info/ca/actuaciones-de-exito/tertulias-literarias-dialogicas/.\nHitz egiteko txandak adostu egiten dira eta beharrezkoa ikusten bada moderatzailea izendatu-edo. Parte hartzaileek liburuaren pasarte bere ustetan esanguratsuenetatik abiatuta eta aipatuta bere ikuspegiak plazaratuko dituzte. Aukeratutako pasartea bereziki interesgarria delako hautatuko dute partaideek edo alderantziz, pasartekoarekin bat ez datozelako eta komentatu nahi dutelako hautatuko dute pasartea.\nIritzi desberdinak, hainbat ikuspegi elkartzeko edo kontrajartzeko aukera paregabea eskaintzen du askotan teknika honek.\nInformazioa eta iritziak bateratzeko, modu horizontalean, teknika gero eta erabiliagoa da. Deskonferentzia ere deitu izan da aspaldi honetan.\nSolasaldi dialogikoak. Motak.\nSolasaldi dialogikoak egiteko arte obra klasiko bat hartu ohi da hitz egiteko abiapuntutzat. Hautatutako arte obraren arabera sailkatzen dira solasaldi dialogikoak:\nLiteratura solasaldiak.\nLiteraturari buruz, testu jakin baten gainean hitz egiteko, antolatzen diren solasaldiak. Hainbat ikastetxetan literaturaren didaktikan txertatzen dira literatura solasaldiak edo solasaldi dialogikoak, beren balio didaktikoari etekina ateratzeko asmoz.\nTeknika hauek XX. mendeko hirurogeita hamargarren hamarkadatik aurrera zabaldu dira munduan. Paulo Freire bezalako pedagogoek ikasleengan daukan potentzialitatea azpimarratu izan dute, norberaren aldaketa, munduaren eraldaketa prozesuan.\nSolasaldi hauetan erabiltzen ohi den prozedura hauxe izaten da:\nEuskal Herrian erregularitatearekin antolatzen dira hainbat solasaldi literario. Literatura klubak, irakurle klubak edo literatura txoko bezala ezagutzen dira. Esaterako, Gasteizen, Hika Ateneoan, urtetan egin dira. Iban Zaldua izan da koordinatzaile nagusia (orain Florida parkeko Udal Liburutegian elkartzen dira). Iban Zalduak berak Arrasaten ere solasaldietako koordinatzaile ibili zen urtetan baina gero testigua Mikel Ayerbek hartu zuen. Bilbon Asapala elkarteak antolatu izan ditu urtetan solasaldiak, Santutxu auzoan eta Berbaizu elkarteak Deustun. Donostian ere, Koldo Mitxelena liburutegian, horrelako solasaldiak antolatu izan dira. Harkaitz Cano eta Julen Gabiria ibili ziren koordinatzaile, besteak beste. (Beste irakurle klub batzuk ere etengabe sortzen ari dira).\nAntzeko zerbait egiteko asmoa zegoen \"litforoa\" proiektuaren atzetik, literatura solasaldi modukoa baina idatziz, Internet zela medio. (Irakurleen foro bat)."}
{"id": "96495", "revid": "1545", "url": "https://eu.wikipedia.org/wiki?curid=96495", "title": "Atano III.a", "text": ""}
{"id": "96496", "revid": "336", "url": "https://eu.wikipedia.org/wiki?curid=96496", "title": "Palanka", "text": "Palanka indar txikiak baliatuz indar handiak eragiteko erabiltzen den makina sinple bat da, fulkru edo euskarri baten bitartez lurrari edo beste azalera bati loturiko barra zurrun batek osatua. Palanka baliatzeko mugiarazi nahi den gorputza barraren mutur batean jarri eta beste libre geratzen den beste aldean indarra egiten da, palanka fulkruaren gainean bermatuz. Guraizeak eta matxardak palankaren efektua baliatzen duten tresnak dira.\nHistoria.\nHainbat izan dira historian zehar palanka oinarritzat hartuta garatu diren gailuak, eta anitzak izan dira berau erabili dituzten arloak: indarra, garraioa, neurketa...\nHistoriaurrean dagoeneko palankak erabiltzen ziren, ere inkontziente batean bazen ere, mailuak eta aizkorak bezalako tresnetan edota material astunak garraiatzeko. Azken onetan material astuna makila batzuen gainean jartzen zuten eta ondoren mutur batetik tira eginez bestea arrastaka mugitzen zuten.\nK.A 3200.urtean gurdietako lantza moduan erabiltzen hasi ziren (2.mailako palankak)\nK.A 2800. urte aldera Antzinako Egipton arraunak erabiltzen hasi ziren Nilo ibaian zehar mugitzeko.\nHandik urte batzuetara, K.A 2650. urte aldera, Egipto eta Mesopotamian esaterako pisuak neurtzeko balantzak erabiltzen hasi ziren.\nK.A 2600ean tamaina handiko palankak erabiltzen hasi ziren Egipton piramideak egiteko behar zituzten harri bloke handiak mugitzeko.\nK.A 2500ean Mesopotamiako Ur hiriko artisauek pintzak erabiltzen zituzten lan delikatuak egiteko. 500 urte geroago sarrailetarako erabiltzen hasi ziren.\nK.A 1550 aldera Egipto eta Mesopotamian ibaietatik ura ateratzeko erabiltzen hasi ziren eta aplikazio hau oso azkar edatu zen garaiko kultura flubial guztietan. Lehen graduko palanka handiak ziren eta geroago agertuko ziren Egiptoko garabien aitzindariak izan ziren.\nK.A 1000. urtean ardiei ilea mozteko lehen artaziak erabiltzen hasi ziren.\nK.A 250. urtean Arkimedesek palankaren printzipioa aurkitu zuen eta une onetatik aurrera palankaren erabilpen teknologiko eta kontzientea hasi zen.\nIndar banaketa.\nPalanka bati dagokion barra zurrunean hiru indarrek eragiten dute:\nPalankaren legea.\nFisikan, palankaren oreka estatikoa bermatzen duen baldintza ekuazio honen bidez adierazten da.\nBestela esanda, oinarriarekiko indar momentuaren batura zero izan behar da.\nPalanka motak.\nPalankak hiru mota edo mailatan sailkatzen dira, indarren eta oinarriaren elkarrekiko posizioen arabera. Palankaren legea kasu guztietan aplikatzen bada ere, palankaren erabilera ezberdina da motaren araera.\n1. mailako palanka.\nPotentzia eta erresistentzia oinarriaren alde banatan daude. Mota honetako palankak topa ditzakegu guraizeetan, matxardetan, balantzetan...\n2. mailako palanka.\nErresistentzia potentziaren eta oinarriaren artean dago. Kasu honetan potentzia beti erresistentzia baino txikiagoa da, eta potentziaren mugimendu tartea handiagoa. Esku-orga, intxaur-kraskagailua eta beste asko mota honetakoak dira.\n3. mailako palanka.\nPotentzia erresistentzia eta oinarriaren artean dago. Potentzia erresistentzia baino handiagoa da, baina potentziak egin beharreko mugimendua txikiagoa gertatzen da. Arrantza kainaberaren kasua da."}
{"id": "96503", "revid": "56334", "url": "https://eu.wikipedia.org/wiki?curid=96503", "title": "Leonor Akitaniakoa", "text": "Leonor Akitaniakoa (Poitiers, Akitania, gaur egungo Frantzia, 1122 inguruan - Fontevraudeko abade-etxea, Anjou, 1204ko apirilaren 1ean) Frantzia eta Ingalaterrako erregina eta Erdi Aro osoko emakumerik boteretsuenetakoa izan zen.\nGilen X.a Akitaniakoa dukearen eta Ch\u00e2telleraulteko Aenor dukesaren alaba zaharrena izan zen. Leonor izena bere amaren omenez jarri zioten (\"Alia Aenor\", hau da, \"Beste Aenor\"ren nolabaiteko laburdura gisa), nahiz eta modu askotara idatzi izan den (Leonor, Ali\u00e9nor, \u00c9l\u00e9onore, etab.). Hala ere, ez da historian ezagutzen den lehendabiziko Leonor, Normandiako Leonor bera baino mende bat lehenago bizi izan baitzen.\nErdi Aroko ohitura nagusien aurka, bere aitak ahalegin berezia egin zuen alabak hezkuntza garatua jaso zezan. Latinez irakurtzen eta idazten ikasi zuen, baita musika eta literatura bezalako arteak ere. Harrigarriago dena, emakume izan arren, zaldi gainean ibiltzen, salerosketan eta ehizan ere ikasi zuen. 1130ean, zortzi urte zituela, ama eta anaia txikia hil zitzaizkion eta, ondorioz, bere aitaren oinordeko bihurtu zen. Akitaniako dukerriaren lurrak garai hartako Frantziako aberatsenak ziren.\n1137ko uztailaren 25an Frantziako oinordeko Luisekin (geroago Luis VII.a Frantziakoa izango zenarekin) ezkondu zen. Luisek Frantziako tronua eskuratu zuenean ez zuen Akitaniako dukerria hartu, bi tronuak bereizita jarraitu baitzuten. Leonorrek, beraz, Akitaniako agintea beretzat gorde zuen. Frantziako gortean ez zuten Leonorren izaera liberal eta aurrerakoia ontzat hartzen, bereziki kleroko zenbait kargudunek. Senar-emazteen artean maitasun harremana zegoen arren, berehala hasi ziren tirabira politikoak, Vermandoiseko konderriari buruzko gatazkan, besteak beste.\nLuis VII.ak Bigarren Gurutzadan parte hartu zuenean, Leonorrek gogor egin zuen senarraren iritziaren aurka eta parte hartzeko gogoa erakutsi zuen. Beraz, Akitaniako ordezkari gisa joan zen bertara. Antiokian zeudela, bere osaba Poitiersko Raimundorekin harremanetan egon zela zabaldu zen eta bikotearen arteko harremana krisi sakonean murgildu zen. Hala ere, Luisek berarekin berriz bueltatzera behartu zuen eta, itzuleran, Erroman zeudela, Aita Santuak bultzatuta harremana konpontze bidean jartzeko ahalegina egin zuten. Hala ere, 1152an ezkontza baliogabetzat jo zuen Aita Santuak, beraien arteko familia harremana (hirugarren lehengusuak ziren) aintzat hartuz. Familiako alaba biak, Maria eta Alix, Luisen zaintzapean gelditu ziren eta Leonorri bere familiako lur guztiak itzuli zitzaizkion.\n1152ko maiatzaren 18an Ingalaterrako Henrike II.arekin ezkondu zen. Ezkontza horren ondorioz, Akitaniako eta Ingalaterrako lurraldeak batu egin ziren eta Luis VII.aren lurraldeak halako zortzi zituen inperioa osatu zen, Plantagenet dinastiari hasiera emanez. Senar-emazte biek bost seme eta hiru alaba izan zituzten. Bere senarraren desleialtasunak bultzatuta, hiru semeren errebolta bultzatu zuen beraien aitaren kontra. Altxamendu hori garaitu ostean, Henrike II.ak Leonor atxilotu egin zuen eta giltzapean egon zen 1189ra arte.\nHenrike II.a hil ondoren, bere seme Rikardo Lehoi Bihotz jarri zen agintean. Hau gurutzadetan zela, Leonorrek izan ohi zuen Akitaniako eta Ingalaterrako agintaritza. Gurutzadak amaitu ondoren, Fountevraudeko abade-etxera erretiratu zen, baina 1199an berriz atera zen Rikardo hil ondoren erregetza azken honen anaiak (Joan Lurgabea) har zezan. Hurrengo urtean, 80 urte zituela, Gaztelara jo zuen Alfontso VIII.aren eta Leonorren alaben artean Frantziako erregina izango zena aukeratzera (Luis VIII.aren emazte izango zena, alegia).\n1204ko apirilaren 1ean hil zen eta bere senar Henrike II.aren eta seme Rikardo I.aren ondoan hilobiratu zuten Fontevraudeko abade-etxean (Anjou)."}
{"id": "96506", "revid": "1310", "url": "https://eu.wikipedia.org/wiki?curid=96506", "title": "Ilarraza", "text": ""}
{"id": "96507", "revid": "512", "url": "https://eu.wikipedia.org/wiki?curid=96507", "title": "Moriyoshi Printzea", "text": " Kenmu berrezarpenaren garaian gobernatu zuten bi shogunetako bat izan zen.\nGo-Daigo Enperadorearen eta Minamoto no Chikakoren semea izan zen. Enperadorearen alde borrokatu zuen, baina Ashikaga Takaujik harrapatu zuen, botere inperialaren aurka altxatu zena. Takaujiren anaia zen Ashikaga Tadayoshik, gatibu mantendu zuen egungo Kamakura-gutik gertuko leize batean, bederatzi hilabetez, exekutatua izan aurretik."}
{"id": "96511", "revid": "56334", "url": "https://eu.wikipedia.org/wiki?curid=96511", "title": "Ariarates VII.a", "text": "Ariarates VII.a Filometor, Kapadoziako errege bat izan zen, K.a. 116tik K.a. 101 arte gobernatu zuena. Ariarates VI.a eta Laodizearen seme eta oinordekoa izan zen.\nBere lehen urteetan, bere ama Laodizearen erregeordetzapean gobernatu zuen, Mitridates VI.a Pontoko Erresumako erregearen arreba zena. Garai honetan, erresuma, Nikomedes III.a Bitiniakoak inbaditu zuen, alargunarekin ezkondu zena. Baina Mitridatesek kanporatu zuen Nikomedes.\nMitridates VI.ak jarri zuen tronuan, baina, beranduago, honi, bere aitaren heriotza leporatu zionean, hila eta Ariarates IX.agatik ordezkatua izan zen, Mitridatesen semea zena. Ariarates VII.aren anaia bat, Ariarates VIII.a ere errege izan zen, Mitridates eta honen semeari aurka eginez."}
{"id": "96512", "revid": "512", "url": "https://eu.wikipedia.org/wiki?curid=96512", "title": "Arshak II.a Iberiakoa", "text": "Arshak II.a Iberiakoa () edo Arsuk (), (K.a. 1ean hila), Iberiako (Kartli, Georgia ekialdea) erregea izan zen K.a. 20 eta K.a. 1 bitartean.\nErdi Aroko georgiar urte liburuen arabera agertzen den zerrenda mitikoaren arabera, Nimrod eta Pharnavaz I.a Iberiakoaren ondorengoa zen bere aita Mirian II.a Iberiakoa erregearen aldetik eta Iberiako Arsazidar dinastiako kidea zen bere amaren aldetik. Arshakek, erbesteratua egon zen Aderki printzeari aurre egin behar izan zion hau itzuli zenean. Guduan, Aderki izan zen garaile, eta errege bihurtu zen."}
{"id": "96513", "revid": "336", "url": "https://eu.wikipedia.org/wiki?curid=96513", "title": "Mentuhotep I.a", "text": "Tepia Mentuhotep edo Mentuhotep I.a, Tebaseko nomoko gobernaria, J\u00fcrgen von Beckerathen arabera, K.a. 2119tik K.a. 2103 arte gobernatu zuena, Egiptoko XI. dinastiako lehen faraoitzat hartzen da.\nKarnakeko arbasoen gelan, Mentuhotep I.a, Intefen oinordekoa eta Intef I.aren aurreko bezala agertzen da.\nTodeko Monturen tenpluan, Mentuhotep, Intef II.a eta Intef III.arekin batera, Montu jainkoari ofrendak eskaintzen irudikatzen duen erliebe bat dago.\nFaraoi bezala agertzen den lehen Tebastar agintaria da.\nEgiptoko X. dinastiako Herakleopolis Magnako agintarien aurka borrokatu zuen. Bere agintepean berbateratu zuen Tebaseko eskualdea, eta, bere lurraldea, Tebasetik Denderara hedatu zuen, Goi Egiptoko IV. nomotik VI.erarte nagusi zelarik."}
{"id": "96514", "revid": "105290", "url": "https://eu.wikipedia.org/wiki?curid=96514", "title": "Egiptoko XV. dinastia", "text": "Egiptoko XV. dinastiak, K.a. 1650etik K.a. 1530 arte iraun zuen, eta Egiptoko bigarren tarteko aroaren barnean dago. Hiksoek gobernatu zuten, herrialdearen iparraldea kontrolatu zutenak. Manetonen arabera, sei erregek gobernatuko zuten dinastia honetan. Euren izenak, Turineko Errege Kanoneko hamargarren zutabean idatziak daude.\nXV. dinastiaren historia.\nAsiar langileen etengabeko etorrerak, batez ere Amenemhat III.aren erregealdian, herrialdearen iparraldean oreka demografikoa hautsi zuen. Hauek, hikso atzerritarrak dira, \"heqa Jasut\" \"atzerriko herrialdeetako buruzagi\"ak, zenbait belaunaldi lehenago Niloren deltan ezarritako jatorri asiarreko herria, Ekialde Hurbiletik datozen migrazio berriak probesten dituztenak euren eragina hedatu eta, pixkana-pixkana, Egipto iparraldean sendotzeko.\nErrege hiksoek, askoz aurreratuagoa zen egiptoar zibilizazioarekin kontaktuan, bertako protokoloa eta errege tituluak hartzen dituzte. Egipton gobernatu zuten garaian, ordurarte existitzen zen antolaketa administratiboa mantendu zuten. Izan ere, eurek erabiliko dituzte egiptoar funtzionarioak. Hauek, atzerritik etorritako erregeen baldintzazko basailuak zirenak, hala ere, euren harrotasun nazionala oso-osorik mantentzen dute, baita euren jainkoekiko debozioa ere.\nHiksoen dominazioa, modu ezberdinetan egin zen. XV. dinastiako erregeek, Deltaren ekialdean erabateko kontrola dute, Avarisetik, eta, deltaren gainontzeko zatian, buruzagi bezala, asiar basailuak uzten dituzte. Egipto Ertainean mendeko egiptoarrek kontrolatutako domeinu txikiak sortzen dituzte. Mendeko hauek, Egiptoko XVI. dinastia osatzen dute. Lurralde guzti hauek, zerga biltzaileak dituzte, \"altxorraren zuzendari\" bezala ezagutzen direnak.\nGaraikide zuten Egiptoko XVII. dinastiako gobernariei euren autoritatea ezarri zieten, Goi Egiptoren zati bat kontrolatzen zutena (Elefantina eta Abidosen artean aurkitzen ziren lehen zortzi nomoak), goarnizioren batzuk toki estrategikoetan ezarriz. Hiksoek, euren domeinua areagotu zuten Nubiarekin aliatuz, tebastar gobernariak ahuldu eta herrialde osoa euren agintepean kontrolatzeko.\nHala ere, XVII. dinastian jatorria zuten egiptoar batzuk osatutako talde bat, gobernari atzerritarren domeinuaren aurkako matxinadaren buru jarri zen. Euren buruzagiek, beharbada Taa II.agandik, hiksoei aurre egingo diete, eta Egipto osoa domeinatzea lortuko dute.\nZiuraski, garai honetan iritsi zen Bibliako Jose ospetsua Egiptora.\nDinastiaren kronologia.\nLehen faraoia: Salitis\nAzken faraoia: Jamudy"}
{"id": "96515", "revid": "105290", "url": "https://eu.wikipedia.org/wiki?curid=96515", "title": "Sarabit al-Khadim", "text": "Sarabit al-Khadim (arabieraz \u0633\u0631\u0627\u0628\u062a \u0627\u0644\u062e\u0627\u062f\u0645) \"mirabeen mendia\", Sinaiko penintsularen hegomendebaldean dagoen egiptoar hiri bat da, antzinatetik, nagusiki Antzinako Egiptoko biztanleek, turkesak atera zituzten meatzaritza eremu batean.\nFlinders Petriek eginiko indusketa arkeologikoek, meatzaritza kanpamendu bat eta tokiko jainkosa zen Hathorren omenezko tenplu bat erakutsi zituzten, basamortuko eskualdeen babeslea. Harrizko esfinge bat aurkitu zen, idazkun bikoitz batekin, hieroglifoetan eta zeinu protosinaitarrez idatziak. Bere itzulpenak, Baalat jainkosarentzako eskaintza bat zela erakutsi du, turkesaren jainkosa. Baalat, Baalen femeninoa da, Biblian, idolo eta jainko jentilei erreferentzia egiteko asko erabiltzen den hitza. Estatuako idazkuna da deszifratu ahal izan den bakarra.\nTokira sarri joate bat adierazten da, Hathor jainkosari eskainitako aldare ugariengatik, tenplu osoan banatuak daudenak. Sarabit al-Khadimetik kilometro gutxira, Uadi al-Mukattabeko haranean, horma harritsuetan grabatutako zeinu mordoa ikus daiteke. Lehen aldiz, Francis Frithek atera zien argazkia, 1857an.\nTenplua.\nSerabit el-Jadimen, Hathor eta Sopeduri eskainitako tenplu bikoitz bat dago, Antzinako Egiptoko meatz santutegirik handiena delarik.\nInguru guztian nagusi den ordoki harritsu baten gainean eraikia, tenpluak bi hemispeos ditu: ardatz bikoitz bat jarraikako gela batzuekin, gurtzarako beste birekiko paraleloak direnak, zati batean mendian zulatuak. Santutegia, Egiptoko Inperio Ertainaren garaian eraikia, Egiptoko Inperio Berrian hedatu zen, baina soilik Hathor jainkosari eskainitako ardatzean. Jatorrizko tenplua, hegoekialdetik iparrekialderako ardatz batean zehar orientatzen da, baina, espazio falta dela eta, Inperio Berriko erregeek ezin izan zuten beharrezko norantzan handitu, hots, iparmendebalderantz, ondorioz, kurba arin bat egiten duelarik.\nTenplua, aldi berean, bi jainkori eskainia dagoen arren, Hathor da nagusi, inongo zalantzarik gabe. Sopeduk, bigarren mailako paper bat du, baina ez garrantzirik gabekoa: Ekialdearekin eta basamortuarekin lotutako jainko gerlaria, Egiptoko ekialdeko muga zaintzen du, eta, gizakiak, ia izaki bizirik bizi ez den eremuetan aurki daitezkeen arriskuetaz babesten ditu. Bi jainko nagusi hauetaz gain, jatorria Niloren deltan duen ahari jainko baten eta Menfiseko Ptah jainkoaren presentzia ere ziurtatzen da."}
{"id": "96516", "revid": "92763", "url": "https://eu.wikipedia.org/wiki?curid=96516", "title": "Elastikotasun (fisika)", "text": "Fisikan, elastikotasuna deformazioak berreskuratzeko materialen propietate mekanikoa da. Materialak elastikoak dira baldin eta aplikatzen zaien kanpoko indarrak desagertzerakoan haien berezko formara itzultzen badira. Plastikotasunean berriz, kontrakoa gertatzen da: indarrak desagertzen direnean materiala ez da hasierako formara bueltatzen.\nElastikotasun motak.\nLineala.\nElastikotasun lineala dela esaten da baldin eta tentsio eta deformazioen arteko erlazioa proportzionala bada.\nformula_1 \nEkuazio hau Hookeren legea deitzen da eta oso erabilgarria da materialen erresistentzia arloan egiten diren kalkuluetan: \"E\" elastikotasuna edo Youngen modulua da, sigma (formula_2) tentsioa eta epsilon (formula_3) deformazioa.\nTrakzio saiakuntzan lortzen diren emaitzek erlazio hori betetzen baldin badute, deformazio elastikoa gertatu dela baiezta daiteke. Deformazio hori materialen ezaugarri bat da, baina ez da berdina material guztientzako.\nOrokorrean, erlazio hau ez da desplazamendu handietan betetzen eta, beraz, errealitatean erabilpen oso mugatua dauka.\nHookeren legea.\nHookeren legeak adierazten du material bat plastikoki deformatzeko beharrezkoa den indarrak eta luzapenak proportzionalak izan behar dutela; ez du axola zenbat den distantzia hori. Kontzeptu hau ideala da: materialak errealitatean ez dira soilik plastikoki deformatzen eta, beraz, beste efektu batzuk izan behar dira kontutan. Adibidez, material guztiek dislokazioak dituzte eta hori ez da kontutan hartzen Hookeren legean. Gainera, materialak ez direnez guztiz isotropikoak, propietate desberdinak izan ahal dituzte norabide desberdinetan. Kontuan hartu behar den beste efektu bat materialen ez-jarraitutasuna da: materiala guztiz jarraia izatea idealizazio bat baino ez da.\nHookeren lege orokorra.\nHookeren legeak ez du kontutan hartzen albo-deformazioa eta, dakigunez, luzapen axiala gertatzen denean, albo murrizketa ere geratzen da. Luzapen eta murrizketa hauek honako formularen bitartez daude erlazionatuta.\nformula_4 Poissonen modulua.\nEta Hooke lege orokorra:\nformula_5 formula_6\nformula_7 formula_8\nformula_9 formula_10\nNon G zeharkako modulua den eta alfa tenperatura koefizientea. Bi parametro hauek materialaren menpekoak dira.\nTentsioaren osagai normalek (formula_11, formula_12, formula_13) luzetarako deformazioak baino ez dituzte eragiten ( formula_14, formula_15, formula_16). Tentsio ebakitzaile bakoitzak (formula_17), deformazio angeluar (formula_18 bat eragiten du. Gainezarmen printzipioa aplikatuz, deformazio totala kalkulatu daiteke.\nEz lineala.\nEgoera batzuetan, tentsio eta deformazioen arteko erlazioa ez da lineala. Kasu hau errealitatean gertatzen diren deformazioak aztertzeko metodo matematiko zehatzagoa da. Orokorrean kalkulu konplexuak izaten dira eta problema ez lineala ebazteko, software espezializatuak erabiltzen dira.\nLaua.\nDeformazio laua.\nNorabide jakin batean luzera handia aurkezten duten solidoetan aplikatu daiteke. Gainera, barne karga edo geometria ez da aldatzen norabide horretan. XY planoarekiko paralelo diren plano guztiek deformazio berdina izango dute, beraz, nahikoa da plano baten deformazioak ebaztearekin.\nTentsio laua.\nTentsio guztiak plano batean daudenean, tentsio egoera laua dela esaten da. Horrek, deformazio laua sortzen du, hau da, solidoa plano horretan bakarrik deformatuko da.\nTridimentsionala.\nLaua ez den beste kasu guztietan, tentsio eta deformazio tridimentsionalak izango dira. Egoera hau matematikoki ebazteko zailagoa izaten da eta kalkulu aurreratuak egiteko, normalean, ordenagailuen bidez egiten da. Posible da solido batek tentsio egoera tridimentsional bat jasatea eta deformazio laua izatea baldin eta indarrak haien artean deuseztatu egiten badira.\nKonstante elastikoak.\nTrakzio entsegua.\nTrakzio entsegua materialen portaera legeak zehazteko metodo esperimental bat da. Saiakuntza honetatik tentsio eta deformazioen arteko proportzionaltasuna lortzen da. Horretarako, pieza zuzen normalizatu bat erabiltzen da, \"probeta\" deritzona. Trakzio karga bat ezartzen da, eta bertan kargaren balioa pixkana-pixkana handitzen da piezaren haustura eman arte.\nEntsegu horretatik honako parametro hauek lor daitezke:\n0&lt;formula_23 &lt;formula_21 bitartean gune elastikoan lan egiten du solidoak\nformula_21&lt;formula_23 &lt;formula_22 gune plastikoan lan egiten du solidoak\nDeformazio longitudinalarekin batera probetaren sekzio zuzenak txikipen konstantea jasotzen du. Portaera elastikoan tentsio nominalaren eta errealaren arteko desberdintasuna baztergarria da, baina behin muga elastikoa gaindituta, diferentzia hori handitu egiten da. Haustura tentsiora heltzen garenean, probetaren eskualde batean zeharkako sekzioaren txikipena gertatzen da, estrikzio lepoa eratuz, non gero haustura emango den.\nNormalean elastikotasun muga determinatzea zaila izaten da eta beraz, hitzarmenez, praktikan tentsio hori deformazio iraunkorraren % 0,2 kontsideratzen da. Teorikoki formula_28 puntutik jatorriko marra tangente bat irudikatzen da eta kurba ebakitzen duen tentsioa, isurpen tentsioa, elastikotasun muga galtzen den gunean.\nElastikotasun muga igaro ondoren, gune plastikoan sartzen da materiala. Bertan, nahiz eta aplikaturiko indarrak deuseztatu, deformazio iraunkorra sortzen da, formaren ehuneko bat berreskuratu arren.\nEbakidura purua.\nSolidoak jasotzen dituen tentsio bakarrak tentsio ebakitzaileak direnean ebakidura purua den egoera bat daukagula esaten dugu. Kasu honetan, solidoak deformazio angeluarra baino ez du jasango, hau da, solidoaren dimentsioak mantenduko dira baina ez angeluak ezta forma ere.\nTentsioen egoera hidrostatikoa.\nSolido batek jasotzen dituen tentsio bakarrak tentsio nagusiak direnean eta hauen balioa berdina denean, tentsio egoera \"hidrostatiko\" deritze. Tentsio nagusiak, bakarrik tentsio osagai normala existitzen dela adierazten du, hau da, ebakidura tentsioak nuluak dira erreferentzia sistema horretan.\nAplikazioak.\nElastikotasun mugak erabilera anitz ditu diseinu eta egituren azterketetan. Teoria hori hutsegite teorian ere erabiltzen da. Orokorrean, ingeniaritza arloan oso ikerketa garrantzitsua izaten da materialen muga elastikoak ezagutzea."}
{"id": "96517", "revid": "336", "url": "https://eu.wikipedia.org/wiki?curid=96517", "title": "Korrosio", "text": "Korrosioa inguruneko agente fisikoek edo kimikoek material baten azalean eragindako aldaketa da, materiala narriatzea, deskonposatzea edo desegitea dakarrena.\nKorrosioa erreakzio kimikoen ondorioz edo erreakzio elektrokimikoen ondorioz gertatu ohi da, baina erreakzio fisikoek (tentsio mekanikoek, adibidez) eta mikroorganismoek ere eragin hori bera izan dezakete zenbait metaletan. Erreakzio kimikoen ondorioz gertatzen den korrosioan, airearen oxigenoak eragiten die kaltea metalei, herdoildu egiten baititu. Metal-mota batzuetan, herdoildutako geruza erori egiten da, eta oxidazio-prozesua behin eta berriro errepikatzen da metala erabat hondatzen den arte. Beste metal batzuetan, berriz, geruza bakarra hondatzen du oxigenoak, eta geruza horrek korrosioaren kontrako babesa ematen dio metalari. Korrosio elektrokimikoa metalaren eta metala dagoen ingurunearen artean eratzen diren korronte elektrikoek sortzen dute.\nMetalak korrosiotik babesteko, hiru bide daude: metala korrosioak hondatzen ez duen gai batez estaltzea, gainazalean babes-geruza bat ezartzea alegia; korrosioa eragiten duten gaien lana galarazteko edo moteltzeko sistemak erabiltzea; eta, korronte elektrikoak korrosioa eragin ez dezan, metala katodoarekin lotzea.\nKorrosioa prozesu naturala da non metalak kimikoki egonkorragoa den egitura osatzen duen, normalean oxido, hidroxido edo sulfuro bezalakoak. Ingurunearekin erreakzio kimikoak edo elektrokimikoak egitearen bidez materialaren suntsipenari deritzo korrosioa. Orokorrean, korrosioa faboratuta dago, izan ere, Gibbs-en energia askea balore negatiboak hartzen ditu. Hau ondo ikus daiteke Ellinghan diagrametan, non, Gibbs energia askea irudikatuta dagoen tenperaturarekiko.\nKorrosioaren esanahirik ohikoena metalaren oxidazio elektrokimikoa da ,oxido edo sulfuroek oxidatzaile bezala jokatzen dutenean alegia metalaren elektroiak hartuz. Metalen korrosioaren adibide garbienetakoa burdinari gertatzen zaiona da. Burdinak korrosioaren ondorioz oxido eta gatz desberdinak produzitzen ditu eta ondorioz laranja koloreko geruza bat sortzen da. Hala ere, korrosioa ez da bakarrik material metalikoetan ematen, material polimeriko zein zeramikoetan ere eman egiten da korrosioa, nahiz eta kasu hauetarako degradazio terminoa egokiagoa den. Korrosioak asko degradatu egiten ditu material bakoitzak izan ditzakeen propietateak, hala nola talkarekiko erresistentzia, gas eta likidoekiko erresistentzia\u2026\nKorrosioa saihesteko mekanismoak.\nZenbait materialek korrosioa pairatzen dute airearekin kontaktuan egoterakoan baina beste material askotan korrosioa gertatzeko substantzia jakin batzuenganako kontaktu zuzena izan behar dute.\u00a0 Korrosioa difusioz kontrolatutako prozesua denez eta materialen gainazaletan gertatzen denez, pasibazioa eta konbertsio kromatikoa bezalako prozesuen bitartez korrosioarekiko erresistentzia areagotu daiteke materialetan.\nKorrosioari aurre egiteko, teknika desberdinak erabili daitezke. Posiblea bada, oxidatzen ez diren materialak (zinetika edo termodinamikagatik) erabili daitezke. Bestela, beste zenbait teknika erabili daitezke materiala ez degradatzeko. Metalen kasuan, irtenbide bat galbanizazioa da, non, pieza metalikoa (erraz oxidatzen den metala duena) ioi baten bainuan sartzen da. Korronte elektriko baten bidez (boltaia ioi horren erredukziozko potentzialaren araberakoa izanik) ioia erreduzitzen da piezaren gainean pieza babestuta geratuz. Zinka nahiko erabilia da, izan ere, metal honek pasibazioa pairatzen du.\nSakrifiziozko anodoa beste teknika erabilia da, non, gure pieza metalikoa baino errazen oxidatzen den pieza metalikoa elektrikoki konektatuta dauden. Horrela, gure pieza oxidatu beharrean, sakriziozko anodoa oxidatzen da.\nKorrosio galbanikoa.\nKorrosio galbanikoa gertatzen da bi metal ezberdin lotura fisiko edo elektrikoa dutenean eta elektrolito berean sartuta daudenean edo metal bera dagoenean kontzentrazio desberdineko elektrolitoan. Bikote galbanikoan, metal aktiboaren korrosioa gertatzen da eta metal nobleenaren korrosioa gertatzen da. Bi metal ezberdin aukeratzeko, serie galbanikoa aukeratzen da. Zinka erabili ohi da sakrifizio anodo bezala egitura altzairuekin. Gainera, korrosio galbanikoa garrantzitsua da industria maritimoan.\nAnodoaren tamainak, espezie metalikoak eta operazio baldintzek korrosioan eragiten dute. Edozein ingurunean metal bat beste bat baino nobleago edo aktiboagoa da ioiak gainazalera nola atxikitzen diren arabera. Metal nobleak metal aktibotik elektroiak hartuko ditu. Masa aldaketa erresultantea edo korronte elektrikoa neurtu daiteke materialen hierarkia batekin eta honi serie galbanikoa deritzo. Honekin, korrosioa ulertu daiteke.\nKorrosioaren erauzketa.\nZenbait kasutan posible liteke korrosioaren produktu oxidatuak erauztea. Adibide batzuk jartzearren, burdin oxidodun materialetatik erauzteko azido fosforikoa aplikatzen da materialaren gainazalean. Material oxidatuaren erauzketak ez dauka zerikusik elektrogarbiketarekin. Elektrogarbiketak metalaren barneko zenbait geruza kentzen ditu gainazala leunagoa egiteko helburuarekin.\nKorrosioarenganako erresistentzia.\nMaterial metalikoen artean, metal batzuek korrosioarenganako erresistentzia handiagoa dute beste batzuek baino.\nPourbaix diagramen bidez pH-aren balio desberdinek pasibazioan duten eragina aztertu egiten da. Hala ere, beste zenbait faktoreek eragin handia izan dezakete. Adibidez, aluminioaren eta zinkaren kasuan pH balio altuek pasibazioa inhibitu egiten dute. Altzairu herdoilgaitzaren kasuan ordea pH balio baxuek edo kloruroen presentziak, etab\u2026\nTenperatura altuko korrosioa.\nTenperatura altuko korrosioa material baten degradazioa da beroarengatik. Korrosioaren forma ez galbaniko hau oxigeno edo sufre bezalako konposatuak dituen atmosfera beroan egotean. Adibidez, espazioan erabili beharreko materialak edo kotxeen motoreak zeinak denbora luzez egon behar dira tenperatura altu eta atmosfera oxidatzaile batekin kontaktuan.\nTenperatura altuko korrosioak ingeniaritzako abantaila bat izan daiteke. Oxidoen eraketa gainazalean, metal batzuetan era dezake gainazalean segurtasun geruza bat atmosferaz babesteko. \u00a0\nKorrosio mikrobianoa.\nKorrosio mikrobianoa, edo mikrobiologikoki eragindako korrosioa (MIC), normalean kimioautotrofoek eragindako edo larriagotutako korrosio mota bat da. Korrosio mota hau material metaliko zein ez-metalikoei aplika daitezke, oxigenoaren presentzian edo presentziarik gabe. Bakterio sulfato-erreduzitzaileak baldintza anaerobikoetan aktiboak dira, hidrogeno sulfuroa eratuz, eta sulfuroek eragindako tentsio-pitzadurak sortzen dira (sulfide stress cracking, SSC). Baldintza aerobikoetan, zenbait bakteria motek burdina burdin oxido eta hidroxidoetara zuzenean oxida ditzakete, eta beste bakterio mota batzuek sufrea oxida dezakete eta azido sulfurikoa eratu, sulfuro korrosio biogenikoa eraginez. Korrosio-produktuak dauden geruzetan kontzentrazio-zelulak eratu daitezke, materialaren korrosio lokalizatua (puntu jakin batean) eratuz.\nMIC mota bat azeleratutako itsasbehera-korrosioa (accelerated low-water corrosion , ALWC) da, MIC mota oso kaltegarri bat da, itsasbeheraren alboan dauden altzairuzko zutabeei eragiten diotenak. Laranja koloreko lohi batek bereizten du, hau hidrogeno sulfuro usaina daukala azidoz tratatzean. Korrosio-abiadurak kasu honetan nahiko altuak dira eta altzairuaren korrosio-tarteak azkar gainditu daitezke, altzairuzko zutabeen apurketa goiztiarra eraginez. Zutabe kapadunak eta babes katodikoa dauzkatenak eraikuntza-unean ez dute ALWC-rik jasango. Zutabe desbabestuen kasuan, sakrifiziozko anodoak instala daitezke gune kaltetuetan, korrosio-prozesua inhibitzeko. Halaber, kaltetutako guneetan, anodo inerte bati korronte elektrikoa aplikatu ahal zaio geruza karedun bat eratzeko, materiala eraso gehiagotik babes dezan.\nKorrosioa material ez metalikoetan.\nMaterial zeramiko gehienak pasiboak dira korrosioarekiko. Materialak ondo lotzen dituen lotura kimiko sendoak ez du ia energia kimiko askerik uzten egituran. Material zeramikoetan korrosioa ekiditzeko kaltzio oxidoa erabiltzen da materialak uretan duen solugarritasuna murrizteko.\nKorrosioa material polimerikoetan.\nPolimeroen degradazioak zenbait prozesu konplexu eta zenbaitetan gutxi azaldutakoak hartzen ditu. Orain arteko korrosio prozesu guztiekin alderatuz, polimeroek bide oso desberdinak jarraitzen dituzte korrosioari buruz hitz egiten denean. Polimeroek duten pisu molekular handiaren ondorioz, oso entropia aldaketa txikia irabazi daiteke polimero bat beste substantzia batekin nahasterakoan. Horregatik material polimerikoak nahiko disolbagaitzak dira.\nMaterial polimerikoetan sortu daitekeen arazo bat materialaren puztea da. Hau gertatzean, molekula txikiak egituraren barnean infiltratu eta jatorrizko egiturak duen erresistentzia eta sendotasuna aldatu egiten du, zenbaitetan bolumen aldaketa nabariak sorraraziz. Beste alde batetik ordea, polimero askotan plastikotasuna igo edo jaisteko substantziak infiltratu egiten dira.\nMaterial polimerikoen degradaziorik arruntena, polimeroen karbono katearen murrizketa da. Polimeroaren karbono katea murrizteko azaltzen diren mekanismoak oso ohikoak dira prozesu biologikoetan DNA-rengan duten efektua dela eta. Beste batzuen artean, erradiazio ionikoa (gehien bat izpi ultramorez burutua), erradikal askeak eta oxigenoa bezalako erradikal askeak beste batzuen artean. Lehenago aipatutako plastiko gehigarriek prozesu hauek moteldu ditzakete eta erradiazio ultramorea absorbatzen duen pigmentua izan daiteke polimeroaren karbono katearen apurketa ekiditzeko erabilitako teknika.\nKorrosioa beiretan.\nBeirek korrosioarekiko erresistentzia handia erakusten dute. Beirek urarenganako erresistentziaren ondorioz industria farmazeutikoan paketatze moduan asko erabiltzen diren materialak dira. Horretaz gainera bete zenbait gas edo likido erreaktiboekiko erresistentzia handia erakusten du.\nBeirek ordea, \u201cbeiren gaixotasuna\u201d deritzen arazoa aurkezten dute.Beiren gaixotasuna beiretan aurkitzen diren silikatoen korrosioaren ondorioz gertatzen da disoluzio urtsuetan. Bi mekanismoren bidez gertatzen da beiren korrosioa. Lehenik eta behin difusioz kontrolatutako lixibazioa eta beiraren egituraren disoluzio hidrolitikoa.\nKorrosio erratioa.\nGeruza oxido baten formazioa Deal Grove modeloak deskribatzen du, non, aurresan eta kontrola daiteke geruza horren formazioa hainbat egoeretan. Test erraz batekin egiten da, pisu galera metodoa deitzen dena. Metodoak metal pisatuaren pieza edo aleazioa inguru korrosibo batean jartzen da denbora tarte espezifiko batean, pieza garbitzen da eta pisatzen da. Korrosio erratioa R moduan definitzen da hurrengo ekuazioaren bidez:\nformula_1\nk konstante bat da, W masa galera, t esposizio denbora, A esposizio azalera eta p dentsitatea.\nErreferentziak.\nJ.E. Breakell, M. Siegwart, K. Foster, D. Marshall, M. Hodgson, R. Cottis, S. Lyon (2005). Management of Accelerated Low Water Corrosion in Steel Maritime Structures, Volume 634 of CIRIA Series."}
{"id": "96518", "revid": "105290", "url": "https://eu.wikipedia.org/wiki?curid=96518", "title": "Ipar Andeetako plaka", "text": "Ipar Andeetako plaka mikroplaka tektoniko bat da. Haren hedadura, 0,02394 estereorradian da. Hego Amerikako plakari lotua dago, eta, oso-osorik, litosfera kontinentalez osatua.\nHego Amerikaren ipar-mendebaldean dago, Kolonbia, Venezuela eta Ekuadorko Andeak hartzen dituelarik.\nIpar Andeetako plakak mugakide ditu Karibeko plaka, Panamako plaka, Nazcako plaka eta Hego Amerikako plaka.\nGainerako plakekin dituen mugek Peru-Txileko fosa eratzen dute, Hego Amerikak Ozeano Barean duen kostaldean.\nIpar Andeetako plaka, milioi bat urteko, 0,7009\u00ba-ko errotazio abiaduran mugitzen da, 58\u00ba 66' ipar latitudean eta 89\u00ba 00' mendebal longitudean kokatutako polo bat erreferentziatzat hartuta."}
{"id": "96519", "revid": "336", "url": "https://eu.wikipedia.org/wiki?curid=96519", "title": "Forjaketa", "text": "Forjaketa sua eta mailuaren bidez metalari forma ematen dion errementari edo arotzaren teknika eta artea da. Labe ireki eta txiki batean egiten da, sutegi izenekoa. Euskal Herriko historian burdinolei loturiko prozesua izan da."}
{"id": "96569", "revid": "105290", "url": "https://eu.wikipedia.org/wiki?curid=96569", "title": "Judas Priest", "text": "Judas Priest 1969. urtean Birminghamen (Ingalaterra) sortutako heavy metal musika taldea da."}
{"id": "96570", "revid": "1310", "url": "https://eu.wikipedia.org/wiki?curid=96570", "title": "Korrosioa", "text": ""}
{"id": "96571", "revid": "119347", "url": "https://eu.wikipedia.org/wiki?curid=96571", "title": "Balkh probintzia", "text": "Balkh (paxtueraz eta ) Afganistango 34 probintzietako bat da. Herrialdearen iparraldean dago eta Tadjikistanekin du muga. 17.249\u00a0km\u00b2-ko azalera du eta 2009ko estimazioaren arabera 1.169.000 biztanle zituen.\nHiriburua Mazar-e Sharif da.\nProbintziako beste hiri garrantzitsu batzuk, Balhk, aspaldiko denboretan Baktria deitua, Dawlatabad, Qarchi Gak, Sulgara eta Tash Gozar dira.\nTajikek osatzen dute probintziako biztanleriaren gehiena, eta jarraian paxtunak, uzbekoak eta hazarak daude.\nBarrutiak.\nBalkh probintzia, honako barruti hauek osatzen dute:\nHistoria.\nK.a. VI. mende amaieratik, K.a. IV. mende amaiera arte, Persiar Inperioaren zati izan zen. Ondoren, Alexandro Handiak, Persiar inperioa konkistatu zuenean hartu zuen zatietako bat izan zen, bere inperioaren ipar-ekialdeko mugan zegoena. Jarraian, Alexandro hil ondoren, honen jeneraletako bat izan zen Seleuko I.a Nikatorrengana pasa zen, bere Seleuzidar Inperioaren barnean. Azkenik, lurralde musulman bihurtu zen."}
{"id": "96572", "revid": "6327", "url": "https://eu.wikipedia.org/wiki?curid=96572", "title": "Elastikotasuna", "text": ""}
{"id": "96573", "revid": "1340", "url": "https://eu.wikipedia.org/wiki?curid=96573", "title": "Bizkaiko Foru Aldundi", "text": ""}
{"id": "96574", "revid": "105290", "url": "https://eu.wikipedia.org/wiki?curid=96574", "title": "Dawlatabad (Balkh)", "text": "Dawlatabad, Afganistango herri bat da, herrialdearen iparraldean dagoena, Tadjikistaneko muga inguruan, Balkh izeneko probintzian, eta, honen barnean, Dawlatabad izeneko barrutian.\nHerri honetako biztanleria, 2006an, ofizialki, 13.600 biztanlekoa zen, eta, 2008an, ofizialki, 15.827 biztanletan estimatua dago."}
{"id": "96576", "revid": "237", "url": "https://eu.wikipedia.org/wiki?curid=96576", "title": "Luis Jesus Uribe-Etxebarria", "text": ""}
{"id": "96577", "revid": "12788", "url": "https://eu.wikipedia.org/wiki?curid=96577", "title": "Hirusta", "text": "Hirustak landare lekadun belarkarak dira, Trifolium generokoak. Hiru folioloz osaturiko hosto konposatuak izatea dute ezaugarri nagusia. Nitrogeno atmosferikoa finkatzeko gauza dira, sustraietan dituzten bakterio sinbiotikoei esker. 300 espezie inguru dira, batez ere Ipar hemisferioko eskualde epeletan hazten direnak. Hala ere, Hego Amerikan eta Afrikan zenbait espezie aurkitu izan dira, eta baita tropikoetako goi-mendietan ere.\nIzena.\nBesteak beste, hirusta, hirusta-belarra, hiruorria, hiruorri-belarra eta trefla izenak ematen zaizkio euskaraz.\nEzaugarriak.\nBelarki landareak dira, orokorrean zurtoin txikikoa da, zenbait errubidera aldikoak, urtekoak edo bi urtekoak izan litezke. Hiru osto dituzte, bakoitzak hiru foliolo bana dituztela, ia beti hortzdunak, eta batzuetan beren erdigunea marraztua dute. Bere buruan lore ugari izan ohi dituzte, eta banaka, sailka edota burusketan hazten dira. Fruituak baina txikiak izan ohi dira eta bere kalizearen barnean izaten ditu. Zenbait espezie bazkagai edo ganadujateko erabili ohi dira. Landare meliferak dira.\nHirustak larre eta zelai heze edo umeletan hazten dira, urez ongi hornituak, udaberritik negu aldera.\nMitologia.\nHirusta Irlandako ikur nazional ohikoa da (\"Shamrock\"). San Patriziok irlandar jentil edo paganoei Trinitate Santua irudikatzeko erabili omen zuen, hau hirustarekin erlazionatuta dago baina baita \"Oxalis\" landare espeziarekin ere, azken hauek hirufoliodunak dira hirustak bezala.\nBatzuetan hirustak ohikoak diren hiru folioloak baino lau foliolo izan ohi ditu. Lau hostodun hirusta, beste kondairetako arrarotasunak bezala, zorte onaren seinaletzat hartzen da. Nahiz eta arraroa izan, bost eta sei foliolodun hirustak badaude."}
{"id": "96578", "revid": "336", "url": "https://eu.wikipedia.org/wiki?curid=96578", "title": "Fatima Ansotegi", "text": "Fatima Ansotegi Elordi (Gernika, 1971ko maiatzaren 10a - ) VIII. eta IX. legegintzaldietako EAJko eusko legebiltzarkidea da. VIII. legegintzaldian I\u00f1igo Urkullu ordezkatu zuen legebiltzarkide bezala. 1999 eta 2003 artean Gernika-Lumon zinegotzia izan zen.\nDeustuko Unibertsitatean Zientzia Politiko eta Soziologian lizentziatu zen."}
{"id": "96579", "revid": "1340", "url": "https://eu.wikipedia.org/wiki?curid=96579", "title": "Nerea Antia Vinos", "text": ""}
{"id": "96580", "revid": "1340", "url": "https://eu.wikipedia.org/wiki?curid=96580", "title": "Arantza Aurrekoetxea Bilbao", "text": ""}
{"id": "96581", "revid": "56334", "url": "https://eu.wikipedia.org/wiki?curid=96581", "title": "Javier Carro", "text": "Javier Carro Iglesias (Izarra-Urkabustaiz, 1960 - )VIII. eta IX. legegintzaldietako EAJko eusko legebiltzarkidea da. VIII. legegintzaldian hainbat batzordeetako kidea izan zen.\nBiologian lizentziatua dago. Ezkonduta dago eta bi seme-alaba dauzka. Sabino Arana, Ernest Lluch eta Fernando Buesa fundazioen kide da.\n2016tik aurrera Arabako suhiltzaileen gerentea izan da."}
{"id": "96582", "revid": "1340", "url": "https://eu.wikipedia.org/wiki?curid=96582", "title": "Euzko Alderdi Jeltzale", "text": ""}
{"id": "96583", "revid": "336", "url": "https://eu.wikipedia.org/wiki?curid=96583", "title": "Susana Corcuera", "text": "Susana Corcuera Leunda (Donostia, 1963) IX. legegintzaldiko PSE-EEko eusko legebiltzarkidea da. Donostiako udaleko lehen alkate-ordea ere bada. Odon Elorzak zuzendutako udaleko ogasun zinegotzia izan da 2003tik aurrerako agintaldian."}
{"id": "96584", "revid": "336", "url": "https://eu.wikipedia.org/wiki?curid=96584", "title": "Miren Gallastegi", "text": "Miren Gallastegui Oyarz\u00e1bal VIII. eta IX. legegintzaldietako PSE-EEko eusko legebiltzarkidea da. VIII. legegintzaldian hainbat batzordeetako kidea izan zen. Eibarko zinegotzia ere izan zen, eta Mugarik Gabeko Medikuak eta Intervida erakundeetan parte hartzen du.\n2007ko irailean, PSE-EEko Coral Rodr\u00edguez parlamentaria ordezkatu zuen Gasteizko parlamentuan."}
{"id": "96585", "revid": "119347", "url": "https://eu.wikipedia.org/wiki?curid=96585", "title": "Laura Garrido", "text": "Laura Garrido Kn\u00f6rr (Gasteiz, 1970eko abenduaren 25a - ) VIII. eta IX. legegintzaldietako PPko eusko legebiltzarkidea da. Zuzenbidean lizentziatua dago eta Herri Administrazioetako Masterra (HAEE) du eta Zientzia Politikoetako ikasketak ere burutu ditu. Alderdi Popularreko euskaldun bakarrenetakoa da."}
{"id": "96586", "revid": "336", "url": "https://eu.wikipedia.org/wiki?curid=96586", "title": "Fortzis", "text": "Greziar mitologian, Fortzis (), itsas jainko bat zen. Homeroren Odisean, itsasoko agure bat zen (\"halios geron\"), nori Itakako portu bat eskainia zegoen, eta Toosa ninfaren aita zela esaten zen.\nApolodoro Atenasekoa eta Hesiodo bezalako ondorengo egileek, Ponto eta Gearen seme, eta Taumante, Nereo, Euribia eta Zetoren anaia egiten dute. Azken honekin ezkondu zen, eta beronekin izan zituen \"Fortzide\" izeneko munstro ikaragarriak, hau da, Eszila, Ladon, graiak eta gorgonak. Egile batzuen arabera, hesperide eta sirenen aita ere izan zen.\nMario Servio Honoratok, Fortzis, Neptuno eta Toosaren semea zela zioen.\nMarko Terentzio Varronen arabera, Fortzis, aurretik, Atlasen aurka borrokatzen hil zen Korsikako errege bat zen, itsasora jaurtia izan zena, non Hesiodok eta Homerok aipatzen duten jainkoa bihurtu zen.\nIzen bereko beste pertsonaia batzuk.\nFortzis, Troiako Gerran, frigiar buruzagi baten izena ere bazen, Ajax Nagusiak hil zuena."}
{"id": "96587", "revid": "448", "url": "https://eu.wikipedia.org/wiki?curid=96587", "title": "Jose Maria Gonz\u00e1lez", "text": ""}
{"id": "96588", "revid": "56334", "url": "https://eu.wikipedia.org/wiki?curid=96588", "title": "Bixen Itxaso", "text": "Bixen Itxaso Gonz\u00e1lez (Pasaia, 1957) gipuzkoar politikaria da. Gaztetan mendizalea izan zen eta 1987an Everestera joan zen Luis B\u00e1rcenask antolaturiko espedizio batean. IX. legegintzaldiko PSE-EEko eusko legebiltzarkidea da. Pasaiako Sozialista Elkarteko idazkari nagusia da. Halaber, bertako alkatea izan zen 1995-1999 artean eta 1999tik aurrera zinegotzi karguan jarraitzen du udal berdinean.\nZuzenbidean lizentziatua da Euskal Herriko Unibertsitatean."}
{"id": "96589", "revid": "1687", "url": "https://eu.wikipedia.org/wiki?curid=96589", "title": "I\u00f1igo Iturrate", "text": "I\u00f1igo Iturrate Ibarra (Bilbo, Bizkaia, 1963ko urtarrilaren 20a) EAJren izenean da, legebiltzar horren IX. eta X. legegintzaldietan. Bizkaiko Foru Aldundiko funtzionarioa da lanbidez.\nEusko Legebiltzarrari dagokionez, 2002tik 2006ra Eusko Legebiltzarrreko ordezkaria izan zen RTVEren Euskadiko Aholku Batzordean. Egun, Eusko Legebiltzarreko Mahaiaren bigarren idazkaria da; Eusko Legebiltzarreko Erakunde, Segurtasun eta Justizia batzordeko kidea; Eusko Legebiltzarreko Erregelamendu eta Gobernurako Batzordeko bigarren idazkaria; Eusko Legebiltzarreko Giza Eskubideen, Berdintasunaren eta Herritarren Partaidetzaren Batzordeko kidea; eta EITBren Administrazio Kontseiluan Eusko Legebiltzarraren ordezkaria.\nEAJren barnean, Aberri Batzarreko ordezkaria izan da; Bizkaiko Batzar Nagusietako batzarkidea (1991-2007). Bizkaiko Batzar Nagusietako lehendakariordea (1995-2003); eta Bizkaiko Batzar Nagusietan Eusko Abertzaleak taldeko bozeramailea (2003-2007).\nGainerako erakunde publikoei dagokienez, Bizkaiko Foru Aldundiko Berdintasuna eta Herritarren Eskubideetarako zuzendari nagusia izan da (2007-2009); Garapen Lankidetzarako Euskal Aholku Batzordeko kidea (2007-2009); eta Emakundeko Zuzendaritza Kontseiluko kidea (2007-2009).\nSabino Arana Kultur Elkargoko bazkidea eta Amnesty Internationaleko bazkidea da. Horrez gain, 2007ko udal hauteskundeen ondoren Mendexan sorturiko udal taldeko kide izan zen."}
{"id": "96590", "revid": "6327", "url": "https://eu.wikipedia.org/wiki?curid=96590", "title": "Jose Maria Gonz\u00e1lez Zorrilla", "text": ""}
{"id": "96591", "revid": "6327", "url": "https://eu.wikipedia.org/wiki?curid=96591", "title": "Miranda l Douro", "text": ""}
{"id": "96594", "revid": "512", "url": "https://eu.wikipedia.org/wiki?curid=96594", "title": "2009ko Australiako Sari Nagusia", "text": "2009ko Australiako Sari Nagusia 1 Formulako 2009ko denboraldiko lehen sari nagusia izan zen. Martxoaren 27 eta 29 artean ospatu zen Melbournen (Australia).\nLehenengo lasterketa hau Brawn GP talde berriak irabazi zuen. Honda talde zaharretik sortu zutena."}
{"id": "96597", "revid": "536", "url": "https://eu.wikipedia.org/wiki?curid=96597", "title": "Egle", "text": "Egle, greziar mitologian, (antzinako grezieraz \u0391\u1f34\u03b3\u03bb\u03b7 A\u00efgl\u00ea, \"dizdira\"), Asklepio medikuntzaren jainkoak, Helios jainkoaren alaba zen Lanpeziarekin izan zuen alabetako bat zen, Hermiporen arabera, edo Epionerekin, Sudaren arabera. Esaten zenez, bere izena, giza gorputzaren edertasunetik zetorren osasun ona zuenean, edo medikuei ordaindutako lanorduetatik."}
{"id": "96598", "revid": "105290", "url": "https://eu.wikipedia.org/wiki?curid=96598", "title": "Dia (uhartea)", "text": "Dia (grezieraz \u0394\u00ed\u03b1), Kretako hiriburu den Herakliondik kilometro batzuk iparraldera dagoen uharte bat da. Uhartea, gaur egun bertan inor bizi ez dela, basa ahuntzen erreserba bat da.\nKarratu antzekoa, uhartea 6 kilometro luze eta 4,5 kilometro zabal da. 12 kilometro karratuko hedadurarekin, Kretako kostalde inguruan dagoen uharterik handiena da. Elezaharrak, musker erraldoi bat Kreta irensten saiatu zela dio. Zeusek, gezikada batez harri bihurtu zuen, eta hala sortu zen Dia.\nZibilizazio minoikoaren garaiko arrasto garrantzitsuak daude, Dia gune garrantzitsua zela pentsarazi dezakeena.\nGreziar mitologiaren arabera, Teseok han egingo zuen geldialdi bat, Minotauroa hil ondoren. Han utzi zuen Ariadna, Atenasera abiatu aurretik."}
{"id": "96599", "revid": "512", "url": "https://eu.wikipedia.org/wiki?curid=96599", "title": "Maria Coronel", "text": "Maria Alfonso Coronel (1267-1330), Alonso P\u00e9rez de Guzm\u00e1n I.a Sanlucar de Barramedako jauna, Medina-Sidoniako etxearen sortzailearen emaztea zen. Fern\u00e1n Alfonso Coronelen eta Sancha V\u00e1zquez de Acu\u00f1aren alaba, eta, ezkontzara, ezkon sari garrantzitsu bat eman zuen emakume aberatsa zen. Ezkon sari hori, Sevillako San Miguel auzoan zeuden etxeez, Torrijoseko olibadiz (gaur Valencina de la Concepci\u00f3nen dagoen hazienda), La Roba\u00ednako olibadiak (Pilasen), Bollullos de la Mitaci\u00f3n herria, Guadalete ibaian, Jerez de la Frontera ondoan zeuden irin errotak, La Inako mahastiaz (gaur egun Jerezeko landa auzoa), eta El Barrosoko mahastiaz (gaur egun Jerezen dagoen kortijo bat dena)\nAlonso eta Mariaren seme-alabak, honako hauek izan ziren:\nMaria Alfonso Coronel eta Guzman Onaren hilobiak, Juan Mart\u00ednez Monta\u00f1\u00e9sek eginak, Santiponceko San Isidoro del Campoko Monasterioko elizan daude."}
{"id": "96600", "revid": "512", "url": "https://eu.wikipedia.org/wiki?curid=96600", "title": "Juan Alonso P\u00e9rez de Guzm\u00e1n", "text": "Juan Alonso P\u00e9rez de Guzm\u00e1n (1285-1351) Sanlucarreko II. Jauna izan zen, Medina-Sidoniako etxeko noble espainiar bat, Guzman Ona bezala ezagutzen zen Alonso P\u00e9rez de Guzm\u00e1nen eta Mar\u00eda Coronelen semea zen. Beatriz Ponce de Le\u00f3nekin ezkondu zen, Alonso P\u00e9rez de Guzm\u00e1nen (1321-1330) ama, eta, bigarren aldiz, Urraca Osoriorekin, Alonso P\u00e9rez de Guzm\u00e1n y Osorio, Sanlucarreko III. Jaunaren eta Juan Alonso P\u00e9rez de Guzm\u00e1n y Osorio, Sanlucarreko IV. jauna eta I.a Nieblako kontearen ama."}
{"id": "96601", "revid": "58701", "url": "https://eu.wikipedia.org/wiki?curid=96601", "title": "Sanlucarreko Jaurerria", "text": "Sanlucarreko Jaurerria, ahoz, Antso IV.a Gaztela eta Leongoa erregeak, 1295eko apirilak 4an, Alonso P\u00e9rez de Guzm\u00e1n Onari, Tarifa heroi bezala defendatzeagatik agindu zion noblezia titulu espainiar bat izan zen. Erregea, bere jaurerria baliatu gabe hil zen, eta, ondorioz, bere seme Fernando IV.a Gaztela eta Leongoak, Guzm\u00e1ni, \"Sanlucarreko hiribildua, bertako biztanle, toki eta jabetza guztiekin eta han zituen eta egon behar zuten petxo eta eskubideekin\" eginiko dohaintza berretsi zion. Sanlucarreko Jaurerriaren dohaintza pribilegioa, Toron sinatu zen 1297ko urriak 13an, eta Medina-Sidoniako Etxearen Artxibategian kontserbatzen da.\nHasiera batean, Sanlucarreko Jaurerriak, Sanlucar hiribildua (gaur egun Sanl\u00facar de Barrameda hiria) eta Barrameda, Trebujena, Chipiona eta Rota tokiak hartzen zituen. Sanlucarreko I. Jauna izan zen Alonso P\u00e9rez de Guzm\u00e1nen alaba zen Isabel P\u00e9rez de Guzm\u00e1n Fern\u00e1n Ponce de Le\u00f3nekin ezkondu zenean, Chipiona eta Rota, hiribildu independente izatera pasa ziren bere ezkon sariaren zati bezala eta Ponce de Le\u00f3n familiako jabetzakoak izatera pasa ziren, Arcoseko etxearen hazia izango zena.\nDenboran zehar, Sanlucarreko Jaurerria izango zen Medina-Sidoniako etxearen orube nagusia izatera iritsiko zen, 1645 arte mantenduz, urte horretan, Sanl\u00facar de Barrameda espainiar koroan barneratua izan zenean, Andaluziako konspirazio independentista eztabaidatuaren ondoren. Gaur egun, Cadizeko iparrekialdeko kostaldea izeneko eskualdeak, ia zehatz hartzen du antzinako jaurerriak hartzen zuen jatorrizko hedadura."}
{"id": "96602", "revid": "1545", "url": "https://eu.wikipedia.org/wiki?curid=96602", "title": "Medina-Sidoniako Etxearen Agiritegia", "text": "Medina-Sidoniako Etxearen Artxibategia, nagusiki, historian zehar, Medina-Sidoniako etxearen barnean aurkitzen ziren noblezia leinuek eratutako dokumentazioak osatutako agiritegi historikoa da. Gaur egun, Medina-Sidoniako Jauregian dago, Medina-Sidoniako Etxea fundazioaren egoitza dena, Andaluziako Sanl\u00facar de Barrameda hirian. dagoena."}
{"id": "96603", "revid": "105290", "url": "https://eu.wikipedia.org/wiki?curid=96603", "title": "Toosa", "text": "Toosa, greziar mitologian (), itsas ninfa bat zen, Fortzis eta Zetoren alaba eta Gorgonen ahizpa. Poseidon itsas jainkoaren maitaleetako bat izan zen, norekin Polifemo ziklopea izan zuen.\nZiur asko, itsas korronte arriskutsuen jainkosa bat izango zen, eta sirena emakume bezala irudikatu, oinen ordez, arrain isats batekin, bere ahizpa Eszila eta Ekidnaren antzera."}
{"id": "96604", "revid": "336", "url": "https://eu.wikipedia.org/wiki?curid=96604", "title": "Plateresko", "text": "Platereskoa (gaztelaniaz: \"plateresco\") Espainiako Pizkundean garatutako arkitektura estiloa izan zen. XV. mendearen hasieran agertu eta hurrengo bi mendeetan hedatu zen. Oso apaindutako fatxadengatik bereizten da, zilargintza lanak bailiran (hortik bere izena), eraikinen barnealdea estilo gotikoan eraikia izaten den bitartean.\nPlatereskoa, arte mudejarra eta gotiko flamigeroaren arteko elkarketa da. Berezitasunetako batzuk, koroa, armarri edo pinakuluak gehitzea edo hiru zatitan banatutako fatxadak (Pizkundekoak bitan banatuak izaten ziren bitartean) dira. Baina Pizkundeko osagaiak ere erabiltzen ditu, zutabeak edo apaindura osagai batzuk kasu.\nPlatereskoko eraikin azpimarragarri batzuk, honako hauek dira:"}
{"id": "96605", "revid": "512", "url": "https://eu.wikipedia.org/wiki?curid=96605", "title": "Erregearen Ospitalea", "text": "Erregearen Ospitalea (gaztelaniaz: \"Hospital del Rey\"), erromesen eta ibiltarientzako laguntza zentro bat zen, Donejakue bidearen ondoan zegoena, bide hau Burgosetik igarotzean. Egun Espainiako Ondare Nazionalaren zatia da, El Parralekin batera.\nHistoria.\nAlfontso VIII.a Gaztelakoak sortu zuen 1195ean. Santa Mar\u00eda la Real de Las Huelgas monasterioaren mende, erromes hartze zentro handi bat zen. Bere sarreraren ondoan, \"Erromesen Atea\", San Amaroren ermita dago, baita hiltzen ziren erromesak lurperatzen ziren hilerria ere.\n1234an, Valdefuentesko ospitalea eta bere jabetza guztiak Erregearen Ospitalera pasa ziren.\nCoto Redondo.\nCoto Redondo, Burgosko auzitegi-barrutiaren zati zena, Burgosko Intendentzia osatzen zuten hamalauetako bat, herri bakar mailan, 1785 eta 1833 bitartean, 1787ko Floridablancaren Erroldan, abadia jurisdikzioa. Orduan, 253 biztanle zituen.\nAbadiaren jurisdikzioa, bere titularra Erregearen Ospitalea zelarik, Alfoz de Burgos eskualdeko Arroyal, Carde\u00f1adijo, Marmellar de Arriba, San Mam\u00e9s de Burgos, San Medel, Villacienzo eta Villarmero herrietaraino zabaltzen zen, guztiak auzo alkateekin.\nBurgosko Unibertsitatea.\nHondarrak Burgosko Unibertsitatearen eraikinak hartzeko zaharberrituak eta emanak izan dira. Han daude errektoretza, Zuzenbide Fakultatea eta antzinako liburutegia. Lorategiz inguratutako inguru ederrean, Xake Taula bat dago, non, udan, Unibertsitateko Udako Kurtsoekin bat egiten duten musika aktibitateak antolatzen diren."}
{"id": "96606", "revid": "1545", "url": "https://eu.wikipedia.org/wiki?curid=96606", "title": "Floridablancaren errolda", "text": "Floridablancaren errolda () Espainian, 1785 eta 1787 bitartean Karlos III.a Espainiakoa erregearen ministroa izan zen Floridablancako kondearen zuzendaritzapean eginiko errolda dokumentu bat izan zen. Egungo teknika estatistikoak erabiliz eginiko lehen biztanleria errolda espainiartzat hartua izan zen, aurretik, beste bat egon zen arren, Arandako kondearen errolda, honen fidagarritasuna txikiagoa izan zen arren.\nErresumako probintzia eta mugape ezberdinetako intendenteei bidalitako galdera sortan oinarrituz egin zen, intendenteei, euren guneetako biztanleria zehazteko exijitzen zitzaielarik. Oinarri horren arabera, 1786an, herri ezberdinetako alkateei, euren ardurapean zeuden biztanle guztien baldintza pertsonalak (sexua, adina, egoera zibila...) zehazteko eskatu zitzaien, familia unitatearen egoera ekonomikoa eta egoera zibilari buruzko informazioa ere emanez.\nErrolda, Madrilgo Errege Inprentak argitaratu zuen 1787an, ondoren, 1789an hedatua izateko.\nFloridablancaren erroldaren datuak.\nErroldak, herrialde guztian, 10.268.110 biztanleko biztanleria adierazi zuen, eta 22,7 biztanle kilometro karratuko batez besteko dentsitatea."}
{"id": "96607", "revid": "105290", "url": "https://eu.wikipedia.org/wiki?curid=96607", "title": "Aviva Stadium", "text": "Aviva Stadium (irlanderaz Staid Aviva), informalki \"New Lansdowne Road Stadium\" bezala ezagutzen da, Irlandako Errepublikako Dublin hiriburuan dagoen estadio bat da.\nBallsbridge auzoan dago, Lansdowne Road estadioa zenaren kokalekuan.\nHistoria.\n2010eko maiatzaren 14ean ireki zutena. Erausitako Lansdowne Road estadio zaharra ordezkatu zuen, eta estadio berri honek 50.000 ikusleko gaitasuna du. Bere etxeko talde nagusiak Irlandako Errugbi Selekzioa eta Irlandako Futbol Selekzioa dira. Estadioa UEFAko eliteko aurreneko irlandar estadioa da eta 2011ko UEFA Koparen finalaren jokalekua izango da."}
{"id": "96620", "revid": "336", "url": "https://eu.wikipedia.org/wiki?curid=96620", "title": "Publio Valerio Publikola", "text": "Publio Valerio Publikola (latinez \"Publius Valerius Publicola\" \"herriaren laguna\") (?-K.a. 503), erromatar kontsul bat izan zen, baita Junio Brutoren kidea ere, K.a. 509an, azken hau, tradizionalki, Erromatar Errepublikaren sortzailetzat hartzen dena. Tito Livio eta Plutarkoren arabera, bere familia, bere arbaso Voluso Erroman finkatu zena Tito Tazio erregearen garaian, jatorriz sabinarra zen. Funtsezko partehartzea izan zuen Erromako azken erregea izan zen Tarkinio Superboren kanporatzean, eta, jatorrian, Brutoren kide bezala aukeratua izan ez zen arren, laster hartu zuen Luzio Tarkinio Kolatinoren tokia kontsul suffectus bezala.\nBruto hil zenean, kontsul bakar bezala geratu zen, eta jendeak, Publio autokrata bihurtzeko beldurrez zegoen. Jendearen beldurra baretzeko, Velia muino gaineko bere etxearen eraikuntza geldiarazi zuen, eta fasces kopurua 24tik 12ra jeisteko agindua ere eman zuen. Gainera, hiritarren askatasunak babesteko bi lege aurkeztu zituen. Horietako batek, errege bihurtzen ausartzen zen oro, beste edozeinek hil zezakeela zioen. Besteak, magistratu batek kondenatutako edozein hiritarren izenean, pertsonei elegitea aurkeztea ahalbidetzen zuen. Beste hiru aldiz izan zen kontsul: K.a. 508an, K.a. 507an eta K.a. 504an.\nK.a. 503an hil zen, eta bere lurperaketaren gastuak estatuak ordaindu zituen."}
{"id": "96621", "revid": "512", "url": "https://eu.wikipedia.org/wiki?curid=96621", "title": "Tito Lukrezio Trizitipino", "text": "Tito Lukrezio Trizitipino (latinez \"Titus Lucrecius Tricitipinus\"), K.a. VI. mendearen amaierako erromatar kontsul bat izan zen.\nBi aldiz izan zen Erromako kontsul, K.a. 508an eta K.a. 504an, bietan, Publio Valerio Publikolarekin.\nBere lehen kontsulaldian, etruriarren aurka borrokatu zuen, Erroma eraso zutena Lars Porsenna buru zutela, eta, Dionisio Halikarnasokoaren arabera, guduan zauritua izan zen.\nDionisiok, baina, Porsennaren inbasioa hurrengo urtean datatzen du, eta, ondorioz, Trizitipino, urte horretako kontsulen agindupeko erromatar armadaren legatuetako bat bezala irudikatzen du.\nTrizitipinok, bere bigarren kontsulaldian, sabinarren aurkako borrokan parte hartu zuen arrakasta lortzeko.\nLortu zuen arrakasta lortuta ere, bere lehen kontsulaldian Porsennaren aurka lortutako garaipena zein, bigarrenean, sabinarren aurka lortutakoa, Trizitipinoren irudia, bere kideak itzaldu zuen."}
{"id": "96622", "revid": "512", "url": "https://eu.wikipedia.org/wiki?curid=96622", "title": "Marko Valerio Voluso", "text": "\"Artikulu hau kontsulari buruzkoa da; beste esanahietarako, ikus \u00abMarko\u00bb\"\nMarko Valerio Voluso (latinez \"Marcus Valerius Volusi filius), erromatar kontsula izan zen K.a. 505ean, erromatar kontsula izan zen, eta erromatar mitologiako pertsonaia bat da.\"\nHau ere mitikoa zen Publio Valerio Publikolaren anaia zen. Valerio gensekoa zen. Fasti kontsularretan \"Voluso\" epitetoarekin aipatua, ez da beste inon aipatzen.\nPlutarkok Valerio aipatzen du, Jupiter Kapitolinoren omenezko tenplu baten sagaratzearen kargu.\nTito Lukrezio Trizitipinorekin parte hartu zuen Lars Porsennaren aurkako gerran, baina guduan zauritua izan zen, Dionisio Halikarnasokoaren arabera.\nSabinarren aurkako garaipen bat lortu zuen, eta Regilo lakuko guduan hil zen, latindarren aurkako kanpaina baten ondoren."}
{"id": "96623", "revid": "58701", "url": "https://eu.wikipedia.org/wiki?curid=96623", "title": "Nashville Pussy", "text": "Nashville Pussy 1996. urtean Atlantan sortutako hard rock musika talde estatubatuarra da. Hard rock, punk rock, hegoaldeko metal eta psychobilly musika estiloak lantzen ditu."}
{"id": "96624", "revid": "512", "url": "https://eu.wikipedia.org/wiki?curid=96624", "title": "Tito Herminio Akilino", "text": "Tito Herminio Akilino (latinez \"Titus Herminius Aquilinus\"), K.a. VI. mendeko erromatar kontsul bat izan zen. Bere cognomena, Akilino, da fasti kontsularretan aipatzen den bakarra. Gainera, Lars Herminiorekin batera, Herminia gensak izan zuen kontsul bakarra izan zen.\nTito Herminio Akilino, Erromatar Errepublikaren sorreraren heroi mitikoetako bat da. Marko Horaziorekin batera, Tarkinio Superbo erregearen komandanteetako bat zen errege hau kanporatua izan zenean. Lars Porsennaren aurkako gerran, zubia defendatu zuten hiruretako bat izan zen, Publio Horazio Kokles eta Espurio Lartziorekin batera, eta paper aktiboa izan zuen ondorengo etruriarren aurkako gerran. K.a. 506an izan zen kontsul, eta Regilo lakuko guduan erori zen, K.a. 496an, Oktabio Mamilio latindar buruzagiaren aurka borrokatzen. Datu hauetako bakar bat ere ezin da historikotzat hartu."}
{"id": "96625", "revid": "59723", "url": "https://eu.wikipedia.org/wiki?curid=96625", "title": "Foo Fighters", "text": "Foo Fighters 1995ean Dave Grohlek \u2014Nirvana eta Scream taldeetako bateria-jole ohiak\u2014 Seattlen sortu zuen estatubatuar jatorriko rock musika taldea da.\nErrekonozimendu ugari jaso eta arrakasta izan dute mundu osoan: \"Big Me\", \"This is a Call\", \"Everlong\", \"Monkey Wrench\", \"Learn to Fly\", \"Wheels\", \"All My Life\", \"Times Like These\", \"Best of You\", \"D.O.A.\", \"No Way Back\", \"Rope\", \"Walk\" edo \"The Pretender\". Azken honek, 2007ko irailaren 1ean, lehen postua lortu zuen Hot Modern Rock Tracks zerrendan eta hantxe mantendu zen ondorengo 18 asteetan.\nHasierako urteak (1994-1995).\nTaldearen historia Nirvana talde grunge eta ezezagunak Scream taldeko kide izandako Dave Grohl hartu zuenean hasi zen idazten. Grohl Nirvanan, \"Nevermind\" arrakastatsua etorri zen eta banda munduko zerrendetako postu garaienetan kokatu zen. Alde onak bazituen alde txarrak ere eta Kurt Cobain, taldeko liderra, depresioan eta drogatan erori zen, 1994ko apirilaren 5ean heriotzera eramango zuelarik. Nirvanako kide izan zen bitartean, Davek hainbat abesti idatzi zuen, baina ez zuen bere lana bandaren bide berean ikusten eta, horietako batzuk, ezezagunak ziren bere kideentzat. Horiekin osatu zuen Grohlek \"Pocketwatch\" demoa, Late! ezizena hartu zuelarik. 100 bat zinta editatu zituen eta, saltzeko asmorik gabe, bere adiskideen artean banatu.\nFoo Fighters (1995-1997).\nKurt Cobain hil zenean eta Nirvana desagertu, Grohlek aurrera egin zuen bere ibilbide musikalean. Abesti gehiago idatzi zuen eta \"Foo Fighters\" ezizena hartu zuen, Dave gertakari paranormalen zale baitzen. II. Mundu Gerra garaian, izen hori ematen zieten pilotu aliatuek Objektu Hegalari Ezezagunei (OHE).\nLaguna zuen Greg Dulliren (\"Afghan Whigs\") gitarra-jotzailearen laguntza izan ezik, berak bakarrik grabatu zituen instrumentu guztiak abesti guztietan. Aurrekoan bezalaxe, zintan editatu zuen eta lagunartean banatu zuen berriro ere, baina arrakasta handia hartzen hasi zen, \"This is a Call\" abestiarekin, batez ere, eta bandarako kide bila hasi zen, bere zigilu propioa sortu zuelarik: Roswell Records.\nHorrela jaio zen Foo Fighters taldea. 2009an, Dave Grohl VH1 Storytellers programan zera esan zuen: \"Foo Fighters\" izena jendearen buruetan erraz geratzeko hartu omen zuen, baina etorriko zitzaion arrakasta izango zuela jakin izan balu, taldeari ez omen ziokeen izen hori jarriko.\n\"The Colour and the Shape\" (1997-1999).\nBandak izandako arrakasta itzelarekin, AEBetan eta Europako hainbat hiritan izan ziren biran. Urte pare bateko biraren ondoren, 1997an, bigarren albuma etorri zen, \"The Colour And The Shape\", \"Monkey Wrench\", \"My Hero\", \"Hey\", \"Johnny Park!\" edo \"Everlong\" abesti arrakastatsuez osatuta.\nGrabatzen ari ziren bitartean, \"Doll\" eta \"Up in Arms\" abestietarako bakarrik deitu zioten William Goldsmith bateriari eta honek haserreak ekarri zituen, azkenean, taldea utziko zuelarik. Beste iturri batzuen arabera, Gil Norton ekoizlea eta Goldsmith mokoka zebiltzaten eta horregatik atera zen hau bandatik, Grohlek geratzen zien abestiak grabatu behar izan zuelarik. Kritikak sutsu txalotu zuen diska eta 90eko hamarkadako hoberenetarikoa zela esan zuen.\nBateriaren lekua hartuko zuen kide baten bila, Grohlek Taylor Hawkinsi deitu zion. Davek ea Goldsmithen lekua beteko lukeen bateriaren bat ezagutzen ote zuen galdetu zion Alanis Morissetten bandako kide ohiari eta, Hawkinsek bere burua eskaini zion. Une berean, Pat Smear gitarrak ere, birarekin neka-neka eginda, taldea utzi zuen eta Davek Screameko kide ohia zuen Franz Stahl hartu zuen haren ordez, baina, hurrengo diska grabatu baino lehen, Franzek ere taldea utzi egingo zuen.\n\"There Is Nothing Left to Lose\" (1999-2002).\n1999an, Grohlek berak etena egiteko beharra sentitu zuen eta Virginiara itzuli zen. Hilabete pare batean, etxeko sotoa grabazio estudioa zen eta hantxe hasi ziren hirugarren albuma izango zena egiten, \"There is Nothing Left to Lose\". Aurreko diskak baino melodikogoa izan zen eta hurrengoak izan ziren osagaietako batzuk: \"Breakout\" (\"Me, Myself &amp; Irene\" bandaren soinu bandan joango zena gerora), \"Next Year\" (\"Ed\" telebista seriearen soinu bandan), \"Generator\", \"Stacked Actors\" edo \"Learn to Fly\" (lehena Billboard zerrendan).\nStahl irten eta gero, bandak gitarra asko probatu zituen, No Use for a Name eta Me First and the Gimme Gimmes taldeetako kide izandako Chris Shiflett aurkitu zuen arte. Hala ere, banda albuma bukatzen ari zen eta ez da kredituetan agertzen.\nUrte hartan bertan, Foo Fighters Queen bandarekin harremanetan jarri zen eta, Foo Fightersek Pink Floydren \"Have a Cigar\" tema egin zuenean \"Mission: Impossible II\" filmerako, Brian May elkarlanean aritu zen haiekin.\n2001eko martxoan Queen Rock and Roll Hall of Famera joan zenean, Grohl eta Hawkins gonbidatu zituzten \"Tie your Mother Down\" jotzeko. Ez zen aukera bakarra izan, VH1 Rock Honors eta Londresko Hyde Parken ere elkarrekin izan baitziren.\nAlive &amp; Well erakundea.\n2000n, bandak \"Alive &amp; Well\" babesten zuela adierazi zuen, HIESaren eragilea inmunoeskasiaren birus denik sinesten ez duen estatubatuar erakundea. Birusa detektatzeko kontrolen baliogarritasuna ere kuestionatzen dute eta ez dute gaixotasunaren eragileak geraraziko duten botiketan sinesten. Nate Mendel baxuak erakutsi zien Christine Maggioreren liburua bandako kideei eta, urte berean, erakundearen mesedetan joko zuten.\n\"One by One\" (2002-2005).\n2001eko bukaera aldera, Virginian ziren berriro, gitarra berriarekin batera, diska berria ateratzeko lanetan, baina Grohlek ez zuen nahi zuen maila lortzen eta saioak bertan behera geratu ziren.\nBitartean, Queens of the Stone Age taldearen \"Songs for the Deaf\" diskorako bateriak grabatu zituen eta biran ibili zen haiekin 2002an.\nShifflet ere bere proiektu propioan aritu zen lanean, Jackson (gaur Jackson United) izeneko punk taldean.\nIndarrak berrituta, taldea estudiora itzuli zen eta bi aste besterik ez zituen behar izan \"Queens of the Stone Age\" garaia baino lehen prestaturik zuen \"One by One\" lana grabatzeko. \"All My Life\", \"Low\", \"Overdrive\", \"Comeback\", \"Have it All\" edo \"Times Like These\" abestiak joan ziren hartan eta egin zuten bideoak kritika gogorrak jasao zituen, Grohl eta Jack Black agertzen baitziren hartan mozkor-mozkor eta postura lizunetan. Hala ere, diska honek finkatu zituen egungo rock alternatiboaren proposamenen artean eta bira berri bat etorri zen, munduan zehar.\nPolitika eta polemika.\nTaldea ez da, normalean, politika gaietan sartzen, baina, 2004an, Grohlek John Kerryren alde egin zuen AEBetako presidentziarako hautagai eta kontzertu batzuk eman zituzten kanpaina garaian.\nDave Grohlen disgusturako, George W. Bush aurkariak ere taldearen abesti pare bat erabili zuen bere kanpainan, \"Times like These\" eta \"My Hero\" eta bandaren jarraitzale sustsua zela deklaratu zuen. Horrek inspiratuko zion \"In Your Honor\" lana.\n\"In your Honor\" (2005-2007).\n2004an, Los Angelesera joan ziren bizitzera eta estudio handi bat eraiki zuten, Studio 606 West, baina taldeak bere soinuaren berregituraketa sakona behar zuen, beste album bat atera baino lehen. Horrela iritsi ziren rock kanta indartsuz osatutako album batera, beste bat, akustikoez osatua. 2005eko ekainaren 14an atera zen \"In Your Honor\".\nDave Grohl ez zen gustura geratu \"One by One\" lanarekin eta kontu gehiago jarri zuen hor. Hemen bere hitzak:\nAlbuma disko bikoitza da. Lehenengo diskoan heavy metalaren eragina nabaria da, batez ere, \"Free Me\" bezalako abestietan; gainontzekoak hard rock parametroetan mantentzen dira eta \"No Way Back\", \"Best of You\", \"End Over End\" edo \"D.O.A.\" aipagarrienak dira.\nBigarren diskoan, rock alternatiboaren eragina nabarmentzen da. Formato akustikoan, aurrekoa baino lasaigarriagoa egin zuten eta Grohlen ahots trobadorearena balitz bezala entzuten da. \"Miracle\", \"Over and Out\", \"Friend of a Friend\" edo Norah Jonesekin egin zuen \"Virginia Moon\" kanta aipagarrienak dira.\n\"Skin and Bones\".\n2006an, taldeak \"Skin And Bones\" atera zuen CD eta DVD formatuetan, abesti ezagunenen zuzeneko bertsioekin eta taldekide ohi Pat Smearren laguntza ere izan zuten. 2006ko abuztuan grabatu zituzten 15 abestiak Los Angeleseko Pantages Theaterren.\nLive Earth.\n2007ko uztailean, Londresen izan ziren Live Earth jaialdian, eta gosetea, pobrezia eta berotze globalaren aurka egin nahi zuten, beste artista askorekin batera. Madonna, Red Hot Chili Peppers, The Black Eyed Peas, Beastie Boys, Metallica, John Legend, David Gray, Snow Patrol, Terra Naomi, Spinal Tap, SOS All Stars, Razorlight, Paolo Nutini, M People, Keane, Kasabian, James Blunt, Geri Halliwell, Genesis, Duran Duran, Damien Rice, Corinne Bailey Rae, Chris Rock, Bloc Party eta The Pussycat Dolls. \"All My Life\", \"My Hero\", \"Times Like These\", \"Best of You\" eta \"Everlong\" jo zuten eta, askoren ustez, haien kontzerturik onenetakoa izan zen. 70.000 ikusleren aurrean, taldeak arrakasta izugarria izan zuen eta kritikak oso ondo hartu zuen lan hura.\n\"Echoes, Silence, Patience &amp; Grace\" (2007).\n2007ko irailaen 25ean, Foo Fightersen disko berria atera zen: \"Echoes, Silence, Patience &amp; Grace\". \"The Colour and the Shape\" diskoaren ekoizle bera izan zuten eta \"The Pretender\" singlearekin batera aurkeztu zuten. Albuma editatu baino hilabete lehenago, arrakasta itzela izaten ari zen.\nAlbumean 12 abesti sartu zituzten eta Kaki King gitarra ere haiekin izan zuten \"The Ballad of the Beaconsfield Miners\" abestian \u2014meatzariak harrapatuta geratu ziren Australiako meategi batean eta Foo Fightersen musika zuen MP3a eskatu zuten\u2014. Orain arte Grohlek berak egiten bazituen ere, oraingo honetan, Taylor Hawkinsek egin zituen koroak. Abestietako batek, \"Let It Die\", Kurt Cobain eta Courtney Loven arteko harreman kaotikoan izan omen zuen inspirazioa.\nDave Grohlek hurrengo balorazioa egin zion diskoari:\nAzaroaren 1ean estreinatu zuten \"Long Road to Ruin\" bideo musikala, aurreko lan batzuetan bezala, Rashida Jones artista agertzen delarik.\nGrammy sarien 50. edizioan, \"The Pretender\" abestiak lehen saria irabazi zuen Hard Rock atalean. \"Echoes, Silence, Patience &amp; Grace\" albuma, berriz, Rock album hoberena izan zen.\n\"Live at Wembley Stadium\" (2008).\n\"Live at Wembley Stadium\" Foo Fightersen zuzeneko DVDa da. 2008ko ekainaren 6 eta 7an grabatu zuten Londresen,\nWembley estadioan. Ostiraleko eta larunbateko lanak nahastu zituzten eta gau haietan egindakoa Foo Fighters bandaren arrakasta handienetakoa izan zen. John Paul Jones eta Jimmy Pageen laguntza ere izan zuten \"Ramble On\" edo \"Rock and Roll\" abestietan.\nEtena.\n2008ko irailaren 17an, Dave Grohlek bandak atseden luze bat hartuko zuela iragarri zuen The Chris Moyles Show programan.\nBaina, 2009ko otsailaren 12an, Hawkinsek asmo haiek ukatu zituen:\n\"Foo Fighters Greatest Hits\" (2009).\n2009ko uztailaren 4an, azaroaren 3an, arrakasta izandako abestien bilduma aterako zutela esan zuten. \"Wheels\" abesti berria ere ezagutzera eman zuten eta irailean irratietan zen.\nUrriaren 30ean, Foo Fightersek bere estudioan egin zuen disko berria erakutsiko zuen kontzertua. Internet bidez eman zuten zuzenean eta ia 20.000 ikusleetara iritsi zen.\nAzkenean, 2009 azaroaren 3an, taldeak \"Foo Fighters Greatest Hits\" albuma atera zuen, 16 abestiz osatua; haietako 2 berriak ziren eta \"Everlong\"en bertsio akustikoa ere sartu zuten.\nIrailaren 4an, Dave Grohl zera esaten ari zen:\n\"Wasting Light\" (2011).\n2010ean, ordea, Dave Grohlek banda disko berria prestatzen ari zela esan zuen eta irailean hasiko zirela grabatzen.\nTaldearen Twitter kontuan, abesti ezberdinen izenak eman zituzten (Miss the Misery, Rosemary, These Days, Walk, A Matter of Time, Bridge Burning eta beste batzuk) eta hainbat letra ere bai. Argazkiak ere jarri zituzten eta Pat Smear haiekin agertzen zen, Krist Novoselic edo Butch Vig ekoizlea bezala.\nTaldeak itzulera iragarri zuen eta hainbat show egin zituen, horietakoren bat, \"sekretuan\", disko berriaren abesti batzuk erakutsiz.\n2011ko urtarrilaren 3an, Foo Fightersek diskoa bukatuta zuela iragarri zuen Twitter bidez.\nUrtarrilaren 17an, abesti berri baten zati bat argitaratu zuen: \"Bridge Burning\", eta otsailaren 1ean berdina egin zuen beste abesti batekin: \"Miss the Misery\". Biak album berrian ateratzekotan ziren.\nUrtarrilaren 28an, taldeak album berri osoa jo zuen Velvet Jonesen, Santa Barbaran, Kalifornian. Ikuskizuna, apenas ordu batzuk lehenago eman zen jakitera, baina nahikoa izan zen eta, ordubetean, sarrera guztiak salduta zeuden.\nOtsailaren 13an, \"White Limo\" abesti berriaren bideo musikal bat aurkeztu zuten. Bideoan, Mot\u00f6rhead taldeko Lemmy Kilmister azaltzen da eta Jordyn, Dave Grohlen emaztea, ere bai.\nOtsailaren 15ean, album berriaren izena \"Wasting Light\" izango zela jakinarazi zuten eta ez \"Back + Forth\", lehen esaten ari ziren bezala. 2011ko apirilean aterako zen album berria. Hurricane Festival, Pinkpop Festival eta beste batzuetan ere izango zen banda.\n\"Medium Rare\" (2011).\n\"Medium Rare\" Record Store Day ospakizuna aprobetxatuz kaleratu zen LPa da, 2011ko apirilaren 16an. Diskoak taldeak bere karrera guztian zehar egin dituen hainbat \"cover\" ditu, The Wings, Prince edo Pink Floyd tarteko."}
{"id": "96626", "revid": "512", "url": "https://eu.wikipedia.org/wiki?curid=96626", "title": "Marko Horazio Pulvilo", "text": "\"Artikulu hau kontsulari buruzkoa da; beste esanahietarako, ikus \u00abMarko\u00bb.\"\nMarko Horazio Pulvilo (latinez \"Marcus Horatius Pulvilus\"), K.a. VI. mende amaierako erromatar kontsul bat izan zen.\nHorazio patriziar gensekoa zen. Dionisio Halikarnasokoa historialariak, Marko Horazioren partehartzea nabarmentzen du Tarkinio Superbo erregearen kanporatzean.\nIturri gehienek, Marko Horazio, Erromatar Errepublikako lehen urteko (K.a. 509) kontsuletako bat bezala aipatzen dute, Junio Bruto gudu batean hil, handik gutxira, Espurio Lukrezio Trizitipinoren heriotzaren eta Luzio Tarkinio Kolatinoren erbesteratzearen ondoren. Bere kidea, Publio Valerio Publikola izan zen, bere bigarren kontsulaldian, K.a. 507an ere kide bezala izan zuena.\nIturri klasikoek, Marko Horazio, azken erromatar erregeek Kapitolioan eraikitako Jupiterren omenezko tenplua sagaratu zuen kontsula bezala ere aipatzen dute."}
{"id": "96627", "revid": "1310", "url": "https://eu.wikipedia.org/wiki?curid=96627", "title": "Sistema endokrinoa", "text": ""}
{"id": "96629", "revid": "336", "url": "https://eu.wikipedia.org/wiki?curid=96629", "title": "Espurio Lukrezio Trizitipino", "text": "Espurio Lukrezio Trizitipino (), K.a. VI. mendeko erromatar kontsul bat izan zen, Lukreziaren aita, hau Sexto Tarkiniok bortxatu izanak, Tarkinio Superbo tronutik kanporatzera eta Erromatar Errepublika sortzera eraman zuelarik.\nTrizitipino, Tarkinio erregeak izendatutako Senatuko partaidea zen, nork Praefectus Urbi izendatu zuen, honek, gerrara joateko Erroma utzi zuenean. Erregea tronutik kendu ondoren, ziuraski erregeorde bezala aukeratu zuten patriziarrek, eta hauteskundeen presidente izan zen, non lehen kontsulak aukeratuak izan ziren.\nJunio Bruto guduan hil ondoren, urte berean zehar, Trizitipino ordezko bezala aukeratua izan zen, baina, oso edadetua zenez, kargua hartu eta egun gutxira hil zen."}
{"id": "96631", "revid": "90204", "url": "https://eu.wikipedia.org/wiki?curid=96631", "title": "Sexto Tarkinio", "text": "Sexto Tarkinio, Antzinako Erromako pertsonaia bat izan zen, K.a. VI. mendekoa, Erromako monarkiaren amaiera aldekoa, Erromako azken errege izan zen Tarkinio Superboren semea eta bosgarren erregea izan zen Tarkinio Priskoren biloba.\nSexto Tarkiniok, Lukrezia bortxatu zuen, bere buruaz beste egin zuena, bere lehengusu Luzio Tarkinio Kolatinoren emaztea zena (Tarkinio Superboren iloba). Sexto Tarkinioren jokaera gaizkina, erromatar herriaren atsekabearen puntu gailena izan zen, eta erromatar monarkiaren amaierarekin eta Erromatar Errepublikaren sorrerarekin amaitu ziren matxinada batzuk sortu zituen.\nIrudikapen artistikoak.\nLukreziaren bortxaketa eta bere buruaz beste egitea, zenbait alditan irudikatu da arte plastikoetan, horien artean, Tiziano, Rembrandt, Durero, Raffaello edo Botticelliren lanetan."}
{"id": "96632", "revid": "90204", "url": "https://eu.wikipedia.org/wiki?curid=96632", "title": "Luzio Tarkinio Kolatino", "text": "Luzio Tarkinio Kolatino (), Antzinako Erromako pertsonaia bat da, Tarkinio Superbo erregea kanporatu eta Erromatar Errepublika sortu ondoren, aukeratutako lehen bi kontsuletako bat izan zelako ezaguna.\nErromatar tradizioaren arabera, Egerioren semea zen, hau, aldi berean, Arunsen semea zena, Tarkinio Priskoren anaia zena. Tarkinio Priskok Collatia herria hartu zuenean, Egerio, tokia gobernatzeko legatua izan zen, eta bere semea ere han bizi zen, eta, ondorioz, Kolatino ezizena zuen.\nLukreziarekin ezkondua egon zen, eta hain izan zen handia honek, bere lehengusu Sexto Tarkiniogandik jasan zuen bortizkeria, Tarkinio Superbo kanporatzera eta Erromatar Errepublika sortzera eraman zuela, K.a. 509an.\nLuzio Tarkinio Kolatino eta Junio Bruto izan ziren Errepublikako lehen bi kontsulak, baina, jendeak, Tarkiniotar gorrotatuen gobernurik jasaten ez zuenez, Junio Brutok, Kolatino konbentzitu zuen bere kargua utzi eta Erromatik aldegin zezan. Bere ondasun guztiekin erretiratu zen Laviniora, eta, bere ordez, Publio Valerio Publikola aukeratua izan zen kontsul bezala."}
{"id": "96633", "revid": "880", "url": "https://eu.wikipedia.org/wiki?curid=96633", "title": "Vimioso", "text": ""}
{"id": "96634", "revid": "1545", "url": "https://eu.wikipedia.org/wiki?curid=96634", "title": "Tamanrasseteko probintzia", "text": "Tamanrasset (arabieraz: \u0648\u0644\u0627\u064a\u0629 \u062a\u0645\u0646\u0631\u0627\u0633\u062a, Tuaregeraz: , Tamen\u03b3est) Aljeriako Wilaya edo probintzietako bat da, guztietan handiena. 556.200 kilometro koadro ditu eta 198.691 biztanle 2008ko zentsoan. Hiriburua Tamanrasset da. Guztira 6 barruti ditu eta 12 udalerri."}
{"id": "96635", "revid": "201", "url": "https://eu.wikipedia.org/wiki?curid=96635", "title": "Galego-portugesa", "text": ""}
{"id": "96637", "revid": "1545", "url": "https://eu.wikipedia.org/wiki?curid=96637", "title": "Tebessako probintzia", "text": "Tebessa (, xawiaz: ) Aljeriako \"wilaya\" edo probintzietako bat da. 14.227 kilometro koadro ditu eta 657.227 biztanle 2008ko erroldan. Hiriburua Tebessa da. Guztira 12 barruti ditu eta 28 udalerri."}
{"id": "96638", "revid": "15795", "url": "https://eu.wikipedia.org/wiki?curid=96638", "title": "Tebessa probintzia", "text": ""}
{"id": "96640", "revid": "1545", "url": "https://eu.wikipedia.org/wiki?curid=96640", "title": "Tilimsengo probintzia", "text": "Tilimsen () Aljeriako \"wilaya\" edo probintzietako bat da. 9.061 kilometro koadro ditu eta 945.525 biztanle 2008ko erroldan. Hiriburua Tilimsen da. Guztira 20 barruti ditu eta 53 udalerri."}
{"id": "96642", "revid": "336", "url": "https://eu.wikipedia.org/wiki?curid=96642", "title": "Hebrida Berrien Plaka", "text": "Hebrida Berrien Plaka, mikroplaka tektoniko bat da. Bere hedadura, 0,01585 estereorradianekoa da, Pazifiko Plakarekin lotua dago.\nOzeano Barearen mendebaldean dago, non Vanuatu uharteen zati bat hartzen duen.\nHebrida Berrien Plaka, Conway Reef Plaka, Balmoral Reef Plaka, Pazifiko Plaka eta Australiar Plaka ditu mugakide.\nGainontzeko plakekin dituen mugak, Hebrida Berrietako fosak eratzen ditu, Vanuaturen mendebaldeko kostaldean.\nHebrida Berrien Plaka, milioi bat urteko 2,70\u00bako errotazio abiaduran mugitzen da, 13\u00ba 00' hego latitudean eta 12\u00ba 00' mendebal longitudean kokatutako polo baten arabera.\nHebrida Berrien Plakak, bere izena, Vanuaturen antzinako izenetik jasotzen du."}
{"id": "96643", "revid": "1545", "url": "https://eu.wikipedia.org/wiki?curid=96643", "title": "Tiareteko probintzia", "text": "Tlemcen (arabieraz: \u0648\u0644\u0627\u064a\u0629 \u062a\u064a\u0627\u0631\u062a, Tamazigheraz: Tihert, \"geltokia\") Aljeriako Wilaya edo probintzietako bat da. 20.673 kilometro koadro ditu eta 842.060 biztanle 2008ko zentsoan. Hiriburua Tiaret da. Guztira 14 barruti ditu eta 42 udalerri."}
{"id": "96645", "revid": "1545", "url": "https://eu.wikipedia.org/wiki?curid=96645", "title": "Tizi Uzuko probintzia", "text": "Tizi Uzu (arabieraz: \u0648\u0644\u0627\u064a\u0629 \u062a\u064a\u0632\u064a \u0648\u0632\u0648, Kabilieraz: Tizi-Uzzu, \"geltokia\") Aljeriako Wilaya edo probintzietako bat da, Kabilian. 3.568 kilometro koadro ditu eta 1.119.646 biztanle 2008ko zentsoan. Hiriburua Tizi Uzu da. Guztira 21 barruti ditu eta 67 udalerri."}
{"id": "96647", "revid": "15795", "url": "https://eu.wikipedia.org/wiki?curid=96647", "title": "Tizi Ouzou probintzia", "text": ""}
{"id": "96648", "revid": "512", "url": "https://eu.wikipedia.org/wiki?curid=96648", "title": "Ariarates VIII.a", "text": "Ariarates VIII.a Epifanes, Kapadoziako erregea izan zen K.a. 101 eta K.a. 96 bitartean, eta Ariarates VI.a eta Laodizearen bigarren semea izan zen.\nBere anaia Ariarates VII.a hil ondoren, kapadoziako nobleziak errege izendatu zuen, Ariarates IX.aren oposizioz, errege txotxongiloa zena, Mitridates VI.a Pontoko Erresumako erregearen semea. Ondoren, honek kanporatu zuen, eta, hil ondoren, Kapadoziako errege dinastia amaitu egin zen.\nMitridatesek, tronuan bere semea ezarri zuenean, oraindik zortzi urte baino ez zituena, Nikomedes III.a Bitiniakoak, Erromara enbaxada bat bidali zuen, tronua, Ariarates VI.aren hirugarren semea zela zioen gazte baten alde aldarrikatzeko. Mitridatesek, lotsagabekeria berarekin, beste enbaxada bat bidali zuen, berak tronuan jarritako gaztea, Ariarates V.aren ondorengo bat zela esanez. Senatuak, ez zion erregetza bietako bati ere eman, baizik eta kapadoziarren askatasuna bermatu zuela, eta Ariarates IX.a tronutik kentzea agindu zuen K.a. 95ean.\nErrepublika ezartzeko saiakeraren ondoren, Erromatar senatuak, kapadoziarrek, monarkia mantentzeko nahia onetsi eta Ariobarzanes I.a Filorromanoren hautaketa baimendu zuen."}
{"id": "96649", "revid": "512", "url": "https://eu.wikipedia.org/wiki?curid=96649", "title": "Zalambdalestes", "text": "Zalamnbdalestes Goi Kretazeoan Mongolian bizi izan zen ugaztun kareduna izan zen. Ezagutzen den karedunik zaharrenetarikoa da eta Dinosauroekin batera bizi izan zen.\nZalambdalestesek satitsu baten antza zuen, musu luzearekin, hagin handiak, burmuin txikia eta begi handiak. 20 bat zentimetro luze zituen eta buruak 5 zentimetro baino ez. Bere hanketan atzapar handiak zituen, baina ezin ziren kontrako noranzkoan jarri, beraz baliteke ez izatea gai zuhaitzetan igotzeko. Ziurrenik bere dieta intsektuz osatua zegoen."}
{"id": "96650", "revid": "58701", "url": "https://eu.wikipedia.org/wiki?curid=96650", "title": "George Gaylord Simpson", "text": "George Gaylord Simpson (Chicago, AEB, 1902ko ekainaren 16a - Tucson, AEB, 1984ko urriaren 6a) XX. mendeko paleontologo garrantzitsuenetarikoa izan zen. Ernst Mayr eta Theodosius Dobzhanskyrekin batera Sintesi Ebolutibo Modernoaren egileetako bat izan zen.\nBere obra garrantzitsuenak \"Tempo and mode in evolution\" eta \"The meaning of evolution\" dira. Urte batzuk geroago Niles Eldredge eta Stephen Jay Gouldek iragarriko zuten Oreka Puntuatuaren Teoria aurreikusi zuen, batez ere zaldien inguruan egin zuen monografian, non eboluzioa lineala zena arbuiatzen zuen.\n1958an Darwin-Wallace Domina eman zioten."}
{"id": "96656", "revid": "6327", "url": "https://eu.wikipedia.org/wiki?curid=96656", "title": "August Friedrich Kekule", "text": ""}
{"id": "96657", "revid": "512", "url": "https://eu.wikipedia.org/wiki?curid=96657", "title": "Farasmanes I.a Iberiakoa", "text": "Farasmanes I.a Iberiakoa (?-58), Iberiako (Kartli, egungo Georgiako ekialdea) errege bat izan zen. Funtsezko paper bat izan zuen Tazitok eginiko Erromaren ekialdeko politikari buruzko zerrendan eta Tiberio, Klaudio eta Neronen kanpainetan. Cyril Toumanoffen arabera, K. a. 1etik 58rarte gobernatu zuen eta Pharnavaziar dinastiako kidea izan zen.\nFarasmanesek, Erromaren aliatu bezala, Armenia inbaditu eta Artaxata hiriburua hartu zuen 35ean. Bere anaia Mitridates jarri zuen, eta Partiako printzea zen Orodes, bere berriki konkistaturiko erresumari eransten saiatu zenean, Farasmanesek armada handi batekin aurre egin zion, honekin, partiarrak erabat garaitu zituelarik gudu batean. Handik denbora gutxira, 52an, bere seme Radamistus konbentzitu zuen, izaera anbiziotsu eta latzekoa zena, bere osaba Mitridatesen aurka gerra egiteko, eta gerra honetan lagundu zion, baina, Radamistus horretarako prest zegoenean, Partiarrek kanporatu egin zuten, erregealdi labur baten ondoren, 55 arte, eta, berriz, bere aitaren lurretan bilatu zuen babesa, Erromatarren mesedea lortzekotan, nortzuk Radamistusek erabilitako prozedurak gaizki ikusi zituzten, bere semea hiltzera derrigortuz. Dirudienez, Farasmanesen oinordekoa, bere seme Mitridates I.a Iberiakoa izan zen.\nTourmanoffek iradoki duenez, Farasmanes, Aderkirekin identifikatuko litzateke Erdi Aroko georgiar kroniketan, bere erregealdia, esaten denez, Georgian lehen elkarte kristauak agertu ziren garaiarekin bat zetorrela, baita judutarrak Miskhetatik Jerusalemera eginiko bidaiarekin ere, Jesusen gurutziltzaketa eta Tunika Santua Iberiara eramatearen lekuko izan zirenak. Georgiar kroniken arabera, Aderkik, bere erresuma, bere bi semeen artean banatu zuen, Kartam eta Bartom izenekoak, Iberian diarkia abiaraziz, bost belaunaldiz iraungo zuena. Egungo ikasle askok, diarkiaren existentziaz zalantza egiten dute, garai hartako iturri atzerritarrek, errege bakarra aipatzen baitute."}
{"id": "96658", "revid": "2241", "url": "https://eu.wikipedia.org/wiki?curid=96658", "title": "Iberia", "text": "Iberia izenak hainbat adiera ditu:"}
{"id": "96659", "revid": "56334", "url": "https://eu.wikipedia.org/wiki?curid=96659", "title": "Intef (Ikuren semea)", "text": "Intef, Tebaseko nomoko gobernari bat izan zen, K.a. 2120 inguruan gobernatu zuena, eta Egiptoko XI. dinastiako lehen faraoiaren aitatzat jotzen da.\nIzen hau eman zitzaion: \"Intef, Jaiotzaz Noblea, Tebaseko jauna... betierekoa\"\nKarnakeko arbasoen gelan, Mentuhotep I.aren aurreko bezala aipatzen da.\nIntef, idazkunetan, sarri, Ikuren semea deitua da.\nIntef, egiptoar eskriba baten postura eta jantziekin irudikatua dago Sesostris I.ak eraikitzea agindutako estatua batean."}
{"id": "96660", "revid": "105290", "url": "https://eu.wikipedia.org/wiki?curid=96660", "title": "Neera", "text": "Greziar mitologian, Neera, zenbait pertsonairen izena da:"}
{"id": "96661", "revid": "105290", "url": "https://eu.wikipedia.org/wiki?curid=96661", "title": "Evadne", "text": "Evadne, greziar mitologian, bi pertsonairen izena da:"}
{"id": "96662", "revid": "336", "url": "https://eu.wikipedia.org/wiki?curid=96662", "title": "Estenelo", "text": "Estenelo, greziar mitologian, (antzinako grezieraz \u03a3\u03b8\u03ad\u03bd\u03b5\u03bb\u03bf\u03c2 Sth\u00e9nelos), zenbait pertsonairen izena da:"}
{"id": "96663", "revid": "59723", "url": "https://eu.wikipedia.org/wiki?curid=96663", "title": "Fenian zikloa", "text": "Fenian Zikloa edo Fiannaidheacht (egungo irlanderaz Fianna\u00edocht), Fionn-en zikloa, Finn-en zikloa, Fianna-ren zikloa, Finnian ipuiak, Fian ipuiak, F\u00e9inne zikloa, Feinn\u00e9 zikloa eta Ossi\u00e1ndar zikloa izenekin ere ezagutzen da. Hitz lauz eta bertsoz osatutako kontakizun multzo bat da. Haien gai nagusia Fionn mac Cumhaill heroi mitikoa eta Fianna \u00c9ireann gerlarien balentrien goraipamena da. Irlandar mitologiako lau ziklo nagusietako bat da. Beste hirurak Ziklo mitologikoa, Ulstergo zikloa eta Ziklo historikoa dira. Kronologikoki, Fenianen zikloa hirugarrena da, Ulstergoa eta historikoaren artean. Fenian zikloari askotan Osiandar zikloa edo Ziklo osianikoa ere deitu ohi zaio, Fionnen seme Ois\u00edn olerkien ustezko idazlea izan baitzen. Ziklo horrek Fiannatarren beste senide edo kideei buruzko beste zenbait kontakizun ere baditu, horien artean Ca\u00edlte (Fionnen iloba), Diarmuid Ua Duibhne, Ois\u00ednen seme Oscar, eta Fionnen etsai amorratu Goll mac Morna.\nKontakizunaren laburpena.\nCormac mac Art, Irlandako errege nagusiak, bere erresuma babesteko, Fiannatarrak osatu zituen, hots, klanen koalizioa. Fianna taldearen nagusitza bi klanen gain zen: Bascna klana, buruzagia Cumhall zuena, eta Morna klana, Goll buruzagi zuena eta Liath Luachra altxorzain. Knock-eko Gudaren ondoren, Mornako klanekoek Cumhall hil eta Bascna klanaren altxorraren poltsa lapurtu dute. Cumhallen emazte Muirne-k ihes egin eta haur batez erditu da, Demna (edo Deimne), azken haur bi emakume gerlarik zaindu dute, Liath eta Bodhmall druidesa (Cumhall-en arreba). Muirne Kerryko erregearekin ezkondu da.\nFionn-en altxamendua.\nDemnak, haren ile argia dela eta, Fionn (\"zuri\" edo \"dizdiratsu\") ezizena jaso du, eta adin egokia izan bezain laister mendeku bila joan da. Liath Luachra hil eta altxorraren poltsa berreskuratu du, azken hori Knock-eko Gudan biziraun zuten gerlariei eman die. Finn Eces olerkariarekin ikasten ari dela, Fionnek nahigabean Jakinduriaren Izokina jan eta munduaren jakintzaren jabe egin da. Hiru proba gainditu ondoren, Tara-ko errege nagusiaren Gortean onartua dute eta Bascna klanaren lider bilakatu.\nFionn eta Aill\u00e9n.\nSamhain jaia ospatzen den aldiro, Aill\u00e9n mac Midgna maitagarriak Taran izua zabaltzen zuen, bere harpa joz gerlariei loa eragin eta jauregiari su emanez. Fionnek harparen musikatik babesten zuen bere lantza magikoa erabiliz, Aill\u00e9n hil du. Sari moduan, Fianna taldearen buruzagi izendatu dute, Goll-en ordez: horrek bere leialtasuna zinpean eman dio.\nFionn eta Sadbh.\nBehin batez, Fionn orein bat ehizatu nahian ari zen, baina harrapatu zuenean, Bran eta Sceolang bere txakurrek oreina akabatzea eragotzi zioten, eta gau hartan bertan oreina emakume eder bihurtu zen, Sabdh. Emakume horren esanetan, Fer Doirich druidak bilakatu omen zuen orein. Fionnen egoitza Allen-go gotorlekuak apurtu omen zuen aztikeria hura, Sadbh bere mugen barnean mantentzen zen bitartean druidaren sorginkeriaren eraginetik at izango zen. Fionn eta Sadb ezkondu egin ziren. Geroago, Fionnek inbaditzaile batzuk kanporatu nahian bere egoitza utzi egin zuen eta Sabdh gotorlekuan geratu zen. Fer Doirich druida Fionnen antzera mozorroturik bertaratu zen, Sabdh Gotorlekutik kanpo atera zedin konbentzitu zuen eta han berriz ere orein bilakatu zen. Fionn haren bila ibili zen baina zazpi urteren buruan aurkitu zuen arrasto bakarra orein batek hezitako haurtxo bat izan zen: Ois\u00edn. Aurrerago, Ois\u00edn bardo ospetsu bat izan zen, baina Sabdh gaixoaren arrastorik ez zen berriz izan.\nGabhra-ko guda.\nOsterantzeko Fenian Zikloa Ois\u00edn-en jaiotza eta Gabhra guda luzearen artean igarotzen da. Ezustean Cormac Errege Nagusia zendu eta haren seme Cairbre Lifechairrek Fianna taldea suntsitzeko helburua du, erregea berriak ez baitie Fianna taldekoi beren babesarengatik dirurik ordaindu nahi. Beraz, Cairbre Lifechairrek gudaloste bat antolatu eta asebete gabe zeuden gerlari talde batekin elkartu da: guda piztu du eta hor, Fionnen zerbitzaria hil dute. Guda hartan Goll erregearen lerroetara gehitu da eta Bascna klanaren aurka. Zenbait kontakizunen arabera, bost gerlarik hil omen zuten Fionn gudalekuan; beste batzuen esanetan, aldiz, Aichlech mac Dubdrenn-ek hil omen zuen Ibiaren gudan. Edonola ere, soilik hogei gerlarik lortu izan zuten guda horretatik bizirik irtetea, horien artean Ois\u00edn eta Ca\u00edlte."}
{"id": "96665", "revid": "1545", "url": "https://eu.wikipedia.org/wiki?curid=96665", "title": "Aljerreko probintzia", "text": "Aljer (arabieraz: \u0648\u0644\u0627\u064a\u0629 \u0627\u0644\u062c\u0632\u0627\u0626\u0631, Kabilieraz: Dzayer) Aljeriako Wilaya edo probintzietako bat da, Kabilian. 273 kilometro koadro ditu eta 2.947.461 biztanle 2008ko zentsoan. Hiriburua Aljer da, herrialdearen hiriburu bera. Guztira 13 barruti ditu eta 57 udalerri."}
{"id": "96666", "revid": "1545", "url": "https://eu.wikipedia.org/wiki?curid=96666", "title": "Djelfako probintzia", "text": "Djelfa (arabieraz: \u0648\u0644\u0627\u064a\u0629 \u0627\u0644\u062c\u0644\u0641\u0629) Aljeriako Wilaya edo probintzietako bat da. 66.415 kilometro koadro ditu eta 1.223.223 biztanle 2008ko zentsoan. Hiriburua Djelfa da, herrialdearen hiriburu bera. Guztira 12 barruti ditu eta 36 udalerri."}
{"id": "96669", "revid": "105290", "url": "https://eu.wikipedia.org/wiki?curid=96669", "title": "Ziklo mitologikoa", "text": "Ziklo Mitologikoa Irlandar mitologia osatzen dute zikloetako bat da. Beste gainontzeko hiru zikloa hauek dira: Ulstergo zikloa, Fenian zikloa eta Ziklo historikoa. Izendapen hori kristautasun aurreko Irlandako mitologia jentil edo paganoa irudikatzen duelako du, ziklo honetan jainko eta naturaz gain edo supernaturalak diren gertaerak errege eta heroi historikoekin bat nahasten dira.\nZikloa erdi aroko hitz lauz eta bertsozko eskuizkribuekin osatzen da, hauetako batzuk kronika sasi-historikoak dira, adibide gisa: \"Lebor Gab\u00e1la \u00c9renn\", Annals of the Four Masters eta \"Irlandako Historia\"-ren Seathr\u00fan C\u00e9itinn-en aurreneko pasarte edo sarrerak.\nInbasioaren usadio edo ohitura.\nUstez Ziklo Mitologikoak Bibliako uholdeen ondoren Irlandan lurreratu ziren aurreneko biztanleen irudikapena osatzen omen dute. Hauetako zenbait inbaditzaileek beharbada benetako mugimendu migratzaileen irudikapenak izan litezke; beste batzuk aldiz, adibidez ahalmen magikoak dituzten Tuatha D\u00e9 Danann-en arraza mitologikoa, zalantzarik gabe jainkozkotuak izan dira. Usadio honen lehendabiziko testu idatzia \"Lebor Gab\u00e1la \u00c9renn\" (\"Irlandako Inbasioen Liburua\") delakoa da. Usadio eta ohitura zaharren elementuak saga testuen bidez aipatzen dira, horren adibide gisa: Battles of Mag Tuired, eta ia modernoagoa diren \"Annals of the Four Masters\" bilduma eta Geoffrey Keating-en \"Foras Feasa ar \u00c9ireann\"."}
{"id": "96671", "revid": "886", "url": "https://eu.wikipedia.org/wiki?curid=96671", "title": "Termisj\u00e4rvi aintzira", "text": ""}
{"id": "96672", "revid": "46380", "url": "https://eu.wikipedia.org/wiki?curid=96672", "title": "F\u00e9lix Urtubi", "text": "F\u00e9lix Urtubi Ertzila (Elorrio, Bizkaia, 1906 - Madril, Espainia, 1936ko irailaren 13) Espainiako Aireko Armadako hegazkinlaria izan zen, Espainiako Gerra Zibilean Errepublikaren alde borrokatu zena.\nBiografia.\nUrtubik matxinoek irabazitako eskualdetik ihes egin zuen Espainiako Gerra Zibila hasi eta berehala. Tetuandik Sevillara matxinoen Breguet 19 hegazkina gidatzen ari zela, bere behatzaile Juan Castro tenientea hil zuen, eta M\u00e1lagara joan zen. Espainiako Aireko Armadan sarjentua izan zen Lafayette eskuadrilan. Hawker Fury batean hegaz egin zuen, eta Albuquerquen galdu zuen.\nMadrilgo guduan hil zen, 1936ko irailaren 13an, bere Nieuport 52 hegazkinarekin Fiat CR.32 baten aurka borrokan ari zela. Bere hegazkin hondatua lurrera erortzera zihoala ikusita, Regia Aeronauticako Vincenzo Patriarca italo-estatubatuarraren hegazkinaren aurka oldartu zen.\nUrtubi hantxe hil zen, baina Patriarca paraxuta erabiliz salbatu zen. Hidalgo de Cisnerosek Patriarca galdekatu zuen, eta prentsan zabaldu zuen ekintza. Estatubatuar pasaporteak libratu zuen italiarra fusilamentutik."}
{"id": "96674", "revid": "105290", "url": "https://eu.wikipedia.org/wiki?curid=96674", "title": "Kapaneo", "text": "Kapaneo, greziar mitologian, (antzinako grezieraz \u039a\u03b1\u03c0\u03b1\u03bd\u03b5\u03cd\u03c2 Kapane\u00fas), Hipseo eta Astinomeren seme bat zen. Evadne zen bere emaztea eta Estenelo bien semea.\nElezaharraren arabera, Kapaneok indar handia zuen, baita gorputz boteretsua ere, eta gerlari bikain bat zen. Bere harrokeriagatik ere nabarmentzen zen. Mitoaren arabera, Tebasen setioan, Kapaneo, hiriaren harresi parean geratu zen, eta berak hiria inbaditzea, Zeusek berak ere ezingo zuela eragotzi aldarrikatu zuen. Eskiloren lanean, Kapaneok, esku batean zuzi bat daraman gerlari bat irudikatua duen ezkutu bat darama, eta \"Nik erreko dut hiria\" irakur daiteke, beraren ikur bezala. Bere harrokeriagatik, Zeusek, Kapaneo jo eta hil zuen tximista batekin, eta Evadnek, bere burua bota zuen bere senarraren hil sura eta hil egin zen. Bere istorioa, Eskilok kontatu zuen Zazpiak Tebasen aurka lanean, baita Euripidesek eta Estazio olerkari erromatarrak ere.\nJainkotiar komedian, Dante Alighierik, Kapaneo, Infernuko zazpigarren zirkuluan ikusten du, hamalaugarren ertzean dagoena. Gainontzeko biraotzaileekin edo \"Jainkoaren aurkako bortitzekin\", Kapaneo, erretzen ari den hareazko lautada batean hiltzera kondenatua da, bere gainean sua erortzen ari den bitartean. Kapaneok, jainkoa biraotzen jarraitzen du (jentila izaki, Jove edo Jupiter deitzen duena) bere buruari ematen ari zaizkion geroz eta min gogorrakoak jasanda ere, Jainkoak, \"mendeku gozorik izan ez dezan\"."}
{"id": "96675", "revid": "105290", "url": "https://eu.wikipedia.org/wiki?curid=96675", "title": "Hipseo", "text": "Hipseo, greziar mitologiako zenbait pertsonairen izena da:"}
{"id": "96676", "revid": "119347", "url": "https://eu.wikipedia.org/wiki?curid=96676", "title": "Tetuan", "text": "Tetuan (jatorrizko izena, bereberez: \"Tittawen\", \u00abbegiak\u00bb; arabieraz: \"\u062a\u0637\u0648\u0627\u0646 Ti\u1e6dw\u0101n\"), iparraldeko Marokoko hiri nagusietarikoa da. Antzinako Espainiar Marokoko hiriburua zen.\nGeografia.\nMarokok Mediterraneo itsasoan portu ireki bakarra da, Gibraltarko itsasartearen hegoaldean eta Tangerretik 60 kilometro ekialderantz kokatuta. 2004ko erroldaren arabera, hiriak 320.539 biztanle zituen.\nHizkuntzak.\nArabiera hizkuntza ofiziala bada ere, ez da eguneroko hizkuntza Tetuanen. Darija nagusia da eta gutxiengo batek tamazighteko tarifit aldaera erabiltzen du. Elite intelektualak, hala ere, gaztelania eta frantsesa menperatzen ohi ditu. Erlijio nagusia Islam bada ere, badaude zenbait kristau."}
{"id": "96680", "revid": "105290", "url": "https://eu.wikipedia.org/wiki?curid=96680", "title": "Filira", "text": "Filira, greziar mitologiako zenbait pertsonairen izena da:"}
{"id": "96681", "revid": "105290", "url": "https://eu.wikipedia.org/wiki?curid=96681", "title": "Metope", "text": "Metope, greziar mitologian, ibaietako ninfa bat izan zen, Ladon ibaiaren alaba eta Asopo ozeanidaren emaztea, norekin bi seme eta hogei alaba izan zituen, horien artean, Sinope, Tebe, Kortzira, Harpina, Salamis, Tanagra, Thespia eta Ismene. Bi semeak, Pelagon eta Ismenus ziren. Bere urak, Estinfalia edo Estinfalo herritik gertu aurkitzen ziren."}
{"id": "96682", "revid": "119347", "url": "https://eu.wikipedia.org/wiki?curid=96682", "title": "Harpina", "text": "Harpina, greziar mitologiaren arabera, ninfa bat zen, Asopo ozeanidaren eta Metope, Ladonen alaba zenaren alaba.\nAres jainkoak bahitu zuen, Afrodita eta Erosek bultzatua, eta berak, Elideko Pisa hirira eramana. Harreman honetatik jaio zen Enomao, erresuma hau gobernatuko zuena eta bere amaren izena jarriko ziona eskualdeko hiri bati."}
{"id": "96683", "revid": "336", "url": "https://eu.wikipedia.org/wiki?curid=96683", "title": "Tetouan", "text": ""}
{"id": "96686", "revid": "201", "url": "https://eu.wikipedia.org/wiki?curid=96686", "title": "Gotiko flamigero", "text": "Gotiko flamigeroa edo flanboianta, batzuetan gotiko garduna, gotikoaren azken zatia edo gotiko berantiarra izan zen, Europan, XIV. mendearen amaieran hasi eta XV. mendean zehar garatu zena. Gune hedatzailerik ez izateagatik nabarmentzen da, eta, ondorioz, dibertsitatea da nagusi. Arte flandriarraren garaikidea da.\nNolabaiteko krisi garai bat da, eta, beraz, aurreko garaiko eraikuntza enpresa handiak desagertzen dira. Iberiar Penintsulan, aldiz, loratze garai bat bizi izango da. Beste alde batetik, arkitektura erlijiosoak, tokia uzten die arkitektura zibil eta militarrari. Azokak, udaletxeak, jauregiak eta gazteluak izango dira protagonista\nElementu formal bereizgarriak.\nEstiloa, nagusiki, arkitektura xehetasunetan agertzen da, fatxadako arrosa leihoetan kasu, eraikinen egituran baino gehiago."}
{"id": "96688", "revid": "512", "url": "https://eu.wikipedia.org/wiki?curid=96688", "title": "Xapitel", "text": "Xapitela, kapitela edo orratza, dorre, kanpandorre edo eliza baten tontorrean, amaiera bezala kokatzen den arkitektura elementu bat da.\nXapitelen forma, arkitektura estilo ezberdinen araberakoa izan daiteke, piramide, kono edo erraboiltsua izan daitekeelarik eta gezi zorrotz eran amaitu, bere erabilera, gotikoan nabarmentzen delarik, non tenpluaren amaiera ikusgarria eta Jainkoaganako hurbiltzearen ikur bihurtzen diren.\nValladolideko Santa Maria de la Antiguako Elizako dorre erromanikoa errematatzen duen xapitela nabarmentzen da."}
{"id": "96689", "revid": "1545", "url": "https://eu.wikipedia.org/wiki?curid=96689", "title": "Karbonato", "text": "Karbonatoak azido karbonikoko gatzak edo R-O-C(=O)-R'ko esterrak dira. Gatz guztiek CO32- anioia dute eta azido karboniko H2CO3 hipotetikotik eratorriak dira. pHaren arabera (disoluzioaren azidotasuna) bikarbonato eta karbono dioxidoekin orekan daude.\nKarbonato gehienak, metal alkalinozko karbonatoak izan ezik, uretan ez dira oso disolbagarriak. Ezaugarri honegatik geokimikan oso garrantzitsuak dira eta mineral eta arroka askotan agertzen dira.\nGehien agertzen den karbonatoa karbonato kaltzikoa (CaCO3) da, hau forma ezberdinetan agertu daiteke, kaltzita moduan, aragonito moduan (temperatura altuko polimorfoa), kareharri moduan bere era trinkoan bada, marmol moduan mineral metamorfikoa bada eta hareharrietan zementu natural moduan.\nKaltzioaren parte bat magnesioz ordezkatzen bada dolomita CaMg(CO3)2 eratzen da.\nKarbonato asko tenperatura altuetan ezegonkorrak dira, honen ondorioz karbono dioxidoa galtzen dute eta oxidoak bihurtzen dira."}
{"id": "96690", "revid": "512", "url": "https://eu.wikipedia.org/wiki?curid=96690", "title": "Rekila", "text": "Rekila (?-448), sueboen erregea izan zen 438tik hil zen arte. Gallaeciako Sueboen Erresumako bigarren erregea izan zen.\nTronura 438an igo zen, boterera, bere aita Ermerikok elkartua, hau gaixo baitzegoen, eta oinordekotza ziurtatzea nahi baitzuen. Ermeriko 441ean hil zenean, Rekila, sueboen errege bakar bihurtu zen.\nJentila, jokaera oso oldartsua izan zuen hispaniar-erromatar biztanleriarekin eta Eliza Katolikoarekin. Gotzainei aurre egin zien eta klero priszilianistaren alde egin zuen. \"Foedus\" berri bat sinatu zuen Erromarekin, eta aliantzak bagaudekin, nekazari pobretuek, ihes egindako esklaboek, desertatzaileek eta erromatar gizartearen aurka zeuden orok eratutako oso antolatutako gaizkile taldeak, Ebroren harana erasotzen zutenak. Zenbait kanpaina zuzendu zituen Lusitania eta Betikan, erromatarrengana itzuliak Walia bisigodoaren kanpainen eta bandalo silingoen Afrikara igarotzearen ondoren. Genil ibaiaren ertzean, Andevoto erromatar jenerala garaitu zuen 438an, hurrengo urtean Merida konkistatuz. Inperioak, Zensorio kondea bidali zuen adostasunen batetara iritsi ahal izateko, baina, legatua, Meridan preso hartua izan zen. Rekilak, bere konkista kanpainekin jarraitu zuen, eta, 441ean, Sevilla hartu zuen. Bere erregealdi laburrean zehar, Sueboen Erresumak bere hedadurarik handiena hartu zuen, eta Gallaecia, Lusitania, Betika eta baita Cartaginense probintziaren zati baten jabe ere bihurtu zen (egungo Andaluziaren eta Gaztela-Mantxaren zati handi bat, Portugal, Galizia eta Extremadura osoaz gain). Soilik Tarraconense eta Mediterraneoko kostaldea geratu ziren bere kontrolpetik kanpo, oraindik erromatarren agindupean zeudenak, baina lurralde hauetan ere egin zituen erasoak.\n446an, Iberiar Penintsulara, Vito erromatar jenerala iritsi zen, armada handi batekin, neurri handi batean, godo federatuez osatua, sueboen aurka borrokatzeko. Hala ere, Rekilak erromatar tropak garaitu zituen, eta Vitok ihes egin behar izan zuen. Bandaloen flotaren erasoei ere aurre egin behar izan zien.\n448an hil zen, eta, bere oinordekoa, bere seme Rekiario izan zen."}
{"id": "96691", "revid": "56334", "url": "https://eu.wikipedia.org/wiki?curid=96691", "title": "Lurzoru", "text": "Lurzorua lurrazalaren kanpo geruza da, biziaren euskarria dena eta batez ere materia organikoz, mineralez, likidoz, gasez (nagusiki, airea) eta izaki bizidunez osatua. Eguneroko hizkeran, baina baita ere nekazaritzan, lorezaintzan eta ingurumen zientzatan, gai honi lurra esaten zaio. Hortik datorkio gure planetaren izena: Lurra.\nLau funtzio garrantzitsu betetzen ditu: landareen euskarri nagusia; ur gordailu, hornidura eta araztea; Lurreko atmosferaren aldatzailea eta organismoen bizileku. Eta horiek guztiek lurra eraldatzen dute era berean.\nLurra bizirik dago eta egitura espazial ugariz osatua dago (horizonteak, errizosfera, makro- eta mikro-agregakinak eta abar. Dimentsio fraktal honek tamaina askotako organismo ugariren koexistentzia ahalbidetzen du eta bioaniztasun aberatsaren euskarri bihurtu animalientzat, landareentzat eta mikrobioentzat.\nLurzorua aztertzen duen zientziei pedologia (morfologiaren ikuspuntutik) eta edafologia (biziaren ikuspuntutik) esaten zaie. Lurzorua soertzen deneko prozesuari pedogenesia esaten zaio.\nEzaugarriak eta eraketa.\nLurzorua harri amaren disgregazioaren ondorioz sortzen den geruza multzoa da. Geruza horiei \"horizonte\" deritze.\nLurrazaleko hainbat sistemen interfasean dago lurzorua: litosfera (lurzoruko mineral-ekarpena ematen duena), atmosfera, hidrosfera eta biosfera (azken hirurek mineral matrizea aldatzen dute lurzorua eratuz). Modu sinple batean lurzoruen eraketa etapa hauetan ematen dela esan daiteke:\nGainjarritako geruzen egitura bat eratzen da, konposizio kimiko eta biologiko mugatua duena. Zonaldearen sistemen arabera (litologia, erliebea, klima, biota) eta bere elkarrekintzen arabera lurzoru mota ezberdinak emango dira.\nArroken meteorizazio kimiko eta alterazio mekanikoaren ondorioz alterazio mantu bat eratzen da, elubioia. Elubioia hegal garraio mekanismoei esker bere jatorritik garraiatua bada kolubioia deritzo.\nKolubioiaren materialen gainean lurzoruak garatu daitezke; kolubioi materialen alterazio fisiko, kimiko eta biologikoaren ondorioa lurzorua da. Lurzoruaren baitan maila horizontal ezberdinak edo horizonteak agertzen dira.\nOsaera.\nLurrak lau osagai nagusi ditu (ehunekoak ohiko lurrrarenak\nGai mineralak.\nTamaina desberdineko harri amaren zati edo partikula eraldatuak dira. Partikula koloidal ugarienak buztinak dira.\nGai organikoak.\nLandare eta animaliengatik eratorritako materia organikoak humifikazio eta mineralizazioa prozesuak jasaten ditu. Mikrofaunak (artropodoak) lurrustela zatitu eta materia mineralarekin nahastu egiten du.\nBakterioek eta onddoek hondakin organikoak deskonposatzen dituzte mineral disolbagarriak askatuz: CO2, nitratoak, fosfatoak, amoniakoa. Hauekin batera azido humikoak eratzen dira.\nMineralizazioa eta humifikazioaren ondorioz lurzoruko zati organikoa bi eratara ager daiteke:\nSistema ekologikoa.\nLurzorua elementu fisiko, kimiko eta biologiko multzo konplexu batez osatua dago, hau kontinenteen gainazalean garatzen diren bizitzaz konposatzen da. Lurzorua biota berezi (mikroorganismo eta animalia txiki) baten habitata da, edafon izenekoa. Lehorreko gainazaletan ematen da, urpeko ekosistemetan normalean ez da ematen.\nBiologiaren ikuspuntutik lurzoruaren ezaugarri garrantzienetariko bat bere iragazkortasuna da, hau porositatearekin, egiturarekin eta konposizio kimikoarekin estuki lotua dago. Lurzoruek landareak elikatzeko behar dituzten elementu mineralak bere baitan gordetzen dituzte, hauek hondar organikoen degradazioaren bidez askatzen dira. Lurzoru on bat nekazaritza jardueretarako egokia da.\nIngurumenean lurzoru konplexuenek eta lodienek biomasa eta bioaniztasun handiko ekosistemak laguntzen dituzte, eta hauen produktu eta baldintza dira. Ekosistemen hierarkiaren arabera, lurzorua ekosistema bat da eta aldi berean parte hartzen duen sistema ekologikoaren azpisistema bat."}
{"id": "96692", "revid": "105290", "url": "https://eu.wikipedia.org/wiki?curid=96692", "title": "Erregolito", "text": "Erregolitoa orokorrean alteratutako eta kontsolidatu gabeko geruza izendatzeko erabiltzen da. Geruza hau alteratu gabeko arroka solidoaren gainean kokatzen da eta arroka zatiz, mineral pikorrez eta gainazaleko edozein sedimentuz osatua dago. Gune tropiko hezeetan geruza honen lodiera maximoa ematen da, batzuetan ehunka metroko arroka alteratutako gunea aurkitu da. Beheko muga meteorizazio fronteak ematen du. Lurzorua materia organikoa eta landareen sustraiak eusteko gai den erregolitoa da."}
{"id": "96693", "revid": "336", "url": "https://eu.wikipedia.org/wiki?curid=96693", "title": "Zurezko koilara", "text": "Zurezko koilara (ingelesez \"Wooden spoon\"), errugbiko Sei Nazioen Txapelketan sailkapeneko azken postuan gelditzen den taldeari ematen zaion izendapena da.\nJatorria.\nZurezko koilararen jatorria 1824ean Cambridgeko Unibertsitatean dago. Unibertsitate honetan ikasleak hiru taldeetan sailkatzen ziren. Atzeratuenen taldeari egur pusketa bat edo zerrautsa antzeko zerbaitekin saritzen zitzaion. Esamolde hau gerora Zurezko Koilara izango zenarena bilakatu zen, ingeles esaera batek dioen modura \"zilarrezko koilara batekin jaio izan\"."}
{"id": "96695", "revid": "137486", "url": "https://eu.wikipedia.org/wiki?curid=96695", "title": "Ongarri", "text": "Ongarria edo ongailua substantzia organiko edo ez-organikoa da, landareentzako mantenugai asimilagarriak dituena.\nOngarriak erabiltzen dira, besteak beste, lurzoruan mantenugaien edukia mantentzeko edo areagotzeko, substratuaren nutrizio-maila hobetzeko eta landareen haziera begetatiboa estimulatzeko. Ongarrien iturriak naturalak zein industrialak dira.\nHistoria.\nLurzoruaren emankortasuna kudeatzea nekazarien kezka izan da antzinatik. Egiptoarrek, erromatarrek eta alemaniarrek mineralak eta simaurra erabiltzen zituzten euren baserrietan produktibitatea hobetzeko. Landareen nutrizio-zientzia XIX. mendean hasi zen Justus von Liebig alemaniar kimikariaren lanarekin, besteak beste.\n1910eko eta 1920ko hamarkadetan, Haber prozesuaren eta Ostwald prozesuaren gorakada gertatu zen. Haber prozesuak amoniakoa (NH3) metano gasetik (CH4) eta nitrogeno molekularretik (N2) sortzen du. Haber prozesuko amoniakoa azido nitriko (HNO3) bihurtzen da Ostwald prozesuan zehar.\nOngarri komertzialen erabilera etengabe handitu da azken 50 urteetan. Ongarri komertzialik gabe, gaur egun sortutako elikagaien heren inguru ekoitzi ezin izango litzatekeela kalkulatu da.\nUrearen eta formaldehidoen konbinaziotik eratorritako polimeroetan oinarritutako nitrogenoaren askapen kontrolaturako teknologiak 1936an ekoitzi ziren lehenengo aldiz eta 1955. urtean merkaturatu ziren.\n1960ko hamarkadan, Tennessee Valley Authority Ongarrien Garapen Zentro Nazionalak sufrez estalitako urea garatzen hasi zen. Sufrea estaldura-material nagusi modura erabili zen, bigarren mailako mantenugai modura duen kostu txikiagatik eta balioagatik.\nOinarrizko ongarriak.\nOngarrien ekarpenak hauek dira:\nBigarren mailako elementu eta mikronutriente horiek lurzoruan kantitate nahikoan aurkitu ohi dira, eta soilik horien falta dagoenean gehitzen zaizkio ongarriari.\nLandareek elementu primarioen kantitate nahiko handiak behar dituzte.\nNPK ongarriak gaur egun saltzen diren ongarri gehienak dira. Nitrogenoa da horien artean garrantzitsuena.\nOngarri motak.\nOngarriak jatorri (organiko, mineralak) edo elementu kopuruaren (sinple eta konposatuak) arabera sailkatzen dira.\nOngarri organikoak.\nAnimalia- edo landare-jatorria dute, guanoa, adibidez. Hala ere, sintesi prozesu batean sortutakoak izan daitezke, adibidez urea. Lehen motakoak batez ere industria-hondakinak dira, hala nola hiltegi-hondakinak. Bereziki nitrogenoa ematen diote lurrari, eta beren zeregin nagusia humusa eratzea da.\nBigarren motakoak landare-jatorriko hondakinak izan daitezke, eta izaera kimikoa landarearen araberakoa da.\nOngarri inorganikoak.\nJatorri minerala duten substantziak dira, industria kimikoan edota meatokien ustiapenean sortuak. Nagusiak nitrogenodunak, fosfatodunak eta potasiodunak dira.\nOngarri mineralen izena bere hiru konposatu nagusien araberakoa da (NPK). Merkaturatzen diren egoera fisikoaren arabera sailka daitezke.\nOngarri sinpleak.\nNutriente bakarraz osatutako ongarriak dira. Nitrogenodunak, fosfatodunak edo potasiodunak izan daitezke, besteak beste. Nitrogenodunen artean ohikoenak amonio nitratoa eta urea dira. Amonioaren aurrean ureak duen abantaila da ez dela solido lehergarria. Ongarri fosfatodun garrantzitsuena superfosfatoa da. Oinarrizko ongarri potasikoa potasio muriatoa da. Potasio muriatoa % 95-99ean KCl-z osatuta dago.\nOngarri konposatuak.\nNutriente nagusiak (nitrogenoa, fosforoa eta potasioa) konbinatuz osatzen dira. Gainera, nutriente sekundarioak (kaltzioa, magnesioa eta sufrea) eta mikronutrienteak (boroa, kobrea, burdina, manganesoa, molibdenoa eta/edo zinka) eduki ditzakete.\nAplikazioak.\nOngarriak uzta guztien hazkunderako erabiltzen dira. Aplikazio-ratioa zoruaren emankortasunaren araberakoa izaten da.\nLikidoak eta solidoak.\nOngarriak solido zein likido gisa aplikatzen dira uztetan. Ongarrien % 90 inguru solido moduan aplikatzen dira. Ongarri inorganiko solido erabilienak urea, diamonio fosfatoa eta potasio kloruroa dira.\nOngarri likidoen artean ondoko hauek daude: amoniako-anhidroak, amoniako-disoluzio urdunak eta amonio nitratoaren edo urearen ur-disoluzioak. Ongarri likidoen abantailak dira efektu azkarragoa eta estaldura errazagoa dituztela.\nOngarrien askapen motela eta kontrolatua.\nOngarrien aplikazio honek merkatuaren % 0,15 soilik estaltzen du. Landareei elikadura eskaintzen diete, baina pozoitsuak ere gerta dakizkieke.\nMantenugaien erabileraren eraginkortasuna handiagoa izateaz gain, askapen geldoko teknologiek ingurumenean duten inpaktua eta lur azpiko uren kutsadura ere murrizten dituzte.\nHostoetarako aplikazioa.\nHosto-ongarriak deritze hostoei zuzenean aplikatzen zaizkien ongarriei. Metodoa batez ere fruitu handiko uztetarako erabiltzen da.\nNitrogenoaren absortzioan eragina duten substantzia kimikoak.\nHainbat produktu kimiko erabiltzen dira ongarri nitrogenodunen eraginkortasuna hobetzeko. Modu horretan, nekazariek nitrogeno-isurketaren efektu kutsatzaileak mugatu ditzakete.\nGainongarriketa.\nErnalketa-teknologia zainduak garrantzitsuak dira gehiegizko mantenugaiak kaltegarriak izan daitezkeelako. Ongarri-erreketa gerta daiteke ongarri gehiegi erabiltzen denean, eta, orduan, landarea kaltetu eta hil daiteke.\nOngarrien kontsumoa munduan.\nBerriki nitrogenodun ongarriak normalizatu dira herrialde garatu gehienetan, eta Txina ekoizle eta kontsumitzaile handiena bihurtu da. Nitrogenoak inpaktu adierazgarria izan du mineralen erabilera globalean. Nitrogenoaren ekoizpenak 1960. urtetik gorakada nabarmena izan du. Potasa Kanadan, Rusian eta Bielorrusian ekoizten da. Hirurek batera mundu osoko ekoizpenaren erdia inguru osatzen dute. Potasaren ekoizpena Kanadan 2017. eta 2018. urteetan % 18,6 igo da. Adituen arabera, laborantzako etekinen % 30 eta % 50 ongarri komertzial naturalei edo sintetikoei zor zaie. Europako ongarrien merkatua hazi da, 2018. urtean 15,3 milioi euroko diru-sarrerak lortu arte.\nThe World Bank-ek 2012. urtean argitaratu zituen laborantzarako baliagarriak diren landen hektarea bakoitzeko ongarrien kontsumoaren datuak. Europar Batasunean ongarrien guztizko kontsumoa 15,9 milioi tona 105 milioi hektareekiko da.\nIngurunearen gaineko eraginak.\nOngarrien erabilera landareentzako onuragarria da horiei mantenugaiak gehitzen dizkielako. Hala ere, ingumenean hainbat eragin negatibo dituzte ongarriek.\nUra.\nErabilera arruntetan, fosforo- eta nitrogeno-ongarriek eragin handia dute ingurumenean. Nekazaritza-isuriak laguntzaile garrantzitsuak dira ur gezako gorputzen eutrofizazioan. Arazo honen errudun nagusia fosfatoa da. Fosfatoen kontzentrazio altuek zianobakterioen eta algen hazkundea bultzatzen dute. Zianobakterioen loratzeek ('alga-loratzeak') elikagai-katean pilatu daitezkeen toxina kaltegarriak ere sor ditzake gizakientzako kaltegarriak izan daitezkeenak. \nOngarrien isurietan aurkitutako nitrogenodun konposatuak oxigenoaren agortze larriaren kausa nagusiak dira, batez ere kostaldeko zonaldeetan, aintziretan eta ibaietan. Disolbatutako oxigenoaren gabeziak asko murrizten du eremu horiek fauna ozeanikoa izateko gaitasuna.\nNitrogenoan oinarritutako ongarrien zati bat bakarrik bihurtzen da landare-materia. Gainerakoa lurzoruan pilatzen da edo ihesbide gisa galtzen da. Ur-nitratoaren disolbagarritasun handiak azaleko uretan isurketa handitzea eta lurpeko uretan isurtzea ere eragiten du. Horren ondorioz, lurpeko kutsadura gertatzen da. \nLurra.\nAzidifikazioa.\nNitrogenoa duten ongarriek lurzoruaren azidotzea eragin dezakete gehitzen direnean. Horrek mantenugaien erabilgarritasunaren murrizketa ekar dezake.\nElementu toxikoen metaketa.\nKadmioa.\nFosforoa duten ongarrietan kadmioaren kontzentrazioa asko alda daiteke eta arazo ere izan daiteke. Kadmio kantitate handia duten ongarrien etengabeko erabilerak lurzoruaren eta landareen kutsadura eragin dezake. Europar Batzordeak aintzat hartu du fosforoa duten ongarrietan kadmio edukia mugatzea. \nFluoruroa.\nFosfato-arrokek fluoruro maila altuak dituzte. Horrenbestez, fosfatoen ongarrien erabilera zabalak lurzoruko fluoruroaren kontzentrazioak areagotu ditu. Horren ondorioz, abereek lurzoru kutsatuak irensten dituzte, toxikotasun maila altukoak direnak.\nEnergia-kontsumoa eta iraunkortasuna.\nKlima-aldaketarako ekarpena.\nBerotegi-efektuan parte hartzen duten hainbat substantzia sortzen dira nitrogenodun ongarriak ekoiztean, esate baterako, karbono dioxidoa, metanoa eta oxido nitrikoak.\nAtmosfera.\nNitrogenodun ongarrien ekoizpenaren gorakadari esker, oxido nitrosoa berotegi-efektuko hirugarren gas garrantzitsuena bilakatu da, karbono dioxidoaren eta metanoaren ondoren. Beroketa globalari 296 aldiz gehiago kaltetzen dio karbono dioxidoaren kantitate berarekin konparatuz. Gainera, ozono estratosferikoaren murrizketan eragiten du. Prozesuak eta prozedurak aldatuz gero, posible da klima-aldaketa antropogenikoan izan daitezkeen efektu batzuk arintzea, baina ez guztiak. Amonioz osatutako ongarriak erabiltzen direnean metano-emisioak handitzen dira.\nErregulazioa.\nEuropan nitrato-kontzentrazio altuen isuriak ikertzen hasi dira. Britania Handian, nekazariei lurra modu iraunkorragoan kudeatzeko \"nekazaritzarekiko sentikorra den nekazaritza\" bultzatzen da. Estatu Batuetako Oregon eta Washington estatuek, adibidez, ongarriak erregistratzeko online programak dituzte analisi kimikoak zerrendatzen dituzten datu-baseekin."}
{"id": "96696", "revid": "59723", "url": "https://eu.wikipedia.org/wiki?curid=96696", "title": "Simaur", "text": "Simaurra, samatsa edo satsa ongarritzat erabiltzen den substantzia organikoa da. Abereen gorotzetatik sortzen da. Simaurra biltzeko lekuari simaurtegia edota sastegia deritzo.\nOngarri sintetikoek simaurraren erabilera izugarri murriztu dute; hala ere, nekazaritza ekologikoaren bitartez, simaurraren erabilera berreskuratzen ari da."}
{"id": "96697", "revid": "1040090", "url": "https://eu.wikipedia.org/wiki?curid=96697", "title": "Sats", "text": ""}
{"id": "96698", "revid": "116477", "url": "https://eu.wikipedia.org/wiki?curid=96698", "title": "Ongailu", "text": "Ongailua zapore berezia emateko edo platera osatzeko janariari eransten zaion gozagarri, saltsa edo espezia da. Sarritan zapore bizikoa izanik, kantitate txikietan erabiltzen da. Euskal sukaldaritzan ongailurik erabilienak gatza, azukrea, oliba olioa, ozpina, berakatza eta perrexila dira.\nNormalean janaria mahaigaineratu baino lehen edo justu mahaigainean dagoenean eransten dira. Beste batzuk janaria prestatzean erabiltzen dira.\nOngailu desberdinak.\nAlkoholdun edari Lurrin bereziak eman eta zaporeak indartzeko, Whiskya, brandya, rona, eta mota guztietako likoreak erabiltzen dira. Batzuk prestaketan zehar erretzeko, eta beste batzuk amaieran erabiltzen dira.\nChutney: Fruta, azukrea eta ozpinarekin egiten dira saltsa gazi-gozoak. Normalean, haragien plateretan erabiltzen dira. Indian dute jatorria.\nErnatutako hazi usaintsuak eta loreak: Gaur egun modan jarri dira, lurrina emateaz gain, platera edertzen dute.\nEspeziak: Prestaketa bati zapore berezia ematen dioten osagaiak dira eta ongailu hitzaren barruan denak sar genitzake: espezia, belar usaintsuak eta bestelako ongailu motak\nGatza: Mineral jatorrikoa, gaur egun mota asko eta toki askotakoak aurki genitzake. Fina, itsasokoa, kristalak... gatza kontserbagarri izateaz gain, zaporea emateko ezinbestekoa da.\nJengibre: Ozpinetan marinatutako jengibre xafla finak dira. Kolore arrosa edo zuriagoa izango du marinatzeko erabili ditugun osagaien baitan. Japoniar sukaldaritzan oso ohikoa da, normalean sushi mota desberdinetan edo sashimi-an ongailu moduan aurkezten dira.\nKetchup Tomate saltsa du oinarri, karamelu eta ozpinarekin nahastuta besteak beste, saltsa gazi-gozoa dugu eta haragi eta patatekin asko jaten da.\nLaranjondo lore ura: Alkoholik erabili ezin duten lurraldeetan erabiltzen da. Laranjondoko lorearen lurrinak usain bikaina du eta azkenburukoetan erabiltzen da gehienbat.\nLimoi: Fruitu azidoa dugu, prestaketa askotan bere zukua edo azala erabiltzen da. Zaporeak indartu eta kolorea mantentzen du.\nMisoa: Soja saltsa egin ondoren gelditzen den soja pasta hartzituari deitzen zaio misoa. Bereziki japoniar jatorriko zopak prestatzeko erabiltzen da.\nOlioak: Oliba olioa, sesamoarena, ekilorearena...azken urte hauetan ohitura handia hartu da olioak espezia edo belar usaintsuekin beratzeko;hartara, olio lurrintsuak lortuz.\nOzpin: Ardoarena, sagarrarena, arrozarena, karameluarekin edo espeziekin... olioaren moduan asko ugaritu dira. Jerez inguruko ardoarekin egindako ozpina oso erabilia da entsaladetako ozpin-olioak prestatzeko.\nPiper txorizero: Pipermorro lehorra da. Erabiltzeko haziak kendu eta egun batez beratu behar dira edo 5 minutuko egosaldi bat eman. Ondoren, labana batekin haragia erretiratu eta xehatu egingo dugu erabili aurretik. Gurean saltsa bizkaitarra prestatzeko ezinbesteko osagai dugu.\nShoyu saltsa: Soja, gariarekin egosi eta hartzitu ondoren sortzen den saltsa.\nSoja saltsa edo tamaria: Soja egosi eta hartzitzen jartzen da gatzarekin, eta sortzen den saldari deitzen zaio horrela. Tamaria soja saltsa da, baina ohiko soja saltsa baino indartsuagoa zaporean eta lodiagoa.\nTabasko: Pipermin edo txile freskoa, ozpina eta gatza oinarri dituen saltsa. Zapore mina emateko erabiltzen da.\nWasabi: Wasabi Brassicaceae familiako landarea da. Ur azpian azten den errefau mina dugu. Bere zurtoina berdea arraspatuz edo ore bihurtuz Japoniako sukaldaritzan oso tipikoa den ongailu bizia da. Sushi mota desberdinetan, sashimian... ongailu bezala aurkezten da. Gaur egun merkatuan erosten des wasabi gehiena beste osagai batzuen nahasketekin burutzen da.\nWorcestershire saltsa edo Perrins: Osagai desberdinekin eginiko saltsa da, zapore gogorrekoa eta kolore ilunekoa. Ingalaterrako sukaldean du jatorria eta gaur egun gurean beste prestaketa batzuk ontzeko erabiltzen da. Zerk osatzen duen sekretu bat bada ere, esaten da ozpina, brandya, melaza, gatza, antxuak, soja saltsa, baratxuria, tamarindoak, tipulatxak, pipermina nahastu eta 3 urtez ontzen edukitzen dela\nZiapea edo mustarda: Haziekin prestatzen den pasta bat da, eta kolore desberdinetakoa izan daiteke. Haziak, ozpin eta gatzarekin, besteak beste, nahastuta egiten da. Haragiekin jateko, ozpin olioak prestatzeko, beste osagaiekin nahastuz ongailu ugari prestatzeko erabiltzen da, eta ondoren osagaia igurtzi egiten da."}
{"id": "96699", "revid": "103793", "url": "https://eu.wikipedia.org/wiki?curid=96699", "title": "Agilera kiroldegia", "text": "Agilera Kiroldegia Biarritzen dagoen estadioa da. Frantziako Errugbi Txapelketa jokatzen duen Biarritz olympique Pays Basque taldearen ohiko zelaia da eta gutxi gorabehera 15.000 ikusle izateko gaitasuna du.\nBere izena ofizialki Leon Larribau Estadioa da (\"Stade L\u00e9on Larribau\"), 1916an Verdun-en hil zen Biarritz Olympique-ko jokalari baten izena da, baina herri giroan Agilera Estadioa deitzen zaio, Jos\u00e9 Agilera y Chapin jauna baitzen gaur egun estadioa dagoen lursailen jabea.\nKiroldegiaren handitze eta zabaltze lanen bidez bere ikusle gaitasuna 18.000ra gehitzeko asmoa dute, hau dena 2010 urtera begira."}
{"id": "96700", "revid": "336", "url": "https://eu.wikipedia.org/wiki?curid=96700", "title": "Manio Tulio Longo", "text": "Manio Tulio Longo (latinez \"Manius Tullius Longus\"), K.a. 500ean, Errepublikaren hamargarren urtean, kontsula izan zen politikari erromatar bat izan zen. Bere kidea, Servio Sulpizio Kamerino izan zen. Tulia gens patriziarreko ordezkari bakarra izan zen kontsul karguan.\nDionisio Halikarnasokoak, Tulio Longoren kontsulaldian, Fidenas hiriaren matxinada gertatzen dela adierazten du, eta, bere agintaldiaren amaiera aldera, istripu hilgarri bat jasan zuela."}
{"id": "96701", "revid": "90204", "url": "https://eu.wikipedia.org/wiki?curid=96701", "title": "Tito Lartzio (kontsula K.a. 501ean)", "text": "Tito Lartzio Flavo (latinez \"Titus Larcius Flavus\"), erromatar kontsul bat izan zen, bi kontsulalditan: K.a. 501ean eta K.a. 498an. Espurio Lartzioren anaia eta Larcia gensekoa zen.\nBere cognomena den Flavo, egileren batzuetan baino ez da aurkitzen. Tito Liviok, cognomenik barik deitzen du, bere benetako cognomena zen Rufo, historialariek zergatik ez duten erabiltzen ezagutzen ez delarik.\nBere bigarren kontsulaldian, Fidenas hiria hartu zuen. Senatuari zion errespetua, Dionisioren arabera, bere garaiko erromatar jeneralen harrokeriarekin kontrastatzen da.\nK.a. 498an, Tarkinio Superbo erregea kanporatu eta hamar urtera, Kuriak, magistratura berri bat sortzea beharrezko ikusten du: diktadura, sei hilabeteko iraupenera mugatua, baina, denbora honen barnean, erabateko botereak zituena, bere autoritateari elegiterik jartzea ezinezkoa baitzen.\nTito Lartzio Flavo lehen diktadore izendatua izan zen, eta magister equitum izendatu zuen bere kidea. Hiritarren errolda bat egin zuen, Erromak latindarrekin zituen tirabirak konpondu zituen, eta, kontsul izateko hauteskundeen presidente izan ondoren, bere magistraturari uko egin zion beronen tartea amaitu baino lehen.\nK.a. 493an, Senatuak, plebearekin, hau Mendi Sakratuan banandu zenean negoziatzera bidali zuenetako bat izan zen, eta, urte berean, Postumo Kominio Aurunko kontsularen legatu bezala aritu zen, Coriolos volskotar hiriaren setioan."}
{"id": "96702", "revid": "6950", "url": "https://eu.wikipedia.org/wiki?curid=96702", "title": "Magister equitum", "text": "Magister equitum \"zalditeria buruzagia\" edo \"zalditeria mariskala\" esan nahi duena, antzinako Erromatar Monarkiako kargu politiko bat zen, erregearen agindupean aritzen zena armadako zalditeria txikiaren buruzagi bezala.\nMonarkia desagertzean, kargua Erromatar Errepublikara pasa zen, baina monarkiaren garaian existitu zen moduaren era ezberdin batean. Honela, ohiko magistraturen erromatar sistemak, beti erabiltzen zuen kolegialitate printzipioa, honen bidez, diktadore bat izendatzea ezinbesteko bihurtzen zuen larrialdiren bat gertatzen zenean, honek, bere ordezkari bezala, \"magister equitum\" bat izendatzen zuelarik. Teorian, azken hau, erromatar armadaren zalditeria zuzentzeaz arduratzen zen, diktadorea, infanteriaren buru zen bitartean.\nKargu honek, diktaduraren zori bera izan zuen, eta K.a. II. mendean erabiltzeari utzi zitzaion.\nBehe Inperioan, \"Magister equitum\" kargua, gorte inperialaren ohore handi bat bezala berreskuratua izan zen, esperientzia eta ospe handiko militarrei ematen zitzaiena, armada inperialetako eliteko zalditeriaren unitateen agintari izateko."}
{"id": "96703", "revid": "512", "url": "https://eu.wikipedia.org/wiki?curid=96703", "title": "Morikuni Printzea", "text": " Japoniako Kamakura shogunerriko bederatzigarren eta azken shoguna izan zen. 1308ko ekainak 19tik 1333ko irailak 25 arte gobernatu zuen.\nZortzigarren shoguna izan zen Hisaaki Printzearen semea eta Go-Fukakusa Enperadorearen biloba izan zen. Gobernari txotxongilo bezala ere aritu zen. Shogunerriak pot egin ondoren, monje budista bihurtu eta handik gutxira hil zen."}
{"id": "96704", "revid": "336", "url": "https://eu.wikipedia.org/wiki?curid=96704", "title": "Ariarates IX.a", "text": "Ariarates IX.a Eusebio Filopator, Mitridates VI.a Pontoko Erresumako erregearen semea zena, Kapadoziako erregea izan zen K.a. 101 eta K.a. 89 bitartean. Bere aitak, Kapadoziako errege txotxongilo bezala ezarri zuen, baina erromatarrak kendu zuten kargutik."}
{"id": "96705", "revid": "512", "url": "https://eu.wikipedia.org/wiki?curid=96705", "title": "Artag Iberiakoa", "text": "Artag Iberiakoa, Iberiako errege izan zen K.a. 81etik K.a. 63 arte. Azken urte honetan hil zen.\nK.a. 65ean, Ponpeiok zuzendutako erromatarrak herrialdean sartu ziren. Artagek, erromatarren eraso bati aurre egiteko gai ez zela zekielarik, bakea eskatu zuen, eta elkarrizketak hasi ziren, baina Ponpeiok, erregeak, gotorlekuak sendotzeko denbora galtzen saiatzen ari zela susmatuz, negoziaketak eten eta zuzen joan zen herrialdearen erdialdera, Armazeko gotorlekua erasoz, preso hartua izan zena. Artagek, Mtkvari ibaiaren beste aldera ihes egin zuen, eta zubia erre zuen jarrai ez zezaten. Ibaiaren hegoaldean, herrialdea, erromatarren mende geratu zen. Artagek, bake eskaintzak egin zituen, baina Ponpeiok ez zien kasurik egin. Ibaia zeharkatu eta Aragviko haranetik igo zen, Georgiar armada garaituz. 9000 georgiar hil ziren gudu honetan, non, emakumeek, gizonekin batera borrokatu zuten. 10.000 preso hartuak izan ziren. Egoera honetan ere, Artagek bakea eskaini zuen, eta Ponpeiori ofrendak bidali zizkion (baita tronu bat, urrezko mahai bat eta ohe bat ere), eta, azkenik, erromatarrek, onartu egin zuten. Errege berri bat, Pharnavaz II.a Iberiakoa, koroatua izan zen, baina instituzioa kalterik gabe irten zen, erromatarren laguna zela aldarrikatu behar izan zuen arren. Hurrengo urteetan, izan ere, erromatar eragina desagertu egingo zen."}
{"id": "96706", "revid": "90523", "url": "https://eu.wikipedia.org/wiki?curid=96706", "title": "Tximinia", "text": "Tximinia, kebidea edo suburua galdarek, berogailuek, labeek eta beste zenbait gailuek sortutako gas beroak eta kea esparru itxi batetik ateratzeko sistema da.\nSumendi batean, tximinia magma-ganbera lurrazalarekin komunikatzen duen kanalari deritzo.\nTximinia baten garapena.\nformula_1"}
{"id": "96708", "revid": "336", "url": "https://eu.wikipedia.org/wiki?curid=96708", "title": "Mariana Plaka", "text": "Mariana Plaka plaka tektoniko bat da. Bere hedadura, 0,01037 estereorradianekoa da. Filipinetako Plakarekin lotua dago.\nOzeano Barearen mendebaldean dago. Ozeano Barearen zati txiki bat eta Filipinetako itsasoa hartzen ditu, Marianak uharteez gain.\nMariana Plakak, Filipinetako Plaka eta Pazifiko Plaka ditu mugakide.\nBeste plakekin dituen mugak, Mariana uharteetako fosak Mariana uharteen ekialdeko kostaldean eta Yapeko fosak, uhartediaren hegoaldeko kostaldean eratzen ditu.\nMariana Plaka, milioi bat urteko, 1,278'\u00bako errotazio abiaduran mugitzen da, 43\u00ba 78' ipar latitudean eta 149\u00ba 21' eki longitudean kokatutako polo baten arabera."}
{"id": "96709", "revid": "113794", "url": "https://eu.wikipedia.org/wiki?curid=96709", "title": "Ke", "text": "Kea erretzen ari den edo oso bero dagoen material bati darion gasen eta partikula solido txikien multzoa da. Normalean partikula solido txiki horiek errautsa eta hondakinak izaten dira.\nKea-arnastea suteek eragindako heriotzen lehenengo kausa da. Biktimak intoxikaturik hiltzen dira keak askatzen dituen karbono monoxidoa, HCN azido zianhidrikoa eta itotzen dituzten partikula txikiak direla eta. Horrez gain, keak partikula minbizi-sortzaileak aska ditzake."}
{"id": "96710", "revid": "58701", "url": "https://eu.wikipedia.org/wiki?curid=96710", "title": "Dantza La Galette Errotan", "text": "Dantza La Galette Errotan (frantsesez \"Bal au moulin de la Galette\"), Pierre-Auguste Renoir margolari inpresionistaren margolanik ezagunenetako bat da, eta, gaur egun, Orsay Museoan dago, museo honetako margolanik enblematikoenetako bat delarik.\nJabeen historia.\nIII. inpresionisten erakusketan, 1877an erakutsia izan zen. 1879tik 1894 arte, Gustave Caillebotten bilduman egon zen. Honek, Estatuari utzi zion, zeinek 1894an onartu zuen. Parisko Luxenburgoko Museoan egon zen 1896 eta 1929 bitartean, azken urte honetan, Louvre museoari eman zitzaiolarik. 1947tik 1986 arte: Louvre museoa, \"Galerie nationale du Jeu de Paume\", Paris. Orsay Museora, 1986an pasa zen.\nJabetza pribatua duen beste bertsio bat dago.\nAzterketa.\nRenoir, eguneroko gertakari arruntak margotzen maisua zen. Inpresionismoko maisu lan honetan, Parisko bizitzaren une bat finkatzen du, uzte alaiko giro batean. Moulin de la Galettean udako egun eguzkitsu batean dibertitzen ari den jende xalo eta arrunta erakusten du. Toki hau, antzinako errota bat zen, kafetegi bihurtua, nora igandetan joaten zen, ospe handia zuen dantza bat ospatzen baitzen.\nKonposaketa, eskema kurbilineo baten arabera garatzen da, lehen planotik atzealdera, margolanaren diagonalak jarraituz. Pintzelkada zirriborrotsua da. Kolore eta argi efektu bikainak lortzen ditu, argia, hostoen bidez iragazia bailitzan.\nLehen planoan, Georges Rivi\u00e8re agertzen da, Renoirren laguna. Inpresionistak defendatzen zituen kritikari eta idazle bat zen."}
{"id": "96712", "revid": "512", "url": "https://eu.wikipedia.org/wiki?curid=96712", "title": "2009ko Malaysiako Sari Nagusia", "text": "2009ko Malaysiako Sari Nagusia 1 Formulako 2009ko denboraldiko bigarren sari nagusia izan zen. Apirilaren 4 eta 5 artean ospatu zen Kuala Lumpurren (Malaysia).\nLasterketa eroa izan zen. Hainbat itzuli egin ostean, izugarrizko zaparradak lasterketa bertan behera utzi zuen. Ondoren, lasterketako komisarioek lasterketa bertan behera uztea erabaki zuten. Lasterketaren %75a baino gutxiago egin zenez, puntu guztien erdiak banatu ziren eta lasterketa utzi zen momentuan zeuden posizioak gorde ziren podio eta puntuaketetarako."}
{"id": "96714", "revid": "98220", "url": "https://eu.wikipedia.org/wiki?curid=96714", "title": "Galerie nationale du Jeu de Paume", "text": "Galerie nationale du Jeu de Paume, Parisko Tuilerien Lorategien iparmendebaldeko izkinan, Parisko 1. barrutian dagoen arte garaikideko museo bat da.\nHistoria.\nEraikina, 1861ean eraiki zen, Napoleon III.aren erregealdian. Jatorrian, tenisaren arbaso den jeu de paume jokoaren pistak izan zituen.\n1940tik 1944 arte, judutarren ondasun kulturalak gordetzeko erabili zen, Frantzian erregimen naziak konfiskatu zituenak.\n1986 baino lehen, Mus\u00e9e du Jeu de Paume zuen, inpresionismoko margolan azpimarragarri ugari zituena, gaur egun, Orsay Museoan aurkitzen direnak."}
{"id": "96715", "revid": "1519", "url": "https://eu.wikipedia.org/wiki?curid=96715", "title": "Zutargi", "text": "Zutargiak kandelak eusteko erabiltzen diren euskarri mugikorrak dira. Argimutila da euskarazko sinonimo objektu berarentzat, baina zutargi terminoak adar bakarrekoa deskribatzen du, kandela bakarrari eusten diona. Zutargiak argimutilak ere badira, baina argimutil guztien artean, beso anitzekoak ez lirateke zutargiak."}
{"id": "96716", "revid": "6327", "url": "https://eu.wikipedia.org/wiki?curid=96716", "title": "Poyrisjarvi Eremu Basatia", "text": ""}
{"id": "96719", "revid": "58701", "url": "https://eu.wikipedia.org/wiki?curid=96719", "title": "Moulin de la Galette", "text": "Moulin de la Galette (\"Gailetaren errota\") Montmartren bihotzean dagoen haize errota bat da, non Frantziako hiriburu den Pariseko muinorik ezagunena koroatzen duen. Errota hau, ez zen bere motako bakarra 1600eko Frantzian; Montmartre, mahasti, gari soro eta larrezko herri bat zen, ondoren, hiriburura auzo bezala erantsia izan zena. Denboraren igaroaz eta frantziar historia iraultzailearekin, Moulin de la Galettek aldaketa garrantzitsuak jasan zituen: hasiera batean, garia eta mahatsa xehetzeko zenak, kabaret bezala amaitu du.\nIngurua, zenbait margolarik margotu dute, Pablo Picasso, Pierre-Auguste Renoir, Henri de Toulouse-Lautrec eta Vincent Van Gogh kasu.\n1939an, Monumentu historiko izendatua izan zen.\nErrota.\nJatorrian, barrutiak, bi errota zituen: Blute-fin eta Radet, lehen aldiz, 1622an aipatzen direnak. XVII. mendean, Debray familiak onibarra erosi eta errotan ekoiztutako hirinaz bizi izan zen. Aldi berean, han inguruan ibilaldian zebiltzanei, opil bat ematen zieten (zekalezko ogi bat) eta baso bat esne eskaintzen zieten. Paristarrak sarri joaten ziren bertara, bereziki igandetan, inguruaz eta bertan egiten zen ogi bikainaz gozatzeko.\nElezaharrak dioenez, 1814ko iraultzan, Debraytarren ondorengoen anaia txikiak, zatitua eta errotaren besoetako batean iltzatua amaitu zuen, kosakoen erasotik defendatzen saiatu zenean. Berrezarpenaren ondoren, bere semeak, Nicolas-Charles Debrayk, errota, lorategidun dantzaleku bihurtu zuen.\nMontmartrek bere garai dizdiratsua bizi du, belle epoque deritzonean, jende bohemioa han finkatzen da, muinoan, eta bertako atelier, kafetegi eta kabaretetara joateko ohitura du. Le Moulin de la Galette, ikuskizun gune bihurtu eta bere osagaietako bat galtzen du: le Radet. Ondoren, le Moulinek, beste erabilera batzuk izan zituen, zinetoki bihurtu zen, eta, denbora batez, Frantziar Irrati-Telebista bulego bat izan zen. Gaur egun, beharbada auzoaren harmonia errespetatzeko, berriz kabareta da."}
{"id": "96721", "revid": "512", "url": "https://eu.wikipedia.org/wiki?curid=96721", "title": "Rekiario", "text": "Rekiario (?-456), sueboen errege izan zen 448tik hil zen arte.\nTronura, 448an iritsi zen, bere aita, Rekila erregea hil ondoren. Godoekin egin zuen bere hasierako aliantzak, bere posizioa indartzeko, erresuman godoen eraginerako ateak ireki zituen, Rekiario, Teodoredoren alabarekin ezkondu zenean areagotu egin zena, eta jentilen erlijioari uko egin zion, arrianismora bihurtzeko, Teodoredok aginduta, 449an. Txanpon propioa ekoitzi zuen lehen errege europar kristaua izan zen.\nBaskonia suntsitu zuen, ondoren, Erromatar Inperioaren aurka joateko noiz behinkako erasoetan. Rekiariok, baskoiekin aliantzan, Ebroren harana domeinatu zuen, eta 449tik 452 bitartean, Tarraconense probintziaren zati bat.\nEtsaitasun garai hau, Fortunatus eta Manricus konteekin bake itun bat sinatuz amaitu zen, non Cartaginense eta Tarraconense probintzietatik erretiratzeko konpromisoa hartzen zuen. 456an, Rekiariok bake itun hau hautsi zuen baskoiei laguntzera joan zenean, berriz, erretiratu zen lurrak inbadituz. Baina bisigodoek, aurretik aliatu izan zituenak, ez zuten Sueboen Erresumaren sendotzea onartuko probintzia hartan, eta Teodoriko II.a buru zutela, sueboak garaitu zituzten Orbigo ibaiaren ertzean, Rekiario, gudu hau amaitu eta gutxira harrapatua eta, jarraian, exekutatua izan zelarik.\nRekiario hil zenean, bisigodoek Gallaecia inbaditu zuten, Teodoriko II.ak, lurraldeko buruzagi bezala, Agiulfo utziz, hainbeste gehiegikeria egin zituena, hispaniar-erromatar biztanleriaren eta baita sueboen matxinada ere eragin zuela, azken hauek, Rekiarioren oinordekotza nahi zuten batzuk buru zituztela, eta gerra zibil lazgarri eta nahaspilatsu bat hasi zutenak."}
{"id": "96722", "revid": "105290", "url": "https://eu.wikipedia.org/wiki?curid=96722", "title": "Duerna", "text": "Duerna, Leongo probintziako ibai bat da. Leongo Mendietan du bere iturburua, eta Tuerto izeneko ibaian isurtzen ditu bere urak, azken ibai honek, aldi berean, Orbigo ibaian isurtzen dituelarik, La Ba\u00f1ezako lurretan. Bere arroa, antzinatean, zeltiarrek populatua zegoen, zehazki, los Orniacos izeneko herri asturiar bat. Ibaia, Ornia deitua zen, eta, Erdi Aroan, bere eskualdea La Val d'Ornia deitzen hasi zen, eta, sinkopa bategatik, egungo Valduerna izena eman zuen, Leongo eskualde bat dena, baita ibaiaren izena ere."}
{"id": "96723", "revid": "105290", "url": "https://eu.wikipedia.org/wiki?curid=96723", "title": "Leongo mendiak", "text": "Leongo mendiak () Espainia ipar-mendebaldeko mendigune bat da, Leongo probintziaren mendebaldeko zatian dagoena. Zamorako probintziaren iparraldetik abiatu eta Bierzo eskualde ospetsuraino iristen da. Mendigune honen inguruan aurkitzen diren herrixketan, oraindik mantentzen da antzinako zeltiarren kultura eta eraikuntza eraren zati bat. Mendiguneko mendirik garaiena, Teleno da, 2188 metroko garaierarekin."}
{"id": "96724", "revid": "105290", "url": "https://eu.wikipedia.org/wiki?curid=96724", "title": "Teleno", "text": "Teleno, Leongo probintziako hego-mendebaldean dagoen mendi bat da. Leongo Mendietako mendirik garaiena da, 2188 metroko garaierarekin.\nTeleno, historian.\nAsturiarren Teleno mendi mitikoa, erromatarrek Marte Tilenusi eskainia, bere magaletan irten zen urrea esplotatu zuten inbaditzaileek jainko bezala onartu zutena, bere 2188 metroak, Maragateria eta La Cabrera Eskualdeko lurren gainetik 1000 metrora nabarmenduz altxatzen ditu, banatzen dituen eskualdeak, eta La Valduernari trinkotasuna emanez, bertako ibaiak, mendi honetan iturria duelarik. Teleno, historiaren lekuko mutu izan da.\nErromak, tokiko sinesmenengatik zuen ulermenak, batzuetan, sinkretismoetara eraman zuen: tokiko jainkoak, izen misto erromatar-indigena batekin gurtuak ziren. Gerraren eta armen babesle ziren jainkoen artean, Marte eta Herkules nabarmentzen dira. Marte da gerraren jainko nagusia. Honela, Mars Tilenus, aldi berean, Marte erromatar jainkoa bere nekazal gurtzan, eta Tilenus jainko indigena (Teleno mendia) zen. Jainko indigena eta erromatarren arteko sinkretismoaren adibide bat da: Teleno mendi mitologikoa, asturiarren jainko gerlaria, Mars Tilenus jainko gerlariari sagaratua zegoen.\nEstrabonen bidez ezagutzen da Marterekin loturiko jainko gerlari baten existentzia, nori akerrak, zaldiak eta baita presoak ere sakrifikatzen zitzaizkion. Quintana del Marcon, zilarrezko lamina batean agertutako idazkun batekin dokumentatua dago, \"MARTI TILENO\" izenarekin. Astorgan, hilarri indigenak eta gurtza Kapitolioko hirukoari, Minerva, Teleno Mendia (Mars Tilenus, jainko gerlaria), Zeus, Serapis eta Enperadoreari (Flaviar dinastiatik aurrera) dokumentatua dago."}
{"id": "96726", "revid": "119347", "url": "https://eu.wikipedia.org/wiki?curid=96726", "title": "Sevillako metroa", "text": "Sevillako metro sarea Sevilla hiriko eta bere ingurune metropolitarreko lurrazpiko garraiobidea edo metroa da. Sareak line bat du ekialde-mendebalde ardatz batean, linea. Gaur egun, linea operatibo bat du, 2009ko apirilaren 2an inauguratua, metropoli-eremuko lau udalerritan banatutako 22 geltoki dituena.\nAurreikusita dago hiru linea berri sortzea, eta lineak. Hauek, hurrenez hurren, ekialde-mendebalde, iparralde-hegoalde eta zirkular ardatz bat jarraituko dute. Horietatik, linea bakarrik dago lizitazio-prozesuan.\n22 geltokietatik 3tan tranbiarekin lotura dago eta 2tan (horietako bat eraikitzen ari dira) aldiriak sarearekin bat dator.\nHistoria.\nHasierako proiektua.\nSevillarako metropoli-trenbidea sortzeko lehen urratsak 1960ko hamarkadakoak dira. 1968an, Sevillako Udalak, \"Udalaren hamar urteko jarduera-planean\", adierazi zuen lurrazaleko garraioak ez zirela nahikoak herritarren mugikortasun-eskaerei erantzuteko, bide-gaitasunak agortu zirelako eta garraio pribatua gero eta gehiago garatu zelako. Plan horrek 1970. urterako lurpeko metropoli-trenbide bat sortzea proposatzen zuen.\n1969ko uztailaren 30ean, udaleko osoko bilkurak azterlana onartu zuen, eta Herri Lanen Ministeriora bidali zuen; azken horrek, proiektua berrikustean, proiektua idazteko lehiaketa deitu zuen. 1972ko irailean amaitzen da idazketa hori, Sevillako Metroaren lehen aurreproiektua sortuz. Lehen proiektuak elkarren artean konektatutako hiru linez osatutako sare bat planteatzen zuen, guztira 27,2 kilometro eta 32 geltoki zituena, hiriaren erdialdean trenbideak lurperatzea eta aldirietan lur gainean igarotzea planteatuz. Proiektuak Sevilla metroa zuen hirugarren hiri espainiarra bihurtu zuen.\nlineak 10,5 kilometro zituen lurpean, eta ekialdea hiriaren iparraldearekin lotzen zuen, aldi berean erdigune historikoaren bihotzetik igaroz. linearen proiektuak, 7,2 kilometrokoa, hiriburuaren ipar-mendebaldea eta hegoaldea lotzen zituen trazadura aurreikusi zuen. Bestalde, lineak sarea ekialdetik mendebaldera egingo zukeen, hiriaren erdigunea Erronda Historikotik inguratuz.\nLehen lan esperimentalak alamedan hasi ziren 1974ko erdialdean. Gorte frankistek legea onartu ondoren, linea egiteko lanak La Plata-Gran Plaza tartetik hasita inauguratu ziren 1976ko apirilean. 1978an eta 1979an, lineako bigarren eta hirugarren tarteak lizitatu ziren, \"Plaza Nueva\"-\"Estrella\" eta \"Estrella\"-\"Plaza Nueva\" tarteei dagozkienak, hurrenez hurren.\n1981eko azaroaren 4an \"Plaza Nueva\"n zegoen San Fernandoren omenezko monumentua hondoratu egin zela ikusi zen arte, lanak inolako istilurik gabe joan ziren eraikitako hainbat tunel-kilometrorekin. 1982ko martxoaren 28an, 5 metro baino gehiagoko zulo bat gertatu zen Puerta Jerez geltokian, eta urte horren amaieran pitzadurak agertu ziren San Bernardoko geltokian eta \"La Equitativa\" eraikinean.\nGertaera horiek herritarren alarma piztu zuten, eta metroaren proiektuaren aurrerapenen aurkako kanpaina bat bultzatu zuten. 1984an, obrak bertan behera geratu ziren, aholkularitza batzorde batek egindako ikerketa baten ondoren. Garai hartan 5 000 milioi pezeta inbertitu ziren eta 3 kilometro tunel eta lineako hiru geltoki eraiki ziren.\nObrak bertan behera uztea behin betiko bihurtu zen administrazioaren txosten baten ondoren. Txosten horretan, Sevillako lurzoruaren izaera konplexu eta hauskorraren ondorioz, obrek eraikin historiko askotan kalteak eragin zitzaketen beldur ziren, bai eta proiektuaren errentagarritasun ekonomiko falta ere, txostenen zehaztasunik ezagatik; izan ere, txosten horien arabera, biztanleria askoz gehiago handitu zen.\nEgungo proiektua.\nProiektua bertan behera utzi eta hamabost urtera, 1999an, Espainiako Langile Alderdi Sozialista eta Alderdi Andaluzista alderdien arteko udal hauteskundeen ondorengo udal itunak proiektua berraktibatzea bultzatu zuen, tunelak eraikitzeko teknologian izandako aurrerapenetan eta biztanleriaren hazkunde eraginkor batean oinarrituz.\nAndaluziako Juntak metroaren lineako obrak berreskuratzen zituen oinarrizko proiektu bat garatu zuen, eta, beraz, diagnostiko-lanak eskatu zituen, aurreko proiektuan jada eginda zeuden eraikuntzen egoera egiaztatzeko eta horiek berreskuratzeko. Lineak metropoli-gerrikoko udalerriak hartuko zituen trazadura berri bat aurreikusten zuen.\n2003. urtean, proiektua zehaztu eta metro-sare berriaren oinarriak ezarri ziren. Andaluziako zenbait probintziatan hiri-trenbidea erkidegoan hedatzeko egin ziren plan batzuen testuinguruan gertatu zen hori, eta Malagako metroa, Granadako metroa, Cadizko badiako tranbia eta Jaengo tranbia sortzea ere aurreikusi zen.\nProiektu berriak lau linea sortzea aurreikusten zuen, lurpeko zati batzuekin eta lurrazaleko beste batzuekin. eta lineek ekialdetik mendebaldera doan metropoli-eremua zeharkatuko lukete, hiriburua Mairena del Aljarafe, San Juan de Aznalfarache, Alcala de Guada\u00edra eta Dos Hermanas udalerriekin lotuz. linea zeharkakoa izango litzateke, eta lineak, berriz, zirkularra.\nEraikuntza.\n2003ko irailaren 23an Sevillako metroaren lanak hasi ziren, Nerbioi geltokia eraikitzen eta duela 25 urte eraikitako tunela zaharberritzen hasiz. Tunela uholde-egoeran zegoen, hainbat urtez erabili gabe egon ondoren. Lehenengo fasean, linea eraikitzea eta martxan jartzea aurreikusi zen, eta proiekzioa sistema inauguratu zenerako utzi zen. Lanek 428,5 milioi euroko inbertsioa aurreikusten zuten eta 2006ko ekainean amaitzea aurreikusten zuten.\nEraikuntza-lanek aurrera egin zuten, baina eraikitze-lanetan arazo eta gorabehera tekniko ugari izan ziren, eta irekiera-data atzeratu eta aurrekontua handitu egin zen. Lanek zulo ugari eragin zituzten hainbat galtzada-zatitan, hiriburuan zehar, eta habe bat SE-30 errepidean erori zen.\n2006ko ekainean, hasiera batean inaugurazioa aurreikusita zegoenean, oraindik trazatuaren obren erdia baino gehiago egiteko zegoen. Hala ere, zenbait trazadura-aldaketa eta makinen desbideratzerekin topo egin arren, lanak errendimendu handiagoarekin ari ziren aurrera egiten garai hartan.\n2007ko udaberrian, hiriburuaren alde zaharra zeharkatzen duen udal tranbia inauguratu zen, Metrocentro. Garai hartan, tranbiak ez zuen zerbitzua emateko unitate propiorik, eta, beraz, Sevillako Metroak Udalarekin akordio bat lortu zuen. Akordio horren arabera, Urbos 2tik TUSSAM -era bost unitate laga zituen alokairu-erregimenean, 37.500 \u20ac/ hilean.\nHilabete batzuk geroago, TUSSAM -ek Sevillako Metroari unitateak erostea erabaki zuen, 12 milioi euroren truke. Hala ere, tranbiak 2010ean trenbide berriak estreinatu zituenean, antzinakoak bere fabrikatzaileari, CAFri, itzuli zizkion, eta honek, ondoren, Sevillako Metroari berriz saldu zizkion 9,5 milioi euroren truke.\n2008ko azaroaren 27an, zerbitzua irekitzeko asmoa zegoen egunetik 24 egunera, gertakari nabarmen bat gertatu zen, eta, horren ondorioz, inaugurazioa hiru hilabete eta erdi gehiago atzeratu zen: \"Puerta de Jerez\" geltokian egiten ari ziren jarduketen ondorioz ur-iragazketa bat gertatu zen, eta horrek lur-jausi bat eragin zuen, eta zulo handi bat eragin zuen Almirante Lobo kalean, hiru metroko sakoneran eta sei metroko diametroan. Honek, aldi berean, prentsa kiosko baten hondoratzea eragin zuen, zuloak erabat irentsita geratu zena.\nInaugurazioa.\nSevillako metroa, azkenean, 2009ko apirilaren 2an inauguratu zen irekiera ekitaldi berezi batean, Andaluziako Juntako eta Udaleko politikari ospetsuak bertan zirela. Egun horretan hainbat informazio-ekitaldi egin ziren garraiobide berriaren funtzionamendua herritarren artean ezagutarazteko eta sustatzeko. Sevilla metropoli-trenbidea zuen Andaluziako lehen hiria bihurtu zen, eta Espainiako zazpigarrena.\nSarea.\nSevillako metroak funtzionamenduan dagoen linea bat du, linea izenekoa. Hasierako proiektuak lau lerro sortzea aurreikusten zuen arren, irekiera gertatu zen krisi ekonomikoaren testuinguruak gainerako lineak eraikitzeko planak atzeratzea ekarri zuen, etorkizunean berriro martxan jartzeko zain. 2010. urtearen amaieran, Herri Lan eta Etxebizitza Sailak Sevillako Metroaren eta lineen alternatiben aurreproiektuei aurkeztutako 174 alegazio-idazkien azterketa eta ebazpena amaitu zuen. Mugarri horrek trazadurak diseinatzeari amaiera eman zion, eta aurreproiektu horiek ingurumen-izapidearen mende jartzea ahalbidetu zuen, bai eta eraikuntza-proiektuak urtean zehar amaitzea ere.\nAndaluziako Junta eta Sevillako Udalak lantalde tekniko bat eratu zuten Sevillako Metropolitarraren eta lineetako proiektuak arintzeko, eta, proiektuak idazten amaitu ondoren, bi administrazioek beren trazadurari buruzko jarrera bateratua ezarri zuten. linea, Sevillako ipar-hego ardatzean barrena doana, finantzatzeko zailtasunak badaude ere, lehentasunezko jarduera izango da, linearekin batera artikulatzeko duen gaitasunagatik, harekin bat baitator, eta biztanle asko dituzten auzoei eta intereseko ekipamendu publikoei erantzuteko duen potentzialagatik.\nGeltokiak.\nSevillako metroaren geltokiek eredu orokor bat jarraitzen dute, eta, beraz, sarrerak, salbuespen batzuk izan ezik, gris koloreko metro karratuko ahoen bidez egiten dira, geltokiaren izena berde kolorekoa delarik. Guztiek dituzte alboetako bi nasa, eta, horietan, nasa-ateak daude, erabiltzaileak bidera sar ez daitezen.\nDisuasio-aparkalekuak.\nGaur egun, bost disuasio-aparkalekuak dago. Aldiriko aparkaleku horiek metro-geltoki bati lotuta daude, eta horrek ibilgailu pribatuaren eta metroaren arteko trukea errazten du.\nUstiapena.\nBidearen 18,05 kilometroek, 1 435 mm-ko zabalerakoak, lurrazaleko beste batzuekin konbinatutako lurpeko zatiak dituzte. Azken horietan, trenbidea gainerako garraioetatik bereizitako plataforman igarotzen da beti. Ibilbideak 22 geltoki ditu: hamabost lurpean eta zazpi lur gainean.\nOrdutegiak.\nTrenbideen gehieneko zirkulazio abiadura 70 km/h da, 3 minutu inguruko maiztasunarekin puntako orduetan eta 5-6 minuturekin haran orduetan. 00: 00etatik aurrera, nasa 12-15 minututan itxaroten da.\nFlota.\nSevillako metroa tren arina da eta CAF fabrikatzailearen Urbos 2 modeloko 21 unitatek ematen dute zerbitzua; 31,25 metroko luzera dute eta 275 bidaiarirentzako lekua.\nTarifikazioa.\nSevillako metroaren tarifak hainbat parametroren arabera aldatzen dira, hala nola hiriko hainbat eremutatik eta haren eragin-eremutatik bidaiatzea, edo metro-sistemarekin bateragarriak diren bidaia-titulu baliodunak erabiltzea. Txartela Andaluziako Juntak diruz laguntzen du hein handi batean. 2012an txartela 0,86 \u20ac-tik 1,32 \u20ac-ra kostatzen zitzaion bidaiariari, eta benetako kostua 3,60 \u20ac-koa zen.\nGarraio-tituluak.\nMetroko instalazioetan erabiltzen den ordainketa-sistema aldakorra da. Erabiltzaileak bi ordainbide aukeratu ditzake: Sevillako metroaren titulu esklusiboa edo hiriko metropoli-eremuko garraio-partzuergoaren txartel multimodala.\nGuneak.\nSevillako metroa honako gune hauek osatzen dute:\nEtorkizuna.\n2. linea.\nlinea, gaur egun, proiektuan eta jendaurreko informazio-fasean dago. Alegazioak aurkezteko epea 2010eko abuztuaren 31n itxi zen; 129 iradokizun jaso zituzten auzotarrek eta kolektiboek, horien artean \"Torre Triana\" geltokitik Camas herrira luzatzea gomendatzen duena. \"Torreblanca\"-\"Sevilla ekialdea\"-\"Santa Justa\"-\"Sevilla erdialdea\"-\"Puerta de Triana\" ibilbidea du. Aireporturako lotura bat baztertuta geratu da, \"Santa Justa\"tik trenbide-tunel bat proiektatuta dagoelako. Etorkizunean Aljarafe alderako metropoli-hedadurak egon daitezke.\n3. linea.\nlinearen ibilbidea \"Pino Montano\"-\"Macarena\"-\"Ronda Hist\u00f3rica-\"Prado de San Sebasti\u00e1n-\"La Palmera\"-\"Bermejales\" izango litzateke, baina linea Bellavista auzora hedatzeko aukera ere aztertzen ari dira, non aldiriko geltokiarekin intermodalitatea egingo lukeen. Ildo hori proiektuan eta alegazio-fasean dago gaur egun. lineak bezala, lurpekoa izango litzateke oro har, baina Andaluziako Juntak lehen instantzian aukeratutako alternatiban, bi zati izango lituzke gainazalean, bata Bermejales eta Pineda arteko linearen hasieran, eta bestea \"San Lazaro\" eta \"Los Carteros\" geltokien artean.\nAndaluzian 2019ko azaroaren 10eko hauteskundeak egin zirenetik, PP, Ciudadanos eta Vox alderdi politikoek osatutako gobernu berriak bizkortu egin ditu metroaren linea eraikitzeko martxan dauden izapide guztiak. Coronabirusaren krisiaren ondorioz alarma-egoera deklaratu ondoren, izapide horiek eten egin dira, eta dagoeneko lizitaziorako hautatutako enpresa finalistak daude. Andaluziako Juntaren arabera, barne-prozeduretan ari dira lanean, kontratazioa amaitu arte.\n4. linea.\nlinea (zirkularra) proiektuan eta alegazio-fasean dago gaur egun. 2007ko maiatzean linea lizitatu aurretik, gainazaleko tarteak eraikitzeko ideia nagusitu zen, baina gaur egun Cartuja uhartetik igarotzen den linea bakarrik hartzen da kontuan; gainerako zatia lurpekoa izango litzateke, sareko gainerako zatiak bezala."}
{"id": "96729", "revid": "44278", "url": "https://eu.wikipedia.org/wiki?curid=96729", "title": "Iratxo", "text": "Iratxoak euskal mitologian agertzen diren pertsonaiak dira. Bere Ira aurrizkia euskarazko Iratzetik omen dator eta txikitasuna adierazten duen txo atzikiaz osatzen da. Pertsonaia honen sinismenak Euskal Herria osoan hedaturik dago, bai Iparralde nahiz Hegoaldean.\nManuel Larramendiren hiztegian, naspetxo iratxoaren sinonimotzat azaltzen da.\nIzaki hauen beste izen batzuk Irel, Irelu, Ireltsu, Ieltxu, Idittu, Iritxu, Irel-suzko eta Iruztargi dira.\nBereziki Bizkaian ezagunak diren izaki hauek gauetan, emakume edo ume itxuraz aparte, asto, ahari beltza, txerri edo ahotik sua darion txori itxuran agertzen dira.Gauaren iluntasunean barne urrunean ikusten diren su mihiak bere kokapena azaltzen dute. Bapatean agertu eta ijendea izutzeko ohitura duten arren ez dira gaiztoak. Kuriositateak bultzatuta bere atzetik doazen pertsonak leku arriskutsuetatik igarotzea behartzen ditu.\nPutzu eta lezeak dira txantxazale hauen ohizko egoitzak. Atauneko Armontaitzeko kobazuloaren atarian artzaiek gauean irteten ziren ireluen oinatzak aurkitzen zituzten. Ubediko amildegi eta Malkorburuko lezearen kanpokaldean beraien kantuen oihartzuna entzuna zuten ere.\nDarmstt-eko Landes bibliothek-en 1596. urteko, \" Refranes y sentencias\", liburuan 301. atsotitzan zera irakurri daiteke:\n\"Gassoto yrabacia / yrachoen da yracia\"\nEuskal sinesmen zahar baten arabera, iratxoak San Joan Gauean iratzeek edo garoek emandako hazitik sortzen omen dira. Gauza jakina da iratzeek ez dutela hazirik ematen, baina sinesmen honen arabera gau majiko hartan ordea bai.\nMamarroekin bat egiten dutela dirudi sinismen honetan. Balitekeena mamarro hitzak sinismen honen inguruan harrapatutako iratxo hauen deitura izatea.\nDena den, denborarekin iratxoak keltiarren kondaireko antzekoak diren beste izakiekin nahastu zirela dirudi ipuinetan ageri diran iratxoak kontutan harturik.\nGaur egun gizonezkoen izen bezala ere erabiltzan da, nahiz eta ez oso izen hedatua izan. \"Iratxe\" emakumezko izenarekin nahasten dute, halere bi izenek ez dute batere zerikusirik, \"Iratxe\" izena Nafarroako Iratxeko Monasterioan baitu bere jatorria eta Iratxok berriz pertsonaia mitologikoan."}
{"id": "96730", "revid": "336", "url": "https://eu.wikipedia.org/wiki?curid=96730", "title": "Klimene", "text": "Klimene edo Klimena, greziar mitologian, (antzinako grezieraz \u039a\u03bb\u03c5\u03bc\u03b5\u03bd\u03b7 Klymen\u00ea, \"ospea\") bi ozeanideren izena zen, eta, beraz, Ozeano eta Tetisen alabak.\nLehena, Merope Etiopiako erregearen emaztea izan zen, norekin Pandareo izan zuen. Klimene, Helios eguzki jainkoak seduzitu zuen, honekin, Faeton eta Heliadeen ama izan zelarik, egileren batzuk, hauen ama, Rodo ninfa izan zela uste duten arren. Beste bertsio batek, Klimene, Heliosen emazte legitimotzat hartzen du, Meroperen istorioa alde batera utziz.\nKlimene izeneko bigarren pertsonaia bat, Japeto titanarekin ezkondu zen, eta, honekin, Atlas, Prometeo, Epimeteo eta Menezio izan zituen, bigarren titan belaunaldikoak bezala hartzen direnak.\nEgileren batzuk, Apolodoro Atenaskoak eta Likofronek kasu, Asia izena ematen diote, beharbada, aurretik deskribatutako Klimenerekin ez nahasteko. Herodotok, Asia kontinenteak, izena, ninfa honengandik jasotzen duela dio, Prometeoren emaztetzat hartzen duen arren, eta ez bere ama.\nPertsonaia mitologiko hauengatik hartzen du izena (104) Klimena asteroideak."}
{"id": "96731", "revid": "105290", "url": "https://eu.wikipedia.org/wiki?curid=96731", "title": "104 Klimena", "text": "(104) Klimena, asteroideen saileko 104.a da. Jacobo Craig Watsonek (1838-1880) aurkitu zuen Ann Arborretik 1868ko irailak 13an.\nBere izena, greziar mitologiako pertsonaiak diren Ozeano eta Tetisen alaba eta Epimeteo, Prometeo, Atlas eta Menezioren amagandik jasotzen du."}
{"id": "96732", "revid": "512", "url": "https://eu.wikipedia.org/wiki?curid=96732", "title": "Likofron", "text": "Likofron Kaltzisekoa (antzinako grezieraz: \u039b\u03c5\u03ba\u03cc\u03c6\u03c1\u03c9\u03bd \u1f41 \u03a7\u03b1\u03bb\u03ba\u03b9\u03b4\u03b5\u03cd\u03c2), K.a. III. mendeko olerkari greziar bat izan zen. Eubea uharteko Kaltzis hirian jaio zen.\nAntzinako Egipton bizi izan zen, Ptolomeo II.a Filadelfoa faraoiaren gortean eta Alexandriako Liburutegiko liburuzaina izan zen. Olerki eta tragedia ugari idatzi zituen. Arato Solikoarekin eta Teokritorekin batera, Pleiade tragikoaren partaide izan zen.\nBere lanetatik, \"Alejandra\" izeneko olerki bat baino ez da mantentzen (Priamoren alaba zen Kasandraren beste izen bat dena), 1474 bertso ianbikoz osatua. Troiari gertatuko zitzaizkion kalte guztien iragarpen luze bat da, eta Alexandro Handiari erreferentzia eginez amaitzen dena, misteriotsua eta ia ulertezina den estilo batean idatzia.\nOlerki honi buruz asko hitz egin zuen antzinatean Joan Tzetzesek."}
{"id": "96733", "revid": "119347", "url": "https://eu.wikipedia.org/wiki?curid=96733", "title": "C-5 (itsaspekoa)", "text": "C-5 Espainiako Itsas Armadaren \"C\" motako itsaspekoa izan zen. Cartagenako SECN ontziolan egina, Espainiako Bigarren Errepublikaren alde hartu zuen parte Gerra Zibilean, eta Bizkaiko golkoan desagertu zen 1936ko abenduaren 31an. Oraindik ez da argitu desagertze hori.\nHistoria.\nCartagenako SECN ontziolan 1929ko urriaren 28an uretaratua, 1935eko udan \"C motako\" beste bost itsaspekoekin batera, bidaia egin eta Espainia, Frantzia, Ingalaterra eta Italiako zenbait portu bisitatu zituen bai Europan bai Afrikan.\nGerra Zibila.\n1936ko uztailaren 17 eta 18an Gerra Zibila hasi eta berehala, Cartagenako Itsaspekoen Baseko ur gaineko dikean zegoen motor elektrikoren bat aldatzeko.\nCartagenako Dibisioan zegoen eta agintea Antonio Amusategi Rodr\u00edguez korbeta kapitaina zuen, Espainia 3. erregimentuan altxamendua eta gero fusilatua. Bigarren komandantea Antonio Ruiz Gonz\u00e1lez tenientea zen, ezkerrekoa eta Errepublikari fidela izanda, Cartagenako Itsaspekoen Baseko bihurtu zen. Ferrando ontzi-alfereza, berriz, \"C-6\" itsaspekora aldatua izan zen. Alboan ofizialik ez zegoenez, laguntzaile bat, kabo bat eta marinel batek osatutako Kontrol eta Zaingoa Batzordea sortu zen aginte berria izateko. Ofiziala aurkitzea ezinezkoa bilakatu zen, Ruiz Gonz\u00e1lez tenienteak proposaturikoak faxistentzat zituen batzordeak. Hori zela eta, Jacinto N\u00fa\u00f1ez kontramaisuak bere burua aurkeztu eta batzordeak bultzatuta Ruiz Gonz\u00e1lez tenienteak izendapena onartu zuen. Eskifaiak zuhurtasunez hartu baina, kontramaisua begi onekoa zutela, aginte berri bihurtu zen.\n1936ko abuztuaren 22an Malaga aldera jo zuen Afrikako iparraldean altxatutako tropen penintsularako bidaia mozteko. Gau horretan bertan urperatzea egin zuen konponketak frogatzeko. Jaistean itsaspekoa gehiegi makurtu eta kontrolatzeko gaitz bihurtu baino lehen, kontramaisuak brankako lastak botatzea agindu zuen. Popakoa parekatzeko berandutu eta Nicol\u00e1s Garc\u00eda kaboak zuzendutako laguntzaile eta lemazainek, urduri, itsaspekoaren kontrola galdu zuten igotzean. Horrexegatik urperatze berriak berriro ez egiteko erabaki eta azaletik joan ziren Malagako portura, non Vicente Ram\u00edrez de Togores tenienteak zuzendutako \"C-1\", \"C-2\" eta \"C-3\" itsaspekoak zeuden.\nCartagenatik irten eta berehala eginiko urperatze ondoren, batzordea eta eskifaiak erabaki zuten komandante eskarmentuduna behar zutela borrokan aukerak izateko. Flotaren aginte nagusiak 1936ko abuztuaren 25an Lara korbeta kapitaina komandante izendatu zuen. Hau ez zen batzordearen gustukoa, baina gainontzeko komandante eta ofizialak jadanik destinoa zuten edo fusilatuak izan zirenez, proposamena onartu egin behar zuen.\nBigarren komandantea merkantzia-ontziteriaren ofiziala zen Avelino Bernadal eta makina nagusia Eusebio Fern\u00e1ndez hirugarren klaseko makinariak osatu zuten aginte militarrak. Hala ere, benetako agintea batzordearen presidentea zen Jos\u00e9 Porto radio-laguntzaileak zuen, Espainiako Itsas Armadaren Aginte Nagusiaren aginduak jasotzen dituena.\nAbuztuaren 25ean gauez Tanger aldera jo zuten. Komandanteak Gibraltarko itsasartea azaletik zeharkatzea agindu zuen, gaua eta eguraldi txarrak babestuta. Batzordeak, ostera, urpean egin nahi eta Jacinto N\u00fa\u00f1ez kontramaisuak eta Jos\u00e9 Porto presidenteak norabidea aukeratu zuten, itsasoaren egoera kontuan hartuta. Abuztuaren 26ko goizeko bitan Afrikako kostaldean Tarifa parean hondoa jo zuen. Saiatu bazuten ezin zuten berriz flotarazi eta marearen igoerari esker itsaspekoa askatu eta goizean heldu ziren Tangerrera, non \"C-1\" eta \"C-2\" zeuden.\nAbuztuaren 26an Bizkaiko golkora joateko agindua izan eta amarra askatzean, \"C-1\" abordatu eta brankan Cartagenan konpondu behar zuten matxura bat egin zion. 1936ko abuztuaren 30ean Bilbora heldu ziren.\nBilboko portura heldu bezain matxinoen \"Espa\u00f1a korazatua\" Santander parean zegoela jakin eta harrapatzeko agindua izan zuten. Abuztuaren 31ko 01:30tan, korazatua ikusi, urperatze egin eta etsaira hurbildu ziren. Jaurtitzeko distantzian zeudela, torpedo bi bota eta laster ustiatu zutenez eskifaiak sabotajea sumatu zuen. Berriro \"Espa\u00f1a korazatura\" hurbildu eta beste torpedo bi bota zituzten. Tamalez berriro akats egin eta gertuko Mayor lurmuturra jo zuten korazatua baino. Batzordeak errua Lara kapitainean zela pentsatu eta Portugaletera jo zuten.\nIrailaren 3an azalean nabigatzen ari zela, urpekontziak \"Tritonia\" eta \"Virgen del Carmen\" bou frankistak topatu zituen. Batzordearen presidenteak kanoiz erasotzea agindu eta laster \"Brage\" izeneko ur-hegazkin matxinoa azaldu zen. Egoera zela eta, batzordearen presidenteak Lara kapitainari agintea berrartzea eskatu zion. Honek munizioa bizkarrean utzi eta urperatze egitea agindu eta 50 metroko sakonera zeudela, bertaratutako \"Velasco destruktoreak\" sakonera-karga botatzeari lotu zion. Kargen bat itsaspekotik hurbil ustiatu eta iluntasunean eta motorrik gabe utzi zuen. Kontrolik gabe hondoratu eta kostaldetik hurbil zegoenari esker, 85 metroko sakonean behea jo zuen. 44 ordu lanean eman ondoren, azalera ateratzea lortu zuten eta Bilboko portura jo zuten. Espainiako Itsas Armadaren Aginte Nagusiari konponketak egiteko dikera joan behar zutela esan eta honek ez zuen garrantzirik eman Cartagena itzultzeko aitzakia baino ez zela pentsatuz.\n1936ko irailean Asturiasko Pe\u00f1as lurmuturra aldean nabigatzen ari zela, \"Almirante Cervera gurutzaontzia\" harrapatzeko agindua jaso zuten. Gurutze-ontzia ikusi bezain pronto, batzordearen presidenteak agindua hartu, komandante alboan utziz. Hala ere komandanteari periskopio hartzeko agindua eman zion, bera zen ituarekin zuten distantzia neurtzeko gaitasuna zuena. Presidenteak tiro egiteko agindua eman eta komandanteak ezinezkoa zela esan zuen tartean \"K\u00f6nigsberg\" gurutze-ontzi alemaniarra zegoelako. Ezetza entzun eta gero presidenteak aldean zeraman pistola atera eta komandantea hiltzea saiatu zuen. Kontramaisua eta makina-nagusiei esker salbatua, Lara komandantea bere gelan bertan atxilotu eta saltzailetzat hartua bigarren komandanteak hartu zuen agintea.\nUrriaren bukaeran, gaueko goardia itsaspekoa hartu zuten dozena bat lagun armadunek ustekabean harrapatua izan zen, guardia itsaspekotik egotzia izan zen azalpenik hartu gabe. Batzordea eta komandanteak berriaz jabetu zutenean, \"C-5\"an agertu, Euzko Jaurlaritzaren agenteak zirela ikusi eta Espainiako Itsas Armadaren Aginte Nagusiarekin gestioak egin ondoren urpekontzia berreskuratu zuten. Ekintza hau zela eta, zentinela zen Cayuelas Robles marinel espezialistari gerra-kontseilua egin zioten. Urpekontzian bertan osatutako herri-epaitegiak heriotz zigorra ezarri nahi baina marinelak presidentearen jarrera lotsagarri eta ezgaia kanpoan zabaltzearekin mehatxatu eta guztia isiltzea erabaki zuten, ordezkoa etorri eta berehala lehorreratuz. Abenduaren 31an, marinela \"C-5\" utzi zuen bere tresna guztiak eramanez.\nHondoratzea.\n1936ko abenduaren 31ko 19:00tan urpekontzia Bilboko portua utzi eta azkenezkoz izan zen ikusia. Hurrengo egunean portura ailegatutako arrantza-ontzi batzuk Ribeseyatik 11 itsas miliatik iparralderantz gasolio eta oilozko orbana handia zegoela esan zuten. Era berean, \"C-5\" itsaspekoarekin izandako lotunea galdu egin zen.\nCayuelas marinela ez ezik, beste lagun bi salbatu ziren, ospitalean egoteari esker: radio operadorea zen Jos\u00e9 Tafalla kaboa eta makina-laguntzailea zen Jos\u00e9 Antonio Vilar marinela.\nHondoratzeari buruzko teoria anitzak daude. Teoria nagusia komandanteak eragindako autohondoratzearena da. Hala ere, hau ez da guztiz fidagarria hiru hilabete aurrerago salbatu zuelako eta batzordeak bere gelan atxilotua zuelako. Ram\u00f3n Cayuelas Robles marinelak esan zuen Jos\u00e9 Lara Dorda kapitainaren jarrerak matxinoen zalea izan ez balitz, itsas-gerraren egoera erabat aldatuko zukeela, matxinoen ontzidiaren itsasontzi nagusiak, \"Espa\u00f1a korazatua\" eta \"Almirante Cervera gurutze-ontzia\", hondatu litzakelako.\nBeste teoria nagusia bouak eta \"Velasco destruktorea\"rekin izandako borroka eta geroko egoera txarrak eragindako istripuarena da. Teoria honen kontra, irailean bertan \"Almirante Cervera gurutze-ontzia\"ren kontra izandako borrokan azaldutako gaitasuna dago.\nAginteak.\nHona hemen C-5ren komandanteen zerrenda:"}
{"id": "96734", "revid": "1982", "url": "https://eu.wikipedia.org/wiki?curid=96734", "title": "C5 itsaspekoa", "text": ""}
{"id": "96736", "revid": "886", "url": "https://eu.wikipedia.org/wiki?curid=96736", "title": "Sodankyla", "text": ""}
{"id": "96737", "revid": "336", "url": "https://eu.wikipedia.org/wiki?curid=96737", "title": "Arato", "text": "Arato (K.a. 310-K.a. 240), Ziliziako Soli herrian jaioa, idazle greziar bat izan zen.\nBiografia eta lana.\nBere olerkirik ospetsuena, \"Fenomenoak\", Antigono II.a Gonatas mazedoniar erregearen gortean idatzi eta K.a. 275ean amaitu zuen. Beste adituentzako olerki batzuk ere idatzi zituen, horietako batzuk, gai bezala, medikuntza dutenak, eta, gaur egun, galduak daudenak. Ospe handia izan zuen lehenik alexandriarren eta, ondoren, erromatarren artean. Kalimakok berak ospatu zuen epigrama eder batean, eta beste batzuk, laudorioz aipatu zuten, olerkaritza astronomiko horren maisu bezala, izarra bere gaietan eta argitsua bere bertsoetan.\n\"Fenomenoak\", olerkaritza didaktiko-astronomikoaren produktu helenistikorik dizdiratsu eta azpimarragarriena da. Hau da, bere maisurik antzinakoena bezala, Hesiodo duen olerkaritza genero batetakoa da, eta praktikante azpimarragarriak izan zituena antzinatean. Latindar arloan, Virgilioren Georgikak, genero berekoak direla aipatu behar da. 1154 hexametrotan, Arato Solikoak, olerkari kultua eta aditua batenbat badago, zerua eta bere konstelazioak deskribatzen ditu, homeroar kutsua duten bertso bikainetan.\nJada Aristotelesek, lerro batzuk idatzi zituen olerkaritza didaktikoa (fisika edo medikuntza gai dutenak) benetako epikatik ezberdintzeko, biak, metrika berean idazten diren arren, hexametroetan, alegia.\nLukrezioren \"De rerum natura\"n bezala, Aratoren zeruari buruzko olerki adituan, emozio erlijioso bat eta kosmobisio filosofiko bat nabaritzen da (estoikoa), bere irudietan, mitologia aberats eta fin batek dizdiratzen duen bitartean. Adimenez betetako alexandriar olerkaritza horren adibide bikain eta eder bat da, eta, beste alde batetik, ezagutza astronomiko sendo batean oinarritua, bere garaian interes handia zuena.\nLexiko poetiko antzineratze eta homeroar olerki bat da, baina, aldi berean, berritzailea, hain tradizio luzeko hizkuntza epiko horren barnean, oso bere garaikoak ziren esaerak eta bere ikuspegi kosmikoa sartzean.\nHistorian zehar, iruzkin ugari egin zaizkio. Latinera, askotan eta egile ospetsuek itzuli zuten (Zizeron, Marko Terentzio Varron, Atatzino, Ovidio, Germaniko edo Avieno). Bere ospea, Goi Erdi Aroan mantendu zen, merovingiar garaiko \"Aratus Latinus\" lan bitxian. Eta ondoren, Pizkunde garaian, testu oso irakurria izan zen."}
{"id": "96738", "revid": "512", "url": "https://eu.wikipedia.org/wiki?curid=96738", "title": "Antigono II.a Gonatas", "text": "Antigono II.a Gonatas (, Antigono Hankaokerra; K.a. 319-K.a. 239), Mazedoniako errege izan zen bi alditan K.a. 277tik K.a. 239 arteko tartean.\nBere aita, Demetrio I.a Mazedoniakoa, Antigono Monoftalmosen semea zen, Alexandro Handiaren zerbitzuan borrokatu zuena, eta, bere ama, Antipatro izeneko beste jeneral baten alaba zen, eta, beraz, aitona bezala, Alexandro Handiaren bi jeneralik garrantzitsuenak izan zituen.\nEstoizismo praktikantea, Zenon Zitiokoaren ikaslea izan zen.\nK.a. 288an, bere aitagandik erabateko boterea jaso zuen, nork Mazedonia utzi zuen Asia Txikia konkistatzen saiatzeko. Tronura iritsi zen arte, Antigono, heleniar munduko beste erregeekin gerran aritu zen (beste epigonoak), bereziki Lisimako Traziakoarekin Tesalian eta Atenasen eta Ptolomeo Zeraunorekin Mazedonia eta Peloponeson.\nK.a. 279an, Filarekin ezkondu zen, Antioko I.a Soter seleuzidar erregearen arreba, errege honekin, bakoitzaren eraginguneak zehazten zituen hitzarmen bat sinatu zuelarik. Galiarrak, galaziar deituak, K.a. 277an garaitu ondoren, bere ospea, ezkutaezina bihurtu zen, eta armadak errege izendatu zuen.\nErrege hau, ikaskuntza eta arteen bultzatzaile handi bat izan zen. Bere erregealdian, kulturaren garapena areagotu zen."}
{"id": "96739", "revid": "336", "url": "https://eu.wikipedia.org/wiki?curid=96739", "title": "Etoliar Liga", "text": "Etoliar Liga, Antzinako Grezian, Etoliako hirien federazioa izan zen, K.a. IV. mendearen hasieran eratutakoa. K.a. III. mendean hartu zuen garrantzia, Akaiar Ligari aurka egin zionean. Laster izan zen nagusi Greziako erdialde osoan, Itsaso Jonikotik Egeoraino, eta Peloponeso, Tesalia, Trazia eta Asia Txikia eskualdeak kontrolatu zituen. K.a. 220an, liskarrean sartu zen Filipo V.a Mazedoniakoarekin, eta galtzaile atera zen. Orduan erromatarrekin elkar hartu zuen, hauek ere borrokan ari zirelako Filiporen aurka. Erromatarrek Zinoszefalosko guduan garaitu zuten Filipo, K.a. 197an. Baina etoliarrek ezin izan zituzten berreskuratu erromatarren esku zeuden euren lurraldeak, eta Antioko III.a Handiarekin elkartu ziren, Erromaren aurka. K.a. 190ean Antioko azpiratua izan zen, eta etoliarrek hurrengo urtean eman zuten amore. Liga, formalki, K.a. 167an desegin zen."}
{"id": "96740", "revid": "105290", "url": "https://eu.wikipedia.org/wiki?curid=96740", "title": "Hetairoi", "text": "Hetairoiek (\"lagunak\"), Alexandro Handiaren armadako elitezko zalditeria osatzen zuten. Eraso arma izateaz gain, mazedoniar jeneralaren goardia pertsonal bezala aritzen ziren. Mazedoniar falangearekin batera erabilia, honek, etsaia, bere tokian \"finkatzen\" zuen, eraketa defentsiboan mantenduz, eta \"lagunen\" zalditeriak, bere albotik edo atzetik erasotzen zuen. Zalditeriak, beraz, \"mailu\" izena jasotzen zuen estrategietan, literalki, \"ingudeak\" edo \"falange\"ak finkatutako etsaien unitateak zanpatzen baitzituen. Ohi, Alexandro zen erasoaren buru, bere zaldizkoak ziri eran eratuz.\nHetairoiak, 200 eta 300 soldadu arteko taldeetan antolatuak zeuden. Persiako kanpainan zortzi talde zeuden, Filotasek zuzenduak, horietako bat, errege taldea zelarik (Alexandroren hurbileko lagunek, noble mazedoniarren semeek eratutakoa).\nAldi berean, tropa hauek, borroka lerroaren alboak babesten zituzten guduan zehar. Hetairoiak, zaldirik hoberenen gainean zihoazen, soldaduen ipurdia eta zaldiaren bizkar artean babesik gabe edo bien tartean manta bat zutela, eta zeuden armarik hoberenak jasotzen zituzten. Bakoitzak, lantza jaurtigarri luze bat (xyston), falkata iberiarraren antzeko ezpata bat (kopis) aurrez aurreko borrokarako, larruzko halakreta, beso babesleak eta kasket bat zeramatzan. Zaldiak ere, partzialki babestuak zeuden.\nZalditeria astun bezala, hetairoiak, Alexandro Handiaren arma erabakigarria izan ziren guduan."}
{"id": "96741", "revid": "98220", "url": "https://eu.wikipedia.org/wiki?curid=96741", "title": "Xyston", "text": "Xystona (grezieraz \u039e\u03c5\u03c3\u03c4\u03cc\u03bd, \"lantza\", \"xabalina\"), Antzinako Greziako lantza jaurtigarri bat zen. 3,5 eta 4,25 metro arteko luzera zuen, eta, ziuraski, soldaduak, bi eskuekin heltzen zion. Zurezko ardatz tradizional bat eta punta metalikoa zuen, mutur estu batekin. Xystona, orohar, hetairoien testuinguruan aipatzen da (antzinako grezieraz \u0395\u03c4\u03b1\u03af\u03c1\u03bf\u03b9), \"lagunak\", antzinako Mazedoniako zalditeria tropak. Alexandro Handia hil ondoren, hetairoiak, xystophoroi (antzinako grezieraz \u039e\u03c5\u03c3\u03c4\u03bf\u03c6\u03cc\u03c1\u03bf\u03b9\", xystoforo singularrean, literalki, \"xyston eramalea\") Judutarren Gerra izeneko lan greziarrean, Flavio Josefo historialari judutarrak, xyston izena, erromatarren xabalina jaurtigarria zen piluma deskribatzeko erabiltzen du.\nXystonari norberaren buruaren gainetik edo azpitik heltzen zitzaion, ustez, bakoitzaren gustuaren araberakoa zen."}
{"id": "96743", "revid": "105290", "url": "https://eu.wikipedia.org/wiki?curid=96743", "title": "Subeltza", "text": "Subeltza Ipar Rap-Eroak euskal rap musika talde legazpiarraren bigarren maketa da, 1995. urtean argitaratutakoa. 7 kanta zituen.\nTaldekideak.\nDiskoaren grabaketan parte hartu zuten taldekideak:"}
{"id": "96792", "revid": "9227167", "url": "https://eu.wikipedia.org/wiki?curid=96792", "title": "Koefiziente binomial", "text": "Konbinatorian, koefiziente binomiala [n] multzoak duen k tamainako azpimultzo kopurua.\nformula_1\nGainera, Newtonen Binomioaren formula erabiliz, koefiziente binomiala formula_2 polinomioan formula_3 monomioaren koefiziente da.\nKalkulua.\n\"n\" zenbaki oso ez negatiboa eta \"k\" zenbaki oso bat izanik, koefiziente binomiala honela definitutako zenbaki arrunta da:\nKoefiziente binomialen identitateak.\nAdibidea.\nKoefiziente binomialak (\"x\" + \"y\")\"n\" binomioaren garapeneko koefizienteak dira (hortik datorkio bere izena):"}
{"id": "96800", "revid": "105290", "url": "https://eu.wikipedia.org/wiki?curid=96800", "title": "Pritaneo", "text": "Pritaneo, Antzinako Grezian, denbora batez pritano titulua eman zitzaien Atenasko 50 senatariak bildu eta bertan Estatuaren kontura mantentzen ziren eraikinari deitzen zitzaion.\nEraikin berean, bazkari eta afari publikoak ematen zitzaien, euren zerbitzuengatik Estatuak mantenduak izatea merezi izan zutenei. Pritaneoak, aletegi publiko bezala ere balio zuen, eta bertan kontserbatzen ziren penate publikoak eta Hestiaren sua."}
{"id": "96801", "revid": "56334", "url": "https://eu.wikipedia.org/wiki?curid=96801", "title": "Penate", "text": "Penateak (latinez \"Penates\") edo Di Penateak (latinez \"Di Penates,\" eta ahoskera: [\u02c8di\u02d0 p\u025b\u02c8na\u02d0te\u02d0s]), beti pluralean, antzinako erromatar erlijioan, jatorrian, etxeko biltegiaren jainko babesleak ziren (izatez jeinuak). Ondoren, etxeetako jainko bihurtu ziren, etxe guztia babestuz (penate familiarrak edo txikiak), estatuaren babesleak ere bazeudelarik (Penate publikoak edo nagusiak). Lareekin, Jeinuekin eta Larvaeekin lotua zegoen. Penateak, Propertziok aipatzen ditu.\nIzena, \"Penus\"-etik dator, etxeko jakitoki edo biltegia dena. Hasieran, jakitokiak zaintzeaz arduratu ziren, ondoren, etxe osora hedatzeko. Eguneroko janariaren zati bat eskaintzen zitzaien, irudikatzen zituzten irudien bihotzean jarri behar zirenak.\nHiriko magistratuek, zin egiten zuten Penate publikoen aurrean. Batzuetan, penateak, gazte bikote bat bezala irudikatzen ziren. Erromako Velia muinoan, eurei eskainitako tenplu bat zegoen.\nVestarekin batera gurtu ziren paganismoa amaitu artea, erromatarrek beti pentsatu zuten Troian izan zutela jatorria, Eneasek Laziora ekarrita."}
{"id": "96803", "revid": "512", "url": "https://eu.wikipedia.org/wiki?curid=96803", "title": "Trastevere", "text": "Trastevere Erroma hiriko alde historikoa (\"I municipioa\") osatzen duten hogeita bi \"rionietan\" hamahirugarrena da.\nIzena eta armarria.\nBere izena latinetik dator \"trans Tiberis\", \"Tiberren atzean\". Bertako armarriak, atzealde gorri batean, urrezko lehoi buru bat darama, honen esanahia ezagutzen ez delarik. Trasteverek, iparraldean, XIV. rionearekin edo Borgorekin muga egiten du.\nGeografia.\nTiber ibaiaren mendebaldeko ibarrean kokatua dago, Vatikano Hiriaren hegoaldera. Janikulo muinoaren azpian zabaltzen da auzoa.\nHistoria.\nErromatar Monarkiaren garaian (k.a. 753-509) etruriarrak bizi ziren ibaiaren ezkerraldean eta eskumaldeko erromatarrek \"Ripa Etrusca\" izena (\"Etruriarren ibaiertza\") deitu zioten eremuari. Erromatarrek ibaiaren beste aldea konkistatu zutenean ez zuten bertan bizitzeko interesik izan, helburua ibaiaren alde biak kontrolatzea zen soilik. Ibaia zeharkatzen zuten marinelek eta ekialdetik etorritako judutar eta siriarrek populatu zuten eremua. K.a. I mendean Zesar Augusto enperadoreak hiria 14 rionetan banatu zuen eta ibaiaren ezkerraldeari \"Trans Tiberim\" izena eman zion.\nErdi Aroan kale estu eta bihurriek osatzen zuten Trastevere eta XV. mendean Sixto IV.ak kaleak adokinatu zituen. Honi esker gurdiak kaleetan pasa zitezkeen. Hala ere auzoak hiritik nahiko isolaturik egoten jarraitu zuen eta auzo kultur anitza izan arren identitate berezia garatu zuen. Auzotarrek \"Trasteverini\" ezizena hartu zuten.\nGaur egun.\nTrasteverek bere izaera berezia mantentzen du sampietrini galtzadarriekin lauzatua, Erdi Aroko etxe herrikoiak nagusi direlarik. Bigarren Mundu Gerraren amaieran gune turistiko bihurtua, gauez, kaleak, italiarrez zein atzerritarrez beteak daude, dauden pub eta jatetxe ugariengatik. Ingeles hiztunen artean, John Cabot University bezala ere ezagutzen da, AEBetako unibertsitate pribatu bat, \"Ameriacan Academy en Roma\" bezala. Trasteveren, gainera, Espainiako Akademia ere dago, eta, beraz, zenbait naziotako bere bekadunen bizileku bezala ere balio du."}
{"id": "96804", "revid": "512", "url": "https://eu.wikipedia.org/wiki?curid=96804", "title": "Mitridates I.a Iberiakoa", "text": "Mitridates I.a Iberiakoa, Iberia kaukasiarreko errege bat izan zen (gaur egungo Georgian, Kartlin). Cyril Toumanoffen arabera, bere erregealdiak, 58tik 106 arte iraun zuen.\nArmazin, Georgian, aurkitutako bi idazkunek, bata aramaikoz eta grezieraz idatzia eta bestea soilik grezieraz, Mitridates, Farasmanes I.a Iberiakoa errege handiaren seme bezala identifikatzen dute, itxuraz, Tazitoren Annaletan agertzen den Farasmanes bera. Soilik grezieraz idatzita dagoen idazkunak, Mitridates, \"zesarren laguna\" eta \"Erroma maite zuen Iberiarren erregea\" bezala aipatzen du.\nBadago beste grezierazko idazkun bat, Erroman aurkitutako, Amazasp I.a Iberiakoaren epitafioa , Mitridates I.a Iberiakoaren anaia bezala aipatzen duena. Idazkunak, Amazasp Nisibisen hil zela gogoratzen du, Trajano erromatar enperadoreak Partian egin zuen kanpainan, 114 eta 117 bitartean."}
{"id": "96805", "revid": "105290", "url": "https://eu.wikipedia.org/wiki?curid=96805", "title": "Mont Idoukal-n-Tagh\u00e8s", "text": "Mont Idoukal-n-Tagh\u00e8s edo Mont-Bagzane Nigerko mendirik altuena da, A\u00efr mendigunearen hego-erdialdean kokatuta dagoena.\nAgadez hiririk gertuena dugu."}
{"id": "96807", "revid": "512", "url": "https://eu.wikipedia.org/wiki?curid=96807", "title": "Mitridates IV.a Pontokoa", "text": "Mitridates IV.a Filopator Filadelfo (), Pontoko Erresumako seigarren erregea izan zen, K.a. 170 eta K.a. 150 bitartean.\nMitridates III.a Pontokoaren semea zen. Tronura noiz iritsi zen, misterio bat da, bere erregealdiaren frogak, soilik K.a. 154tik aurrera baitaude, urte honetan, Atalo II.a Pergamokoari, Prusias II.a Bitiniakoaren aurka laguntzeko armada bat bidali ziolako aipatzen delarik, Pontok Erromarekin eta honen aliatuekin izan zuen politika adiskidetsuaren hasiera adierazten duen gertaera, Mitridates VI.aren erregealdira arte.\nBerari buruzko beste aipamen bakarra, K.a. 179koa da, bere izena, bera anaia Farnatzes I.a Pontokoarekin lotzen denean, honek, Eumenes II.a Pergamokoarekin adostutako hitzarmenean, eta, beraz, garai honetan, nolabait, erabakiak hartzen zituela suposatzen da."}
{"id": "96808", "revid": "512", "url": "https://eu.wikipedia.org/wiki?curid=96808", "title": "Prusias II.a", "text": "Prusias II.a, \"Ehiztaria\" deitua (grezieraz \"kynegos\"), Bitiniako errege izan zen K.a. 182 eta K.a. 149 bitartean.\nBizitza.\nBere aita Prusias I.aren oinordekoa izan zen. Denbora laburrez aliatu zen Eumenes II.a Pergamokoarekin eta Ariarates IV.a Kapadoziakoarekin Farnatzes I.a Pontokoaren aurka borrokatzeko (K.a. 181-K.a. 179), honen ondoren, Pergamoganako ohiko etsaitasunarekin jarraitu zuelarik. Mazedoniara hurbildu zen Pertseoren arreba zen Apamearekin ezkonduz. Baina, Hirugarren Mazedoniar Gerran, Bitinia, hasiera batean, neutral mantendu zen, azkenik, erromatarrekin aliatzeko. Hauenganako izan zuen jokaera hain izan zen morrontzazkoa, Polibio historialariak mespretxatu egin zuela.\nK.a. 156an, Atalo II.a Pergamokoari eraso zion, hiriburuaren atariraino iritsiz, baina hartu ezinez. Bere aliatu erromatarren presioa zela eta, K.a. 154an erretiratu egin behar izan zuen, eta kalte-ordain bat ordaindu.\nBere seme Nikomedes II.a Erromara bidali zuen, tronurako oinordekotzatik baztertzeko, bere bigarren emaztearekin izandako beste seme baten mesedetan. Bere atzetik hiltzaile bat bidali zuen, baina honek konplota argitu eta, Nikomedes, bere aitaren aurka matxinatzeko konbentzitu zuen. Atalo II.a Pergamokoaren laguntzarekin, Nikomedesek, bere aita setiatu zuen Nikomedian. Prusias, harrapatua eta Zeusen tenpluan harrika hila izan zen, bere oinordekoa, Nikomedes II.a izan zelarik."}
{"id": "96810", "revid": "512", "url": "https://eu.wikipedia.org/wiki?curid=96810", "title": "Fula", "text": "Fula, pular edo pulaar Mendebaldeko Afrikako hizkuntza taldea da, lau dialekto mota nagusitan banatzen dena. Fula herriek hitz egiten dute."}
{"id": "96811", "revid": "336", "url": "https://eu.wikipedia.org/wiki?curid=96811", "title": "Tabor", "text": "Tabor \u2014\"Tabor mendia\" bezala ere ezaguna\u2014 (hebreeraz \u05d4\u05e8 \u05ea\u05d1\u05d5\u05e8, har Tabor), Galilean dago Jezreel Haranaren ekialdean, Galileako Itsasotik 17 kilometro mendebaldera. Bere garaiera, 575 metrokoa da, eta inguruko lurraldearekiko, 400 metro altxatzen da. Bere tontorra, urrunetik nabarmentzen da. Ekialdetik mendebaldera ikusia (Kfar Taborretik), bere tontorra oso zorrotza da. Hegoaldetik mendebaldera ikusia (Afulatik), bere tontorra biribildua da. Arabieraz, Jebel a'tur bezala ere ezagutzen da, baita Itabyrium edo Itxuraldaketaren Mendia ere. Jesusen Itxuraldaketaren eta Barak eta Siserak zuzendutako Jabinen armadaren arteko gudua gertatu ziren tokia dela uste da. Mendiaren magalean, hiru arabiar herrixka daude: Umm-el-ghanam hego-ekialdean, Shibli ekialdean eta Daburiya mendebaldean. Bere tontorrean Antzaldatzearen eliza dago."}
{"id": "96813", "revid": "105290", "url": "https://eu.wikipedia.org/wiki?curid=96813", "title": "Niobide", "text": "Niobideak, Nioberen hamalau seme-alabak dira (zazpi seme eta beste hainbeste alaba). Niobe, Letoz trufatu zen, honek bi seme-alaba baino izan ez zituelako (Apolo eta Artemisa) edo seme-alaba gutxi behintzat, Niobek berak, hamalau, edo behintzat seme-alaba ugari izan zuen bitartean. Arrazoi honegatik, Apolok eta Artemisak, Nioberen seme-alabak hil zituzten, bi izan ezik, Melibea alaben artean, Artemisak beste guztiak hil zituelarik, eta Minto, Amiklas edo Anfion, semeen artean, besteak, Apolok hil zituelarik. Hau izan zen Apolok eta Artemisak Nioberi eman zioten zigorra euren ama zen Letoz trufatzeagatik."}
{"id": "96818", "revid": "1545", "url": "https://eu.wikipedia.org/wiki?curid=96818", "title": "Jorubera", "text": "Jorubera (joruberaz \"\u00e8d\u00e8 Yor\u00f9b\u00e1\", hitzez hitz \u00abjoruba hizkuntza\u00bb) Mendebaldeko Afrikako Niger-Kongo familiako hizkuntza bat da. Joruba etniako jendeek hitz egiten dute, Joruba Herrian bereziki. Nigeria osorako onarpen ofiziala duten hizkuntzetako bat da, jorubak estatu horretako biztanleen %\u00a021 inguru baitira. Mendebalderago, Benin eta Togo estatuetan ere mintzatua da.\nDialektoak.\nJoruberaren continuum dialektalean, hainbat dialekto daude. Joruba Herriko Nigeriako aldean, dialekto nagusiak hiru dira:\nEredu batua.\nJorubera batua eskoletan irakasten duten eta literaturan eta hedabideetan erabiltzen duten eredu idatzia, batua edo estandarra da. 1850eko hamarkadan sortu zuen Samuel A. Crowther apezpikuak, gramatika bat eta Bibliaren itzulpena egiteaz batera. Nagusiki, Oyo eta Ibadango aldaeretan oinarrituta dago, beste dialekto batzuetatik ere hainbat osagai hartu dituen arren."}
{"id": "96822", "revid": "336", "url": "https://eu.wikipedia.org/wiki?curid=96822", "title": "Faetusa", "text": "Faetusa (dizdiratsua), greziar mitologiako pertsonaia bat da. Ninfa bat, Neeraren alaba, honek Helios eguzki jainkoaren izandako harremanaren ondorio. Homeroren Odisearen arabera, Odiseo Trinazia uhartera iritsi zen, non, Faetusak, bere ahizpa Lanpeziarekin batera, bere aita Heliosi sagaraturiko artaldeak zaintzen zituen.\nOvidioren Metamorfosiak izeneko lanean, Faetusa, Faetonen arrebetako bat zela esaten da. Honen gorpu hila ikustean, negar egin zion eta bere malkoetatik lortu zen anbarra, horregatik, Faetonen abentura bezalako gertaera ikaragarri batetik, anbarra bezain ederra zen zeozer sortu zen (gauza txar guztiek dute, barnean, zeozer ona)."}
{"id": "96823", "revid": "105290", "url": "https://eu.wikipedia.org/wiki?curid=96823", "title": "Perimela", "text": "Perimela edo Perimele (antzinako grezieraz \u03a0\u03b5\u03c1\u03b9\u03bc\u03ae\u03bb\u03b7), greziar mitologian, hiru pertsonairen izena da, soilik pertsonaia ezagunen alaba edo maitaleak izateagatik ezagunak."}
{"id": "96824", "revid": "105290", "url": "https://eu.wikipedia.org/wiki?curid=96824", "title": "Magnes", "text": "Magnes, greziar mitologian (antzinako grezieraz \u039c\u03ac\u03b3\u03bd\u03b7\u03c2), zenbait pertsonaiaren izena da:"}
{"id": "96825", "revid": "96586", "url": "https://eu.wikipedia.org/wiki?curid=96825", "title": "Samuel A. Crowther", "text": "Samuel Ajayi Crowther (Osogun, - 1891ko abenduaren 31) nigeriar hizkuntzalari eta apaiza izan zen, bai eta haren herrialdeko lehenengo afrikar apezpiku anglikanoa.\nErlijio-bizitza.\nTxikitan, esklabo merkatari portugaldar batzuek bera eta senideak harrapatu zituzten eta Sierra Leonara bidali. Han, misiolari batzuek jaso zuten, haiekin ingelesa ikasi zuen eta kristautasunera bihurtu zen.\n1842 inguruan apaiztu zen Londresen, eta 1864an apezpiku bihurtu.\nHizkuntzalaritzan.\n1841ean hausa hizkuntza ikasi zuen Nigeriako lurraldeetan egindako espedizio batean, eta bi urte geroago, etxeko hizkuntza zeukan joruberazko gramatika liburua argitaratu zuen eta Bibliaren itzulpenari ekin zion, hil baino urte batzuk lehenago amaitu zuena. Adituek Ajayi jorubera batuaren sortzaile nagusitzat jotzen dute.\nHalaber, beste hizkuntza batzuk aztertu zituen, besteak beste, igboera eta nupera."}
{"id": "96826", "revid": "201", "url": "https://eu.wikipedia.org/wiki?curid=96826", "title": "Delta (hidrologia)", "text": ""}
{"id": "96827", "revid": "336", "url": "https://eu.wikipedia.org/wiki?curid=96827", "title": "Samuel Crowther", "text": ""}
{"id": "96828", "revid": "336", "url": "https://eu.wikipedia.org/wiki?curid=96828", "title": "Kaliope", "text": "Kaliope (, \"Kalli\u00f3p\u00ea\", \"ahots ederduna\"), greziar mitologian, olerkaritza epikoaren eta elokuentziaren musa zen. Kutsu maiestatetsuko neskatxa bat bezala irudikatzen da, urrezko koroa bat daramala, Hesiodoren arabera, gainontzeko musen gainetik zegoela adierazten zuena. Girlandekin apaintzen da, esku batean tronpeta bat daramala eta olerki epiko bat bestean.\nGainontzeko musak bezala, Zeus eta Mnemosineren (oroimena) alaba da. Eagrorekin ezkondu zen, eta, honekin, Orfeo, Marsias eta Linoren ama izan zen, azken honen aita, Apolo izan zela ere esaten den arren. Estrimon ozeanidarekin, Resoren ama izan zen, Troiako Gerran, bertara iritsi eta hurrengo egunean hil zen errege traziar bat. Estrabonek, Zeusekin, Koribanteen ama izan zela dio. Iturriren batzuk, Himeneoren ama izan zela ere badiote, ezkontzen eta ezkon kantuen jainkoa, beste batzuk, Klio edo Uraniaren alaba zela dioten arren.\nEsaten denez, Kaliope Heraklesetaz maitemindu zen, eta bere lagunak oturuntzetan kantatuz biziberritzeko modua erakutsi zion. Beste batean, Zeusek, Afrodita eta Persefonek, Adonis zaindu (eta gozatzeagatik) zuten lehia konpontzeko lana eman zion. Kaliopek, Adonisek, Afroditarekin lau hilabete, Persefonerekin beste lau, eta, falta diren laurak, Adonisek berak aukeratutakoarekin pasa zitzala erabakiz konpondu zuen. Adonisek, beti aukeratu zuen Afrodita, Persefone, beste munduko jainkosa hotz eta sentsibilitaterik gabea baitzen."}
{"id": "96830", "revid": "336", "url": "https://eu.wikipedia.org/wiki?curid=96830", "title": "Lino (mitologia)", "text": "Lino, greziar mitologian, Heraklesen musika irakaslea izan zen, eta lira jotzen irakatsi zion, baina, bere ikasleari zorrotz errieta egin zionean, Zeusen semeak burua galdu eta lirarekin jo zuen buruan, hilez."}
{"id": "96831", "revid": "119347", "url": "https://eu.wikipedia.org/wiki?curid=96831", "title": "2009ko L'Aquilako lurrikara", "text": "2009ko L'Aquilako lurrikara 2009ko apirilaren 6an gertatu zen Italiar penintsularen erdialdean dagoen Abruzzo eskualdean, momentu magnitudearen eskalan 6,3 graduko balioa izan zuena (6,7 gradukoa Richter eskalan). 2009ko urtarrilaz geroztik ehun inguru lurrikara txikiren ondoren gertatu zen hau; horien artean, 4,0 graduko bat martxoaren 30ean. Kalterik gehientsuena L'Aquila herrian gertatu zen. Lurrikara honek 260 hildako utzi zituen gutxienez, honenbestez ia 30 urtetan Italian hildako gehien utzitako lurrikara izan zelarik.\nEstatu-hileta.\n2009ko apirilaren 10eko goizean, Ostiral Santuan, estatu-hileta ospatu zen lurrikararen hildakoen omenez. Bertara Silvio Berlusconi Italiako lehen ministroa eta Giorgio Napolitano presidentea joan ziren."}
{"id": "96832", "revid": "336", "url": "https://eu.wikipedia.org/wiki?curid=96832", "title": "Pipa (musika tresna)", "text": "Pipa (\u7435\u7436), Txinako pultsatutako musika tresna tradizional bat da, Europako lautaren antzerakoa. Pipa, lehen aldiz, K. a. II. mendeko testuetan aipatzen da. Beronen ondorengo dira ekialde urruneko zenbait musika tresna tradizional, horietatik ezagunenak, Japoniako biwa, Vietnameko \u0111\u00e0n t\u1ef3 b\u00e0 eta Koreako bipa direlarik, azken hau, jada erabiltzen ez dena, musika tresna batzuk soilik museoetan kontserbatzen direlarik.\nPipa izena, \"pi\" (\u7435) eta \"pa\" (\u7436) silaba txinatarrez osatua dago. Hain zehazki ere, musika tresna hau jotzeko bi erei erreferentzia egiten die: \"pi\"k, eskuineko eskuko hatz erakuslearekin eskuinetik ezkerrera bultzatzea esan nahi du, eta \"pa\"k, eskuineko eskuko hatz potoloarekin ezkerretik eskuinera, kontrako norantzan bultzatzea.\nPipa, lau harizko musika tresna bat da, non, erresonantzia kaxak madari forma duen. Masta labur eta kurbatu bat du, estalki harmonikoaren zati bat hartzen duten hogeita hamar traste dituena, honela, hedadura handia eskainiz. Tang dinastiaren ondoren (618-907), pipak bere ospea mantendu zuen musika tresna bakarlari bezala, baita musika taldeko tresna bezala ere. Garai hartan, plektruarekin jotzen zen, baina, ondoren, plektrua erabiltzeari utzi zitzaion, hatzetako azazkalak erabiltzeko.\nJotze teknikak, efektu bertutetsu eta deskriptiboak lortzea ahalbidetu behar duen abilezia handia eskatzen du. Tremoloak, bost hatzekin batera joz lortzen direnak, pizzicatoak, harmoniko jokoak, zaratak, etab... konbinatzen dira."}
{"id": "96833", "revid": "105290", "url": "https://eu.wikipedia.org/wiki?curid=96833", "title": "Lingala", "text": "Lingala Afrikako Erdialdeko hizkuntza da, Niger-Kongoko familiakoa eta Bantu azpifamiliakoa, swahiliren moduan.\nFrantsesezko hainbat hitz hartu du, bai eta beste hizkuntza europar batzuetatik ere.\nAdibidea.\nHauxe da \"Gure Aita\" otoitzaren bertsioa lingalaz:"}
{"id": "96834", "revid": "336", "url": "https://eu.wikipedia.org/wiki?curid=96834", "title": "Kermadec Plaka", "text": "Kermadec Plaka mikroplaka tektoniko bat da. Bere hedadura, 0,01245 estereorradianekoa da. Australiar Plakarekin lotua dago.\nOzeano Barearen mendebaldean dago, eta Kermadec uharteak eta Zelanda Berriko Ipar uhartearen mendebaldea hartzen ditu.\nKermadec Plakak, Tonga Plaka, Pazifiko Plaka eta Australiar Plaka ditu mugakide.\nBeste plakekin dituen mugak, Kermadeceko fosak Kermadec uharteen ekialdeko kostaldean eta Hikurangiko fosak Ipar uhartearen ekialdeko kostaldean eratzen ditu.\nKermadec Plaka, milioi bat urteko 2,831\u00bako errotazio abiaduran mugitzen da, 47\u00ba 52' ipar latitudean eta 3\u00ba 12' mendebal longitudean kokatutako polo baten arabera."}
{"id": "96835", "revid": "59723", "url": "https://eu.wikipedia.org/wiki?curid=96835", "title": "Xhosera", "text": "Xhosera Afrikako hegoaldeko hizkuntza bat da, bantu familiakoa (swahilia bezala), Hegoafrikako hizkuntza nagusietako bat, ingelesarekin eta zuluarekin batera. Hiztunak Hegoafrikako biztanle guztien bostena dira, eta nagusiki Lurmutur Ekialdeako eskualdean bizi dira, bai eta Lurmutur Mendebaldean ere.\nHistoria.\n1859an Bibliaren lehen itzulpena egin zuten; Henry Hare Dugmore misiolari eta hizkuntzaren sustatzaile zuria egileetako bat zen.\n1953an haren erabilera legez arautu zuten lehen aldiz, eta apartheidaren ostean hezkuntzan eta hedabideetan sartu, besteak beste South African Broadcasting Corporation kate publikoan.\n2017an, xhoseraz egindako lehen doktore tesia defendatu zuen Nompumelelo Kapa ikasleak."}
{"id": "96836", "revid": "6327", "url": "https://eu.wikipedia.org/wiki?curid=96836", "title": "Hegoaldeko Sothoera", "text": ""}
{"id": "96837", "revid": "59723", "url": "https://eu.wikipedia.org/wiki?curid=96837", "title": "Sothoera", "text": "Sothoera (\"Sesotho\") Hegoafrikako hizkuntza da, bantu familiakoa, swahilia bezala. Lesothoko hizkuntza nazionala da, ingelesarekin batera eta Hegoafrikako 11 hizkuntza ofizialetako bat; hiztunak batez ere Johannesburg, Soweto eta Tshwanen bizi dira."}
{"id": "96839", "revid": "512", "url": "https://eu.wikipedia.org/wiki?curid=96839", "title": "Bugul Noz", "text": "Bugul Noz (euskaraz \"Gaueko Artzaina\") (euskarazko ahoskera \"B\u00fcg\u00fcl Noss\") Bretainiar mitologiako maitagarri baten izpiritua da, Bretainiako landetan bizi omen da. Bere izaki arrazako azkena omen da eta itxura erabat ikaragarria omen du, honek ezbeharrak sortzen ditu bere inguruan. Bere itxura hain nardagarria dela eta, basoetako abereak ihesari ematen diote eta umeek negarrari nahiz eta berak hauek ez ikaratu nahi izan. Nahiz eta zitalak ez izan (jator eta zintzoak iristeraino ere bai), beti bakarrik dago bere ezkutuko izakerarengatik."}
{"id": "96840", "revid": "8490541", "url": "https://eu.wikipedia.org/wiki?curid=96840", "title": "Santa Compa\u00f1a", "text": "&lt;noinclude&gt;\nGaliziako folklorean, Santa Compa\u00f1a (euskaraz, Konpainia Saindua edo Konpainia Santua) parrokia baten bideak eta zidorrak iragaten dituen hildako eta arimen prozesio edo elizbira bat da. Erdi Arotik hasita Mendebaldeko Europar literaturan hildako eta arimen prozesioen gaia oso hedatua dago. Santa Compa\u00f1ak eragin nabariena izan duen \"galiziar\" eremua aintzineko Gallaecia-ri dagokiona da, bai eta Portugalgo iparraldea eta Asturias, bere ezaugarriengatik zonalde hau komunitate bat bezala identifikatzen baita, bere ipui, literatua eta gertakariaren testigantzetan islatzen direlarik.\nEtimologia.\n\"Galiziar izaki mitikoen hiztegia\"-ren arabera, \"Santa Compa\u00f1a\" edo \"Santa Compa\u00f1\u00eda\" izendapenak kutsapen kulturalez sortutako okerreko izenak dira, eufemismo modura erabiltzen dira, Konpainia prezeski ez baita saindua. Lison Tolosana-k dioenez, \"Santa Compa\u00f1a\" esamoldea partikularki jakintsuek erabili ohi dute, baina sinestunek oso urri.\nLatinezko \"sanctam cum pania\" esamoldea \"santa compa\u00f1a\" izendapenarekin parekatu omen daiteke. Halere, itzulpen literalago bat \"ogi berdinetik jaten dutenak\" izango litzateke, prozesioan arimek biziei daramakien hileta gonbiteari aipamena eginez. Hildakoek eskainitako jakiak jateko itxura egin ohi da eta benetan haietatik aske gelditzeko bakoitzak bere janaria jaten du, honela hildakoek beren poltsikoetatik ogia amaituta edo atera ezinik gelditzen diren arte.\nSanta Compa\u00f1aren izen ezberdinak.\nSinismenaren izen ezberdinek esanahi bat daramakite heurekin eta honen bidez Galiziako berezko gertakariak eta mendebaldeko kulturaren artean dagoen elkar-eragina ikus daiteke. Izen ezberdinek eremu geografikoaren arabera erabilera ezberdina izan ohi dute baita ere, hau gizateriaren mito bat (europar mitoa kasu honetan) bere kulturaren zati egiteko Galiziako jendeak duen sorkuntza jenioaren frogatzat har dezakegu. \ufeffBi arrazoi hauengatik uler dezakegu nola eremu bakoitzean erabiltzen den izendapena sinismenaren egokitzapen partikular bati dagokiola, bakoitza bi edo hiru adierazmoldeetara zehaztuagoa egongo delarik."}
{"id": "96841", "revid": "219", "url": "https://eu.wikipedia.org/wiki?curid=96841", "title": "African National Congress", "text": ""}
{"id": "96842", "revid": "119347", "url": "https://eu.wikipedia.org/wiki?curid=96842", "title": "Afrikako Kongresu Nazionala", "text": "Afrikako Kongresu Nazionala () Hegoafrikako erakunde politikoa da, 1912. urtean sortua, Afrikako beltzen eskubide zibilak eta interesak babestuko zituen erakunde ez bortitz gisa.\nHistoria.\n1912an sortu zuten \"South African Native National Congress\" (SANNC) izenarekin, eta 11 urte geroago gaur egungoa hartu zuen.\n1940an Xuma izendatu zuten erakundearen buru eta kide gazteak bere ingurura erakartzen hasi zen. Gazte haiek, Mandela, Sisulu eta abarrek, Afrikako Kongresu Nazionalaren Gazteriaren Liga osatu zuten 1944an; haiek izan ziren erakundeko kide eraginkorrenetakoak.\n1950eko hamarraldian, zurien gobernuak apartheid politika ezarri eta berehala, Kongresuko kideak ugaritzen hasi ziren eta harrez gero apartheid politikaren aurkako tresna nagusia izan zen. 1960 inguruan istilu larriak gertatu ziren Panafrikar Kongresuak (PN) deituriko manifestazioen ondoren, eta gobernuak erakunde politikoak debekatu zituen, besteak beste Panafrikar Kongresua eta Afrikako Kongresu Nazionala. 1961ean Afrikako Kongresu Nazionalak talde militar bat sortu zuen, \"Umkhonto we Sizwe\" (\"Nazioaren lantza\"), gobernuaren kontrako sabotajeak egiteko.\n1990. urtea arte egon zen legez kanpo Afrikako Kongresu Nazionala eta bere kideek espetxean edo atzerrian jardun zuten, baina urte hartan Frederik Willem de Klerkek onartu egin zituen AKN eta beltzen beste zenbait alderdi. Urte hartan bertan Mandela askatu zuten, 27 urte espetxean eman ondoren. 1993an Afrikako Kongresu Nazionala gobernuaren solaskide nagusia izan zen Hegoafrikar Errepublikara alderdi anitzeko demokrazia ekarri zuten negoziazioetan, eta aginpidera heldu zen 1994ko hauteskundeetan; erakundearen buruzagia, Nelson Mandela, bihurtu zen errepublikako lehendakaria.\n1997. urtetik aurrera Thabo Mbeki bihurtu zen erakunde honen lehendakaria. 1999. urteko hauteskundeetan garaile izan zen berriz ere. 1994an herrialdeak demokrazia eskuratu zuenetik, alderdiak hauteskunde guztiak irabazi ditu eta gobernuan mantendu izan da.\nAlderdikide ezagunak.\nJohn Dube eta Sol Plaatje ANCren fundatzaileen artean egon ziren, baina buruzagirik ezagunena Nelson Mandela izan da, kartzelan urte asko egon izan zena baina herrialdeko lehenengo presidente beltz bihurtu zena. Thabo Mbekik ordezkatu zuen boterean 1999an eta 2008 arte."}
{"id": "96843", "revid": "336", "url": "https://eu.wikipedia.org/wiki?curid=96843", "title": "Somaliako Gerra Zibila", "text": "Somaliako Gerra Zibila 1991n Somalian hasi zen gerra zibila da."}
{"id": "96844", "revid": "512", "url": "https://eu.wikipedia.org/wiki?curid=96844", "title": "Tito Ebuzio Helva", "text": "Tito Ebuzio Helva (latinez \"Titus Aebutius Helva\"), K.a. 499an erromatar kontsula izan zen Vetusio Gemino Zikurinorekin. Ebucia gens patriziarreko kide ere izan zen.\nBere kontsulaldian gertatu zen Fidenasko setioa, Kameriaren harrapaketa eta Erromako latindarren banaketa. Aulo Postumio Albo Regilense kontsularen magister equituma izan zen, eta elkarrekin joan ziren Regilo lakuko gudura, Tusculumetik gertu.\nGuduan zehar, Tito Ebuziok, erromatar armadaren ezkerreko hegala zuzendu zuen, eta Oktabio Mamilius komandantea zauritzea lortzen du, baina aldi berean, Tito bera, besoan zauritzen dute, beranduago, zauri horien ondorioz hilez."}
{"id": "96845", "revid": "512", "url": "https://eu.wikipedia.org/wiki?curid=96845", "title": "Kinto Klelio Sikulo", "text": "Kinto Klelio Sikulo (latinez \"Quintus Cloelius Siculus\"), K.a. 498an erromatar kontsula izan zen Tito Lartziorekin batera, baita maila altuko familia patriziar batetako kidea ere, Erromatar Errepublikaren hasieran.\nDionisio Halikarnasokoaren arabera, bere kide Lartzio, diktadore izendatu zuen, eta, honen ondorioz, latindarren aurkako guduan borrokatu zuen, baina, Tito Liviok eta beste egile batzuek, Tito Lartziok, diktadore kargua hiru urte lehenago bete zuela diote."}
{"id": "96846", "revid": "512", "url": "https://eu.wikipedia.org/wiki?curid=96846", "title": "Hisaaki Printzea", "text": " Japoniako Kamakura shogunerriko zortzigarren shoguna izan zen. 1289 eta 1308 bitartean gobernatu zuen.\nGo-Fukakusa Enperadorearen semea izan zen, eta Hojo klaneko erregeordeek kontrolatzen zuten."}
{"id": "96847", "revid": "1545", "url": "https://eu.wikipedia.org/wiki?curid=96847", "title": "Hojo klana", "text": " Kamakura shogunerriko erregeorde familia bat izan zen, jatorria, Izu probintzian zuena. Klan hau, Taira klanaren eta Japoniako errege familiaren ondorengoa zen.\nHojotarrak, Kamakura shogunerriko Shikkenak ziren. Minamoto no Yoritomo hil ondoren, bere suhia, Hojo Tokimasa, bihurtu zen klaneko lehen erregeorde.\nHojo klaneko shikkenen zerrenda\nShikken izan gabe Hojo klanean paper garrantzitsua izan zuten pertsonaiak:"}
{"id": "96849", "revid": "6327", "url": "https://eu.wikipedia.org/wiki?curid=96849", "title": "P\u00f6yrisj\u00e4rven er\u00e4maa-alue", "text": ""}
{"id": "96850", "revid": "6327", "url": "https://eu.wikipedia.org/wiki?curid=96850", "title": "Bievrra\u0161j\u00e1vrri meahcceguovlu", "text": ""}
{"id": "96851", "revid": "886", "url": "https://eu.wikipedia.org/wiki?curid=96851", "title": "Poyrisjarvi", "text": ""}
{"id": "96852", "revid": "6327", "url": "https://eu.wikipedia.org/wiki?curid=96852", "title": "Poyrisjarven eramaa-alue", "text": ""}
{"id": "96853", "revid": "6327", "url": "https://eu.wikipedia.org/wiki?curid=96853", "title": "Bievrrasjavrri meahcceguovlu", "text": ""}
{"id": "96854", "revid": "6327", "url": "https://eu.wikipedia.org/wiki?curid=96854", "title": "P\u00f6yrisj\u00e4rvi EB", "text": ""}
{"id": "96855", "revid": "6327", "url": "https://eu.wikipedia.org/wiki?curid=96855", "title": "Poyrisjarvi EB", "text": ""}
{"id": "96856", "revid": "1545", "url": "https://eu.wikipedia.org/wiki?curid=96856", "title": "Hojo klan berantiarra", "text": " Japoniako klanik boteretsuenetako bat izan zen Sengoku aroan. Klana, Ise Shinkuro, XVI. mendearen hasieran, lurrak konkistatzen eta bere boterea gehitzen hasi zenean hasi zen.\nOndoren, bere semeak, bere dinastiak, izen ospetsuago bat izatea nahi izan zuen, eta Hojo aukeratu zuen, Kamakura shogunerriaren garaiko erregeorde leinutik hartua. Ondorioz, bere izena, Hojo Ujitsunara aldatu zuen, eta, bere aita hil ondoren, honena, Hojo Soun izenera.\nHojo klan berantiarra, batzuetan Odawara Hojo bezala ezagutua, Sagami probintzian dagoen Odawarako gazteluan bizi zelako, ez dago Hojo klan goiztiarrarekin lotua. Klan honen boterea, Tokugawa klanaren parekoa zen, baina, azkenik, Toyotomi Hideyoshik Hojotarren boterea ezabatu zuen Odawarako setioarekin 1590ean. Hojo Ujinao eta bere emazte Toku-hime (Tokugawa Ieyasuren alaba bat), Koya mendira erbesteratuz, non Ujinao hil zen 1591n."}
{"id": "96857", "revid": "512", "url": "https://eu.wikipedia.org/wiki?curid=96857", "title": "Odawarako gaztelua", "text": " Japoniako gaztelu historikoa da, Odawaran (Kanagawa prefeturan) dagoena. Bertan babestu ziren zenbait daimyo Japoniako historiako Muromachi garaian, eta, 1495etik aurrera, Hojo klan berantiarraren bost belaunaldik domeinatu zuten.\nEgitura.\nKokagune defentsibo indartsu bat zen, muino baten gainean aurkitzen baitzen, urez beteriko lubakiz, harresiz eta amildegiz inguratua, beste oztopo batzuen artean.\nHistoria.\nDoi leinuaren gotorlekua izan zen Odawara Kamakura Aroan eta egoitza gotortua eraiki zuten oraingo Odawara gaztelutik gertu. 1416an Uesugi Zanshu iraultzaren ondoren Suruga leinuak eskuratu zuen eta 1447an Odawara gaztelua eraiki zuten. 1495ean H\u014dj\u014d leinuak garaitu zituen, Kant\u014d eskualde osoaren jabe bihurtu zirenak.\nXVI mendean hiru setio jasan zituen gazteluak, 1561, 1569 eta 1590an. Lehenengo bietan setiatzaileek ez zuten arrakastarik izan eta Odawarako gazteluak garaitezina izatearen fama hartu zuen. 1590an aldiz Toyotomi Hideyoshik gaztelua eskuratu eta Tokugawa shogunerriaren barnean sartu zuen. Edo Aroan erabilia izan zen eta bi aldiz berrizte lanak egin zituzten, 1633an eta 1706an.\n1938an Monumentu historiko nazional izendatu zuten eta 1959an babesturiko eremua handitu egin zuten. Gaur egun Japoniako 100 gaztelu politenen zerrendan sartuta dago."}
{"id": "96858", "revid": "119347", "url": "https://eu.wikipedia.org/wiki?curid=96858", "title": "Bauxeko gaztelua", "text": "Bauxeko Gaztelua edo Bauxtarren Gaztelua (frantsesez \"ch\u00e2teau des Baux\"), Erdi Aroko gotorleku frantziar bat da, Les Baux-de-Provence herrian, Proventzako Bouches-du-Rhone departamenduan dagoena. Egun, hondakinetan dago.\nHistoria.\nGaztelua, X. mendean eraikia eta Bauxtarren jaunek hartua izan zen.\nXII. eta XIII. mendeetan. Baux, trobadore kulturak eta Erdi Aroko Provenza frantziarreko politikak bat egiten zuten kokapen garrantzitsu bat izan zen, nagusiki, Bauxtarren jaunen familia gobernariaren ondorioz, sarri, tokiko gerrak jasan zituen arren, eta, bereziki, gerra baussenque direlakoak, 1145 eta 1162 bitartean Proventzako oinordekotzagatik.\n1372tik 1399 arte, Raimond de Turenne, Turenneko bizkondea, gazteluaren eta ondasunen jaun izatera pasa zen. 1426an, Bauxtarrak, Proventzako konderriari lotuak dira, behin betirako, Frantziako monarkiara erantsia izan aurretik, 1486an.\n1528an, gazteluaren administrazioa, Anne Montmorencykoa kondestableagana pasatzen da, eta 1562tik 1598 arte, berriz, gerren eraginak jasan zituen, kasu honetan, Frantziako erlijio gerrena. Azkenik, 1632an, desegina eta ahaztua izan zen.\nGrimaldi familia, gaur egun Monakon errege dena, gaztelu honetan bizi izan zen azken familia izan zen, eta oraindik mantentzen dute Bauxtarren Markes titulua.\nArkitektura.\nGaztelua, hirian nagusi den tontor harritsu batetako amildegi batean eraikia dago. Gotorlekuak, XIII. mendeko laukiluze formako omenaldiaren dorre baten hondarrak mantentzen ditu, hoberen kontserbatua dagoen zatia dena, \"Sarrazine\", \"Paravelle\" eta \"tour des Bannes\" (adarrak, proventzalez) dorreek inguratua.\nKapera baten hondarrak ere mantentzen dira, baita kanpo barruti batenak eta harkaitzean zulatutako etxebizitzenak ere.\nBeste monumentu batzuk.\nBarrutian, katapulten zenbait berreraikitze daude, gazteluan bertan aurkitutako mapen arabera eginak.\nCharloun Rieu idazlearen omenezko monumentu bat ere badago."}
{"id": "96859", "revid": "201", "url": "https://eu.wikipedia.org/wiki?curid=96859", "title": "Lore", "text": "Lorea edo lilia landare loredunen (Magnoliophyta) ernaltze-organoak dituen atala da, gehienetan koloretsua eta usaintsua, eginkizun nagusitzat landarea ugaltzea duena. Izatez, adar espezializatu bat da, ugalketarako espezializatutako hostoak dituena. Hosto eraldatu horiek osatzen dituzte loreen atal nagusiak.\nLoreek bi atal mota dituzte: ugaltze-atalak eta babes-atalak.\nKarpeloaren barruan obulutegia dago, eta bertan obuluak. Obuluak loreziletako androzeoetan sortutako polenarekin harremanetan jarritakoan, hazi bihurtzen dira, ernalketa bikoitz bidez. Fruituak ere loreetatik sortzen dira.\nLandareen dibertsitatea izugarria da; izan ere, enbriofito guztiak hartzen baditugu kontuan, briofitoak bezalako landare sinpleetatik, pteridofito, gimnospermo eta angiospermoetaraino joan gaitezke konplexutasun maila kontuan hartuta. Lorearen egitura angiospermoetan soilik agertzen da, gimnospermoetan hazi biluzia garatzen baita. Hori da bi talde horien artean dagoen ezberdintasuna. Angiospermoetan haziak obulutegian garatzen dira, aurrerago fruitua emango duen organoan.\nHitza.\n\"Lore\" da euskara batuan erabiltzekoa, nahiz eta euskaraz beste hainbat aldaera ere erabili, hala nola \"lora\" eta \"flore\". \"Lili\" ere erabili daiteke.\n\"Lore\" hitzaren jatorria latinezko \"florem\" akusatibo singularra du (\"flos, floris\"), hasierako \u201cf\u201d eta amaierako \u201cm\u201d galdu ondoren.\n\"Lore\" eta \"Lorea\" pertsona-izena ere badira, emakumezkoak, hiru iturburukoak: hitz arrunta ('lilia'), Zallako Andre Mariaren ermita eta Navarro Villosladaren \"Amaia edo euskaldunak VIII. mendean\" eleberriko pertsonaia.\nEgitura.\nLoreen dibertsitatea izugarria da; hortaz, oso desberdinak izan daitezke haien artean. Hala ere, badaude zenbait atal edo egitura lore guztietan agertzen direnak. Askotan ez da erraza egitura horiek identifikatzea, askotariko itxurak har baititzakete, baina hauek dira lore guztietan aurki daitezkeen egiturak:\nLau egitura horiek ez dira beti begi-bistaz bereizten. Hainbat eta hainbat dira egitura horiek bestelako itxura batean erakusten dituzten loreen kasuak, esate baterako, tepaloak dituzten loreak. Tepaloak petaloak eta sepaloak batera daudenean sortzen diren egiturak dira. Hortaz, kaliza eta korola bereizi gabeak dituzten loreetan aurkitzen ditugu, Magnoliaceae familiako loreetan esaterako.\nInfloreszentzia.\nInfloreszentziak lore-elkarteak dira, zurtoinean loreek duten multzokatzeko erak. Infloreszentzia lore bakarraz edo lore multzoez osatuta egon daiteke.\nMotak.\nHainbat infloreszentzia mota bereizten dira. Muturreko lore bakartiez gain, bi mota handi bereiz daitezke:\nDibertsitatea eta eboluzioa.\nLandare baskularren garapena Siluriarrean hasi zen. Fosilik zaharrena Behe Siluriarrekoa da (425 m.u.), hain zuzen ere. Pteridofito baten fosila aurkitu zuten. Pteridofito hori Psilophytopsida klasekoa eta Rhyniales ordenekoa da.\nIkertzaileek uste dute landare baskularren aitzindariak alga berdeak direla eta, algen barruan, Chlorophyta dibisiokoak. Izan ere, alga horien antzeko ezaugarriak azaltzen dituzte: antzekotasun biokimikoak, a eta b klorofila pigmentuak, almidoia erreserba-substantzia moduan eta zelulosazko pareta.\nLandare lehortarrak hiru talde nagusitan banatzen dira:\nAngiospermoak dira benetako lorea duten landareak, eta beraz, eboluzionatuenak. Angiospermoen taldeak jasan duen dibertsifikazioa harrigarria da. Kretazeoan agertu ziren, lehen fosil-erregistroak duela 130 milioi urtekoak dira. Garai horretatik aurrera oso ezberdinak diren espezieen hainbat fosil agertu dira.\nLore primitiboenak Magnoliopsida klasean agertzen dira. Lore-atalak helikoidalki daude kokatuta. Lore eboluzionatuagoetan lore-atalak bertiziloetan antolatuta agertzen dira. Haziaren barreiaketaren arabera, loreek egitura desberdinak erakusten dituzte.\nPolinizazioa.\nLorearen funtzio nagusia ugalketa da; izan ere, lorea landarearen ugalketa-organoa da. Polinizazio deritzo polenaren estaminetatik karpelorako garraioari. Polen-alearen barruan espermatozoidea dago, eta estigmaren barruan dagoen obulutegiko obuluarekin elkartu eta ernalketa gertatzea da haren funtzioa. Normalean, polena landare batetik bestera garraiatzen da, baina landare berean ere gerta daiteke. Ernaldutako obuluak hurrengo belaunaldia izango den hazia eta fruitua sortuko ditu.\nPolinizazio prozesua biotikoa zein abiotikoa izan daiteke. Polinizazio biotikoaren kasuetan, bizidun polinizatzaile batek garraiatzen du polena lore batetik beste batera. Polinizazio abiotikoan, aldiz, haizea, ura edo euria dira polena garraiatzen dutenak. Landare angiospermoen % 80 ingururen polinizazioa biotikoa da, eta polinizazioa egiten duten agenteei polinizatzaile deritze.\nHainbat polinizazio mota bereizten dira bektore polinizatzailearen arabera:\nLoreak eta polinizatzaileak.\nLore askok polinizatzaileekin duten harremana espezifikoa da. Lore-espezie jakin batek intsektu-espezie espezifiko bat soilik erakartzen du askotan, eta beraz, intsektu horren araberakoa izango da ugalketaren arrakasta. Harreman estu hori koeboluzioaren adibide da. Izan ere, ikertzaileek uste dute lorea eta polinizatzailea batera garatu direla denbora luzean zehar, batak bestearen beharrak asetzen dituelako.\nErabilerak.\nLandarearen beste edozein atalek (haziek, fruituek, hostoek, sustraiek edo zurtoinek), elikagai gehiago ematen dituzten arren, barazki eta espezia garrantzitsuak eskura daitezke loreetatik: esaterako, brokolia, orburua eta azalorea. Sukaldaritzan hain preziatua den azafrai espezia ere, iridazeoen familiako landare baten estigmetatik lortzen da.\nElikagaiak lortzeko ez ezik, gizakiak beste hainbat erabilera ematen dizkie loreei:\nAipaturiko erabilera horiez gain, loreek nolabaiteko sinbolismo emozionala izan dute historikoki munduko kultura ezberdinetan. Neandertalak bizi ziren kobazuloetan, adibidez, loreen polenaren arrastoak aurkitu dira. Aurkikuntza horrek loreak hildakoak omentzeko errituetan erabiltzen zituztela pentsatzera eraman ditu ikerlariak.\nGaur egun ere, loreek ditugun emozioak adierazten laguntzen digute. Askotan, loreen bitartez saiatzen gara sentimenduak adierazten, besteak beste, sinpatia, errua edo sexu-gogoa.\nHorrez gain, lore asko apaingarri pertsonal modura erabiltzen dira, lorea bere osotasunean, edo loreen esentzia, perfume modura."}
{"id": "96860", "revid": "512", "url": "https://eu.wikipedia.org/wiki?curid=96860", "title": "Amazasp I.a Iberiakoa", "text": "Amazasp I.a Iberiakoa (), Iberiako errege bat izan zen (Kartli, egungo Georgiaren ekialdea), Georgiako Erdi Aroko kroniken arabera, bere erregealdia, II. mendean gertatzen delarik. Cyril Toumanoffek, Amazaspen erregealdiak, 106tik 116 arte iraun zuela dio, eta Mitridates I.a Iberiakoaren seme eta oinordekotzat hartzen du, Erromaren aliatu bezala ezagutzen dena.\nGeorgiar kroniken arabera, Amazaspek, hamar urteko erregealdia izan zuela diote, Derokekin batera gobernatuz, eta Armazi bihurtu zuen bere hiriburu eta egoitza (Deroken hiriburu zen Miskhetaren aurka). Egungo ikasle askok, Iberiar diarkia hau, legenda hutsa bezala hartzen dute, eta Amazaspek, errege bakar bezala gobernatu zuela argudiatzen dute."}
{"id": "96861", "revid": "1610", "url": "https://eu.wikipedia.org/wiki?curid=96861", "title": "Ezkai", "text": "Ezkaia edo xarbota (\"Thymus vulgaris\") landare loredunen espezie botaniko bat da. Ezkaiak \"Lamiaceae\" familiaren \"Thymus\" generoko kideak dira. \nZuhaixka da, 10 eta 30 cm arteko garaiera har dezake. 5 mm lore zuria izaten du. Otsaila eta maiatza artean loratzen dena. Mediterraneo ingurukoa da eta 0-2200 m bitartean bizi da."}
{"id": "96862", "revid": "512", "url": "https://eu.wikipedia.org/wiki?curid=96862", "title": "Mitridates III.a Pontokoa", "text": "Mitridates III.a Pontokoa, Pontoko Erresumako errege izan zen K.a. 220 eta K.a. 184 bitartean.\nPontoko hirugarren erregea, bere aita Mitridates II.a Pontokoaren oinordekoa izan zen. Urte hauei buruz ez da ezertxo ere ezagutzen, garai honetan, Pontoko Erresuma historiatik desagertzen baita. Historialariren batzuk, erregearen beraren existentzia ere zalantzan jartzen dute, dinastian, hau alde batera utziz eta Mitridates II.arena K.a. 250etik K.a. 184 arte luzatuz."}
{"id": "96864", "revid": "512", "url": "https://eu.wikipedia.org/wiki?curid=96864", "title": "Abrikotondo", "text": "Abrikotondoa edo muxurka arbola (\"Prunus armeniaca\") \"Prunus\" generoko zuhaitza da. Haren fruitua abrikota da, hezurduna, laranja kolorekoa eta tamaina erdikoa."}
{"id": "96866", "revid": "58701", "url": "https://eu.wikipedia.org/wiki?curid=96866", "title": "Madame Charpentierren erretratua", "text": "Madame Charpentierren erretratua () Pierre-Auguste Renoir margolari frantziarraren margolanik ezagunenetako bat da. Olioa oihal gainean izeneko teknikarekin egina dago. 46,5 zentimetro luze eta 38 zentimetro zabal ditu. 1876 eta 1877 bitartean margotu zen. Galerie nationale du Jeu de Paume izeneko museoan egon zen, eta, gaur egun, Orsay Museoan dago, Parisen, Frantzian.\nErretratu hau, oraindik, inpresionismoaren barnean dago. Beste margolan handiago baten prestaketa-margolana da, Madame Charpentier eta bere seme-alabak izenekoa, New Yorkeko Arte Museo Metropoliarrean dagoena. Kasu honetan, erretratuan agertzen den pertsona, orban zuri bat da atzealde beltz baten gainean, non lorez apaindutako gortinak erdikusi daitezkeen. Bera, bere ezkerrerantz itzultzen da, alde horretan dagoen norbaiten elkarrizketa entzuten ariko balitz bezala. Protagonista, Georges Charpentierren emaztea zen, musika editore ospetsua, bere geletan, politikari, intelektual eta artisten biltzarrak ospatzen zirelarik."}
{"id": "96868", "revid": "336", "url": "https://eu.wikipedia.org/wiki?curid=96868", "title": "Galapagoetako plaka", "text": "Galapagoetako plaka, mikroplaka tektoniko bat da, Ozeano Barearen ekialdean dagoena, Mexikotik hegoaldera eta Ekuadorren mendebaldean. Galapago uharteak ez daude plakan bertan, baizik eta ekialderago. Galagoetako plakak 0,00036 estereorradianeko hedadura du. Nazca Plakari lotua dago, eta litosfera ozeanikoz osatua dago erabat.\nMugakide ditu Pazifikoko plaka, Nazcako plaka eta Cocosko plaka.\nBeste plakekin dituen mugak, Ozeano Bareko Ekialdeko dortsalak eratzen ditu. Galapagoetako uharteetako dortsalak Galapagoetako plakaren aurka talka egiten du.\nGalapagoetako plakaren iparraldea dortsal batek banatuta dauka plakaren gainerako eremutik. Zati hori, batzuetan, beste mikroplaka bat dela jotzen da: Galapagoetako iparraldeko plaka.\nGalapagoetako plaka, milioi bat urteko, 5,2750\u00ba-ko errotazio abiaduran mugitzen da, 09\u00ba 40' ipar latitudean eta 79\u00ba 69' eki longitudean kokatutako polo baten arabera."}
{"id": "96869", "revid": "105290", "url": "https://eu.wikipedia.org/wiki?curid=96869", "title": "Egle (Panopeoren alaba)", "text": "Egle izeneko greziar mitologiako pertsonaia hau, Panopeoren alaba da. Plutarkoren arabera, Teseok berarekin ezkontzea erabaki zuen, honela, Ariadna, Kretako Minos erregearen alaba, Dia edo Naxos uhartean utziz."}
{"id": "96870", "revid": "105290", "url": "https://eu.wikipedia.org/wiki?curid=96870", "title": "Panopeo", "text": "Greziar mitologian, Panopeo edo Phanoteo, greziar heroi bat da.\nFokoren semea eta Epeo eta Egleren aita izan zen. Akilesen lehengusua ere bada. Baita Anfitrionen laguna ere, norekin Tafiarren aurka borrokatu zuen bere lagunaren emaztea izango zen Alkmenaren nebak mendekatzeko."}
{"id": "96871", "revid": "336", "url": "https://eu.wikipedia.org/wiki?curid=96871", "title": "Epeo", "text": "Epeo, greziar mitologian, Panopeoren semea izan zen. Troiako Gerrako espedizioan parte hartu zuen hogeitamar itsasontziren buru. Troiako Zaldiaren sortzailea izateagatik ezaguna da.\nGerra amaitu ondoren, Italiara itzuli zen, non, Virgilioren arabera, Metaponto eta Pisa hiriak sortu zituen.\nTradizio baten arabera, Metaponton sagaratu zizkion Artemisa jainkosari, zurezko zaldi ospetsua eraikitzeko erabili zituen tresnak.\nHomeroren Iliada lan ospetsuan, Patrokloren omenezko hil jokoetan, Akilesek mando bat ematen dio boxeoan trebeena den akaiarrari. Epeo, hoberena izateaz harrotzen da, eta Eurialo garaituz frogatzen du."}
{"id": "96872", "revid": "105290", "url": "https://eu.wikipedia.org/wiki?curid=96872", "title": "Eurialo", "text": "Eurialo, greziar mitologian, Mezisteoren semea eta, Jasonekin batera, Kolkidara, urrezko ahari-larruaren bila joan zen argonautetako bat izan zen.\nIliadan.\nHomeroren lan ospetsu honetan, hiru aldiz agertzen da:\nLehen aldiz, itsasontzi katalogoan, Diomedes eta Estenelorekin batera, Troiako Gerran parte hartzen duen Argosen jatorria duen akaiar armadaren buruzagi bezala aipatzen da.\nVI. kantuan, Eurialo, guduan, Dreso, Ofeltio, Esepo eta Pedaso garaituz aipatzen da.\nIliadaan egiten duen bere hirugarren agerpena, Patrokloren omenezko hil jokoetan da, non, Diomedesek animatua, boxeo borroka batean Epeoren aurka borrokatzen duen, azken honek garaitzen duelarik."}
{"id": "96873", "revid": "105290", "url": "https://eu.wikipedia.org/wiki?curid=96873", "title": "Bukolion", "text": "Bukolion, greziar mitologiako zenbait pertsonaien izena da:"}
{"id": "96874", "revid": "886", "url": "https://eu.wikipedia.org/wiki?curid=96874", "title": "Lagopus muta", "text": ""}
{"id": "96875", "revid": "105290", "url": "https://eu.wikipedia.org/wiki?curid=96875", "title": "Holeas", "text": "Holeas, greziar mitologian, Arkadiako errege bat zen, Espartako Prokles erregearen garaikidea.\nTronuan, bere aita Zipseloren oinordekoa izan zen, eta, aldi berean, bere oinordekoa, Bukolion izan zen, Arkasen ondorengoen errege leinua jarraitu zuena."}
{"id": "96876", "revid": "105290", "url": "https://eu.wikipedia.org/wiki?curid=96876", "title": "Prokles", "text": "Prokles, greziar mitologiaren arabera (antzinako grezieraz \u03a0\u03c1\u03bf\u03ba\u03bb\u1fc6\u03c2), heraklidetako bat zen, eta, zehazki, Heraklesen heren-herenbiloba bat eta Aristodemoren semea. Bere anaia bikia Euristenes izan zen, eta, elkarrekin, Esparta edo Lazedemonia lurraldea jaso zuten, Espartako erresuma sortuz.\nEspartako erregeen Euripontidak dinastiaren sortzaile mitikoa izan zen."}
{"id": "96877", "revid": "536", "url": "https://eu.wikipedia.org/wiki?curid=96877", "title": "Euristenes", "text": "Euristenes, greziar mitologiaren arabera (grezieraz \u0395\u1f50\u03c1\u03c5\u03c3\u03b8\u03ad\u03bd\u03b7\u03c2), heraklidetako bat izan zen, Heraklesen herenherenbiloba eta Aristodemoren semea. Bere anaia bikia zen Proklesekin batera, Esparta edo Lazedemonia lurraldea jaso zuten, Kresfontek, Temenok eta Oxilok Peloponeso harrapatu ondoren. Euristenes, Espartako erregeen Agiadar dinastiaren sortzaile mitikoa eta bere oinordeko izan zen Agis I.aren aita izan zen.\nEuristenes, Egiptoren berrogeitamar seemetako bat ere izan zen. Bere emazte Monustek hil zuen, danaideetako bat zena."}
{"id": "96878", "revid": "336", "url": "https://eu.wikipedia.org/wiki?curid=96878", "title": "Oxilo", "text": "Oxilo, greziar mitologian, (antzinako grezieraz \u1f4c\u03be\u03c5\u03bb\u03bf\u03c2), begibakar bat zen, Hemon edo Andremonen semea eta Pieriaren senarra, norekin Etolo eta Laiasen aita izan zen.\nJatorria, Elideko familia batean zuen arren, Etolian bizi zen, non Temenok aurkitu zuen, Aristomakoren semea zena, errepide batean. Temenori, orakulu batek, hiru begidun gizon bat bilatzeko esan zion, eta Oxilok bat zuenez, eta honek muntatzen zuen asto edo mandoak bi, deskribapen horrekin bat zetorren. Orduan, Oxilo, orakuluak gomendatu bezala, Temeno eta honen anaia Kresfonterekin joan zen, Peloponeso inbaditzera. Bere laguntzagatik, Oxilok, konkistatu berria zen Elide jaso zuen. Oxiloren ondoren, erresuma, bere seme Laiasek heredatu zuen."}
{"id": "96879", "revid": "105290", "url": "https://eu.wikipedia.org/wiki?curid=96879", "title": "115 Thyra", "text": "(115) Thyra, asteroideen zerrendako 115. asteroidea da. 1871ko abuzturen 6an aurkitu zuen Jacobo Craig Watsonek Ann Arborretik.\nThyra, Danimarkako erregina eta Gorm Zaharra erregearen emazteagatik deitua."}
{"id": "96880", "revid": "201", "url": "https://eu.wikipedia.org/wiki?curid=96880", "title": "Thymus vulgaris", "text": ""}
{"id": "96881", "revid": "105290", "url": "https://eu.wikipedia.org/wiki?curid=96881", "title": "114 Kasandra", "text": "(114) Kasandra, asteroide zerrendako 114. asteroidea da. 1871ko uztailak 23an aurkitu zuen Christian Heinrich Friedrich Petersek.\nPriamo eta Hekuba Troiakoaren alabagatik deitua. Elezaharrak dioenez, igarle eder eta asko asmatzen zuen bat zen. Apolo jainkoak, Kasandrak jainkoaren maitasunari uko egiten ziolako sumindua, bere iragarpenak sekula sinetsiak ez izateaz zigortu zuen. Beste batzuk diotenez, Apolori, berarekin ezkontzea agindu zion igarpenaren dohaina ematen bazion. Eta Apolok hala egin zuen, baina Kasandrak ez zuen bere hitza bete. Mendeku bezala, Apolok, Kasandrak eginiko iragarpenak ez sinistea eragin zuen, eta, hala, Troia setiatzen ari ziren greziarrek, ondoren bere barnean gorde ziren zaldia eraiki zutenean, Kasandrak, hirian ez sartzeko ohartu zuen, horrek, hiriaren suntsipena eragingo bait zuen, baina ez zioten kasurik egin eta Troia suntsitua izan zen. Troia arpilatu ondoren, Agamemnon erregeari, bere emazteak hiltzea aginduko zuela iragarri zion, baina honek ez zion sinetsi, eta Agamemnon eta Kasandra bera, Egistok hil zituen Argosera itzultzean."}
{"id": "96882", "revid": "63274", "url": "https://eu.wikipedia.org/wiki?curid=96882", "title": "Taranis", "text": "Taranis zeltiar mitologiako jainkoa da eta bere gurpena batez ere Galia eta erromatar Bretainiara hedatzen zen.\nJainko \"dunbotsua\" zen, trumoi, argi eta zeruarena, gau eta egunen erritmoa irudikatzen duen gurpil kosmikoa darama, unibertsoa bere osotasunean eta infinituaren kontzeptua adierazten duen ikonoa. Hotsa, suntsipena eta naturaz gaindiko ekaitzen indarra irudikatzen ditu. Bere izenak sinbolismo guzti hori irudikatzen du, tribuaren babesle eta jainko gerlaria da. Zutik edo zaldi gainean doan gizon bizardun baten moduan irudikatzen da, batzuetan bi eratara. \nEsus-ekin, zuhaitzen jainko edo jauna, eta Teutates, jainko gerlariarekin batera \"gauaren jainkoen hirukotea\" osatzen zuen. \nTeutates bere kideak bezala, borrokaren jainkoa zen; druidek sakrifizioak eskaintzen zizkioten lasaitzeko xedez, beren sinismenetan Taranis-ek ekaitzak eta erauntsiak bidaltzen baitzituen, \"zerua euren buruen gainera eroraraziz\".\nBere izena trumoi esan nahi du (irlanderaz \"tarann\" eta galieraz \"taran\"). Eskandinaviar mitologiako Thor jainkoarekin pareka daiteke, edo erromatar mitologiako Jupiterrekin, azken hori ekaitzaren eta bereziki tximistargiaren jainkoa.\nErromatarrek atzerritar jainko-jainkosak euren jainko-jainkosekin identifikatzen zituzten. Lukanok, bere testu batean, Teut\u00e9s, Esus eta Taranis, Merkurio, Marte eta Jupiterrekin parekatu zituen, hurrenez hurren. Horrek ez du esan nahi batzuek eta besteek ezaugarri berberak zituztenik.\nAtributuak.\nTaranisen ohiko irudikapenetan sei edo zortzi erradioko gurpil batekin agertzen da. Agian gurpila ur-lorearen edo arrosa seipetalodunaren atzean dago, mundu zaharrean hain zabalduta. Nolanahi ere, eguzki-sinbolo bat adierazten du. Brontze Arotik, eta Burdin Aroan, galiarren artean, dokumentatzen da.\nRouelles izeneko 8 erradioko metalezko gurpil txiki batzuk daude. Belgikarren artean asko aurkitu direnak eta eta Taranisen gurtzarekin lotzen dira. Inguru erlijiosoetan agertzen diren kutun horiek Brontze Aroan dokumentatzen hasten dira.\nAurpegian bizarra duen eta gorpuzkera sendoko gizon bezala agertzen da beti. Mitoaren izaki maskulinoa da, gizon heldua, herria zuzentzen duen aita, bakean zein borrokan. Ez da harritzekoa, beraz, erromatarrek Jupiterrekin parekatzea. Batzuetan, ondoan animaliak, zaldiak, sugeak edo hegaztiak dituela agertzen da"}
{"id": "96883", "revid": "105290", "url": "https://eu.wikipedia.org/wiki?curid=96883", "title": "Eskoziar mitologia", "text": "Eskoziar mitologiak Eskoziako edozein mitologia aipa dezake.\nMitoak Eskoziako historiako zenbait gertakarietatik agertu daitezke, batzuetan belaunaldiz-balaunaldi landutakoak eta bestetan beste kontakizun zabalago batez txertatu edo ordezkatuak.\nBertako Mitologia Nazionala.\nZenbait eskoziar jatorrizko kondairak aldi historiko batean sortuak dira helburu jakin batzuekin. Irlandarekin lotura estua mantenduz, orain dela mende asko bi herrialdeen zati batzuk D\u00e1l Riatako Erresuma osatu baitzuten. Eskoziar Koroiak independentzia aldarrikatzen zuen Ingeles Koroiaren zabalkundearen aurka Eskoziako Independentzia Gudetan eta hau jatorrizko kondairak sortzeko aukera paregabea zen.\nMundu gaeldarrak Piktoak bereganatu ostean, elementu folklorioek historiaren hutsuneak bete zituzten. Piktoen \"bapateko desagerketa\" Kenneth MacAlpin erregeak eskaini zien janaldiaren ondorengo sarraskiarekin azaldu nahi da (nazioarteko leif motif folkloriko amankomuna) eta maitagarri edo aztien antzera deskribatuak izan dira: edukin ontzi sekretuetatik edanaz eta lur azpiko leize zuloetan biziz. XIX. mendean garaiko jakintsuek Piktoak \"germaniar\" arrazakoak zirela uste zuten eta gerora ikerketa linguistikoen arabera Piktoen hizkuntza hizkuntza aurre-zeltiarra edo britoniar hizkuntza bat izan zela ikusi ahal izan."}
{"id": "96884", "revid": "119347", "url": "https://eu.wikipedia.org/wiki?curid=96884", "title": "Leunketa esponentzial", "text": "Leunketa esponentziala denbora-serieetako datu historikoetan oinarrituta epe laburrerako aurresanak egiteko teknika estatistikoen multzo bat da, jasotako datu historikoetatik abiaturik errepikapenezko formulak erabiltzen dituena, horretarako parametro batzuk finkatu ondoren. Bere bertsio sinpleenean, batezbesteko higikorra besterik ez da baina datu historikoak zenbat atzerago izan orduan eta eta neurri txikiagoan haztatu egiten dituena. \"Esponentzial\" adjektiboak datu historikoei denboran atzera joan ahala eta funtzio esponentzialaren arabera gero eta garrantzi edo pisu txikiagoa ematen zaiela adierazten du. Bere abantaila nagusia sinpletasuna da: kalkuluaren aldetik teknika errazak dira, ezarri beharreko parametroak eta eskuratzen diren emaitzak aise interpretatzen dira eta datu kopuru txikiekin ere erabil daiteke. Leunketa esponentziala datu historikoetan bakarrik oinarritzen da eta aurrez ez du datuei buruz inongo eredu estatistikorik ezartzen, denbora serieei aplikatzen zaizkien eredu batzuetarako emaitzak hobezinak direla frogatu bada ere. Bhear bezala aplikatuz gero, emaitzak eta aurresanak fidagarriak direla egiaztatu da.\nLeunketa esponentzialeko teknikak denbora-seriearen izaerara egokitzen dira. Bertsio sinpleenean, leunketa esponentzial sinplea joera eta urtarokotasunik gabeko serieetarako erabiltzen da. Leunketa esponentzialeko teknika konplexuagoak asmatu dira, joera lineal eta ez-lineal kontuan hartu eta urtarokotasuna era batukorrean eta biderkakorrean gaineratzen dutenak, horretarako leunketa anizkoitzak burutuz joera eta urtarokotasun osagaietarako. Leunketa esponentziala epe laburraz haraindi egokiagoa izan dadin, joera \"moteldu\" egiten duten parametroak ere barneratu daitezke.\nLeunketa esponentzial sinplea.\nformula_1 \"t\" aldiko datu historiko edo erreala eta formula_2 t aldiko leunketaren emaitza izanik, ikertzaileak finkatzen duen formula_3 \"leunketa parametro\" baterako, honako hau da leunketa esponentzial sinplearen errepikapen-formula, aurreko leunketa-baliotik leunketa balioak \"eguneratu\" edo berritu egiten dituena:\nLeunketa abiarazten duen \"s0\" hasierako leunketa-balioa finkatzeko, datu historiko guztien batezbestekoa edo serieko lehenengo balioen batezbestekoa eta serie historikoko lehen balioa (aurreragoko adibidean erabiltzen dena) proposatu dira.\nEskubiko adierazpeneko formula_5 leunketa-balioetarako formula aplikatuz:\neta lehenengo formulan ordeztuz, leunketa-balioetarako formula hau eskuratzen da:\nEra horretan, leunketa esponentziala batezbesteko aritmetiko haztatu moduan agertzen da, non datu historikoei ematen zaizkien haztapenek segida geometriko bati jarraitzen dioten. Segida geometriko bat funtzio esponentzialaren bertsio diskretua delako ematen zaio \"leunketa esponentzial\" izena. Ohartzekoa da haztapen-koefiziente horiek gero eta txikiagoak direla, datuetan zenbat eta atzerago joan: datu berriak zaharrak baino neurri handiagoan haztatu edo kontuan hartzen dira.\nAurresanak.\nLeunketa esponentziala aurresanerako erabiltzen denean, \"t+1\" aldirako formula_11 aurreikuspen moduan \"t\" aldiko leunketaren emaitza ezartzen da:\nEskuarki, etorkizuneko aurresanetarako ere kalkulaturiko azken leunketa balioa hartzen da:\nAurreko adierazpen honetatik leunketa esponentziala honela ere adieraz daiteke, aurresana egitean sortzen den errorea erabiliz:\nHorrela, leunketa esponentzialaren arabera hurrengo aldirako aurresana aurreko aurresanean bertan sortutako errorearen zati bat gehituz kalkulatzen da.\n\u03b1 leunketa parametroaren interpretazioa eta finkapena.\n\u03b1 leunketa parametroa [0,1] tarteko balioak hartzen dituen balio bat da, subjektiboki aukeratu edo optimotasun-irizpide bati jarraiki finkatzen dena. Zenbat eta txikiagoa izan, leunketa orduan eta nabarmenagoa da, hau da, joerarik gabeko denbora-serie batek erakuts ditzakeen gorabehera puntualak nabariago leundu eta joera orduan eta era garbiagoan azalaraziko du. Leunketa parametroa handia denean, berriz, leunketaren balioak azken behaketa edo datuen mendean geratzen dira neurri handiago batean eta horrenbestez nabarmenago islatuko dira gorabehera puntualak leunketaren seriean. Adibidez, \u03b1&gt;0.9 balioak erabiltzen direnean, leunketa balioek denbora seriea atzerapen txiki batez ia errepikatu besterik ez dute egiten.\nAurresanei dagokienean, \u03b1 balioa handia denean, erabiltzailea bereziki azken balioetan oinarritzen da bere aurresanak egiteko; \u03b1 balio txikietarako, aitzitik, serieko balio guztiak modu orekatuago batez hartzen ditu kontuan, leunketa esponentzialean zenbat eta atzerago joan, haztapenak orduan eta txikiagoak direla kontuan harturik betiere. Adibidez, salmenten aurresanak egiteko erabiltzen dituen saltzaile batek, \u03b1 handia finkatuko du, bereziki azken egunetako salmentei begiratzen badie; atzerago joan eta aspaldiko salmentak ere hartzen baditu kontuan, \u03b1 txikia finkatu beharko du.\nHorrela, \u03b1 balioa finkatzeko irizpide nagusiak seriearen egonkortasunari erreparatzen dio: seriea egonkorra bada eta aparteko aldaketarik izaten ez badu, \u03b1 txikia finkatu behar da. Berriz, seriearen parametroak maiz aldatzen badira, egokiagoa izango da \u03b1 balio handia finkatzea, aldaketei azkar erantzuteko aurresanetan. Balioa noiz den txikia edo handia zehaztearren, \u03b1 parametroarako gehienetan erabiltzen diren balioak 0.01-0.30 bitartekoak izaten direla aipatu da, 0.1 balioaren inguruko parametroa ohikoa izanik. \nIrizpide orokor horiek zehaztearren, serieko \"ex post\" edo atzerako aurresanetarako doitasun-neurriak erabili dira leunketa-parametroak finkatzeko, hala nola batezbesteko errore koadratikoa,\neta batezbesteko errore absolutua\nHala ere, nabarmendu behar da neurri hauek minimotuz eskuratzen diren \u03b1 parametro balioak \"ex post\" aurresanen doitasuna soilik neurtzen dutela eta ondorioz ez dutela ziurtatzen \"ex ante\" edo ondorengo aurresanen doitasuna.\nBeste alde batetik, froga daiteke leunketa esponentziala \"\u03b1=1-d\" parametroa formula_20 adierazpena minimotzen duen balioa dela.\nAdibidea.\nHonako taula honetan serie historiko bateko datuetarako bi leunketa esponentzial, leunketa parametro banarekin, zehazten dira, dagozkien aurresanekin batera. Eskubian, leunketaren abiarazpena eta lehenengo leunketa-balioen eta aurresanen kalkulua azaltzen da:\nformula_21\nformula_22\nformula_23\nformula_24\nformula_25\nformula_26\nformula_27\nformula_28\nformula_29\nLeunketa moldatzaileak.\nOinarrizko formuletan \u03b1 parametroa konstantea bada ere, serie historikoaren bilakaerara eta aldiro sortutako aurresanen errorera egokitu edo moldatu asmoz parametroaren balioa aldi batetik bestera aldatzen duten \"leunketa modatzaileak\" ere proposatu dira. \u03b1 parametro moldatzaileak ezartzeko irizpideak arrazoizkoak izan arren, leunketa moldatzaileak ez dira beti parametro finkoko leunketak baino hobeak. Areago, kasu batzuetan aurresanetan desegonkortasunak sortzen dituztela egiaztatu da.\nGehien erabiltzen den leunketa moldatzaileak parametro finkoko leunketaren formulak erabiltzen ditu, baina \u03b1 parametro finkoaren ordez aldiro aldatzen den \u03b1t parametroa ezarriz:\nformula_33 parametroaren ohiko balioa 0.2 da baina erabiltzaileak beste balio bat finka dezake.\nMoldaketak aurresanen erorrearen bilakaera eta horretan sor daitezkeen alborapena edo errore sistematikoa hautematen duten seinaleen jarraipen batean oinarritzen dira gehienetan: arestiko prozeduran formula_34 balioak dira aurresanetan burutzen den errore sistematikoa adierazten dutenak.\nLeunketa esponentzialerako metodo estandarrak.\nLeunketa esponentzial sinplea joerarik gabeko serieetarako erabiltzen da soilik. Horretaz gainera, joera eta urtarokotasuna kontuan hartzen duten leunketa metodoak ere garatu dira. Metodo guztiak bateratzen dituen nomenklatura hau garatu da, leunketak barnehartzen dituen denbora-osagaien eta horien izaeraren arabera:\nJoera batukorra denean, beste denbora osagaiekin duen elkarregintza modu batukorrean gertatzen dela (hau da, balio bat gehituz) esan nahi du. Biderkakorra denean, berriz, elkarregintza hau modu biderkakorrean gertatzen dela esan nahi du (balio bat bidertuz). Joera motelduko leunketa esponentziala joera iraunkorra ez denean eta aurresanak epe laburraz haraindi egiten direnean da egokia. Zehatzago, oraingo unetik aldendu ahala, gaineratzen den joera osagaia aldatzen da, formula_33 parametro baten arabera: formula_36 ezartzen bada, joera osagaia moteltzen doa; formula_37 denean, berriz, joeraren hazkundea esponentziala da. Urtarokotasunaren batukortasuna eta biderkakortasuna era berean interpretatu behar da. Jarraian, metodo bakoitzeko formulak zehazten dira:"}
{"id": "96887", "revid": "336", "url": "https://eu.wikipedia.org/wiki?curid=96887", "title": "Bela 2008ko Olinpiar Jokoetan", "text": "Bela 2008ko Olinpiar Jokoetan abuztuaren 9tik abuztuaren 21era arte jokatu zen Qingdaoko Qingdao Nazioarteko Bela Zentroan. Guztira 11 modalitate izan ziren, eta 62 herrialdetako 400 kirolarik hartu zuten parte.\nModalitateak.\n11 modalitate daude kirol honetan, gizonenak, emakumeenak eta mistoak aintzat hartuta."}
{"id": "96898", "revid": "512", "url": "https://eu.wikipedia.org/wiki?curid=96898", "title": "113 Amaltea", "text": "(113) Amaltea, asteroide zerrendako 113. asteroidea da. 1871ko martxoak 12an aurkitu zuen Karl Theodor Robert Luther astronomoak D\u00fcsseldorfetik.\nBerlingo astronomoek, izen hau, Zeus jainkoaren inudea izan zen ninfagatik eman zioten. Reak, jainkoaren amak, Kretako Ida mendian ezkututau zuen. Han hartu zuen Amaltea ninfak. Erleek, umearentzat, eztirik gozoena egiten zuten, eta ahuntzek, euren esnearekin elikatzen zuten. Ovidioren arabera, ahuntzak adar bat hautsi zuen; Amalteak, lorez eta fruituz bete zuen eta Zeusi eskaini zion, nork, esker on bezala, ninfa eta ahuntza izar bihurtu zituen (Capricornus konstelazioa). Ahuntzaren larruarekin, Zeusek beretzako armajantzi bat egin zuen, egida delakoa.\nAmaltea, Jupiter planetaren sateliteetako bat ere bada."}
{"id": "96900", "revid": "336", "url": "https://eu.wikipedia.org/wiki?curid=96900", "title": "Hekuba", "text": "Hekuba, greziar mitologian, Priamo, Troiako erregea eta Iliadako pertsonaiaren bigarren emaztea da. Frigiako errege zen Dimasen alaba da lan honen arabera, Sangarios eta Evagora ninfaren alabatzat ere hartu den arren.\nHekubak, Priamorekin, seme-alaba ugari izan zituen, iturrien arabera, Apolodoro Atenaskoak aipatzen dituen 14tatik, Euripidesek aipatutako 50 arte, tradizio hedatuenak aipatzen dituen 19etatik pasatuz. Bere seme-alabarik ezagunenen artean, Hektor, Kasandra, Paris, Heleno, Polixena eta Troilo zeuden.\nMendekua Polidorogatik.\nHekubak, bere seme txikia zen Polidoro, Traziara bidali zuen, gertatzeko zorian zegoen gerratik ihes egin zezan. Gerran zehar, Polidoro, hango erregeak zaindu zuen.\nTroiako Gerra amaitu ondoren, greziarrek, Hekuba, euren esklabu bihurtu zuten, banaketan, Odiseori suertatu zitzaiolarik. Beste esklabu batzuekin ontziratua, Traziara iritsi zen, non Polimestor erregeak, Polidoro hil zuela jakin zuen, honek eramandako ondasunen jabe egiteko. Hekuba, begiak ateraz eta erregea bera, honen bi seme-alabekin batera hilez mendekatu zen.\nMetamorfosia.\nBere heriotzari buruz, hiru bertsio daude: lehena, desesperazioagatik bere buruaz beste egin zuela; bigarrena, greziarrek hil zutela, eta, hirugarrena, jainkoek, zakur eme bihurtu zutela, bere semeen heriotzagatik egindako axanpen ondorioz."}
{"id": "96901", "revid": "512", "url": "https://eu.wikipedia.org/wiki?curid=96901", "title": "Polixena", "text": "Polixena, greziar mitologian (antzinako grezieraz \u03a0\u03bf\u03bb\u03c5\u03be\u03ad\u03bd\u03b7 Polux\u00e9n\u00ea), printzesa eder bat zen, Hekuba eta Priamoren, Troiako errege-erreginen alaba.\nPolixena, ez da, benetan, Homeroren jatorrizko Iliadan sekula agertzen, baizik eta ondorengo egileek gehitu zutela istoriora.\nKondaira mitologikoa.\nOrakulu batek, Troilok hogei urte betetzen bazituen, Troia ez zela garaitua izango iragarri zuen. Bere arreba Polixena eta bera, segada batean erori ziren, eta Akilesek Troilo hil zuen, beranduago, Polixenaz maiteminduz. Istorio batzuen arabera, Akiles, su eten batean, Polixena bisitatzen ari zenean hil zen, beste istorio batzuek, Polixenak, Akilesen heriotzaren aurrean, bere buruaz beste egin zuela dioten arren.\nAkilesen eidolon edo mamua, gerratik bizirik irten zirenei agertu zitzaien, Polixena, troiar printzesa, edonork handik alde egin aurretik sakrifikatua izatea eskatuz. Bere seme Neoptolemok hala egin zuen, Akilesen hilobiaren gainean hilez. Bere sakrifizioaren istorioa, \"Hekuba\" lanean irudikatzen da eta \"Emakume troiarrak\" lanean aipatzen da, biak Euripidesenak.\nOnomastika.\nIzenaren euskarazko forma Polixena agertzen da zenbait lanetan, baina Euskaltzaindiaren 82. arauan, Greziako eta Erromako pertsonaia mitologikoen zerrendan, ez da azaltzen.\nEuskal herritar ezagun bat bada Polixene izenekoa, Polixene Trabudua, eta hark kontatua da, aitak jaioberritan azkar-azkar bataiatu zuela, izenik pentsatu gabe joanda elizara, eta abadeak aholkatu zion arren eguneko santuaren izena jar ziezaiokeela, aitak Greziako jainkosarena aukeratu zuen."}
{"id": "96902", "revid": "512", "url": "https://eu.wikipedia.org/wiki?curid=96902", "title": "Lagun Onak", "text": "Lagun Onak izenak elkarte bat baino gehiago adierazten du:"}
{"id": "96903", "revid": "1042899", "url": "https://eu.wikipedia.org/wiki?curid=96903", "title": "Racing", "text": ""}
{"id": "96904", "revid": "336", "url": "https://eu.wikipedia.org/wiki?curid=96904", "title": "Balmoral arrezifeko plaka", "text": "Balmoral arrezifeko plaka, mikroplaka tektoniko bat da, 0,00481 estereorradianeko hedadura duena. Pazifikoko plakari lotua dago.\nOzeano Barearen mendebaldean dago, non zati txiki bat hartzen duen.\nBalmoral arrezifeko plakak mugakide ditu Hebrida Berrietako plaka, Conway arrezifeko plaka, Pazifikoko plaka eta Australiako plaka.\nBalmoral arrezifeko plaka, milioi bat urteko 0,20\u00ba-ko errotazioko abiaduran mugitzen da, 45\u00ba 90' ipar latitudean eta 111\u00ba 00' mendebal longitudean kokatutako polo baten arabera.\nFidji uharteetako izen bereko arrezifetik hartzen du bere izena plakak."}
{"id": "96905", "revid": "512", "url": "https://eu.wikipedia.org/wiki?curid=96905", "title": "112 Ifigenia", "text": "(112) Ifigenia, asteroideen zerrendako 112. asteroidea da. 1870eko irailak 19an aurkitu zuen Christian Heinrich Friedrich Petersek Clinton izeneko herritik.\nGreziar mitologiako pertsonaia ugarietako bat den Ifigeniagatik deitua, Agamemnon eta Klitemnestraren alaba eta Orestes eta Elektraren arreba-ahizpa. Greziar flota, Auliseko portutik irtetzeko zorian zegoela, Troiarantz, izurri ikaragarri bat gertatu zen. Orakulua kontsultatuz, honek, izurria, Ifigenia jainkoei sakrifikatua izan arte ez zela amaituko iragarri zuen. Sakrifizioa egin behar zen unean, Artemisa jainkosak, Agamemnon eta Klitemnestraren alaba, orein bategatik aldatu zuen, eta Tauridara eraman zuen, non bere gurtzaren apaiz andere egin zuen, hara iristen ziren atzerritar guztiak sakrifikatzeko agindua emanez."}
{"id": "96906", "revid": "6327", "url": "https://eu.wikipedia.org/wiki?curid=96906", "title": "Pulju EB", "text": ""}
{"id": "96907", "revid": "6327", "url": "https://eu.wikipedia.org/wiki?curid=96907", "title": "Puljun er\u00e4maa-alue", "text": ""}
{"id": "96908", "revid": "6327", "url": "https://eu.wikipedia.org/wiki?curid=96908", "title": "Buljju meahcceguovlu", "text": ""}
{"id": "96909", "revid": "6327", "url": "https://eu.wikipedia.org/wiki?curid=96909", "title": "Puljun eramaa-alue", "text": ""}
{"id": "96910", "revid": "90204", "url": "https://eu.wikipedia.org/wiki?curid=96910", "title": "Ariobarzanes Pontokoa", "text": "Ariobarzanes Pontokoa, Pontoko Erresumako erregea izan zen K.a. 266 eta K.a. 258 bitartean.\nDinastiako bigarren erregea, bere aita Mitridates I.a Pontokoaren oinordekoa izan zen. Paflagoniako Amastris hiriaren jabetza lortu zuen, errenditu egin zitzaiona.\nAriobarzanesek zein bere aitak, galaziarrei laguntza eskatu zien, Asia Txikira, Mitridates I.a Pontokoa hil baino hamabi urte lehenago iritsi zirenak, Ptolomeo II.a Filadelfo Egiptoko faraoiak bidalitako egiptoarrak kanporatzeko.\nZehaztu gabeko data batean hil zen, K.a. 258 eta K.a. 240 bitartean, bere oinordekoa, bere seme Mitridates II.a Pontokoa izan zelarik."}
{"id": "96911", "revid": "512", "url": "https://eu.wikipedia.org/wiki?curid=96911", "title": "Vetusio Gemino Zikurino", "text": "Publio Vetusio Gemino Zikurino (latinez \"Publius (edo hobe Gaius edo Lucius) Veturius Geminus Cicurinus\") K.a. 499an erromatar kontsula izan zen Tito Ebuzio Helvarekin batera, baita Veturia gens patriziarreko kidea ere.\nBere kontsulaldian, Fidenas setiatu zen, Kameria herria hartua izan zen, eta Erromako latindarren banaketa gertatu zen. Tito Livioren arabera, bere praenomena Gaio da, baina Dionisio Halikarnasokoak Publio praenomena ematen dio, eta hobe da bigarren hau erabiltzea, lehen bi kuestoreetako bat izan zen Publio Veturio, kontsul hau berau izatea nahiko litekeena baitirudi.\nBere cognomena den Geminok (bikia), arreta pizten du bere balizko anaia bikia izan zen Tito Vetusio Gemino Zikurinori buruz, K.a. 494an, azken hau ere kontsul izan zelarik."}
{"id": "96915", "revid": "15795", "url": "https://eu.wikipedia.org/wiki?curid=96915", "title": "Centre Eskualdea", "text": ""}
{"id": "96916", "revid": "15795", "url": "https://eu.wikipedia.org/wiki?curid=96916", "title": "Centre-Est Eskualdea", "text": ""}
{"id": "96917", "revid": "15795", "url": "https://eu.wikipedia.org/wiki?curid=96917", "title": "Centre-Nord Eskualdea", "text": ""}
{"id": "96918", "revid": "15795", "url": "https://eu.wikipedia.org/wiki?curid=96918", "title": "Centre-Ouest Eskualdea", "text": ""}
{"id": "96919", "revid": "15795", "url": "https://eu.wikipedia.org/wiki?curid=96919", "title": "Est Eskualdea", "text": ""}
{"id": "96920", "revid": "15795", "url": "https://eu.wikipedia.org/wiki?curid=96920", "title": "Nord Eskualdea", "text": ""}
{"id": "96921", "revid": "15795", "url": "https://eu.wikipedia.org/wiki?curid=96921", "title": "Sud-Ouest Eskualdea", "text": ""}
{"id": "96922", "revid": "15795", "url": "https://eu.wikipedia.org/wiki?curid=96922", "title": "Centre-Sud Eskualdea", "text": ""}
{"id": "96923", "revid": "336", "url": "https://eu.wikipedia.org/wiki?curid=96923", "title": "Servio Sulpizio Kamerino", "text": "Servio Sulpizio Kamerino (?-463) (latinez \"Servius Sulpicius Camerinus Cornutus\"), erromatar kontsul bat izan zen K.a. 500ean, Erromatar Errepublikaren bederatzigarren urtean, Manio Tulio Longorekin batera. Sulpicia genseko kidea ere bazen.\nTito Livioren istorioaren arabera, urte horretan ez zen ezer gogoangarririk gertatu, baina, Dionisio Halikarnasokoak, Erromako azken erregea izan zen Tarkinio Superbo berrezartzeko konspiarazio bikain bat aipatzen du, Kamerinok detektatu eta zanpatu zuena. Bere kidea hil ondoren, Kamerino kontsul bakar bezala aritu zen.\nIzen bereko beste kontsul bat ere badago, K.a. 461ean kargua hartu zuena, eta kontsul honen semea izan daitekeena."}
{"id": "96924", "revid": "63274", "url": "https://eu.wikipedia.org/wiki?curid=96924", "title": "Gens", "text": "Antzinako Erroman, gens delakoa (latinez, \"gens\", \"gentis\") nomen bereko familia taldeak biltzen dituen instituzio bat da, guztiek, ustez, arbaso komun bat zutela adierazten duena, kultu bera partekatzen zuten eta amankomuneko ohitura batzuk zituzten. \"Gens\" zehatz batekoa izateak, \"gens\" horretako gainontzeko kideekiko eskubide eta betebehar batzuk zituen: elkarri laguntzea behar zenean, \"gens\"aren ondasunen jabe izateko eskubidea, komuneko tokian lurperatua izatea edo \"gens\" bereko beste pertsona batekin ezkontzeko debekua.\nEuropako Zuzenbidean eragina.\nErromatar oinordekotza zuzenbidearen jatorria, \"gens\" bereko kideen ondasunak, \"mortis causa\" ondasun oinordekotza gertatzen denean, \"gens\"aren barnean geratu behar direla dioen ideian dagoela nabarmendu behar da. Egungo zuzenbide kontinentalaren legedi gehienek, Erromatar zuzenbidearen eragina jaso dute, printzipio honen ezaugarri bereizgarriak, legitimoen eta oinordekotza intestatuen kalkuluetan erakutsiz. Honela, alargunaren legitima, espainiar zuzenbidean, beti usufruktuan datza, ezingo dena betikotu eta hildakoaren ondasunak, zuzenean honen oinordeko bihurtu ez ziren pertsonentzako ihes ez zuzenik ez du ekarriko."}
{"id": "96925", "revid": "90523", "url": "https://eu.wikipedia.org/wiki?curid=96925", "title": "Mortis causa", "text": "Mortis causa, zuzenbidean erabiltzen den latinezko esaera bat da, pertsona bat hil ondoren gertatzen diren ekintza juridikoei erreferentzia egiten diena. Esaerak, literalki, \"heriotzaren ondorioz\" esan nahi du, hau da, arrazoia, pertsona baten heriotza dela.\n\"Inter vivos\" ekintza juridikoen aurkakoa da, hau, pertsonen borondatez ematen baita, bi pertsonetako bat ere hila ez dagoelarik. Adibide bat, enpresa baten igortzea, salmenta baten ondorioz da, horrekin batera dauden kontratuez gain.\n\"Mortis causa\" ohiko ekintzak, oinordekotzari dagozkionak dira, adibidez, testamentua, oinordekoen adierazpena testamenturik ez balego, hildakoaren jaraunspenaren ondorengo onarpena eta jaraunspenaren banaketa oinordekoen artean."}
{"id": "96926", "revid": "90523", "url": "https://eu.wikipedia.org/wiki?curid=96926", "title": "Inter vivos", "text": "Inter vivos, zuzenbidean erabiltzen den latinezko esaera bat da, bizirik dauden pertsonen artean egiten diren ekintza juridikoei erreferentzia egiteko, eta mortis causaren aurkakoa dena. Esaerak, literalki, \"bizien artean\" esan nahi du.\nEzberdintasun honen ohiko adibide bat, dohaintza eta heredentzia baten artean dagoena da, azken honetan, ekintza juridikoa, dohaintza egiten duen pertsona hil arte ez baita gertatzen. Azken emaitza (jabetzaren igortzearen ekintza juridikoa), baina, nahiko antzerakoa da bi kasuetan."}
{"id": "96929", "revid": "512", "url": "https://eu.wikipedia.org/wiki?curid=96929", "title": "Koreyasu Printzea", "text": " Japoniako Kamakura shogunerriko zazpigarren shoguna izan zen, 1266 eta 1289 bitartean gobernatuz.\nSeigarren shoguna izan zen Munetaka Printzearen semea izan zen, eta Hojo klaneko erregeordeek kontrolatua zegoen. Tronua, 2 urte zituela hartu zuen, bere aita tronutik kendua izan zenean, eta 25 urte bete zituen arte gobernatu zuen, Hojo klanak, hau ere, gobernari txotxongilo bat izateko zaharregitzat joz kargutik kendu zuen arte."}
{"id": "96930", "revid": "512", "url": "https://eu.wikipedia.org/wiki?curid=96930", "title": "Galestar triadak", "text": "'Galestar Triadak' edo galeserazko bere jatorrizko izendapenean Trioedd Ynys Prydein (euskaraz \"Bretainiar Uharteko Triadak\"), galesko usadio edo tradiziozko historia, mitologia eta folklorearen zatiak gordetzen dituzten heuren artean erlazionatutako testuak dira eta Erdi Aroko eskuizkribuetan aurkitu izan ziren.\nTestuak Artur erregea eta Britainia aurre-erromatarreko pertsonai erdi historikoen aipamenak ditu. [Bran Bendeinkatua]] bezalakoak, ezbairik gabe historikoak izan ziren pertsonaiak Bretainiako Dukea zen Britaniako Alan IV bezala (\"Alan Fyrgan\" bezala izendatzen dena), bai eta Burdin Arokoak Cassivellaunus eta Caratacus bezalakoak. Zenbait triadek amankomunean zerbaituten hiru nortasunen zerrenda besterik ez dute ematen (\"Bretainia uharteko hiru bardo buruarinak\" bezala), aldiz, beste batzuk azalpen narratibo substantziala dakarkite. Beharbada triadaren eitea bardo edo olerkarien artean sortuko zen nemoteknika modura, olerkiak eta historiak konposatzean, eta beranduago galestar literaturaren baliabide erretorikoa bilakatuko zen. \"Culhwch ac Olwen\" Erdi Aroko galestar ipuiak bere narratiban triada ugari ditu txertatuta."}
{"id": "96931", "revid": "448", "url": "https://eu.wikipedia.org/wiki?curid=96931", "title": "Venezuelaren banaketa administratiboa", "text": "Venezuela errepublika federala da, hiru motako banaketarekin: 23 estatu, hiriburu-barruti bat (Caracas barne) eta 72 menpekotasun eremu (uharteak, gehienak biztanle gabeak). Gainera, Venezuelako estatuak Guyanako Esekibar Guyana delako lurraldea beretzat eskatzen du."}
{"id": "96932", "revid": "105290", "url": "https://eu.wikipedia.org/wiki?curid=96932", "title": "Amazonas (Venezuelako estatua)", "text": "Amazonas Venezuelako hegoaldean dagoen Estatu bat da. Bere hiriburua Puerto Ayacucho da. Iparraldean Bolivar estatuarekin, ekialdean Brasilekin eta mendebaldena Kolonbiarekin egiten du muga. 180.145 kilometro koadro ditu eta 142.220 biztanle."}
{"id": "96936", "revid": "105290", "url": "https://eu.wikipedia.org/wiki?curid=96936", "title": "Puerto Ayacucho", "text": "\"Artikulu hau Venezuelako hiriari buruzkoa da; beste esanahietarako, ikus \u00abAyacucho\u00bb.\"\nPuerto Ayacucho Venezuelako hiri bat da, Amazonas estatuko hiriburua. 1924ko abenduaren 9an sortu zuen Santiago Aguerreverre geologoak.\nOrinoco ibaiaren magaletan dago, Kolonbiako Casuarito herriaren aurrean, Atures estatuaren iparraldean.\nBiztanle gehienak espaniar eta jatorrizko herrien nahasketa dira. Bertako herriak dira Yanomamiak, Bar\u00edak, Piaroak eta Guajiboak."}
{"id": "96939", "revid": "36405", "url": "https://eu.wikipedia.org/wiki?curid=96939", "title": "Guayana eskualdea", "text": "Guayana eskualdea Venezuelako hamar eskualde politiko-administratiboetako bat da. Herrialdeko handiena da, hegoekialdean eta Caracasetik 700\u00a0km.tara. Orinoco ibaitik Brasil eta Guyanako mugetaraino hedatzen da."}
{"id": "96944", "revid": "105290", "url": "https://eu.wikipedia.org/wiki?curid=96944", "title": "San Carlos de R\u00edo Negro", "text": "San Carlos del R\u00edo Negro Venezuelako herri bat da, Amazonas estatuan, R\u00edo Negro udalerriaren barruan. 1759an sortu zuten.\nR\u00edo Negro ibaiaren magaletan dago, Kolonbiako eta Brasilgo mugatik gertu, Casiquiera kanalan."}
{"id": "96945", "revid": "336", "url": "https://eu.wikipedia.org/wiki?curid=96945", "title": "San Carlos del R\u00edo Negro", "text": ""}
{"id": "96947", "revid": "512", "url": "https://eu.wikipedia.org/wiki?curid=96947", "title": "111 Atea", "text": "(111) Atea, asteroideen zerrendako 111. asteroidea da. 1870eko abuztuak 14an aurkitu zuen Christian Heinrich Friedrich Petersek Clinton herritik, New Yorken. Ondoren, Atea izena eman zion, greziar mitologian, suntsipenaren pertsonifikazio bat zena. 2000n Atea asteroidetik gertu gertatutako bi izar ezkutaketa gertatu ziren bi hilabeteko tartean.\nIzena, Zeus eta Eris (Ikamika) jainkoen alabagatik eman zitzaion, jainkosa gaiztoa, bere izaera azpijokozaleagatik, Olinpotik bota zutena, hilkorren artean noraezean geratuz, gaizkiaren sortzaile bezala."}
{"id": "96948", "revid": "512", "url": "https://eu.wikipedia.org/wiki?curid=96948", "title": "110 Lidia", "text": "(110) Lidia, asteroide zerrendako 110. asteroidea da. 1870eko apirilak 19an aurkitu zuen Alphonse Louis Nicolas Borrellyk Marsellako behatokitik. Ia Nikel eta burdina hutsezko konposaketa bat du, eta Lidiako Asteroide Familiako kiderik garrantzitsuena da.\nHorrela deitua, Lidiagatik, gaur egungo Turkiaren mendebaldeko zatian antzina existitu zen erresuma bategatik, bertako biztanleak, Prigiano deituak izan zirenak. Troiako Gerraren garaian, bertan, Heraklidarrak errege ziren.\n1999ko irailak 18an, Lidia asteroideak, oso dizdiratsua ez zen izar bat ezkutatu zuen."}
{"id": "96949", "revid": "512", "url": "https://eu.wikipedia.org/wiki?curid=96949", "title": "Ezkutaketa (astronomia)", "text": "Ezkutaketa, astronomian, zeruko objektu bat, honen eta ikuslearen artean igarotzen den beste batek estaltzen duenean gertatzen den gertaera astronomiko bat da. Igarotze astronomikoekin eta eklipseekin alderatuta, ezkutaketa bat gertatzen dela esaten da, hurbileneko objektuak handiagoa dirudienean, eta, urrunen dagoena erabat estaltzen duenean. Aldiz, igarotzea, hurbileneko objektuak, bere itxurazko tamainan, urrunen dagoena baino txikiagoa dirudienean gertatzen da, Merkurio edo Artizarraren igarotzea kasu, eguzkiaren ingurutik. Eklipse hitzak, objektu bat, beste baten itzalpean mugitzen den gertaerari erreferentzia egiten dio. Hiru gertaera hauetako bakoitza, lerrokatze baten ondorioa da.\nEzkutaketa bat gertatzen den bakoitzean, eklipse bat ere gertatzen da. Adibidez, eguzki eklipse bat Ilargiaren ondorioz, Lurretik ikusia. Gertaera honetan, ilargia, fisikoki, Lurra eta Eguzkiaren artean mugitzen da, eguzki diskoaren zati bat edo diska osoa ikustea eragotziz. Gertaera honi, ohi, \"eklipse\" deitzen zaion arren, erratutako izen bat da, Ilargia ez baita Eguzkia eklipsatzen ari; aldiz, Ilargia, eguzkia ezkutatzen ari da. Ilargiak Eguzkia ezkutatzen duenean, itzal txiki bat proiketatzen du Lurraren lurrazalean, eta, beraz, ilargiaren itzalak, Lurra partzialki eklipsatzen du. Honela, \"eguzki eklipsea\" deritzona, Eguzkia Ilargiak ezkutatzean, Lurretik ikusia, eta Lurraren eklipse partzial batean, ilargiaren itzalagatik datza.\nAldiz, ilargi \"eklipse\" bat, izatez, benetako eklipsea da: Ilargia, Lurrak espaziorantz proiektaturiko itzalpean mugitzen da, eta Lurraren itzalagatik eklipsatua dagoela esaten da. Ilargiko lurrazaletik ikusia, Lurra, zuzenean igarotzen da Ilargia eta Eguzkiaren artean, honela, Ilargiaren lurrazalean egongo litzatekeen balizko ikusle batek ikusita, Eguzkia ezkutatuz. Berriz, eklipse bakoitzak, ezktutaketa bat suposatzen du."}
{"id": "96950", "revid": "95142", "url": "https://eu.wikipedia.org/wiki?curid=96950", "title": "Lerrokatze (astronomia)", "text": "Bi argizagi, lerrokatze eran daude, hirugarren batetik ikusita (ohi Lurra), zeru longitude berean aurkitzen direnean. Zeru latitudea ezberdina izan daitekeenez, argizagiak, zeruan asko hurbiltzen dira, lerrokatzen ez diren arren, bata bestearen gainetik igaroz. Lerrokatzea, planeten ezaugarri nagusienetako bat da."}
{"id": "96951", "revid": "536", "url": "https://eu.wikipedia.org/wiki?curid=96951", "title": "Zeru longitude", "text": "Zeru longitudea edo longitude ekliptikoa, ekliptikaren gainean neurtutako angelua da, Aries puntutik abiatuta eta zentzu zuzen edo erloju orratzen aurkako zentzuan. Gradu sexagesimaletan neurtzen da eta, bere balioa, 0 eta 360\u00ba artekoa da. Zeruko objektu baten koordenatu ekliptikoetako bat da. L edo formula_1 hizkiarekin irudikatzen ohi da. Sistema ekliptikoko beste koordenatua, zeru latitudea da."}
{"id": "96952", "revid": "536", "url": "https://eu.wikipedia.org/wiki?curid=96952", "title": "Zeru latitude", "text": "Zeru latitudea edo latitude ekliptikoa, zeruko objektu batek ekliptikaren planoarekin eratzen duen angelua da. Positiboa da iparralderantz neurtzen badu, eta negatiboa, aurkako kasuan. Gradu sexagesimaletan neurtzen da, eta, bere balioa, +90\u00ba eta -90\u00ba bitartean dago. Koordenatu ekliptikoetako bat da eta B edo \u03b2 hizkiekin irudikatzen ohi da.\nSistema ekliptikoko beste koordenatua, zeru longitudea da."}
{"id": "96953", "revid": "105290", "url": "https://eu.wikipedia.org/wiki?curid=96953", "title": "Koordenatu ekliptiko", "text": "Koordenatu ekliptikoak, zeruko objektu batek, Aries Puntua eta ekliptikaren planoarekiko duen posizioa zehaztea ahalbidetzen duen zeru koordenatu sistema bat da.\nEguzkiak, Lurraren benetako mugimenduaren ondorioz, zeru esferan itxurazko ibilbide bat deskribatzen du, ibilbide hori, dagoen planoa bezala, ekliptika deitzen delarik. Plano horrekiko perpendikular dihoan lerroari, \"ekliptikaren ardatza\" deitzen zaio, makurdura axiala edo ekliptikaren oblikuitatea, ekliptikak, zeru ekuatorearekin eratzen duen angelua den bitartean. Gaur egun, 23\u00ba 26'ko balioa du.\nEkinokzioen lerroa, ekuatorea ekliptikarekin elkartzen den tokia da. Lerro honen mozketak zeru esferarekin, ekinokzioen puntuak adierazten ditu. Puntu Vernal edo Aries Puntua deitzen da Eguzkia proiektatzen den puntua, hego hemisferiotik iparraldekora igarotzean.\nEquinoccioen lerroak (x ardatza), solstizioen lerroak (y ardatza) eta ekliptikaren ardatzak (z ardatza) iparralderantz eratutako erreferentziazko triedroari, erreferentzia sistetema ekliptiko deritzo.\nBi koordenatuak, zeru longitudea, ekliptikaren gainean neurtua, Aries Puntutik abiatuta eta erloju orratzen aurkako zentzuan, eta zeru latitudea dira, azken hau, astroak, ekliptikarekin eratzen duen angelua delarik.\nBi koordenatu mota daude: koordenatu geozentrikoak eta koordenatu heliozentrikoak."}
{"id": "96954", "revid": "105290", "url": "https://eu.wikipedia.org/wiki?curid=96954", "title": "Ekinokzioen lerroa", "text": "Ekinokzioen lerroa, zeru-ekuatoreak ekliptikarekin duen mozketa da. Lerro honen mozketak zeru esferarekin, ekinokzio puntuak dira. Puntu Vernal edo Aries Puntua deitzen da eguzkia proiektatzen den tokia hego hemisferiotik iparraldekora igarotzean, eta ekinokzioen lerroak zeru esferarekin duen mozketetako bat da. Ekinokzioen prezesioaren ondorioz, lerro hau, 50,25\" urtean atzeratzen da, erloju orratzen zentzuan, 25800 urtetan bira bat emanez."}
{"id": "96955", "revid": "113198", "url": "https://eu.wikipedia.org/wiki?curid=96955", "title": "Anzo\u00e1tegui (estatua)", "text": "Anzo\u00e1tegui Venezuelako iparraldean, kostaldean, dagoen Estatu bat da. Bere hiriburua Barcelona da. 43.300 kilometro koadro ditu eta 1.477.926 biztanle. Bere izena Jos\u00e9 Antonio Anzo\u00e1tegui independentziaren aldeko militarraren omenez jarri zioten."}
{"id": "96956", "revid": "512", "url": "https://eu.wikipedia.org/wiki?curid=96956", "title": "Jos\u00e9 Antonio Anzo\u00e1tegui", "text": "Jos\u00e9 Antonio Anzo\u00e1tegui (Barcelona, Anzo\u00e1tegui, 1789ko azaroaren 14a - Pamplona, Kolonbia, 1819ko azaroaren 15a) Venezuelako Independentzia Gerrako militarren artean famatuenetarikoa izan zen. Simon Bolivarren Ohorezko Guardiako kide izan zen.\nBere omenez Anzo\u00e1tegui estatuari bere izena jarri zioten 1909an."}
{"id": "96958", "revid": "105290", "url": "https://eu.wikipedia.org/wiki?curid=96958", "title": "Apure (estatua)", "text": "Apure Venezuelako ekialdean dagoen Estatu bat da. Bere hiriburua San Fernando de Apure da. 76.400 kilometro koadro ditu eta 473.941 biztanle.\nMugakide ditu Kolonbiako Errepublika mendebalde eta hegoaldean, Bolivar ekialdean, eta Guarico, Barinas eta Tachira iparraldean.\nOrografia.\nLurralde osoa laua da, mendebaldea izan ezik, 3.613 m-ko garaiera duen mendia sortzen baita han, Paramo de Tama izena duena. Gainerantzeko lurraldeak bi ordokitan banatzen dira, goi ordokia batetik eta behe-ordokia bestetik. Azken hau urak estalita egoten da, ibaiek gainez egiten baitute sarri (Apure ibaia, Meta, Arauca, Capanapro eta Cinaruco ibaiek batez ere). Urak estaltzen ez dituen zatiak, \"banco\" deituak, izaten dira uholdetan abelgorriaren babesleku. Uholdeak apirila eta azaroa bitartean izaten dira.\nEkonomia.\nBehi eta zaldi zaintza dira estatuan ekonomia baliabide nagusiak. Abelgorria, hil ondoren, airez garraiatzen da San Fernandotik eta Guasdualitotik hainbat herritara. Abeltzaintzan aritzen direnak, zuri eta indiarren arteko arrazakoak dira, eta badira bertako jatorriko talde gutxi batzuk ere. Apureko nekazaritza bertakoen elikagaietarako bakarrik izaten da.\nUdalerriak.\nEstatua 7 udalerri eta 27 parrokiatan banatuta dago."}
{"id": "96959", "revid": "886", "url": "https://eu.wikipedia.org/wiki?curid=96959", "title": "Canis lupus familiaris", "text": ""}
{"id": "96960", "revid": "965", "url": "https://eu.wikipedia.org/wiki?curid=96960", "title": "Azeri arrunt", "text": "Azeri arrunta (\"Vulpes vulpes\") (bizkaieraz: lukia) \"Canidae\" familiako haragijale txikia da. Otsoa eta txakurra bezala, mutur zorrotza, belarri handi eta hirukiak eta buztan luzea dauzka.\nEzaugarriak.\nBegietako niniak, katuarenak bezala, txikitu egiten zaizkio. Gauza geldiak ez ditu oso ondo ikusten, baina, bestalde, ez du arazorik gauez ikusteko.Usaimena ere oso garatua dauka. Salto egiten duenean, buztana erabiltzen du oreka mantentzeko. Eta belarriak, alde guztietara mugi ditzake. Soinu oso arinak entzun ditzake, urrutitik badatoz ere. Azeri gorriak aharrausi egiten duenean, bere 42 hortzak ikusten zaizkio, batez ere, lau letagin luze eta zorrotzak.\nTxakur ertain baten tamainakoa da. Larru gorrixka du, neguan luzeagoa dena. Ia mundu guztian bizi da.\nElikadura.\nAzeri gorriak gauez bakarrik ehizatzen du. Bere usaimen eta entzumen finari esker, edozein harrapakin ehizatzen du, bai karraskari txikiak eta baita txori eta untxiak ere. Harrapakina oso handia bada, gordelekura eramaten du, janaria erreserban edukitzeko. Ugaztun honek denetarik jaten du: haragia, intsektuak, zizareak, txorien arrautzak, txorikumeak, saguak, hegazti handiak, untxiak... eta kasu batzuetan frutak ere bai.\nUgalketa.\nAzeri gorria, ugaltzeko garaiaz geroztik (neguaren hasieratik erdialdera) bizi da bikoteka. Arra emearekin egoten da kumeak elikatzeko. Emeak hilabete eta erdiz eramaten ditu kumeak sabelean. Erditzeko, gordeleku bat aurkitzen du. Hiru kumetik zortzira arte izaten dituzte normalean baina kasu batzuetan hamabi ere bai. Jaiotakoan, kumeak larru beltz batez estalita daude. Hamalau egun eduki arte, ez dute begirik irekitzen eta sei asterekin gordelekua uzten dute.\nKumeak amak zaintzen ditu normalean, baina batzuetan arrak edo beste emeren batek janaria eramaten du gordelekura. Bi asterekin 1 kg pisatzen dute. Bostekin 3 kg baino gehiago eta helduak dira bederatzi-hamar asterako.\nOhiturak.\nAzeri gorriak ezkutuan egiten du bere gordelekua eta haitzen arteko zulo batean edo enbor zahar batean egin dezake. Animalia bakartia izan arren, bikotean bizi daiteke edo ar bat eta hiru emeko taldeetan. Bere lurrak markatzen ditu eta ezezagunen bat aurkitzen badu, oihu eta borrokan egiten du bota arte. Usainagatik jakiten du eme bat pasa den, ar bat edo azeri gazte bat.\nArerioak.\nArerioak ere baditu azeriak: ipar-katamotza eta arranoa batik bat. Kumeei erasotzen diete normalean. Kumeak ohartarazteko, arrak zaunka egiten du, emeak berriz oihu. Eta areriorik handiena, noski, gizakia da. Orain dela gutxi arte, Ingalaterran azeria ehizatzea kirol bat zen. Bere larruarengatik ere hiltzen zen. Baina oraindik mundu guztian aurki daitekeen espezie bat da eta hori da bere buruargitasuna eta erresistentzia frogatzen duena.\nAzpiespezieak.\nAzeri gorri mota ezberdinak, txakur, otso, txakal eta koioteak bezala, txakurraren familiakoak dira. Denak ezagutzen dira lasterkari onak direlako eta entzumen eta usaimen fina dutelako. Guztira 45 azpiespezie daude:"}
{"id": "96961", "revid": "1545", "url": "https://eu.wikipedia.org/wiki?curid=96961", "title": "Vulpes vulpes", "text": ""}
{"id": "96962", "revid": "58701", "url": "https://eu.wikipedia.org/wiki?curid=96962", "title": "Aragua (estatua)", "text": "Aragua Venezuelako erdialdean dagoen estatua da. Araguako hiriburua Maracay da. Estatua Venezuelaren erdialdean dago, eta horregatik herrialde hartako bide guztien bidegurutzea dela esaten dute.\nEzaugarriak.\n7.014 kilometro koadro ditu, eta 1.735.981 biztanle. Iparraldean Karibe itsasoarekin egiten du muga, ekialdean Miranda eta Vargas estatuekin, hegoalde osoan Gu\u00e1rico estatuarekin, eta mendebaldean Caraboborekin. Estatuaren izenaren jatorria cumanagoto herriak Chaguaramo zuhaitza izendatzeko erabiltzen zuen izena da.\nEstatua Venezuelaren erdialdean dago, eta horregatik herrialde hartako bide guztien bidegurutzea dela esaten dute. Bertatik Aragua ibaia igarotzen da, Valencia aintziraren emaile nagusia. Kostaldeko mendilerroaren erdialdeak gurutzatzen du. Ekonomiaren oinarriak nekazaritza (kakaoa, kafea, azukre kanabera) eta abeltzaintza dira.\nUdalerriak.\nAraguan 18 udalerri daude, 50 parrokiekin. "}
{"id": "96963", "revid": "56334", "url": "https://eu.wikipedia.org/wiki?curid=96963", "title": "Erbinude zuri", "text": "Erbinude zuria edo katazuria (\"Mustela erminea\") ugaztun haragijalea da, mustelidoen familiakoa. Europan, Ipar Amerikan eta Asiako erdialdean bizi da. \nDeskribapena.\nMunduko haragijale txikieenetariko bat da, 35 cm inguru izaten da luze. 100-300 gramo bitarteko pisua izaten du. Oso ile bikaina du; arrea izaten du udan, eta zuri-zuri egiten zaio neguan, isatsaren muturrekoa izan ezik. Larrua, ilea dela eta, oso aintzat hartua da jantziak egiteko.\nJokaera.\nErbi\u00f1ude zuriak harri artean edo arantza artean babesten da. Eguneko zein gaueko animalia da eta karraskariez elikatzen da, batez ere. Animalia trebe eta azkarra da. "}
{"id": "96964", "revid": "886", "url": "https://eu.wikipedia.org/wiki?curid=96964", "title": "Mustela erminea", "text": ""}
{"id": "96965", "revid": "512", "url": "https://eu.wikipedia.org/wiki?curid=96965", "title": "Ipar-katamotz", "text": "Ipar-katamotza (\"Lynx lynx\") Europa eta Siberiako tamaina ertaineko piztia da. Europako felidorik handiena da ipar-katamotza, basakatua baino hiru-lau handiz handiagoa. Europako harrapari handienetan hirugarrena da (otsoa eta hartz arrea dira handiagoak).\nXIX. mendearen erdialdera banaketa zabala zuen Europa osoan, baina giza jardueraren eraginez, leku ezkutu eta helezinenetara baztertua izan da. Egiaztatutako datuen arabera, Euskal Herrian 1936an ehizatu zen azken katamotza. Nafarroako Alaitz mendi-multzoan harrapatu zuten hain zuzen. Hala ere, badirudi oraindik Euskal Herriko Pirinioetan, Nafarroan zein Zuberoan katamotzak geratzen omen direla, azken urteetan arrasto-behaketak eta behaketa zuzenak aipatu baitira Iratin, Santa Grazin eta Pirinioetako beste hainbat lekutan. Ez bakarrik Euskal Pirinioetan, baizik eta mendi multzo osoan barrena. Edonola ere, oraindik baleude, Pirinioetara erabat mugatuta leudeke eta galtzeko arrisku larrian. Pirinioetako balizko katamotz hauen iraupenak eztabaida bizia pizten du oraindik ere adituen artean. Batzuek erabat defenditzen dute presentzia hau eta beste hainbatek, berriz, zeharo ukatu.\nIpar katamotzaren azpiespezie ugari dago, eta haren ondorioz aldakortasun handia dago kolore zein tamainetan.\nKondaira eta sinesmen askoren protagonista erdi arotik, egun bere berreskurapenak eztabaida bizia pizten du ehiztari, artzain eta natura zaleen artean Europan barrena.\nBanaketa.\nMundu mailan, Asian eta Europan agertzen da. Asian, Himalaiaren iparraldeko isurialdean aurki daiteke, sastrakadi itxietan eta basoen mugatik gorako trokarteetan. Himalaiaren hegoaldeko isurialdean, Nepaleko Dhaulagiri eskualdean bakarrik ikusi da, tundra alpetarrean. Tibeteko goi-ordoki osoan, eta erdialdeko Asiako basamortuetako mendietan eta muinoetan aurki daiteke. Antzina Europa osoan bizi zen eta arrunta zen Euskal Herrian, baina egun, desagertuta dago Europa mendebaldeko leku gehienetan; halere, badirudi Pirinioetan aleren batzuk geratzen direla.\nBanaketa-mapetan katamotzaren presentzia jarri dugu Pirinioetan, baina, zantzuak badiren arren, presentzia ez dago erabat frogatuta.\nEspeziearen banaketa historikoa.\nZantzu guztien arabera, ipar-katamotza izan zen garai historikoetan Euskal Herrian hedatuta egon zen katamotz espezie nagusia. Ipar-katamotza Iberiar penintsularen iparraldeko isurialdean zabalduta egon zen, baita Pirinioetan ere, baina hau bere banaketa eremuaren muga izan zen. Inguru honetan espezieari buruz izandako aurkikuntza arkeologiko gehienak Euskal Herrikoak dira. Aipa daitezke Pagolusietako leizea, Rasca\u00f1o, Santimami\u00f1eko harpea eta Urratxa.\nHala ere katamotz iberiarraren zenbait aztarna aurkitu dituzte indusketa arkeologikoetan. Hori dela eta, ezin da baztertu zenbait adituk mantentzen dutena, hau da, garai batean bi katamotz espezie elkarrekin bizi omen zirela euskal lurraldean.\nIpar-katamotza kontinenteko hainbat uhartetan sekulan ez da izan, hala nola Sizilia edota Irlandan. Basoak urri diren zenbait eskualdetatik ere betidanik falta izan da.\nGizakiaren eraginez jatorrizko banaketa eremuetako hainbat lekutatik desagertua, azken urteetan zenbait programa burutu dira, bereziki Europan, espeziea berreskuratzeko.\nEspeziearen atzerakadarik handiena, gizakiak eraginda, mendebaldeko eta hegoaldeko Europan eman da.\nIpar-katamotza Euskal Herrian.\nUgari dira katamotzari buruzko testigantza eta datu historikoak Euskal Herrian. Urte askotan eztabaida egon da adituen artean ea gure arteko katamotza Iberiar katamotza, ipar-katamotza edota bion arteko azpiespeziea izan ote zen. Egun adituek bildutako datuen arabera garai historikoko euskal katamotzak ipar-katamotz espeziekoak izan omen ziren, baina iberiar katamotzaren presentzia hegoaldean zeharo baztertu gabe. Iberiar-katamotza Iberiar Penintsulako hego-mendebaldean hedatzen da bereziki.\nTestigantza historikoak.\nXVI.etik XIX. mendera arteko agirietan katamotza \"tiguere\", \"pantera\", \"leopardo\", \"tigre\", \"gato cerval\" zein \"onza\" izenekin agertzen da. Euskal izena betidanik katamotza izan da.\nAgiri hauetan uztez kaltegarriak ziren basapiztiak akabatzearen truke udalek zein aldundiek ordaindutako diru sariak aipatzen dira. Katamotzen zenbait kasutan, 60 erreal buruko.\nEsate baterako, Arabako Anto\u00f1anako agirietan sarri agertzen da aipatuta katamotza izen ezberdinekin. Bertako katamotz baten lehendabiziko aipamena 1645. urtekoa da. Hala ere, antza, pizti harrapatzaile batek O\u00f1atin harrapatu eta bertan saria kobratzeko eramandako piztia izan zen. Hau ez da harrigarria, eta antza ohiko ohitura zen garai hartako pizti harrapatzaileen artean.\nAnto\u00f1anan 1693., 1694. eta 1708. urtean ordaindutako \"tigreen\" aipamenak badauzkagu, baina ezin zehaztu non harrapatutakoak diren.\nAnto\u00f1anan 1645. urtetik 1806. urtera arte 13 piztiaren truke saria ordaindu zuten. Esate baterako 1803. urtean Orbison harrapatutako \"tigre\" baten truke ordaindu zuten diru saria.\nHala ere ez du ematen katamotza beste zenbait piztiarekin konparatuz oso ugari izan zenik, zeren eta otso edota hartzen kasuan ez bezala, ez zuten ehizaldi berezirik antolatzen animali hauek harrapatzeko.\nGerardo L\u00f3pez de Gere\u00f1u arabar etnografoak 1786. urteko Kontrastako agiri batean bai jasotzen du Arabako Mendialdean harrapatutako katamotz baten berri. Lau erreal ordaindu zizkioten Iturrietako ermitauari menditik \"tigre\" izeneko piztia ekarri zuelako.\nAraban espeziearen aurreneko aipamena agiri batean 1572. urtean egiten dute, Bernedon.\nXIX. mendean katamotzak arruntak ziren oraindik Gorbeia aldean. 1762tik 1777. arte 5 piztia ehizatu zituzten bertan. Gorbeia aldean burututako azken katamotz harrapaketak, dokumentaturik daudenak behintzat, 1801. urtean Baranbion eta 1820. urtean Urkabustaizen izan ziren.\nGarai haietako beste zenbait testigantza Gipuzkoan topa daitezke. Aipatutako udal agirietan, Gipuzkoako azken katamotzaren berri Lizartza inguruan aurkitu daiteke, 1820. urtean.\nJoan Ignazio Iztuetak \"Guipuzcoaco provinciaren condaira\" bere liburuan 1776. urtean Arantzazuko mendian ehizatutako katamotz bat aipatzen du.\nLizartzako eskribauak 1782ko urtarrilaren 15ko agiri batean bertako zenbait herritarrek arte baten bidez harrapatutako tamaina handiko \"tigre\" baten berri ematen du. Azpimarratzen zuen aipatutako piztia buztan-motza zela (Izagirre, 1934).\nBadago beste testigantza bat nahiko esanguratsua Mutrikun. Bertan 1777. urtean \"leopardo\" bat ehizatu omen zuten. Ez bakarrik ehizatu, baizik eta disekatu eta Madrilgo Natur Historiaren museora bidali zuten.\n1837. urtean Arabako Villana\u00f1en herritar batek \"pantera\" bat (hau da, katamotza) ehizatu zuen Gaubea aldeko mendietan.\nEuskal Herrian ehizatutako azken katamotza Nafarroako Alaitz mendi-multzoan harrapatu zuten 1936. urtean.\nHarez gain badaude beste zenbait testigantza katamotzei buruz, ez hain ondo dokumentaturik. Esate baterako Arabako naturalista ezaguna izan zen Jose Ignazio Arestiri, zenbait pizti-harrapatzailek 36ko gerra ondorengo urteetan, Izkiko basoan irauten zuten katamotzen berri ematen zioten.\nTestigantza berrienak.\nBadira ikusitako katamotzei buruzko nahiko testigantza berriak Erroibarren, Gorbeian, Izkin zein euskal Pirinioetan, baina baieztapen zientifikorik gabe. Hau ez da hain harrigarria, kontutan hartuz iberiar katamotzaren kasuan, hainbat populazio isolatu azken hamarkadetan hedapen eremuetatik at agertu omen direla eta \"berraurkituak\" izan direla zientifikoen aldetik. Hau dela eta, ezin da erabat baztertu ipar-katamotzaren ale batzuek Pirinio aldean egun arte irautea.\n\"Lynx spelaea\" Euskal Herrian.\nIkerketen arabera, Euskal lurraldean beste katamotz mota bat egon zen azken glaziazioaren garaian. Haitzuloetako katamotza edo \"Lynx spelaea\" izenekoa hain zuzen (Boulek, 1919.). Katamotz mota honen hainbat aztarna Euskal Herriko Pirinioetako ipar isurialdean aurkitu dituzte, eta Goi Paleolito garaikoak dira, baita Arabako Arrillor harpean ere (Ruiz eta Laurino, 1986).\nEdozein modutan ere, baliteke etorkizunean espeziearen aztarna gehiago agertzea Euskal Herrian barrena.\nKatamotz hau iberiar eta europar katamotzen tarteko tamainakoa omen zen. Zenbait adituren arabera, haitzuloetako katamotza azken Izotz Aroari aurre egiteko iberiar katamotzaren egokitze bat izan zen.\nIpar-katamotzaren aztarnen aurkikuntzak Euskal Herrian.\n1980. urtean Aranzadi Zientzia Elkarteko zenbait espeleologok ipar-katamotz heldu baten hezurdura ia osoa Gorbeiako Pagolusietako leizean aurkitu zuten.\nAntza, hezurdura Neolito aldekoa da; hau da, K.A. 3.500. urtekoa.\n2007. urtean Nafarroako Mezkiritzen, Zerpenteko Leizean, bi katamotz buru-hezur aurkitu zituzten. Ustez XIX. mendekoak, nahiz eta datua erabat zehazteko ikerketak oraindik ez diren amaitu.\nGeratzen al da ipar-katamotzik Pirinioetan edo Euskal Herrian?\nIpar-katamotzak 100 kilometro karratu inguruko lurraldean bizi dira; oso dentsitate gutxiko populazioak osatzen dituzte, beraz. Hau dela eta, eta kontutan harturik gaur egungo Euskal Herriaren baso naturalen murrizketa zein fragmentazioa, baiezta daiteke egun oso gune gutxi direla aproposak espezie hau gure artean bizitzeko.\nGaur egun ezagunak dira (eta ez dira gutxi) Erroibarren, Gorbeialdean zein Arabako zenbait menditan (Gasteizko mendiak, Izkiz) katamotzak ikusi omen dituzten pertsonen testigantzak. Hala ere, ustezko katamotz ikuskatze hauek ez dute orain arte baieztapen zientifikorik.\n2000an ikerketa bat egin zuten Pirinio aldeko testigantza hauek zein dauden ustezko aztarnak aztertzeko. Ikerketarako dauden lekukotasunak aldez aurretik iragazi egin zituzten, sinesgarrienak aukeratzeko. Beste aldetik faunaren ikerketan ohikoak diren argazkiak egiteko tranpak paratu zituzten katamotzak egon daitezkeen parajeetan. Ikerketarako beste bide bat ustez katamotzek artaldeei egindako erasoak ikertzea izan zen, eta zenbait gorotz ere genetikoki aztertu zuten, ea katamotzenak ote ziren zehazteko.\nOrotara sinesgarritasun maila minimoa ematen zuten 43 kasu bildu zituzten; haietako 10, oso sinesgarriak, eta hiru segurutzat jo zituzten. Kasu hauetan ipar-katamotzak ziren.\nArgazki tranpek ez zuten emaitzarik eman. Artaldeen kontra egindako erasoen kasuan batek ematen du katamotzak eginda zela, eragindako zauriengatik eta inguruan jasotako katamotzei buruzko lekukotasunak direla eta. Gorotzen azterketak, berriz, argi utzi zuen ez zirela katamotzenak.\nHau dela eta esan daiteke ezen, zantzuak egon arren, ezin dela zientifikoki baieztatu Pirinioetan ipar-katamotza geratzen denik, nahiz eta zenbait aditu iraupen honetaz ziur egon.\nEzaugarriak.\nEzaugarri orokorrak.\nIpar-katamotza tamainaz handiena da katamotz espezieen artean. Ar helduek 21,6\u00a0kg-ko batez besteko pisua dute, eta emeek, zertxobait txikiagoak, 18,1\u00a0kg-koa. Hanka erlatiboki luzeak ditu eta oin handiak, \u201celurretako erraketa efektua\u201d egiten diotenak; horrela, errazago ibil daiteke elur asko dagoenean. Neguan, ilaje dentsoa hazten zaio oinean. Ilajea grisaxka du, herdoiletik horixkarako tonuarekin. Ile-motots luze eta beltzak ditu belarrietan, eta punta belztun buztan motza.\nLuzera eta tamaina.\n80 eta 130 cm arteko luzera dauka, haietatik 21-24 artean isatsa da. Altuera berriz 60-70 arteko zentimetro. Isatsa oso motza da, zerbait arraroa katukien artean. Hanka erlatiboki luzeak ditu eta oin handiak, \u201celurretako erraketa efektua\u201d egiten diotenak; h\u00f3rrela, errazago ibil daiteke elur asko dagoenean. Neguan, ilaje dentsoa hazten zaio oinean. Ilajea grisaxka du, herdoiletik horixkarako tonuarekin. Ile-motots luze eta beltzak ditu belarrietan, eta punta belztun buztan motza.\nAzpiespezieak eta egoera munduan barrena.\nAzpiespezieak.\nNahiz eta sailkapenean zalantzak izan, hona hemen onarturiko azpiespezieak:\nEgoera munduan.\nEspeziearen gaur egungo egoera:\nEhizatzen dituen ungulatuen suntsipenak asko eragiten dio, negu gogorreko lekuetan ezin baitu harrapakin txikiekin bakarrik biziraun. Basoen soiltzea ere mehatxu esanguratsua da katamotzarentzat. Larrua eskuratzeko ehizatzen diren katamotzen kopuruari buruz ez dago informazio askorik; beraz, zaila da jarduera honek katamotz-populazioetan duen inpaktua estimatzea.\nIUCN-ko zerrendetan ipar-katamotza kezka txikiko egoeran agertzen da. Hau horrela da katamotz mota hau oso zabalduta dagoelako, populazio ugari eta pizti askorekin. Hala ere bere larruen komertzioa eta kontrolik gabeko ehiza arriskutsuak izan daitezke etorkizunari begira. Dena den, zenbait populazio isolatu desagertzeko arriskuan daude; bereziki Europako hegoaldean. Espezie bezala ez dago arriskuan, baina hainbat populazio eta azpiespezie arriskuan daude, beraz.\nAsia.\nIpar katamotza Txinako honako probintzietan aurkitu daiteke: Gansu, Qinghai, Sichuan eta Shaanxi.\n. Siberiako populazioak.\nPopulazioaren %90 Siberiako basoetan bizi da, Errusiako mendebaldeko mugetatik Pazifikoaren Sakhalin uharteraino.\nEspeziearen kontserbazioaren inguruan hainbat arazo daude. Ez dago gestio plangintza taxuzkorik. Ez dago zehaztuta ea zenbat katamotz dauden Turkian. Gainera, katuki honen ehiza legala da Turkian martxotik abuztura.\nIndian Ladakh eskualdean aurki daitezke ipar katamotzak. Pakistanekin liskarrean dagoen Jammu eta Kaxmir estatuan hain zuzen ere.\nEuropa.\nAspaldian espeziea ugari zen Europa guztian barrena, baina XIX. mendean etengabeko gainbehera hasi zen. Espezieak Europan garai historikoetan izandako bere hedapen eremurik txikiena izan zuen XX. mendeko lehendabiziko hamarkadetan. Egun Ipar-katamotza berreskuratzeko zenbait saio egin dira herrialde ezberdinetan, arrakastaz batzuetan.\nKarpato eta Balkanak.\nKarpato eta Balkanetan: 2.800 animalia inguru daude. Txekian, Polonian, Errumania eta Eslovakian.\nBalkanetan Bosnian, Herzegovinan eta Serbian. Populaziorik handiena da Errusiako mugatik mendebalera.\nErrumaniako Karpatoetan pilatzen da mendi-multzo hartako populazioaren zatirik handiena. Hainbat zentsuren arabera 2.000 piztia inguru zenbatzen dira, nahiz eta beste iturri batzuek kopurua dezente txikiagoa dela esaten duten. Populazioa handia denez, Errumanian baimenduta dago katuki honen ehiza, beti kontrolpean.\nMazedoniako katamotzen populazioa arriskuan dago. 2006. urtean 100 piztia besterik ez zen geratzen. Mazedoniako mendebaldeko populazioak. Balkanetako katamotza Mazedonia ikur nazionala da. 1993. urtean txanpondutako 5 dinarreko txanponetan agertzen da\nMazedoniako antzinako Lincestis tribuaren izenak \"katamotzen lurra\" esan nahi du. Mazedonian hala ere katamotza oso egoera larrian egon da iza mende oso batean, egun ehun ale inguru daude bertan. Beraien arazo nagusia ezkutuko ehiza da.\nDinariar Alpeak eta Juliar Alpeak: Eskualde hauetan 130 eta 200 ale artean dago. Herrialde horietan, XX. mendearen hasieran, katamotza iraungitzat jotzen zen. 1973. urtean ordea, espeziea berreskuratzeko programa bat abiatu zen Eslovenian. Bertan, Ko\u010devskiko basoan, Eslovakiatik ekarritako hiru eme eta hiru ar askatu zituzten. Egun espeziearen banaketa eremuak hartzen ditu Juliar Alpeak, Kroaziako Gorski Kotar eta Velebit eskualdeak. Baita Dinariar Alpeak eta Dinara mendiak, mendia Bosnia-Herzegovinatik mendebaldera. Kroaziako Plitvice Aintziretako Parke Nazionalean katamotzaren hainbat bikote daude. Kroazian, Bosnia-Herzegovinan eta Eslovenian espeziea arriskuan dagoenez, babestutzat jotzen dute bertako legeriek. Eslovenian uste dute 40 ale inguru dagoela, 40-60 Kroazian eta Bosnia-Herzegovinako populazioa 50 animali inguruko dela uste da.\nBritaniar uharteak.\nAditu batzuentzat Britaniar Irletan katamotza duela 10.000 urte galdu omen zen. Azken Izotz Aroa eta gero izotza urtzerakoan. Beste hainbatek iraungitze data duela 4.000 urten ezartzen dute, orduan eguraldi aldaketa gogorra eman zen eta eguraldia hotzago eta hezeago bilakatu zen uhartetan. Dena den Karbono-14 bidezko datazioa erabiliz Eskoziako Museo Nazionalaren hainbat katamotzen buruhezurren azterketaren bidez, baita North Yorkshire eskualdeko Craven leizean aurkitutako buruhezurretan egindako datazioen bidez, frogatu ahal izan da Eskozian eta Ingalaterran katamotza gure aroko 80. eta 425. urteren bitartean galdu omen zela.\nNatura babesteko Bretainia Handiko erakundeek ez dute orain arte, Europako hainbat erakunde ez bezala, katamotza berreskuratzeko inolako ekimenik abiatu.\nAnglosaxoieraz bazegoen hitz bat katamotza izendatzeko, \"Lox\".\nErdialdeko Europa.\nBohemian, katamotza XIX. mendean galdu zuten (1830\u20131890 artean) eta Moravian seguraski XX. mendearen bukaeran. 1945. urtea eta gero, Eslovakiatik migratutako hainbat katamotzek populazio txiki eta ez egonkorra sortu zuten Moravian. 80. hamarkadan 20 katamotz inguru ekarri zituzten Eslovakiatik Bohemiako oihanean askatzeko. 2006. urteko hasieran Txekiako katamotzen populazioa 65-105 animali artekoa zen. Hemen katamotzen ehiza debekatuta egon arren, ezkutuko ehiza badago eta espeziearen iraupenerako arazoa izan daiteke.\nIpar-katamotza 1850.en urtean iraungi zuten Alemanian. Harez geroztik Bavariar basoan eta Hars mendietan bersartu zuten joan den mendeko 90en hamarkadan. Beste zenbait gune Frantziatik zein Txekiatik etorritako piztiek berpopulatu zuten. Saxonian Suizatik etorritako animaliak finkatu dira, Palatiniar basoan zein Fichtelgebirge mendietan.\nPoloniako Zientzien Akademiako \"Mammal Research Institutek\" 128 piztietan ezartzen du Poloniako populazioa. Baina antza zenbaki hau oso beheti hartua dago, eta populazioa dezente handigoa litzateke.\nKatamotza desagertu omen zen Herbehereetatik ertaroan. Handik aurrera egun arte bertan agertutako piztiak edo apropos askatutakoak edota kaiolatik askatutakoak izan dira. Baliteke ere kasu batean edo bestean Alemaniatik etorritako animaliak izatea.\nKatamotza duela 300 urte inguru galdu zen Belgikan. Azken hamarkadan berreskurapen txiki bat eman da herrialdearen ekialdean Vielsalm eta Voeren aldean. Antza piztiak, alde batetik, Alemaniako populazioetatik datoz. Eifel-ek uste du Alemaniako ehiztarien askatze ez legal bat egon daiteke tartean ere. Beste aldetik, Frantziako Vosgeak aldetik, hainbat animalia gerturatu dira.\nFennoskandia.\n2009. urtean egindako kontaketaren arabera, 2.200 eta 2.300 pizti inguru zeuden Finlandian. Bertako ipar-katamotzaren populazioa etengabe hazten ari da 1991. urtetik aurrera egindako kontaketetan, eta antza garai historikoak kontutan hartuz, egun inoiz izandako handiena da. Haren ondorioz, 2009. urtean Finlandiako Gobernuak 340 pizti ehizatzeko baimena eman zuen.\nIpar-Katamotzak ez dauka populazio egonkor handirik herrialdean, hegomendebalean izan ezik. Bertan pizti gutxi batzuk kumatzen dira, noizean behinka bada ere. Fauna babesteko bertako erakundeek helburu bezala jarri zuten behintza 65 katamotz kopurura heltzea, eta 2007. urtean lortu zuten. Egun popuilazioa 409 eta 439 pizti artean kokatzen da.\nEgindako kontaketen arabera, Suedian 2006. urtean 1.400 pizti inguruko populazioa bazegoen. Ehiza baimenduta dago, beti Gobernuko Agentzien kontrolpean. Katamotzak ehizatu nahi dituzten ehiztariak \"ehiza babeslea\" delakoan aritzeko espreski erregistratu beharra daukate. Piztiak martxoan ehizatzen dira. Eskualde bakoitzean pizti bakar batzuk baina ezin dira ehizatu, eta kopurua zehazterakoan kontutan hartzen da katamotzak elur-oreinen populazioengan duten eragina.\nTirokatzen den animali guztia kontrolatzen da, baita tirokatzen den leku bakoitza. Hilotza Suediako Albaitaritza Institutu Nazionalera bidaltzen da bertan analizatzeko. Ehiztaria pizti larruaren jabe egin daiteke, baina horretarako bertako agintzariek kontrolerako txip bat ezarri behar diote. Gero ehiztariak piztiaren buruhezurra berreskuratu dezake 70 euro inguru ordaindu eta gero. 2007.en urtean 75 pizti tirokatu zituzten 20 eskualde ezberdinetan, hau da, 2006.en urtean baino 51 gehiago. Beti, eta askoz jota, populazioaren guztiaren %5. 2006.en urtean 41 katamotz hilda zenbatu ziren, ehizean hildakoaz gain. Haietatik 31 trafiko istripuetan.\nHerrialde Baltikoak.\n2005. urtean egindako zenbaketa batean, 700 pizti zeuden Kurlandia eta Vidzeme eskualdeetan..\nHegoaldeko Europa.\nIpar-Katamotza 1900en urtean galduarazi zuten Frantziatik. Batzuen ustez ez erabat, Pirinioetan hainbat piztiek iraun dutelako. Geroztik berpopulazioen bidez Vosgeak mendietan berreskuratu da espeziea. Harrez gain, hainbat pizti sartzen dira noizean behinka Alpeetako populazioetatik Frantziar Alpeetara.\nHabitata.\nEuropan eta Siberian, ipar-katamotza ungulatu populazio onak dituzten baso-ingurunetan bizi ohi da . Halere, beste hainbat lekutan habitat ugaritara moldatu da: baso irekiagotara Asia erdialdean, Himalaiako sastrakadi itxietara, Dhaulagiriko mendietako tundrara, Asia erdialdeko basamortuetako muino eta mendi harritsuetara, Tibeteko goi-ordokira...\nElikadura.\nBere harrapakinik ohikoenak ungulatu txikiak dira, eta, horien eskasiarik ezean, ez ditu harrapakin txikiak ehizatzen. Populazioaren bizilekuaren arabera, tokiko ungulatuak dira bere harrapakinak. Siberia iparraldean, dentsitate baxuagoko ipar-katamotz populazioak bizi dira, ez baitago ungulaturik, baina bai, ordea, erbiak; katamotzaren eta erbi artikoaren (\"Lepus arcticus\") populazioek gora-behera ziklikoak izaten dituzte. Beren banaketaren zenbait puntutan, ungulatu handiak ere ehizatzen ditu (emeak eta kumeak bereziki), hala nola, oreina (\"Cervus elaphus\"), elur-oreina (\"Rangifer tarandus\") eta argalia (\"Ovis ammon\"). Ipar-katamotza bera baino 3 - 4 aldiz handiagoko harrapakinak ehizatzeko gai da.\nUgalketa eta ontogenia.\nAraldian otsailetik apirilaren erdialdera egoten dira, eta kumeak maiatza eta ekaina artean jaiotzen dira. Emea hiru egun inguru egoten da harkor, beraz arra emearen atzetik ibiltzen da. Ernaldia 69 egun ingurukoa izaten da eta 2 - 3 kume jaiotzen dira bataz beste kumaldiko.\n10 hilabete ingururekin independizatzen dira. Emeak 20-24 hilabeterekin ugaltzen dira lehen aldiz, eta arrak 30 hilabete ingururekin. Aske 17 urtetik gora bizi daitezke eta gatibutasunean 24 urtetik gora.\nBizimodua.\nArrak 264 km2 inguruko azaleran mugitzen dira eta emeak 168 km2 ingurukoan. Emeak beren eremuaren erdialdean ibili ohi dira, baina arrek gehiago bisitatzen dituzte euren eremuen ertzak. Emeen eremuen %86 ar baten eremuak estaltzen du. Hainbat ikerketatan ikusi da, ar baten eremua, eme bakar baten eta bere kumeen eremuarekin gainezartzen dela. Arrek emeen eremuen erdialdea saihesten dute, baina horren ingurutik gainontzeko arrak eta beste espezieak bidaltzen dituzte. Eremuak gorotzekin, gernuarekin edo aurpegiko eta oinetako guruinetatik jariatutako eskrezioekin markatzen dituzte. Gauez, ilunsentian eta egunsentian egon ohi dira aktibo, eta egunean zehar atseden hartzen dute.\nEspezieen arteko elkarrekintzak.\nKatamotzaren populazioak txikiagoak izaten dira otso populazio handiko gunetan. Errusiako basoetan otsoa (\"Canis lupus\") eta azkonar jatuna (\"Gulo gulo\") dira bere harrapari nagusiak. Siberiar tigreak (\"Panthera tigris altaica\") ere jaten du, urdaileko azterketetan ikusi denez.\nElikagaiengatik lehiatu ere egiten du aurretik esandakoekin eta, baita azeria (\"Vulpes vulpes\"), basurdea (\"Sus scrofa\") eta hontza hainbat espeziekin ere."}
{"id": "96966", "revid": "886", "url": "https://eu.wikipedia.org/wiki?curid=96966", "title": "Lynx lynx", "text": ""}
{"id": "96967", "revid": "886", "url": "https://eu.wikipedia.org/wiki?curid=96967", "title": "Gulo gulo", "text": ""}
{"id": "96968", "revid": "1659", "url": "https://eu.wikipedia.org/wiki?curid=96968", "title": "Jatun", "text": "Azkonar jatuna edo soilik jatuna (\"Gulo gulo\") Mustelidae familiako ugaztun haragijalea da, batik bat, Eskandinavian, Siberian eta Kanada eta AEB iparraldean bizi dena.\nEuskal Herria.\nAltxerriko leizearen labar-margoetan jatun baten marrazkia agertzen da, euskal lurraldean garai betean espezie honen berri emanez.\nPortaera.\nJatunak, ugaltze eta sabelaldi zein kumeen hezieran izan ezik, animalia bakartiak dira. Erditzea negu bukaeraren eta udaberri hasieraren arteko tartealdian suertatzen da, ernaldi luze baten ondoren. Ehiza-lurralde finkoak eta zabalkorrak dituzte, arren kasuan 1.000 km-raino zabal daitezkenak. Oso animalia aktiboak dira, mustelidoen artean oso arrunta den ezaugarri partekatua, jatunak une oro dabiltza mugimenduan, beraien lurralde zabalak bazterretik bazterrera miatzen gau eta egunez, janariaren (harrapakin zein sarraski) bila.\nEgun batean 45 km egin dezakete beraien ibilaldietan, eta zenbait km iraun dezakete 15 km/h-ko abiadura etengabean.\nElikadura.\nJatuna haragijalea da, nahiz eta behar duenean fruituak ere barruratzen dituen. Paper garrantzitsua jokatzen du kate trofikoan, batetik beraien lurraldeko harrapari handienek (otsoak, pumak, hartzak) ehizatzen dituzten harrapakinak ehizatzeko gai direlako (bisonteak izan ezik), hots, super-harrapariek jokatzen duten paper garrantzitsua jokatzen dutelako eta, bestetik, sarraskien garbiketa lana ere barneratzen dutelako. \"Rol\" ekologiko garrantzitsuzko animalia izaki.\nEhiza dezaketen guztia jaten dute, eta asko da ehizatu dezaketena (beraiek baino 10 aldiz handiagoak diren harrapakinak barne). Bisonte handiak salbu, gainontzeko harrapakin guztiak sartzen dira bere menuan, intsektuetatik hasi eta altzetan bukatuta. Udan hegaztiak eta beraien arrautzak, intsektuak, karraskariak eta tamaina txiki zein ertaineko animaliak ehizatzen ditu.\nNeguan aldiz, harrapakin handiak ehizatzeko joera dute, ungulatuak (altzeak barne) eta antzerako ugaztunak, beste harrapari batzuk barne (azeria, mustelido txikiagoak eta basakatuak).\nUngulatu handiak ehizatzeko teknika berezia du, oso txikia eta motela izanik (ungulatu eta zerbido hankiekin alderatuta) bere tamaina eta pisu txikia zein zango zabalak profitatzen ditu elur sakonean trabatuta edo motelduta geratzen diren animalia handi horiek ehizatzeko. Normalean lepoan egiten du hozkada, zauri larria eraginez, baita animalia handien atzekaldean ere, zauri sakonak egin eta odolusteko (hienek, likaonek eta otsoek bezala).\nSarritan beste harrapariek ehizatutako sarraskiak lapurtzen dituzte, ez daukate inolako erreparurik puma handienei eta otsoei (biak jatuna baino 3 bider handiagoak) zein hartz beltzei (otsoak eta pumak baino nabarmen handiagoak) harrapakina beraien muturren aurrean lapurtzeko edo horretan ahalegintzeko behintzat. Pumak eta otsoak baino nabarmen txikiagoak eta motelagoak izanik (beraz, ez hain lehiakorrak harrapakin azkarrak harrapatzeko), adituek diote harrapakinen lapurketak jatunaren elikaduran garrantzi berebizikoa eta pisu handia duela.\nBeraz bizirauteko oso moldatua dagoen animalia da jatuna, oso eraginkorra ehizatzeko eta oso indartsua bere lehiakideei harrapakinak indarrez lapurtzeko, elikaduran zenbateko iraunkorra eta konstantea bermatuz.\nEzaugarriak.\nJatuna gorputz sendo eta indartsuko animalia da, hanka motz eta mardulak (mustelido guztiek bezala, baina ez era hain nabarian) eta ilaje lodikoa, tenperatura baxuetan bizitzeko ondo moldatua. Hain dago egoera horretara biziki ondo moldatua ezen bere ilea ez baita inoiz izozten, hilda egon arren eta tenperatura baxuenak jaso arren. Arre kolorekoa da, oro har kolore ilun irregularrez osaturikoa.\nLur lehorreko mustelido handiena da eta munduko bigarrena (igaraba erraldoiaren atzetik).\n65-100 cm luze da, bere isatsa 13-26 cm-koa izaki. Arrek 12-25 kg pisatzen dute (18 kg batezbesteko pisua eta arruntena izanik) eta emeak %\u00a030 txikiagoak dira, 6-12 kg-dunak.\nIndarra.\nMustelido guztiek partekatzen duten neurriz kanpoko indar ikaragarria dute jatunek. Haiek baino 10 aldiz handiagoak diren animaliak ehizatzeko eta hiltzeko gai dira.\nJatunak famatuak dira haiek baino bi edota hiru aldiz handiagoak diren pumak, otsoak eta tundrako leopardoak beldurrik gabe erasotzeagatik, bai horietaz defendatzeagatik edo baita sarraskiren bategatik lehiatzeagatik ere (3 alez osaturiko otso talde txikiei barne). Hartz beltzei, sarraskia lapurtzeko asmoz, erasotzeko gai ere badira, eta egia esan, sarritan geratzen dira besteek harrapaturiko ehizarekin.\nHortzak.\nMustelido guztien artean, letagin handienak eta garatuenak dituena da (baita proportzioz ere), baita hozkada indartsuena duena ere. 20 kg-ko animalia izan arren, haren indarra, hortz, atzapar zein hozkada ahaltsuaren eraginez bera baino askoz ere handiagoak diren animaliak (10 bider handiagoak ere bai) akabatzeko gai da. Kiloz kilo, hozkada boteretsuena duen animalietariko bat da, bere lehengusua den Ratel-arekin (azkonar eztijalea), Tasmaniako deabruarekin, likaonarekin eta beste hainbatekin batera. Sarraskiak osorik jaten ditu, hortzak, larrua eta atzaparrak barne.\nAtzaparrak.\nJatuna, mustelidoen artean atzaparrak garatuen dauzkana da. Jatunaren atzaparrak oso zorrotzak dira, felidoen antzerakoak. Ez dira erpe bilgarriak felidoen kasuan bezala, baina korrika egitean eta ibiltzean bere pisua orpoetan jartzen duenez, erpeek ez dute inoiz lurrarekin kontakturik egiten, une oro zorrotzak mantenduz.\nAtzaparrak ehizatzeko, erasotzeko eta defentsarako erabiltzen ditu, baita zuhaitzetara igotzeko ere (felidoen antzera).\nOrgano kirasduna.\nJatunak, mustelido gehienek bezala, organo kirasdun bat du, kirats handia eragiteko gai dena. Kirats hau defentsarako edota lurraldea markatzeko erabiltzen dute, baita bera baino handiago eta indartsuagoak diren harrapariei sarraski bat lehiatzeko (askotan sarraskia fluxu kirasdun honekin igurtzen dute, beste harrapari lehiakideei interesa galaraziz).\nOso organo eta arma eraginkorra da bera baino indartsuagoak diren beste harrapari eta lehiakideen aurka.\nHabitat.\nIpar Amerikatik Eurasiako tundretaraino hedatzen da. Lehen Europako iparraldean eta Ipar Amerika luze-zabalean oso hedaturik zegoen arren, egun iraungia eta oso murriztua dago leku horietan, adibidez Ipar Amerikako zonalde batzuetan eta ia-ia Europako kontinente osoan.\nHorren atzean etsaitzat duen izaki bakarra dago: Gizakia. Ilaje berezi hori lortzeko ehizak eragindakoa batez ere.\nEtsai Naturalak.\nEtsai natural gutxi dauzkate bere oldarkortasuna eta arma kirasduna direla eta. Otso taldeek jatunaren populazioa orekatzen dute, puma, lehoinabar eta tigreen harrapakina ere bihurtzen da noizbehinka.\nBitxikeriak.\nMarvelen heroien artean, otsokume deritzon pertsonaia jatunean dago oinarrituta. Jatunaren indarra, kuraia eta tamaina txikia izan ziren otsokume deritzon pertsonaia (1,62 m-ko gizon txiki bezain indartsu eta kuraiaduna) sortzeko hiru zutabeak. Beraz, esan genezake, euskararen itzulpena (beste hizkuntzetan gertatu den bezala) gaizki egina dagoela, jatorrizko izena wolverine da, jatuna ingelesez."}
{"id": "96970", "revid": "6327", "url": "https://eu.wikipedia.org/wiki?curid=96970", "title": "Nouakchott", "text": ""}
{"id": "96972", "revid": "119347", "url": "https://eu.wikipedia.org/wiki?curid=96972", "title": "Aldebaran", "text": "Aldebaran (\u03b1 Tau edo \u03b1 Tauri edo 87 Tauri), Taurus konstelazioko izarrik dizdiratsuena eta gaueko zeruko hamairugarren izarrik dizdiratsuena da. +0,85eko itxurazko magnitudearekin, gorri laranjaxka kolorekoa da. Bisualki, Hiadeetako kumulu irekiko dizdiratsuena dirudien arren, berez, ez da kumulu horren zati, eta soilik ikusmen lerro berean dago. Sirius eta Arturorekin batera, Edmund Halleyri, izarren mugimendu propioa aurkitzea ahalbidetu zion, garai hartan zituzten posizioak, antzinako katalogoetan agertzen zirenekin alderatuz.\nIzena.\nAldebaran izena, arabierazko , \"al-dabar\u0101n\" izenetik dator, bere esanahia \"jarraitzen duena\" delarik, izar honek, gaueko zeruko ibilbidean zehar Pleiadeen kumuluari jarraitu izateari erreferentzia eginez. Grezieraz, Omma Boos izena jaso zuen, eta, latinez, .\nXVII. mendean, Giovanni Riccioli astronomoak, zehazkiago, deitu zuen (hegoaldeko begia).\nPersian, izarra, Satvis edo Kugard bezala ezagutzen zen. Al Biruni astronomo persiarrak Al Fanik (hazitarako gamelua), Al Fatik (gamelu potoloa) eta Al Muhdij (gamelu emea) aipatzen zituen izar honentzako izen arabiar indigena bezala. Antzinako Erroman, Palilicium izena jasotzen zuen, Parilia hitzetik datorren izena, Palesen jaia, erromatar mitologiako artzai jainkoa. Hrusa tituluak izendatzen zuen izar hau antzinako Bohemian.\nAstronomia hinduan, Rohiniren nakshatrarekin (ilargiko bizilekua) identifikatzen da, eta Daksharen hogeitazazpi alabetako bat da, baita Chandra jainkoaren emaztea ere.\nEzaugarri fisikoak.\nLurretik 65,1 argi urtera dago. Aldebaran, izar erraldoi laranja bat da, K5 III espektro motakoa, 4000 kelvineko azaleko tenperaturarekin. Ekliptikatik gertu dagoenez, Ilargiak estaltzen du, eta, horri esker, bere diametro angeluarra neurtu ahal izan da, 0,020 arku segundo, gure eguzkiarena baino 44 aldiz handiagoa den erradio batetara daramana. Gure eguzkia dagoen tokian jarria, Merkurioren orbitaren erdialderarte hedatuko litzateke, eta, Lurreko zeruan, 20\u00ba diametroa duen diska bat bezala agertuko litzateke. Bere argitasuna, gure eguzkiarena baino 350 aldiz handiagoa da. Izar aldagarri pultsante ez erregular bat da, bere distira, 0,2 magnitude aldatzen delarik.\nAldebaranek, izar lagun bat du urrunean, Aldebaran B, +13,50eko magnitudea duena. M2 V espektro motako nano gorri bat da, bere masa, gure eguzkiarenaren %15a izan daitekeena, eta, bere erradioa, gure eguzkiarenaren %36a. Gaur egun, Aldebarenekin duen distantzia, 609 unitate astronomikokoa da.\nGaur egun, Pioneer 10 espazio zunda, Aldebaran izarrerantz doa, bertara, 1.690.000 urte barru helduko delarik.\nBalizko planeta sistema.\n1997an, planeta erraldoi baten aurkikuntza iragarri zen, Aldebaran b, izar nagusiaren inguruan jiraka dabilena. Aurkikuntza, oraindik ez da baieztatu, eta, abiadura erradialean ikusitako aldaketek, izarra beraren epe luzerako oszilazio bat islada dezaketela susmatzen da. Izan ere, zaila da, izar kategoriaren behetik dagoen gorputz baten existentzia detektatzea Aldebaran bezalako izar oso eboluzionatu baten inguruan, izar erraldoiek, askotan izar pultsanteak direnez, planeten presentziagatik ikusten diren abiadura erradialean oszilazioak erakusten baitituzte."}
{"id": "96974", "revid": "336", "url": "https://eu.wikipedia.org/wiki?curid=96974", "title": "Taliesinen liburua", "text": "Llyfr Taliesin (Taliesinen Liburua esanahi du galeseraz) galestar eskuizkribu ospetsuenetakoa da, honetan Taliesin gales bardoaren olerkiak bilduak daudea. XIV. mendearen lehen erdialdean datatua dago (beste zenbait adituek 1275. urtea proposatzen dute,halere bere olerkien gehiengoa antzinagokoak direla uste da. Eskuizkribua Aberystwyth udalerriko Galesko Liburutegi Nazionalean gorderik dago eta Peniarth MS 2 signaturan. Osatugabea kontserbatzen da zenbait orri galdu ostean, lehendabizikoa barne."}
{"id": "96975", "revid": "105290", "url": "https://eu.wikipedia.org/wiki?curid=96975", "title": "Izar aldakor irregular", "text": "Izar aldakor irregular bat, bere distira aldaketek, tarte detektagarririk ez duten izar aldakor mota bat da. Bi talde oso ezberdinduetan bereiz daitezke:\nAldakor eruptibo irregularrak.\nHiru mailatan bana daitezke:\nAldakor oszilatzaile irregularrak.\nEspektro mota berantiarretako (K, M, C, S) izar oszilatzaileak dira. Bi mailatan bana daitezke:\nMota honetako izar aldakor batzuk, askorik aztertu ez diren izar aldakor erdi irregularrak izan daitezke."}
{"id": "96978", "revid": "512", "url": "https://eu.wikipedia.org/wiki?curid=96978", "title": "Munetaka Printzea", "text": " Japoniako Kamakura shogunerriko seigarren shoguna izan zen, 1252tik 1266 arte gobernatuz.\nGo-Saga Enperadorearen lehen semea izan zen, eta Hojo klaneko erregeordeek kontrolatua zegoen. Tronua, hamar urte zituela hartu zuen, Kujo Yoritsugu, bosgarren shoguna izan zena, 24 urte zituenean, tronutik kendua izan zenean eta Hojo klanak, adin horrekin, gobernari txotxongilo izateko nagusiegitzat jo zuenean. Ondoren, waka idazle bat izango zen."}
{"id": "96979", "revid": "1105", "url": "https://eu.wikipedia.org/wiki?curid=96979", "title": "Bangui", "text": ""}
{"id": "96981", "revid": "201", "url": "https://eu.wikipedia.org/wiki?curid=96981", "title": "Ezkai (landarea)", "text": ""}
{"id": "96982", "revid": "1105", "url": "https://eu.wikipedia.org/wiki?curid=96982", "title": "Yamoussoukro", "text": ""}
{"id": "96983", "revid": "512", "url": "https://eu.wikipedia.org/wiki?curid=96983", "title": "Mitridates I.a Pontokoa", "text": "Mitridates I.a Pontokoa (), Pontoko Erresumako lehen erregea eta sortzailea izan zen, K.a. 302tik K.a. 266 arte gobernatuz.\nPlutarkoren arabera, Alexandro Handiaren diadokoetako bat zen Antigono Monoftalmosek, Alexandroren inperioaren zatietako bat kontrolatu zuenak, bere laguntzaileetako bat bezala, Mitridates zuen, Kioseko gobernariaren semea. Mitridates, Demetrio I.a Mazedoniakoaren adin berekoa zen. Demetrioren aita zen Antigonok, begi tartean hartu zuen Mitridates, izan zuen amets metaforiko baten ondorioz, non Mitridatesek, urre uzta bat lapurtzen zion eta Itsaso Beltzera ihes egiten zuen. Edonola ere, Antigonok, Mitridatesen aita hil zuen Kiosen K.a. 302an, ziur asko, Kasandro Mazedoniakoaren eta honen konfederatuen ligara batzea eragozteko. Balizko mendekuak eragozteko, Antigonok Mitridates hiltzeko aukera izan baino lehen, honen laguna eta Antigonoren semea zen Demetriok ohartu zuen. Mitridates gazteak, gau horretan, Kapadoziara ihes egin zuen, eta bere aldeko batzuekin babestu zen Zimiatako gotorlekuan, Paflagonian. Antigono eta Demetrioren tropek, Ipsosko guduan porrota jaso ondoren, Mitridatesek bere domeinua hedatu zuen Pontotik, eta etengabe borrokan aritu zen seleukotarren aurka beste 20 urtez, K.a. 281ean, errege edo basileus titulua hartu zuen arte.\nUrte horretan bertan, Bitiniako Heraklea Pontika hiriarekin aliantza bat sinatu zuen, Seleuko I.a Nikatorren aurkako babesa emateko; handik gutxira, Ptolomeo I.a Soter Egiptokoak Mitridatesen aurka bidali zuen armada garaitu zuen, berriki Asian ezarritako galiarren tropen laguntzarekin. Ez da askoz gehiago ezagutzen bere erregealdiari buruz, 36 urteren ondoren amaitu zena. Bere oinordekoa, bere seme Ariobarzanes Pontokoa izan zen, eta, Mitridates, erresumako hiriburua zen Amasiaren ondoan zegoen mausoleo batean lurperatua izan zen. Pontoko errege guztiak bere ondoan lurperatuak izango ziren Sinope hiria K.a. 183an erori arte.\nApianok, Mitridates, zortzigarren belaunaldian, Dario I.a persiar erregearen erregealdian Pontoko lehen satrapa izan zenaren ondorengoa eta seigarrenean, Mitridates VI.a Eupator erregearen arbasoa. Plutarkok, aldiz, Mitridates I.a eta Pontok, erromatarren aurka jasandako porrotaren artean existitu ziren belaunaldiak, zortzi izan zirela dio."}
{"id": "96984", "revid": "512", "url": "https://eu.wikipedia.org/wiki?curid=96984", "title": "B\u00e9la Tarr", "text": "B\u00e9la Tarr (P\u00e9cs, Hungaria, 1955eko uztailaren 21a) hungariar film zuzendari, gidoigile eta aktorea da.\nBizitza.\nP\u00e9csen jaioa, Budapesten hazi zen langile familia batean. Bere amak Hungariar telebista nazionalera (MTV) casting bat egitera eraman zuen 10 urte zituela eta telebistarako egokitutako The Death of Ivan Ilyich (Leon Tolstoi) lanean aritu zen protagonistaren semearen paperean. 1886an Mikl\u00f3s Jancs\u00f3ren \"Sz\u00f6rnyek \u00e9vadja\" (Season of Monsters) filmean antzeztu ondoren Tarr ez da aktore lanetan ibili.\nKarrera.\nZinemagintzan, 16 urte zituela hasi zen amateur lanak egiten eta beranduago House for Culture and Recreation zaintzen . Bere lehenengo lan hauek dokumentalak ziren, eta gehienetan hungariar langile edo txiroak erretratatzen zituen. Lan hauek, B\u00e9la Bel\u00e1zs Studioetara hurbildu zuen Tarr, eta 1977an \"Csal\u00e1di t\u0171zf\u00e9szek\" (Family Nest) egin zuen bertan, 22 urterekin. Filmak ez zuen ez aurrekonturik ezta ere aktore profesionalik (egin zutenagatik ezer jaso ez zutenak) eta lokalizazio errealak erabili zituen sei egunetako filmaketan. Filma Budapest Schoolekoa zen, eta B\u00e9la Bal\u00e1zs Studioetako ildotik giza-errealitatea erakusten zuen pantailan. Kritikoek John Cassavetesen influentziak ikusi zituzten bertan, nahiz eta Tarrek hau gezurtatu, izan ere, esan zuenaren arabera ez zituen Cassavetesen filmik ikusi filmaketaren osteraino baino.\nHarrera.\n1984an \"\u0150szi almanach\" (Almanac of Fall) sortu ondoren, L\u00e1szl\u00f3 Krasznahorkai nobelagilearekin lanean hasi zen (ordura arte berak idazten zituen pelikulak), eta 1988an K\u00e1rhozat (Dammation) aurkeztu zuten. Krasznahorkai beraren Satantango nobela epikoaren egokitze lana ere orduan hasi zuten, eta zazpi urte beranduago 1994ean harrera oso onarekin hartu zuten mundu osoko kritikoek 415 minututako filma. 1995ean \"Journey on the Plain\" sortu eta gero, isilpean egon zen 2000. urtean \"Werckmeister Harm\u00f3ni\u00e1k\" (Werckmeister Harmonies) aurkeztu zuen arte. Zirkuitu internazionalean txalo artean jaso zuten orokorrean. Amaierako film hauetako hartze (toma) asko hamaika minututik gorako iraupena dute, eta hilabeteak eman zituzten hartze on bakarra lortzeko. Kamerarekin trebetasun handia erakusten dute bere filmek, eta pertsonaiak laguntzen dituzte leku ezberdinetatik, edo Hungariako herri lokaztuetatik, egun edo gauez.\nWerkmeister eta gero Georges Simenonen \"The Man From London\" nobelaren egokipena grabatzen hasi zen. 2005eko Cannes Film Festivalean estreinatu behar zuen arren, Humbert Balsan produktoreak bere buruaz beste egin ondoren, filmaren finantzamendu arazoak zirela eta 2007rarte luzatu zen estreinaldia, eta Cannes Film Festivalean aurkeztu zen. Japonen ezik, urte askotan ez da bere materialik egon DVD formatuan, baina orain gutxi Werckmeister Harmonies eta Damnationen kopiak atera dira. Satantangoren DVDa azkenean 2008an atera zuten eta bere hasierako zenbait lan ere eskuragarri daude Estatu Batuetan."}
{"id": "96985", "revid": "105290", "url": "https://eu.wikipedia.org/wiki?curid=96985", "title": "S\u00e1t\u00e1ntang\u00f3", "text": "S\u00e1t\u00e1ntang\u00f3 (euskaraz \"Satanen tangoa\") B\u00e9la Tarr zinemagile hungariarrak zuri-beltzean filmatutako 7 ordu eta erdiko filma da. L\u00e1szlo Kraznahorkai hungariarraren eleberrian oinarrituta dago eta 1985. urtean garatu nahi zuen arren, Hungarian zegoen giro politikoarengatik proiektua atzeratu egin zuten, 1994ra.\nSinopsia.\nS\u00e1t\u00e1ntang\u00f3 Hungariako nekazari-herrixka batean kokatzen da komunismo garaiaren amaieran. Komunitatea ixtearen truke herritarrek jasoko duten diruarekin alde egiteko direnean, Irimias karismatikoa, bi urte lehenago desagertu zena eta ustez hilda zegoena, herrira datorrela jakiten dute. Filmeko argumentuaren zati handiena Irimiasen etorrerak dakartzan ondorioak aztertzean datza, eta nola bai Irimiasen eta herritarren perspektiba ezberdinek ere eragina duten."}
{"id": "96986", "revid": "1074", "url": "https://eu.wikipedia.org/wiki?curid=96986", "title": "Bela Tarr", "text": ""}
{"id": "96988", "revid": "105290", "url": "https://eu.wikipedia.org/wiki?curid=96988", "title": "Musika gradu", "text": "Gaur egun, gradu izena, musikan, musika eskala batean, bi musika nota ezberdinen artean dagoen altueraren arteko ezberdintasunari ematen zaio. Zazpi gradu daude:\nDo musika notaren eskalan, graduen ordena honako hau da: do, re, mi, fa, sol, la eta si\nBi graduren artean dagoen distantziari, tartea deritzo.\nDo Nagusiaren eskalan, III. eta IV. graduaren artean eta VII. eta VIII.aren artean, tonuerdi bat dago. Gainontzekoetan, tonu bat.\nAldi berean, gradu bakoitzak izen bat du:\nBeste esanahi batzuk.\nGradu bateratu.\nErreferentzia bezala hartzen den notaren aurreko edo atzeko nota izendatzeko erabiltzen da. 2. edo 7.eko tartea esan nahi du.\nGradu banandu.\nErreferentzia bezala hartzen den notak, ondoan ez duen gradua da."}
{"id": "96991", "revid": "6327", "url": "https://eu.wikipedia.org/wiki?curid=96991", "title": "Printzipe Uhartea", "text": ""}
{"id": "96992", "revid": "6327", "url": "https://eu.wikipedia.org/wiki?curid=96992", "title": "Principe", "text": ""}
{"id": "96993", "revid": "201", "url": "https://eu.wikipedia.org/wiki?curid=96993", "title": "Satantango", "text": ""}
{"id": "96994", "revid": "1105", "url": "https://eu.wikipedia.org/wiki?curid=96994", "title": "Ouagadougou", "text": ""}
{"id": "97026", "revid": "336", "url": "https://eu.wikipedia.org/wiki?curid=97026", "title": "Boris Becker", "text": "Boris Franz Becker alemaniar tenislari profesional ohia da. Alemaniako Leimen herrian 1967ko azaroaren 22an jaioa.\n2002ko urriaren 24an zerga iruzurra egiteaz akusatua izan zen, 1991 eta 1993 urte artean Monte-Carlo paradisu fiskalean bizi zela adierazi zuelako baina baina aldiz Alemanian bizi zela zela aitortu zuenean. Bi urtez behin behineko askatasunean egon ostean, 500.000 estatubatuar dolarreko isuna jarri eta epaiketaren gastu guztiak ordaintzera kondenatu zuten arte.\nGaur egun Senior ATP Tourean jokatzen du Beckerrek. 2003. urtean bere autobiografia osoa argitaratu egin zen. Beste alde batetik, Rhode Islandeko Newport herrian dagoen International Tennis Hall of Fameko kidea da.\nATP Masters Series txapelketak.\nKontutan hartu behar da Masters Series txapelketak 1990. urtean hasi zirela, beraz, nahiz eta lehenagotik txapelketa hauek jokatu, 90etik aurrerako tituluak baino ez dira kontutan hartzen Masters Series txapelketen irabazi kopurua zenbatzerakoan."}
{"id": "97027", "revid": "105290", "url": "https://eu.wikipedia.org/wiki?curid=97027", "title": "Supertoniko (musika)", "text": "Supertonikoa, musika teorian, musika eskala batetako bigarren nota da. Adibidez, Do edo C, nagusiko eskalan (piano batetako teklatuko tekla zuriak izango liratekeenak, Ctik (do) hasita), supertonikoa D edo re nota izango litzateke, eta, supertonikoaren akordea, D, F eta A (re, fa eta la) notez osatuko litzateke, eta, tonu nagusian, azpidominante bezala funtzionatzen du.\nMusika teorian, supertonikoaren akordea, II erromatar zenbakiarekin irudikatzen da."}
{"id": "97028", "revid": "6950", "url": "https://eu.wikipedia.org/wiki?curid=97028", "title": "Lorezil", "text": "Lorezilak edo estamineak (latinez \"Stamina\") angiospermoen loreetan, ugal-organo arretako bakoitza, gehienetan anteraz eta harizpiz osatuta dagoena. Estaminoide edo estaminodioekin batera, androezio izenekoa osatzen dute.\nAntera bakoitzak zelula esporogeneoz osatutako lau polen-zaku ditu. Polen-zaku horiek, meiosi bidez, mikroespora haploide ugari sortzen dituzte. Mikroespora horietako bakoitza zelula-pareta erresistente batez estalia dago, eta mitosi bidez zatitzen da bi nukleo haploide sortuz. Nukleo haploideek gametofito arra, edo polen-alea, eratzen dute. Bi nukleo haploideetako batek polen-hodia eratzen du, eta bestea, mitosi bidez zatituko da, bi zelula espermatiko emanez."}
{"id": "97029", "revid": "1519", "url": "https://eu.wikipedia.org/wiki?curid=97029", "title": "Kaliza (botanika)", "text": "Kaliza (latinez \"calyx\") lorearen korolaren behealdea inguratzen duen estalkia, sepaloz osatuta dagoena eta gehienetan hostoen kolore berekoa dena."}
{"id": "97030", "revid": "58701", "url": "https://eu.wikipedia.org/wiki?curid=97030", "title": "Espainiako Akademia Erroman", "text": "Espainiako Errege Akademia Erroman, Espainiako Atzerri Arloetako Ministerioaren Harreman Kultural eta Zientifikoen Zuzendaritzaren ardurapean dagoen instituzio bat da, egoitza bezala, San Pietro in Montorioko antzinako monasterioko klaustroak dituena, Errege Katolikoek eraikitzea agindua 1481 eta 1500 bitartean Janikulo muinoan (italieraz Gianicolo). Trastevere auzo ospetsuan dago. Inongo zalantzarik gabe, monasterioaren multzoko eraikinik ezagunena, Bramantek eginiko San Pietro in Montorioko Tenplutxoa da.\n1873an sortu zenetik, Madrilgo San Fernandoko Arte Ederren Errege Akademiarekin lotua egon da. Emilio Castelar politikari eta idazleak sortu zuen, eta San Pietro in Montorioko antzinako monasterioko egoitzan inauguratu zen 1881ean Alfontso XII.a Espainiakoaren erregealdian, zuzendaria, Jos\u00e9 Casado del Alisal zelarik, nor lehenengo zuzendaria izan zen Eduardo Rosales margolari ospetsuaren oinordeko izan zen karguan. Artista, historialari edo idazle ospetsuek ere zuzendu dute, horien artean, Vicente Palmaroli, Mariano Benlliure, Ram\u00f3n Mar\u00eda Valle-Incl\u00e1n, Lozoyako Markesa eta Antonio Blanco Feijeiro\nGainera, bertako estudioetatik, espainiar kulturako arlo ezberdinetako pertsona azpimarragarri ugari pasa dira. Adibidez, Joaquin Sorolla, Ant\u00f3n Garc\u00eda Abril, Pritzker Saria lortuta duen Rafael Moneo nafarra, Luis Moreno Mansilla, Juan Francisco Casas, Daniel Canogar, Sergio Belinch\u00f3n, Germ\u00e1n G\u00f3mez Gonz\u00e1lez, Naia del Castillo, Juan Olivares, Guillermo P\u00e9rez Villalta, Juan Navarro Baldeweg, Mariano Benlliure, Ignacio Pinazo, Francisco Pradilla, Carmelo Pastor eta Jos\u00e9 Moreno Carbonero."}
{"id": "97031", "revid": "36405", "url": "https://eu.wikipedia.org/wiki?curid=97031", "title": "Andeen eskualdea (Venezuela)", "text": "Andeen eskualdea Venezuelako hamar eskualde politiko-administratiboetako bat da. Herrialdeko mendebaldean dago."}
{"id": "97032", "revid": "336", "url": "https://eu.wikipedia.org/wiki?curid=97032", "title": "Andear eskualdea (Venezuela)", "text": ""}
{"id": "97033", "revid": "46380", "url": "https://eu.wikipedia.org/wiki?curid=97033", "title": "Jos\u00e9 Casado del Alisal", "text": "Jos\u00e9 Casado del Alisal (Villada, Palentzia, 1830- Madril, 1886ko urriaren 8a), margolari espainiar bat izan zen.\nPalentziako Arte eta Lanbideen Eskolan eta San Fernandoko Arte Ederren Errege Akademian prestatu zen, non Federico Madrazoren zuzendaritzapean ikasi zuen. 1855ean, bere \"Lazaroren berpiztea\" izeneko margolanagatik, Erromara joateko beka bat lortu zuen; ondoren, Parisen ikasi zuen 1861etik aurrera. 1860ko erakusketa nazionalean (\"Fernando IV.a Gaztela eta Leongoaren azken uneak\" margolanagatik) eta 1864koan (\"Bailengo errendizioa\"gatik), dominak lortu zituen. Erromako Espainiar Akademiako zuzendaria eta San Fernandoko Arte Ederren Errege Akademiako kidea izan zen.\nBereziki, gai historikoei buruzko margolanak egin zituen. Honela, bere garaiko klase altuko pertsona ugariren erretratuak egin zituen, Espartero, Elisabet II.a Espainiakoa, Alfontso XII.a Espainiakoa, Emilio Castelar etab... kasu. Baina, batez ere, XIX. mendearen bigarren erdi osoan nagusi den margolaritza joera bateko margolari bereizgarria da: \"Historiako margolaritza\" edo \"errealismo erretrospektiboa\" da, errealismoz, iragan historikoan gertaturiko gertaerak irudikatzen saiatzen den heinean.\nGainera, generoko margolan batzuk ere egin zituen, \"Dama frantziar baten erretratua\" kasu.\nBere estiloa, nolabait, hotza da, akademizismoa eta erromantizismoko idealak uztartu guran."}
{"id": "97034", "revid": "105290", "url": "https://eu.wikipedia.org/wiki?curid=97034", "title": "Hiriburuaren eskualdea (Venezuela)", "text": "Hiribururaren eskualdea Venezuelako hamar eskualde politiko-administratiboetako bat da. Caracas hiriburuaren inguruan biltzen da eta horregatik batzuetan Gran Caracas izena ere ematen zaio."}
{"id": "97035", "revid": "105290", "url": "https://eu.wikipedia.org/wiki?curid=97035", "title": "Erdialdeko eskualdea (Venezuela)", "text": "Erdialdeko eskualdea Venezuelako hamar eskualde politiko-administratiboetako bat da eta industrialki gehien garaturik dagoenetarikoa. Herrialdeko zentran dago, izenak dioen moduan. Biztanleria asko biltzen du nahiz eta tamaina txikia eduki, 26.000 bat kilometro koadro."}
{"id": "97036", "revid": "105290", "url": "https://eu.wikipedia.org/wiki?curid=97036", "title": "Akademizismo", "text": "Akademizismoa ezarritako arau akademiko eta klasikoak jarraituz burutzen den arte-estiloa da. Antiakademizismoak araua horiek hautsiz berrikuntza ekartzen du. Bereziki Frantzian, XIX. mendean zehar, garatzen den joera artistiko bat da, eta Parisko Arte Ederren Akademiaren arauak eta burgesen gustuari erantzuten diona. Hala ere, ez da klasizismoaren endekapen bat baino. Errealismotik ihes egiten du (hau da, errealitatearen arlo desatseginenetatik), baina ez da Klasizismoaren handitasunera iristen.\nPatroi berberak erabiltzen dira behin eta berriz, ez baita, benetako edertasunetik abiatuta, edertasun ideal bat bilatzen, Klasizismoaren ezaugarria dena, bere esperientziaren gehiketagatik errealitatean oinarria duen idealismo bat dena.\nAkademizismoa ez da edertasun ideala, baina ezta itsusia ere; soilik, kontsumitzeko objektuak bilatzen ditu. Errealitatea modu idealean irudikatzea da, maneiatu edo kontrolatzeko asmoz.\nOrohar, Frantziako instituzioek eta botereak, joera hauek bultzatu zituzten, arazorik sortzen ez zutelako; hau da ondorengo erregimen politiko totalitarioek, bere berreskuratzea bultzatu izanaren arrazoia."}
{"id": "97038", "revid": "336", "url": "https://eu.wikipedia.org/wiki?curid=97038", "title": "Antonio Ciseri", "text": "Antonio Ciseri (Ronco sopra Ascona, 1821eko urriak 25-Florentzia, 1891ko martxoak 8), margolari suitzar bat izan zen.\nFlorentzian prestatu zen Niccola Benvenutirekin. Bere gai erlijiosoko margolanak, Raffaelloren erakoak dira bere oinarrizko trazuetan eta bere azalera leunduetan, baina argazkitik gertuago daude. Italia eta Suitzako elizen enkargu ugari egin zituen. Ciserik, erretratu ugari ere egin zituen."}
{"id": "97040", "revid": "336", "url": "https://eu.wikipedia.org/wiki?curid=97040", "title": "Cristobal Colon", "text": ""}
{"id": "97041", "revid": "6327", "url": "https://eu.wikipedia.org/wiki?curid=97041", "title": "Am\u00e9rico Vespucio", "text": ""}
{"id": "97042", "revid": "119347", "url": "https://eu.wikipedia.org/wiki?curid=97042", "title": "Ameriko Vespuzio", "text": "Ameriko Vespuzio \u2014jatorriz, \u2014 (Florentzia, 1454ko martxoaren 9a - Sevilla, Espainia, 1512ko otsailaren 22a) italiar jatorriko esploratzaile, merkatari eta kosmografoa izan zen, Mundu Berrirako bi bidaietan gutxienez parte hartu zuena, gaur egun bere omenez Amerika izenpean ezagutzen dugun kontinentera hain zuzen.\nSevillako Kontratazio Etxean oso eginkizun garrantzitsuak bete zituen, eta bertan pilotu nagusi izendatu zuten 1508-an. Hala ere fama bereganatu zuen bere bi obren argitalpenaren ondorioz: \"Mundus Novus\" (1503) eta \"Soderini Gutuna\" edo \"Lettera\"(1505), zeinetan Amerikako Aurkikuntzan eta kontinente berriaren identifikazioan jokatu zuen paper garrantzitsua azpimarratzen den. Arrazoi honengatik Mart\u00edn Waldseerm\u00fcller-ek bere \"Universalis Cosmographia\" mapan \u00abAmerika\u00bb izena jarri zion Mundu Berriari bere omenez. Bidaia hauen kontakizunak, askotan fantasia eta kontraesanez beterik daudelarik, Ameriko Vespuzio Esplorazioaren Aroko pertsonaia polemikoetarikoa bihurtu dute.\nBiografia.\nFlorentzia.\nDibisen trukean espezializatua zegoen Nastagio Vespucci notario florentziarraren eta Lisa di Giovanni Mini-ren hirugarren semea izan zen. Bere aitonaren izena jarri zioten 1468. urtean hil zena. Aitaren aldeko osaba, Giorgio Antonio Vespucci fraide domingotarra izan zen, Lorenzo Medici \u201cel Magn\u00edfico\u201d, Giovanni Pico della Mirandola eta Toscanelli geografoaren laguna zenak, Amerikoren hezkuntzataz arduratu zen.\nGiorgiok, Florentziako aristokraten semeentzat eskola bat sortu zuen haren San Markos-eko konbentuan, baita liburu bilduma garrantzitsu bat eman zuen 1450. urtean. Bertan Ameriko eta beste gazteek geografia, kosmografia eta astronomia ikasi zuten Aristoteles, Ptolomeo eta Estrabonen lan eta idazkien bitartez, baita latinez irakurtzen eta idazten ere klasikoen irakurketaren bidez. Amerikok zaletasun handia zuen Dante, Virgilio eta Petrarca-ren obrengatik, eta seguruenik Marco Polo-ren bidaiei buruzko liburuak ere irakurri zituen. Honetaz gain, erligio katolikoaren sinesmenarekiko zuen eszeptizismoa idatzirik utzi zuen Amerikok.\n1478. urtean Pazzi familiarrek Juliano Medici hiltzeko ahalegina egin zuten, eta arrakastarik gabeko konspirazio honek, Medici familia, Sixto IV Aita-Santuaren aurka jartzea eragin zuen, eta honen ondorioz Florentzia eta Napoles-en arteko guda. Lorenzo Medici-k orduan erabaki zuen aliatua zen Luis XI errearen gortera enbaxadore bidali zuen Guiadantino Vespuzio, monarka frantsesak Napolesi guda deklaratzeko, eta gizon honekin batera orduan 24 urte zituen Ameriko Vespuziok lagundu zuen, gaur egun ezezaguna den egiteko batekin. 1480. urtean berriz ere Florentziara bueltatu ziren\u00a0 Napoles eta aitasantutzarekin bakea sinatu ostean. Ameriko Vespuzioren aita 1482. urtean hil zen, Girolamo Savonarola fraidearen de salaketa eta judizio moralek garrantzia hartzen zuten garaian hain zuzen. Testamentuaren arabera, Ameriko izan zen familiaren finantzak kudeatzen zituena.\nFlorentzian alaba bat izan zuen bere emaztea ez zen emakume batekin. Beren berri jakin zen Espainiatik bidalitako eskutiz baten bidez:Dime c\u00f3mo est\u00e1 tu hija y la madre, y cierta mujer llamada Francesca. A todas mil recuerdos. Quisiera saber si la Lisandra est\u00e1 bien. No porque la quiera, sino por saber si est\u00e1 viva o muerta. Ella tiene una pobre idea de m\u00ed, y yo peor de ella. Muchos recuerdos a todos en casa de Lorenzo, y especialmente al maestro Giacomo, el zapatero.\nSevilla.\n1489an Lorenzo di Pierfrancesco di Medici-k Sevillan zuen agente komertziala kaleratu zuen eta Amerikori ordezko bat bilatzea agintarazi zion, berak aukeratutakoa Juanoto Berardi florentziar enpresaria izan zen. Garai hartan Isabel eta Fernando, Gaztela eta Aragoiko erregeak Granadako Erreinu Nazariaren errekonkista bukatzear zuten. 1491. urtean Ameriko Juanoto Berardiren agente bezala joan zen lanera, zein esklabuen salerosketa eta itsasontziak hornitu eta armatzeaz arduratzen baitzen. Berardi Kristobal Kolonen Mundu Berriko bidaietarako prestauntzetako inbertsore eta azpikontratatzaile bezala aritu zen ere eta honen bitartez Vespuzio eta Kolon ezagutu eta lagun egin ziren.\nKolon bere bigarren bidaiatik itzuli zen 1499an, eta 1498an berriz itsasoratu zen hirugarrenera Indietara, azkenik 1499.urtean atxilotua izan zen Hispaniola uhartean, eta honela amaiera eman zitzaion Indietarako bidaien monopolio kolonbinoari. Ordutik aurrera, baimen asko eman ziren bidaiatzeko, esploraziorako eta aberastasunak lortzeko Mundu Berrian. Vespuzio, lehenengo bidaian ontziratu zen Alonso de Ojeda-k zuzendutako bidaian 1499an gaur eguneko Venezuelako kostaldera hain zuzen. Bidai honetatik gaixorik bueltatu zen, baina berekin 14 perla ekarri zituen, baikoitza 1 000 dukat-engatik.\nTestu batzuen arabera 1497 eta 1498-99 beste espedizio batean parte hartu izan zuela dioten arren, historialarien arabera bidai hau inoiz existitu ez zela berretsi dute.\nPortugal.\n1500 amaiera eta 1501. amaieran Vespuzio Lisboara joan zen bizitzera, non espedizio portugaldar batean itsasoratu baitzen. Sevilla uztearen arrazoia oraindik ez dago argi eta historialarien artean eztabaidak piztu izan dituen gaia izan da. Vespuzioren bertsoaren arabera, Portugal-eko erregearen gonbidapen bat jaso zuelako joan zen bertara. Beste batzuen arabera, Gaztelako koroaren espioitza maniobra bat izango litzateke, eta azkeneko teoriaren arabera, 1499an Gaztelan sortutako xenofobiaren gorakadak eragindako aldaketa izan zen, erregeek, kanpotarrak Indietara bidaiatzeko debekua ezarri zuten eta.\nPortugalen egindako Mundu Berrirako espedizio hau ondo dokumentatuta zegoen, nahiz eta honen asmoa zein izan zen ondo ez jakin. Amerikoren papera batez ere komertziala izatea zen, nahiz eta gero berak idatzi izan zuen \u201cmundua ikusteko\u201d eta bere jakin-nahia asetzeko egin zuela bidaia hau. Itsasontzian Lisboara inolako irabazirik gabe itzuli ziren.\n\"Soderinirentzako eskutitz\"ean edo \"Lettera\" izeneko dokumentuan Vespuziok portugaleko itsasontzietan egindako beste bidaia baten berri ematen du 1503-1504 urte bitartean, Gon\u00e7alo Coelho lider bezala zeraman beste espedizio batekin antzekotasun handia daukana. Hala ere historialariak ez datoz guztiz ados ia Vespuziok bertan parte hartu zuen ala ez.\nEspainiara buelta.\nVespuzio Sevillara bueltatu zen 1502an eta 1505ean Maria Cerezo izeneko emakume batekin ezkondu zen, Gonzalo Fernandez de Cordoba-ren alaba\u00a0 zena. 1504 eta 1505 urte bitartean Paris eta Florentzian \"Mundus Novus\" eta \"Soderini Gutuna\" \u00a0izeneko obrak argitaratu ziren, bertan Vespuziok egindako ustezko bidaien kontaketa azaltzen dena, eta italiarrari munduan famatua izatea eragin zutena hain zuzen.\nGarai honetan Isabel I.a Gaztelakoa hil egin zen, eta bere senar Fernandok, Gaztela eta Aragoiko regentzia bere gain hartu zuen bere alaba eta oinordekoaren izenean, Juana I.a Gaztelakoa, geroago \u201c\"Eroa\"\u201d ezizenarekin ezagutuko zena. Vespuzio Gaztelako koroarentzat hasi zen lan egiten eta 1505ean \u201cGaztela eta Leongo erresumako\u201d biztanle bezala izan zen onartua:Do\u00f1a Juana, por la gracia de Dios, (...) Por hacer bien y merced a vos Amerigo Vezpuche, florent\u00edn, acatando vuestra fidelidad \u00e9 algunos vuestros buenos servicios que me hab\u00e9is fecho, \u00e9 espero me har\u00e9is de aqu\u00ed adelante, por la presente vos hago natural destos mis reinos de Castilla y de Le\u00f3n, \u00e9 para que pod\u00e1is haber \u00e9 hay\u00e9is cualesquier oficios p\u00fablicos Reales \u00e9 concejales, que vos fueren dados \u00e9 encomendados, \u00e9 para que pod\u00e1is gozar \u00e9 goc\u00e9is de todas las buenas honras \u00e9 gracias \u00e9 mercedes, franquezas \u00e9 libertades, exenciones, preeminencias, prerrogativas e inmunidades (...)Fernando erregeak Vicente Yanez Pinzon-i mendebaldetik Espezieria irletara edo Moluka irletara heltzeko igarobide bat bilatzea agindu zion, Bizkaian eraiki ziren itsasontzi flota txiki batekin, eta\u00a0 Vespuzio izan zen bidai honetan abiatu behar ziren itsasontzien horniduraz arduratu zena eta honetaz gain ontzi hauetako baten kapitain izendatu zuten.\nSevillako kontratazio etxea.\nHala ere, bidaia hau ez zen inoiz burutu, Fernando eta bere alabaren senarra zen Felipe I. Gaztelakoaren arteko gatazken ondorioz. 1506. urte inguruan Sevillako Kontratazio Etxeko ezinbesteko pertsonaia bihurtu zen Vepuzio, Indietara joaten ziren espedizioak antolatu eta hornituz.Pilotu nagusi bezala, bere soldata 75 000 marabedi-koa zen urte bakoitzeko, honekin ondorioztatu daiteke diruduna zela, baina ez luxuzko bizitza bat izateko bezain beste. Bere etxean bi morroi zuri eta bost esklabu beltz zituen.\nAmeriko Vespuzio 1512ko otsailaren 22an hil zen. Bere testamentuan zeukan gehiengoa bere Sevillako emazteari utzi zion eta hortik zati txiki bat Florentzian zeukan amari. Testamentu horretan San Miguel elizan lurperatzeko eskakizuna egin zuen, eta hau posiblea izango ez balitz San Frantziskoko konbentuko elizan. Azkenean San Miguel elizan izan zen lurperatua, bere emazteak (Maria Cerezo) panteoia zuen tokian hain zuzen. Gaur egun bere hilobia Ognissanti elizan dago, Florentzian.\nBidaien kontaketak eta Vespuzio.\nAmeriko Vespuziok idatzitako edo bere izenpean argitaratutako hainbat testu kontserbatu dira, batez ere \u00a0Mundu Berrirako esplorazioen gorabeherei buruz hitz egiten zutenak. Historialari askok idatzi hauek erabili zituzten bidai hauen datak, ibilbidea, Vespuzioren parte hartzea eta errealitatea datu faltsuetatik banatzeko. Honek kontraesan asko eragin ditu, Vespuzioren parte hartzea bi bidaietan bakarrik izan zelakoa defendatzen dutenak, eta sei bidai egin zituelako ustearen artean, historialariak tartean ez dira ados jartzen.\nFelipe Fernandez-Armestok esan zuenaren arabera, obra hauek ez dira iturri historiko bat bezala hartu behar, literatura autobiografiko bezala baizik, honegatik idatzi hauek subjektiboak izango litezte, xede propagandistikoarekin eta askotan errealitate eta fikzioaren arteko mugak urratuz.\nGaur egunerarte mantendu diren testuak sei dira eta hauetan Vespuzioren bidaiak kontatzen dira (errealak edo faltsuak izan arren), eta hauetako lau bere nagusia izan zen Lorenzo di Pierfrancesco de Medici-ri zuzenduak ziren. Guztiak eskutitzak dira, publikoki argitaratuak izan zirenak ere. Ordena kronologikoan ditugu:\n\"Mundus Novus\".\n1503an Parisen \"Mundus Novus\" izeneko latinezko obra bat agertu zen, \u201cAlbericus Vespuccius\u201d izeneko italiar baten eskutizaren laburpen bat zirudien, Lisboatik bidali zen Lorenzo de Pierfrancesco de Medici-ri zuzendua.\nArgitaratzean izan zuen arrakastak eragin zuen latinez beste edizio batzuk egitea Venezia, Augsburgo eta Erroman (1504an) eta geroago Nurenberg, Estrasburgo, Rostock Kolonia eta Anberesen. \"Mundus Novus\" hainbat hizkuntzatara izan zen itzulia: alemaniera, nederlandera eta txekierara, baina ez gaztelerara. 1507an Fracanzio de Montalbodok italierara itzuli zuen eta bere obrari \"Paesi novamente retrovati et Novo Mondo da Alberico Vesputio florentino intitulato\" izena jarri zion. Azken bertsio hau hain famatua izan zen non Archangelo Madrignanok berriz latinera itzuli baitzuen eta baita Milanen argitaratu ere 1508an.\n\"Mundus Novus\" obran Vespuziok 1501ean hiru itsasontzi portugaldarretan egindako bidaiaren kontaketa egiten da, zuzenak diren datuekin baina modu korapilatsuan idatzita. Cabo Verdeko eskutitzean idatzi zuenaren antzera, honetan\u00a0 esploratutako kostaldea kontinentearen zati bat zela baieztatu zuen, ez irlak eta kontinenteari buruz dio:\u00abm\u00e1s densamente poblado (...) que nuestra Europa o Asia o \u00c1frica\u00bb y que es l\u00edcito llamarlo \"Novum Mondum\" (Nuevo Mundo).\nCannibalism in the New World, from Vespucci.Lana Amerikok Lorenzori 1501 eta 1502an Cabo Verden eta Lisboan idatzitako benetako gutunetan oinarrituta dagoela dirudi, hurrenez hurren, edertasunak, albiste sentsazionalistak eta kontraesan esanguratsuak sartzen dituzten hirugarrenen edizioekin nahastuta. Adibidez, indigenen gorputz ederrak eta bizitza sexual aktiboa zehazten ditu, beste 300 jan zituen gizon bat ezagutu zuela dio eta Lurreko paradisua bera egondako lurretatik gertu egon beharko zela baieztatzen du. Amaiera aldera, lanak, Vespuciok, aurretik, Gaztelako erregearen agindupean \"mendebalderantz\" egin zituen bi bidaia aipatzen ditu, zehazten ez duena. Bi ontzirekin beste espedizio bat prestatzen ari dela ere iragarri du.\n\"Jocundus\" izeneko edizioko paragrafo batean, Giovanni del Giocondoren abizenetik eratorria, (bere itzultzailea izan zena), latitudea izarren posizioan oinarrituz zehaztea \"ausardia sakrilego\" bat dela esaten da, dokumentuaren zati hau idatzi zuenaren kontzepzio dogmatiko-erlijiosoa eta Vesouziok prekonzitatutako nabigazio astronomikoko teknikei buruz duen ezjakintasuna nabarmenduz.\n\"Soderini Gutuna edo Lettera\".\nSeigarren gutuna, \"Lettera\", \"Lau Bidaiak\" edo \"Soderini Gutuna\" izenburu ezberdinak izan zituena, lehen aldiz 1505ean inprimatu zen, edo beharbada 1504aren amaieran, italieraz. Martin Waldseem\u00fcllerrek latinez argitaratu zuen 1507an. Gutuna, Lisboatik bidali zen, 1504ko Irailaren10ean (edo Irailaren 4an, bertsioen arabera), Florentziako estatuburuari zuzendua, garai hartan, Piero Soderinik betetako kargua. Analisi filologikoak oinarri bezala hartuta, badirudi eskuizkribuak Letteraren edizio inprimatuak baino lehenagokoak izan litezkeela historialarien arabera. Gutunak lau bidaia transatlantiko kontatzen ditu lehen pertsonan, sentsazionalismo handiko gertaera ugarirekin; zehazki:\nPohle historialariak argudiatzen duenez, Amerikok ezin izan zion gutun hau Soderiniri idatzi, izan ere Vespuzio familiako kideak Piero Soderini magistratuarekin etsaituta baitzeuden, bera hiltzeko konplot batean inplikatuta egotearekin batera. Vespuzioren iloba eta ikaslea, Giovanni Vespuzio, konspiratzaileen artean zegoen. Eskutitza Kolonen lau bidaien ikusgarritasuna gainditzeko izan zen idatzia. Vespuzioren lehen bidaia 1497an hasi zela zioen idatziak, Amerikori Mundu berriko masa kontinentala zapaltzen lehen europar titulua eman ziona, Kolon baino urtebete lehenago.\nHala ere, \"Letterako\" atal ezberdinetan, Vespuzio ustez portura itzulitako egunean gatazka bat nabari daiteke: paragrafo batek 1498ko urriaren 8an aipatzen du, beste batek, berriz, hilabete bereko 18ra lekualdatzen du eta hirugarren batek, berriz, urtebete beranduago, 1499ko urriaren 1ean. Obran kontatzen den bigarren bidaia, 1499an gertatu zena, denboran zehar Vespuziok Gaztelako banderapean parte hartu zuen errege enpresarekin bat dator. Era berean, hirugarrena 1501ean egin zuen benetako bidaia portugaldarra da. Aitzitik, iritzi banaketa dago Vespuziok 1503ko Portugalgo espedizioan parte hartu zuen ala ez. Letteraren lehen testuek, akats linguistiko handiak dituzte, eta hau harritzekoa da, izan ere Vespuziok, pribilegiozko hezkuntza izan zuen gaztea zenean beraz hau ez legoke bere izaerarekin bat etorriko. Egia esan \u2014 dio Pohlek \u2014, bere erredaktoreek el\nementu fantastiko ugari gehitu eta deskribatu zituzten florentziarraren esplorazioen fabrikazioetan, irakurleengan are jakin-min handiagoa sortzeko eta salmentak handitzeko, etsigarriak izan arren. Vespuzio berak ordea Lorenzori bidalitako gutunak nahiko hotzak eta objektiboak ziren. Henry Harrissek oso bestelako azalpena eman zuen hizkuntza akatsei erreferentzia eginez. Haren arabera, Vespuziok gaztelaniaz edo portugesez idatzi zuen bere jatorrizko kontakizuna. Gerora, jatorrizko hizkuntza menperatzen ez zuen norbaitek itzuli zuen obra italierara eta honegatik egongo litezke hainbeste akats. Azken teoria hau geroagoko azterketa linguistikoengatik izan da berretsia.\n\"Lettera\" ez zen inoiz Espainian argitaratu, ezta Portugalen ere, beharbada, bertako biztanleria benetako historiaren jakituna zelako, eta italiar edizioak ez zuen, dirudienez, arrakasta komertzial handirik izan. Aldiz, Martin Waldseem\u00fcllerrek argitaratutako latinezko bertsioa azkar zabaldu zen Europan zehar. 1509an Estrasburgon alemanerako itzulpen bat argitaratu zen eta 1532an \"Letteraren\" latinezko testua Simon Grynaeusek Basilean argitaratutako lan kosmografikoan sartu zen. Italierara eginiko itzulpen partzial bat Venezian 1550ean argitaratutako \"Navigationi et Viaggiren\" bilduma monumentalean sartu zen.\nLaburbilduz, eskutitz hauek, Vespuzio, Mundu Berriaren zati kontinentalean (ez irletan) lehorreratzen lehen europarraren rol-ean ere kokatzen dute, Kolon baino urtebete lehenago. Hala ere ez dago guztiz argi hau egia izan zen ala ez.\nMundu berriaren izena.\nAtlantikoko ozeanoaren beste aldean esploratzaile europarrek \u201caurkitutako\u201d irla eta lurrek hainbat izen ezberdin bereganatu zituzten hala nola \u201cIndiak\u201d edota \u201cAntipodak\u201d, humanista italiarren artean oso zabaldua zegoen bigarren izen hau, portugaldarrek Brasileko kostaldeari \u201cTierra de Santa Cruz\u201d deitu zioten\u2026 1504an Pedro Martir de Angleria-k \u201cMundu berria\u201d izenarekin definitu zituen lurralde hauek, Vespuziok\u00a0 bere \"Mundus Novus\"-aren antzera. Azken urteetan egindako ikerketen arabera, aurkitutako kostaldeak, uharte baten ordez, lur irmo edo kontinentala zela baieztatzeak, ez du esan nahi Vespuziok kontinente berri baten aurrean zegoela uste izatea, antzinatik ezagutzen ziren hiru kontinenteetatik ezberdina zena, ziur aski, lur berriak Asiako hedadura bat zirela uste izan zuen Vespuziok.\nAmeriko Hegoaldeko gurutzea konstelazioa aurkitzen.\nHala ere, Lorrenako Saint-Di\u00e9-des-Vosges abadiako inprimategian, zenbait editorek lan egiten zuten, eta txundituta geratu ziren Vespuzioren abenturak kontatzen zituzten\u00a0 zituzten \"lettera\" eta \"Mundus Novus\" irakurtzean. Beraz, Cosmographiae Introductio izeneko tratatu txiki baten forman ezagutaraztea erabaki zuten, \"Letterar\"en latinerako itzulpen batekin batera, \"Quattuor Americi navigationes (Amerikoren Lau Bidaiak)\" izenburupean, eta panfleto baten forman argitaratzea. 1507ko apirilaren 25ean atera ziren tailerretik lehen bi edizioak. Testuko IX. kapituluan, Mundu Berriaren izena Amerika izan beharko litzatekeela iradokitzen zen (femeninoa Europa, Asia eta Afrikaren analogiaz), A\"B Americo Inventore (...) quasi Americi terram sive Americam\" (\"Amerikar aurkitzailea (...) Ameriko edo Amerikako lurra balitz bezala\") bezala ezagutzen zuenaren omenez. Ez dakigu ziur zein izan zen izenaren asmatzailea. Gymnase Vosgien (\"Vosgoen gimnasioa\") elkarte kulturaleko kideak ziren Vautrin Lud, Nicolas Lud, Jean Basin, Mathias Ringmann eta Martin Waldseem\u00fcller. Adituek Ringmannen alde egiten dute, edo Jean Basin de Sandacourten alde, \"Mundus Novus\" latinerako itzultzailea.\nMartin Waldseem\u00fcller, alemaniar humanista ospetsua eta kartografia irakaslea zen, eta lehen aipatu bezala \"Gymnase Vosgien\" taldeko marrazkilari eta proba zuzentzaile bezala aritzen zen. Universalis Cosmographia izeneko tamaina handiko horma-mapa batean inskribatu zuen Amerika izena.\nGaur egun.\nAmeriko Vespuzioren, gaur egun kontinente amerikarrak bere izena daramalako da gogoratua gaur egun. \"Soderini Gutunean\" edo \"letteran\" jasotako bidaia kontakizunen ondorioz, nahiz eta gaur egun bertan kontatutakoaren egiazkotasuna auzitan jartzen den. Brasilen lehorreratu zen bosgarren espedizio europarrean eta 1499-1500eko Ojedaren bidaiean parte hartu zuen, gaur egungo Venezuela bisitatu zuena, antza denez Vespuziok izendatu zuena. Teoria honen arabera, gaur egun Venezuelako golkoa bezala ezagutzen den honetan, Ojedaren tripulazioak, indigenek ur gainean eraikitako egurrezko zutabeen gainean eraikitako etxebizitzak ikusi zituenzituen. Etxebizitza hauek, Vespuziori Italiako Venezia hiria ekarri zioten gogora, eta honen ondorioz, \"Venezziola\" edo Venezuela (Venezia Txikia) izena eman zion herriari.\nVespuziok kosmografo bezala egindako lana ez da hain ospetsua. Golkoko itsaslasterra deskribatu zuen lehenetarikoa izan zen, aurretik Anton de Alaminosek aurkitua. Ilargi-zikloak eta planeta-juntagailuak aztertuz posizio-luzera estimatzeko metodo bat azaldu zuen. Esan da, halaber, lehena izan zela esaten Kolonek aurkituriko lur berriak ez zirela Asiakoak, baizik eta kontinente bereizia zirela, nahiz eta beste egile batzuek interpretazio oker hau uste duten, Vespuciori egotzitako idazkiek, \"Mundu berria\", erabat urez inguratua zegoenik sekula ez baitzuten baieztatu. Bere garaian kartografo ontzat hartua izan zen, baina gaur egun ez da bere mapa bakar bat ere kontserbatzen."}
{"id": "97044", "revid": "201", "url": "https://eu.wikipedia.org/wiki?curid=97044", "title": "Martin Waldseem\u00fcller", "text": "Martin Waldseem\u00fcller (Freiburg im Brisgau, 1470eko irailaren 11 - Saint-Di\u00e9-des-Vosges, 1520ko martxoaren 16a) alemaniar kartografo bat izan zen, \"Amerika\" izena erabiltzen lehenengoa.\n1507 an Saint-Di\u00e9-des-Vosges lanean zegoela munduko mapa handi bat sortu zuen eta lehenengo aldiz erabili zuen hitz hau. Mapa \"Cosmographiae Intrudctio\" izeneko liburu batekin batera idatzi zuen. 1513 an izenaren jatorriaren inguruko dudak izan zituen, baina dagoeneko maparen 1.000 kopia banaturik zeudenez izenak pisua hartu eta hortik aurrera Amerika izena eman zitzaion kontinenteari."}
{"id": "97045", "revid": "336", "url": "https://eu.wikipedia.org/wiki?curid=97045", "title": "Pontzio Pilatos", "text": "Pontzio Pilatos (; , \"Pontios P\u012bl\u0101tos\"), erromatar prefektua izan zen Judean 26 eta 36 urteen artean, Tiberio enperadorearen erregealdian.\nPrefektu izendatu aurretik eta ondorengo bere bizitzaren xehetasunak ez dira ezagutzen, baina elezaharrak ordezkatu ditu, honen barnean, bere emaztearen balizko izena dagoelarik, Santa Prokula (santu bezala kanonizatu zuen Eliza Ortodoxoak), baita Tarracon jaio izana ere. Santua da Etiopiako Eliza Ortodoxoarentzat.\nTiberio enperadoreak izendatu zuen Judeako prokuradore bezala, enperadorearen pretorioaren prefektua zen Luzio Elio Sejanoren gomendioz, Julia Vipsania Agripinaren arerioa zena eta antisemita ospea zuena.\nJudea erromatartzen saiatu zen, arrakastarik gabe, Enperadorearen gurtzarako irudiak sartuz, eta akueduktu bat eraikitzen saitu zen Tenpluaren funtsekin. Judutar herriarekin zituen desadostasunek, bere agintearen egoitza, Zesareatik Jerusalemera eramatera behartu zuten, matxinadak hobeto kontrolatzeko. Pilatosek, gainera, talde estremistei aurre egin behar izaten zien, horien artean, Barrabas zegoelarik, nork erromatar soldadu bat hil zuen. Talde iraultzaile hauek, buruhauste ugari ematen zizkioten Pilatosi.\nPilatos Ebanjelioetan.\nApaiz nagusiak buru zituen herriak, Barrabas askatzea eta Jesus gurutziltzatzea erabakitzen du. Erabaki horren aurrean, Pilatosek eskuak garbitu zituen, jendetzak hartutako erabakiarekin zerikusirik ez zuela izan nahi adierazteko. Pilatosek \"Ez naiz gizon honen odolagatik arduradun\" esan zuen. Eta, jendetzak \"Bere odola, gure eta gure ondorengoen gainera eror dadila\" erantzun zion."}
{"id": "97046", "revid": "512", "url": "https://eu.wikipedia.org/wiki?curid=97046", "title": "Friburgo", "text": "Friburgo edo Friburgo Breisgau (alemanez \"Freiburg im Breisgau\") Baden-W\u00fcrttemberg estatuko hiri bat da, Alemanian, Breisgau eremuan, Oihan Beltzaren mendebaldean. Friburgo eskualdeko hiriburua da. 224.191 biztanle zituen 2010ean.\nGeografia eta Klima.\nDreisam ibaiaren inguruan kokatzen da, Scholssbergen magaletan. Hiriaren inguruan Rosskopf eta Bromberg mendiak daude ekialdean eta Sch\u00f6nberg eta Tubiberg hegoaldean. Kaiserstuhl mendien eremua mendebaldean du.\nKlima epel eta hezea du. 10'8\u00a0\u00b0C-ko batezbesteko tenperaturarekin Alemaniako hiri beroenetakoa da. Dena den esan beharra dago tenperatura asko aldatzen dela hiria dagoen lautadatik inguratzen duten mendietara. Prezipiatazioek bestalde Alemaniako batezbestekoa gainditzen dute, 954mm, eta gehienbat udan izaten dira.\nHistoria.\nFriburgo 1120an Z\u00e4hringerreko Dukeak izenak dioen bezala, \"Freiburg\" (hiri askea), 1090an eraikitako gazteluarekiko autonomiarekin. Koloniako ereduari jarraiki, berehala hartu zuen merkatua egiteko eskubidea eta Oihan Beltzeko merkatalgune garrantzitsu bihurtu zen. Zilarra, artilea eta egurraren esportazioan oinarritu zuen ekonomia. 1200an katedrala eraikitzen hasi zen.\n\"Schauinsland\" mendiko zilar meategiek Friburgo aberastu zuten Europako hiri aberatsenetako izateraino eta Friburgotarrek Z\u00e4hringerreko Dukeari 15.000 mila marko ordaidu zizkioten indartsuagoak ziren Habsburgotarren babesean jartzeko. Hauek Austria Urrunaren (Austriatik kanpora Habsburgotarrek zituzten lurren) hiriburu ezarri zuten eta harresiak altxatu zituzten. Garai hartan 8.000 biztanle eta 30 eliza zeuden hirian. 1457an Alberto VI.a Austriakoak Unibertsitatea sortu zuen.\nXVItik urrerako mendeak gogorrak izan ziren hiriarentzat. Erreforma Protestantea onartu ez eta Katoliko izatea erabaki zuen. Izurriek eraginda sorgin ehizak izan ziren (1536, 1599) eta sorgin ugari erre zituzten. Hogeita Hamar Urteko Gerrak (1618-48) Friburgoren populazioa 10.000tik 2.000ra jeitsi zuen eta hiria eskuz esku ibili zuten austriarrek, frantziarrek, suediarrek eta espainiarrek, 1745ean berriro Austriak hartu zuen arte. Napoleonek 1805ean Rhineko Konfederazioan sartu zuen eta 1815etik aurrera Badenen egon da.\nBigarren Mundu Gerran britainiarrek gogor bonbakatu zuten eta 1945ean Frantziarren Okupazio eremua gelditu zen. Frantziako armadak bertan jarraitu izan du 1991 arte.\nEkologia.\nVauban hirian dagoen ekoauzoa da, 5.000 biztanle eta 600 lanpostu dituena, \"eredu iraunkorreko auzo\" izateko eraiki da.\nKirolak.\nHiriko futbol taldea Freiburger FC da. Gaur egun behe mailatan ari bada ere 1907an Alemaniako Txapelketa irabazi zuen.\nHiri senidetuak.\nFriburgo ondorengo hiriekin senidetuta dago:"}
{"id": "97048", "revid": "336", "url": "https://eu.wikipedia.org/wiki?curid=97048", "title": "Baden-Wurttemberg", "text": ""}
{"id": "97049", "revid": "6327", "url": "https://eu.wikipedia.org/wiki?curid=97049", "title": "Freiburg im Brisgau", "text": ""}
{"id": "97050", "revid": "119347", "url": "https://eu.wikipedia.org/wiki?curid=97050", "title": "Falls Road", "text": "Falls Road, , euskaraz \"Hesien Bidea\", Ipar Irlandako Belfast hiriaren mendebaldeko etorbide nagusia da; Belfast Erdiguneko Divis Street kaleetik Andersonstowneko aldirietara. Bere izena hiriko katoliko eta irlandar nazionalista komunitateen sinonimoa da. Ipar Irlandako kale ezagunetakoa da eta urte osoan zehar turista ugari erakartzen ditu. Aldiz, aurrez-aurre dagoen Shankill Road kalea nagusiki protestantea da, Falls Road kaletik bake lerroekin bananduta. Etorbidea sarritan \"The\" Falls Road bezala ere izendatzen da Falls Road baino gehiago.\nHistoria.\nThe Falls Road kalea jatorriz hirigunetik abiatzen zen baserri giroko herribidea zen baina XIX. mendean populaketa zeharo handitu zen zenbait liho erroten eraikuntzarekin. Orain guzti hauek itxirik daude. Etxebizitzen eraikuntzaren garapenak ere gora egin zuen XIX. mendean eta elkarri itsatsiak zeuden etxe txikizko kale estuak azkar hedatu antolatu ziren. 1960. hamarkadan gune honetako eraikuntzen gainbehera etorri zen eta Belfast Corporation erakundeak garapen plan nagusi bat prestatu zen, honen bidez gunea eta bere kokaleku gehiengoaren suntsiketa burutu zen eta hauen ordez solairu askotariko sailak eraiki ziren. Divis Tower eraikuntza da bergarapen honen punturik gorenena."}
{"id": "97051", "revid": "98220", "url": "https://eu.wikipedia.org/wiki?curid=97051", "title": "L'inchiesta", "text": "L'inchiesta (), Giulio Basek zuzendutako filma da.\nIstorioa.\nJesus gurutzean hil eta handik hiru urtera, Judeako herrian, benetan, hilen artetik agertutako profeta bat zela dioten zurrumurruak sortzen dira. Herri matxinadak sortzen dira, eta, beraz, Tiberio enperadoreak (Max von Sydow), Tito Valerio (Daniele Liotti) ofiziala Jesusen gorpua bilatzera bidaltzea beste erremediorik ez du, zurrumurru guzti horiek gezurtatzeko. Bere ikerketan zehar, Pontzio Pilatosekin (Hristo Shopov) topo egingo du, ikerketari trabak jarriko dizkiona.\nIruzkinak.\n1986an, Damiano Damianik zuzendutako L'inchiesta filmaren \"remake\" bat da."}
{"id": "97052", "revid": "42829", "url": "https://eu.wikipedia.org/wiki?curid=97052", "title": "Lviv", "text": "Lviv (, , ; ; ; ; ; ) Ukrainako mendebaldeko hiria, Lviveko oblastaren hiriburua eta Galitziako hiri nagusia da. Ukrainako zentro kultural handienetako bat da, eta historian zehar poloniar zein judu kulturaren gune garrantzitsua izan zen. 2012ko otsailaren 1ean 757.795 biztanle zituen.\nLeonen omenez horrela deitua, Danielen seme zaharrena, Ruteniako erregea, Galitzia-Voliniako Erresumako hiriburua izan zen 1272tik 1349ra, Poloniako Kasimiro III.a Handia erregeak konkistatu zuenean. 1434tik aurrera, Poloniako Erresuman Rutenia voivoderriaren eskualdeko hiriburua izan zen. 1772an, Poloniako Lehen Partizioaren ondoren, hiria Habsburgotarren Galitziako Erresumaren eta Lodomeriaren hiriburu bihurtu zen. 1918an, aldi labur batez, Ukraina Mendebaldeko Herri Errepublikaren hiriburua izan zen. Gerren arteko garaian, hiria Lw\u00f3wko voivoderriaren erdigunea izan zen Poloniako Bigarren Errepublikan.\nHiriak industria oparoa du eta goi irakaskuntzako ikastetxe ugari, hala nola, Lviveko Unibertsitatea eta Lviveko Politeknikoa. Maila handiko kultura erakundeak daude, esate baterako, Orkestra filarmonikoa eta Lviveko Opera eta Ballet Antzokia. Gune historikoa UNESCOen Gizateriaren Ondarearen zerrendan dago.\nIzenak.\nBere ukrainar izenaz gain, antzinako errutenierako izena Lwihorod/Lvihorod zen. Hala ere, hizkuntza bakoitzean izen ezberdina duen hiria da. Polonieraz \"Lw\u00f3w\" da; alemanez \"Lemberg\"; yiddishez \u05dc\u05e2\u05de\u05d1\u05e2\u05e8\u05d2 \"Lemberg\" edo \u05dc\u05e2\u05de\u05d1\u05e2\u05e8\u05d9\u05e7 \"L\u00e8mberik\"; errusieraz \u041b\u044c\u0432\u043e\u0432 \"L'vov\"; hungarieraz \"Ilyv\u00f3\"; serbo-kroazieraz \"Lavov\"; errumanieraz \"Liov\"; latinez \"Leopolis\" (oso erabilia gaztelaniaz); Krimeako tatareraz \"\u0130lbav\"; armenieraz \u053b\u056c\u0578\u057e \"Ilov\"... eta beste hainbat izen.\nHistoria.\nKroaziar zuriak, V. mendean, bertan bizi ziren. Geroago, IX. mendean, Lendiarren herria izan zen. Herrixka bizirik iraun zuen, eta 1240. urtean, Batu Khan Mongolak hiria hartu zuen.\nDaniel, Galitzia eta Voliniako erregeak, 1247 aldean fundatu zuen hiria eta, Lev semearen ohoretan, Lviv izena eman zion. Lehenbiziko aipamena 1256koa da. 1261. urtean, Burundai buruzagi mongolak hirira sartu zen eta suntsitu egin zuen. Bederatzi urte geroago, Lev Erregeak hiria berreraiki zuen. 1280. urtean, Armeniarrak hirira etorri ziren han bizitzeko. 1349an, Kasimiro III.aren erregealdian, Rutenia Gorriko gainerako lurraldeak bezala, Poloniako Erresumaren mende geratu zen. Poloniaren mendekoa izan zen, ia etenik gabe, 1772 arte. Urte horretan, Poloniako lehenengo zatiketaren ondorioz, Austriak bereganatu zuen. Lviv Galitzia eta Lodomeriako Erresuma deitutako austriar probintziaren hiriburu bilakatu zen. Austriar Inperioaren eta Austria-Hungariako Inperioaren zati izan ostean, 1918an, berriro Poloniaren mende (Poloniako Bigarren Errepublika) geratu zen.\nBigarren Mundu Gerraren hasieran, 1939ko irailean, Alemania naziak Polonia inbaditu zuen eta, Molotov-Ribbentrop itunaren ondorioz, Sobiet Batasunak Lviv eta inguruko lurrak anexionatu zituen. Beraz, 1939 eta 1941 artean Ukrainako Sobietar Errepublika Sozialistaren barnean egon zen. Bizargorri Operazioaren ostean, 1941eko uztailetik 1944ko uztailera hiria Alemaniar okupazioaren azpian egon zen. Urte haietan egin ziren izugarrikerien artean juduen deuseztatzea nabarmentzen da: 1941ean Lviven bizi ziren 200.000 juduetatik 200-300 inguru baino ez ziren bizirik atera.\n1944ko uztailean Sobietar Armada Gorria eta Poloniar Armada sartu ziren hirian. Jaltako Batzarrean erabakitakoaren arabera, Lviv, berriz ere, Ukrainako Sobietar Errepublika Sozialistan sartu zen. Hirian bizi ziren poloniarrak Wroc\u0142aw aldera (Poloniaren esku zegoen Silesiara) lekualdatuak izan ziren. Sobietar aginteak ukrainar nazionalismoa zapaldu eta Ukrainako Eliza Greko-katolikoa ezeztatu zuen. Stalin hil ondoren politika toleranteagoa izan zen.\n1980ko hamarkadan Lviv Ukrainaren independentziaren aldeko gune nagusietako bat izan zen.\n2022. urtean, gerra izan zen herrialdean eta hirira ailegatu zen.\nGeografia.\nKokapena.\nLviv Roztocze goi ordokiaren ekialdeko bazterrean dago, Poloniako mugatik 70 kmra eta Ekialdeko Karpatoetatik 160 kmra. Batezbesteko garaiera 296 mkoa da eta \"Vysokyi Zamok\" (Lviveko gazteluaren muinoa, 409 m) da punturik gorena. Muino honetatik hiri zaharraren ikuspegi bikaina dago.\nAntzinako hiri harresiduna gazteluaren magalean zegoen, Poltva ibaiaren ertzean. XIII. mendean ibaia salgaiak garraiatzeko erabiltzen zen. XX. mendean Poltvaren zenbait tarte estaliak izan ziren.\nKlima.\nLvivek klima kontinentala, uda epelekin, dauka (\"Dfb\" K\u00f6ppen klima sailkapenaren arabera). Uztaila da hilabeterik beroena (batez besteko tenperatura 18,3\u00a0\u00b0C) eta urtarrila hotzena (batez besteko tenperatura -3,1\u00a0\u00b0C). 1938ko abuztuan erregistratu zen tenperaturarik beroena, 36,3\u00a0\u00b0C, eta 1956ko otsailean hotzena, -29,5\u00a0\u00b0C. Urtean pilatutako prezipitazioa 745 mmkoa da.\nDemografia.\nLviveko biztanleria errolden (*) eta zenbatespenen arabera:\nOsaketa etnikoari dagokionez, 2001ean ukrainarrak %88,1 ziren, errusiarrak %8,9, poloniarrak %0,9, bielorrusiarrak %0,4 eta juduak %0,3. Holokaustoaren eta Bigarren Mundu Gerraren ondoko lekualdatzeen eraginez, XX. mendean zehar Lviveko biztanleriaren osaketa etnikoa erabat aldatu zen:\nHirigune historikoa.\nZenbait mendez Lviv administrazio, merkataritza eta erlijio gunea izan zen. Hirigune historikoak Erdi Aroko egitura eta bertan bizi zirenen aztarnak kontserbatu ditu, eta baita erakin barroko bikainak ere. Hori dela eta, 1998an UNESCOk Gizateriaren Ondare izendatu zuen. Monumento aipagarrienetako batzuk hauek dira:"}
{"id": "97054", "revid": "336", "url": "https://eu.wikipedia.org/wiki?curid=97054", "title": "M\u00f3nica Cruz", "text": "M\u00f3nica Cruz S\u00e1nchez (Madril, 1977ko martxoaren 16a) dantzari eta aktore espainiarra da. Pen\u00e9lope Cruz aktore ospetsuaren ahizpa da.\nBiografia.\nDantza espainiarra eta flamenkoa ikasi zituen Madrilgo Dantza Espainiarraren Errege Kontserbatorioan. Mundu osoan zehar lan egin zuen Joaqu\u00edn Cort\u00e9s dantzariarekin, noreki 3 urte eta erdiz izan zuen harreman sentimental bat.\nBeranduago, Antena 3 telebista kateak, Un paso adelante telesailerako eskaintza bat egin zion. Telesailaren arrakastaren ondorioz, Upa Dance taldea sortu zen, bertako kide bezala, Pablo Puyol, Miguel \u00c1ngel Mu\u00f1oz (Monicaren mutilagun ohia), Beatriz Luengo eta Silvia Marty izan zituelarik. Elkarrekin, 700.000 diska baino gehiago saldu zituzten (Upa Dance eta Upa Dance Live), eta leporaino bete zituzten Espainiako estadio guztiak euren birarekin. Telesaila, 2005ean amaitu zen. Telesail honen ondoren, Monicaren karrerak nazioartean gora egin du. The Inquiry pelikulako protagonistetako bat izan zen, eta, 2007an, \"Ast\u00e9rix aux Jeux olympiques\" filma egin zuen, G\u00e9rard Depardieurekin batera. Arrakasta handia izan duten zenbait film egin ditu Frantzia eta Italian. 2006an, Last Hourreko protagonistetako bat izan zen, Pascal Caubetek zuzendutakoa, DMX raplari eta aktorearekin batera, baita \"Kristoren hilobiaren bila\" ere. M\u00f3nica, Camino flamencoren protagonistetako bat izan zen, Patrick Swayzekin batera. 2007an, \"Caminando\" protagonizatu zuen, Lolita Flores eta Antonio Canalesekin batera.\nBi harreman sentimental izan ditu telesaileko bere bi kiderekin, Miguel \u00c1ngel Mu\u00f1ozekin bat eta, bestea, Fabian Mazzeirekin, gaur egun, Araceli Gonz\u00e1lez modeloarekin dabilena. Gaur egun, ia urte bete darama Paolo izeneko italiar batekin, \"Kristoren hilobiaren bila\" izeneko filmean ezagutu zuen zine espezialista bat.\nBere ahizpa Pen\u00e9lope Cruzekin batera, Mango moda markarentzako arropa bilduma bat sortu du."}
{"id": "97055", "revid": "336", "url": "https://eu.wikipedia.org/wiki?curid=97055", "title": "Conway arrezifeko plaka", "text": "Conway Reef Plaka, mikroplaka tektoniko bat da. Bere hedadura, 0,00356 estereorradianekoa da. Pazifiko Plakarekin lotua dago.\nOzeano Barearen mendebaldean dago, non zati txiki bat hartzen duen.\nConway Reef Plakak, Hebrida Berrien Plaka, Balmoral Reef Plaka eta Australiar Plaka ditu mugakide.\nConway Reef Plaka, milioi bat urteko, 3,605\u00bako errotazio abiaduran mugitzen da, 12\u00ba 63' hego latitudean eta 175\u00ba 13' eki longitudean kokatutako polo baten arabera.\nPlaka honek, bere izena, Fiji uharteen hegomendebaldean dagoen koral atoloi batengandik jasotzen du."}
{"id": "97056", "revid": "15795", "url": "https://eu.wikipedia.org/wiki?curid=97056", "title": "Mustela nivalis", "text": ""}
{"id": "97057", "revid": "6327", "url": "https://eu.wikipedia.org/wiki?curid=97057", "title": "Tarvantovaara EB", "text": ""}
{"id": "97058", "revid": "6327", "url": "https://eu.wikipedia.org/wiki?curid=97058", "title": "Tarvantovaaran er\u00e4maa-alue", "text": ""}
{"id": "97059", "revid": "6327", "url": "https://eu.wikipedia.org/wiki?curid=97059", "title": "Tarvantovaaran eramaa-alue", "text": ""}
{"id": "97060", "revid": "6327", "url": "https://eu.wikipedia.org/wiki?curid=97060", "title": "Darvv\u00e1tv\u00e1ri meahcceguovlu", "text": ""}
{"id": "97061", "revid": "6327", "url": "https://eu.wikipedia.org/wiki?curid=97061", "title": "Darvvatvari meahcceguovlu", "text": ""}
{"id": "97064", "revid": "201", "url": "https://eu.wikipedia.org/wiki?curid=97064", "title": "Alpha Tauri", "text": ""}
{"id": "97065", "revid": "201", "url": "https://eu.wikipedia.org/wiki?curid=97065", "title": "Alfa Tauri", "text": ""}
{"id": "97066", "revid": "1519", "url": "https://eu.wikipedia.org/wiki?curid=97066", "title": "Kaliz", "text": ""}
{"id": "97067", "revid": "1519", "url": "https://eu.wikipedia.org/wiki?curid=97067", "title": "Seforis", "text": "Seforis edo Sepforis (hebreeraz: \u05e6\u05b4\u05e4\u05bc\u05d5\u05b9\u05e8\u05b4\u05d9, \u05e6\u05d9\u05e4\u05d5\u05e8\u05d9; arabieraz: \u0635\u0641\u0648\u0631\u064a\u0629; grezieraz Sepphoris, \u03a3\u03b5\u03c0\u03c6\u03ce\u03c1\u03b9\u03c2), Galileako hiri bat izan zen.\nZiur aski, K.a. VII. mendean sortutako finkapen militar asiriar bat izan zen, babiloniar, pertsiar eta seleukotarrekin jarraituko duena. Makabearrek okupatu zuten K.a. 104an, eta, judutarrek, Tzippori deitu zuten.\nAntigono III.a Mazedoniakoak, Herodes I.a Handiari aurre egiteko goarnizio bat ezarri zuen, honek, K.a. 37an okupatzea lortu zuen arren. Guzti hori gora-behera, Erromatar Inperioaren zati izatera pasa zen, Siria probintziaren barnean. Aro kristauaren hasieran su emana, Herodes Antipasek berregin zuen, hiri independente estatusa eman ziona, Autocratis izenarekin. Neron erromatar enperadorearen garaian, bertan ezarri zen judutar erregeen egoitza.\nEz zen Erromaren aurkako judutar matxinadara bildu 66an, eta, ondorioz, hauek, Eirenopolis (bakearen hiria) deitu zuten. Berriz izenez aldatu zen 125ean, Diocesarea izena hartuz, eta, Simon Bar Kokhbaren judutar matxinadaren ondoren, hauen babeslekua izan zen.\n635ean, musulmandar hedapenean arabiarrek okupatu zuten (berriz aldatu zuen izena, oraingoan Saffuriyagatik). Ondoren, lurraldearen jazoera berak jasan zituen, Otomandar Inperioaren jabetzara pasatuz lehenik, eta, jarraian, Britainiar Inperioarenera, 1948an, Israel estatura bildu aurretik."}
{"id": "97068", "revid": "512", "url": "https://eu.wikipedia.org/wiki?curid=97068", "title": "Antigono III.a Mazedoniakoa", "text": "Antigono III.a Mazedoniakoa edo Antigono III.a Doson, (), Mazedoniako errege bat izan zen, \"Doson\" ezizena zuena (K.a. 280-K.a. 221). Antigono II.a Gonatasen semea eta Demetrio Poliorzetesen biloba zen. Bere anaia Demetrio II.a Mazedoniakoa K.a. 229an hil ondoren, Mazedoniako tronura iritsi zen, benetako oinordekoa zen Filipo V.a Mazedoniakoa, bere ilobaren ordez, 12 urte zituena eta erregina alarguna zen Fithiarekin ezkondu zena.\nAkaiar Ligari laguntzera joan zen Kleomenes III.a Espartakoak zuzendutako Etoliar ligaren aurkako gerran. Antigonok, Selasiako guduan garaitzea lortu zuen, non, espartar armada, ia erabat deuseztatua izan zen, Antigonok, Espartaren monarkia ezabatzeko probestu zuen egoera, Greziaren gaineko mazedoniar nagusitasuna lortuz. Hurrengo urtean hil zen, Iliriarren aurkako gudu batean.\nHil ondoren, bere oinordekoa, bere iloba Filipo V.a Mazedoniakoa izan zen, Demetrio II.aren semea eta printze gaztea, gainera, Antigonok adoptatu zuena."}
{"id": "97069", "revid": "6327", "url": "https://eu.wikipedia.org/wiki?curid=97069", "title": "Izmir", "text": ""}
{"id": "97071", "revid": "336", "url": "https://eu.wikipedia.org/wiki?curid=97071", "title": "Herodias", "text": "Herodias (K.a. 7-39), idumear printzesa bat izan zen, lehenik, bere osaba zen Herodes Filiporekin ezkondu zena, eta, ondoren, honen anaia zen Herodes Antipasekin. Salomeren ama izan zen, eta, ebanjelioen arabera, Joan Bataiatzailea exekutatzera eraman zuen azpijoko batean parte hartu zuen."}
{"id": "97072", "revid": "1545", "url": "https://eu.wikipedia.org/wiki?curid=97072", "title": "Edom", "text": "Edom edo Idumea ( \"Edom\", hebreera tiberiarrez \u02be\u0114\u1e0f\u00f4m; ; ), gorri hitzarentzako hitz biblikoa bezala ahoskatzen da, eta, ohi, Edomgo harea gorrixkako harriak izendatzeko erabiltzen da. Bere kideek edomdar edo idumear jentilizio zuten.\nEdom, Bibliaren arabera, Esaurentzako izen ordezko bat ere bada. Hasieraren liburuak \"gorri\" hitza, zenbait alditan erabiltzen du Esauri erreferentzia egiten dionean, honela, kolore gorria eta Esauren artean lotura bat sortuz, bere ilearen kolore gorriaren ondorioz. Esauren ondorengoak, Edomita deituak dira, eta, bizi izan ziren lekua, Edomgo lurraldea. Beranduago, erromatarrek, edomdarrei, idumear deitu zieten.\nOhi, Edomgo lurraldea, Aravah uaditik ekialdera dauden mendietan kokatzen da, Jordania eta Israelen arteko hegoaldeko mugan, Arabiar Penintsularen iparraldera hedatuz.\nDuela gutxira arte, tokiko azterketetan oinarrituz, Edomgo erresuma, soilik K.a. VIII. mendetik aurrera existitu zela estimatu izan da, eta baliogabetzat jotzen ziren Itun Zaharrean agertzen ziren erresuma honi buruzko erreferentziak, baina, berriki eginiko azterketa batzuk, 2005ean \"Antiquity\" aldizkarian argitaratuak izan zirenak, toki horretan, Salomon erregearen garaian, kobrea lantzen zuen erresuma baten existentzia erakusten dute. Kobrearen esplotazioaren zantzuak aurkitu ziren K.a. XII. eta K.a. XI. mendeetan. Gotortutako eraikin garrantzitsuen eta eskala industrialean ekoiztutako metalen arrastoak ere aurkitu ziren, gutxienez ehun eraikin zituen hiri batean."}
{"id": "97073", "revid": "12788", "url": "https://eu.wikipedia.org/wiki?curid=97073", "title": "Aravah", "text": "Aravah \u2014\"Aravah harana\" bezala ere ezaguna\u2014 (, \"HaArava\", \"\"sabana\", \"basamortua\"\"; , \"Al 'Araba\") Asiako mendebaldean dagoen haran bat da. 166 kilometroz hedatzen da Itsaso Hilaren hegoaldeko kostaldetik Eilat-Aqabako golkoraino, Itsaso Gorrian. Israelgo Negev basamortuaren eta Jordania hegoaldearen arteko muga egiten du. Biblian, hebrearrek igaro zuten Egiptotik Irteera egin zutenean, eta, \"Gatzaren Harana\" ere deitzen zaio.\nAravah harana, jatorri tektonikozkoa da, Afrika ekialdeko Rift Haran Handiaren barnean dagoena. Hiru eremutan banatzen da, hegoaldetik iparraldera: lehena, Itsaso Gorriaren kostaldetik abiatuta 77 kilometroz hedatzen dena, 227 metroko altueraraino iristen dena, bigarrena, hurrengo 74 kilometroetan hedatzen dena, bere altuera, pixkanaka, jaisten doana, honela, hirugarren eta azken eremura iritsi arte, 14 kilometroz hedatzen dena, Itsaso Hilaren hegoaldeko kostaldearen lautadari dagokiona, eta, bere altuera, itsasoaren mailaren azpitik 138 metrokoa dena.\nHarana, oso lehor eta beroa da, amildegi koloretsuz eta mendi zorrotzez osatutako paisaia ikusgarriekin. Ia ez dago finkapenik mugaren beste aldean, Jordanian, Israelgo zatian, kibbutz gutxi batzuk baino ez dauden bitartean. Bi gobernuak, eskualdea garatzen saiatzen dira, Itsaso Gorritik Aravahraino ura eramango duen lurrazpiko tunel bat eraikitzea pentsatuta dutelarik, harana, neurri handi batean, itsasoaren mailatik egotea probestuz, honela, ura gatzgabetzeko balio dezakeen energia hidroelektrikoa sortuz."}
{"id": "97074", "revid": "512", "url": "https://eu.wikipedia.org/wiki?curid=97074", "title": "Piero de Medici", "text": "Piero de Medici, \"Zoritxarrekoa\" izenez ezaguna, (Florentzia, 1471ko otsailaren 15a - Gaeta, 1503ko abenduaren 28a) Florentziako jauna izan zen 1492tik bere heriotzara arte.\n1501-1504ko Napoliko Gerran (Espainia eta Frantziak Napoli eskuratzeko izan zutena) frantsesen alde egin zuen. 1503an Garellanoko gudua izan zen eta bertan frantsesek galdu zuten. Ebakuazioa egiten zuten barkuetara heldu nahian itota hil zen.\nEzkontza eta seme-alabak.\nAlfonsina Orsinirekin ezkondu zen 1488an. Emakume hau Roberto Orsiniren alaba zen, Tagliacozzoko kontea, eta Caterina Sanseverinorena. Bi seme-alaba izan zituzten:"}
{"id": "97075", "revid": "336", "url": "https://eu.wikipedia.org/wiki?curid=97075", "title": "Phaner", "text": "Phaner Cheirogaleidae familiako primate genero bat da, lemuren familiakoa. 23 eta 28 zentimetro arteko tamaina dute, isats zabala 29 eta 37 zentimetro artekoa eta 0,3tik 0,5 kilogramo arteko pisua dute. Bere azala marroi argia da, eta behealdea argiagoa da oraindik. Zuhaitzetako sapa jaten dute eta horregatik esku luzeak dituzte. Aurrehagin luzeak dituzte, letaginen antzerakoak. Mingain luzea ere badute."}
{"id": "97076", "revid": "59723", "url": "https://eu.wikipedia.org/wiki?curid=97076", "title": "Letagin", "text": "Letagina ugaztunen hortz mota bat dira. Normalki hortzeriaren aurrealdea eta atzealdea bereizten dituzte. Gizakiengan eta, oro har, letaginak dituzten ugaztun gehienengan, goiko eta beheko barailan bina egoten dira.\nJanaria albotik apurtzeko funtzioa dute, bereziki haragian oso eraginkorrak direlako."}
{"id": "97077", "revid": "6327", "url": "https://eu.wikipedia.org/wiki?curid=97077", "title": "Arav\u00e1", "text": ""}
{"id": "97078", "revid": "336", "url": "https://eu.wikipedia.org/wiki?curid=97078", "title": "Itsas armada", "text": "Itsas armada edo itsas gudarostea itsasoan borrokatzeko prestatutako gudaroste zatia da. Lur-armada eta aireko armadarekin batera Estatu bateko indar militarren multzoa osatzen du.\nItsas armadak gerraontziak erabiltzen ditu, bai eta ontzi anfibioak, itsasoz garraiatutako hegazkinak eta, herrialde batzuetan, itsasoz garraiatutako lur-indarrak, marineak kasu.\nEstrategiaren ikuspuntutik, itsas armadaren papera herrialdearen kostaldetik baino haratago indarren proiekzioa da, tropak garraiatzeko eta itsas erreiak, beste itsas armadak eta portuak erasotzeko."}
{"id": "97080", "revid": "105290", "url": "https://eu.wikipedia.org/wiki?curid=97080", "title": "Gerraontzi", "text": "Gerraontzia gerrarako bereziki prestatutako itsasontzia da."}
{"id": "97082", "revid": "512", "url": "https://eu.wikipedia.org/wiki?curid=97082", "title": "Phaner furcifer", "text": "Phaner furcifer \"Phaner\" primate lemuriformeen generoko espezieetako bat da. Batez ere hosto-erorkorreko zuhaitzetako izerdia jaten du. Bere senide gehienek bezala aurreko haginak zorrotzak eta txikiak dira, aurrerantz zuzentzendirelarik. Emeek 3-4 eguneko estroa dute, normalki ekainan. Azaroa edo abenduan kume bakarreko kumaldiak izaten dituzte."}
{"id": "97083", "revid": "336", "url": "https://eu.wikipedia.org/wiki?curid=97083", "title": "Phaner pallescens", "text": "Phaner pallescens \"Phaner\" primate lemuriformeen generoko espezieetako bat da. Madagaskarreko mendebaldean bizi da, Soalala eskualdean."}
{"id": "97084", "revid": "336", "url": "https://eu.wikipedia.org/wiki?curid=97084", "title": "Phaner parienti", "text": "Phaner pallescens \"Phaner\" primate lemuriformeen generoko espezieetako bat da. Madagaskarren bizi da, bakarrik Sambiranon, ipar-mendebaldean.\nBizkarra marroi argitik grisera du, hortz-orrazi handia eta isatsaren puntatik burura doan ildaxka. Isatsaren punta txuria da."}
{"id": "97085", "revid": "336", "url": "https://eu.wikipedia.org/wiki?curid=97085", "title": "Phaner electromontis", "text": "Phaner electromontis \"Phaner\" primate lemuriformeen generoko espezieetako bat da. Madagaskarren bizi da, bakarrik Mount Ambre Parke Nazionalean eta horri dagokio bere izena."}
{"id": "97086", "revid": "90523", "url": "https://eu.wikipedia.org/wiki?curid=97086", "title": "Tiberiade", "text": "Tiberiade (; ), Israelgo hiri bat da, Galileako Itsasoaren mendebaldeko ertzean dagoena, Behe Galilean, Iparraldeko barrutian. Israelgo Estatistika Bulego Zentralaren arabera, 2003 amaieran, hiriak 39.900 biztanle zituen.\nTiberiadek, hiri santu judu bezala hartzen da, Jerusalem eta Hebronekin batera. Tiberiade, Israelgo Iparraldeko Barrutian, jai egunetan gehien bisitatzen den hiria da.\nTiberiade, gutxi gorabehera, 18an eraikia izan zen, Tiberio erromatar enperadorearen agintaldian, Herodes Antipasen aginduz, Herodes I.a Handiaren semea, Rakkateko suntsitutako herrixka bat zegoen tokian, eta Galileako bere erresumako hiriburu bihurtu zen. Bere izena, Tiberio enperadoreagandik jasotzen du.\nHistoria.\nHerodes Antipas Galileako erregeak sortu zuen hiria k.o. 18. urtean, erromatarren inperioaren garaian. Erromatarrek Jerusalemgo tenplua suntsitu ondoan, hiri hartan egokitu ziren Palestinako erlijio buruzagi juduak eta idazlan garrantzitsuak egin zituzten hurrengo mendeetan (Talmud-aren liburu batzuk). Bizantziarren esku egon ondoren, 636. urtean arabiarrak egokitu ziren, baina juduek ez zuten eragozpenik izan eta Bibliaren inguruko lan garrantzitsuak egin ziren aurrerantzean ere. Kristau gurutzatuen mendean egon ondoren, Saladinok hartu zuen hiria 1187an. Musulmanek Zefat egin zuten Galileako hiriburu eta Tiberiadek aurreko mendeetako distira galdu zuen. 1837an lurrikara batek suntsitu zuen hiria eta 1882an bertan antolatu zuten judu etorkinek Galileako lehen laborari gune israeldarra, eta handik aurrera etengabe hazi zen etorkin juduen kopurua. 1948an Tiberiadeko arabiarrak juduak handik kanporatzen saiatu ziren, baina Haganah gerrilla talde juduak garaitu zituen eta Britainia Handiko gudarosteak arabiar guztiak kanporatu zituen. Handik aurrera juduak izan dira jaun eta jabe Tiberiade aldean.\nHiriak, berriki, Hezbolak jaurtitako suzirien eraso batzuk jasan ditu, Libanotik zetozenak. Hildako eta zauritutako hiritar ugari egon dira Katiusha suzirien ondorioz (2006ko Libanoko gerra)."}
{"id": "97087", "revid": "6327", "url": "https://eu.wikipedia.org/wiki?curid=97087", "title": "Arabah", "text": ""}
{"id": "97088", "revid": "6327", "url": "https://eu.wikipedia.org/wiki?curid=97088", "title": "Arava", "text": ""}
{"id": "97089", "revid": "7476", "url": "https://eu.wikipedia.org/wiki?curid=97089", "title": "Lemuridae", "text": "Lemuridae benetako lemurrak biltzen dituen primate familia da. Beste lau familiei ere izen hori jartzen zaie, hala ere. Bere garaian gizaki eta tximinoen arbasotzat hartzen ziren, nahiz eta gaur egun ahaidetzat baino ez diren hartzen.\nEzaugarriak.\nLemuridaeak zuhaitz primate ertainak dira, 32tik 56 zentimetrora artekoak isatsa kenduta eta 0,7tik 5 kg arteko pisua izaten dute. Isats luze eta iletsua dute eta euren larrua leuna eta artiletsua da. Atzeko hankak aurrekoak baino pixka bat luzeagoak dira, baina lau hanken gainean mugitu ohi dira, hala ere. Espezie gehienak oso azkarrak dira eta salto handiak egiteko gaitasuna dute. Ikusmen binokularra dute eta usaimen ona. \"Lemur catta\" ezik beste guztiek ez dute \"tapetum lucidum\"ik, Lemuriformes barruan ez duten bakarrak direlarik.\nHortzeria.\nLemuridoak belarjaleak dira, fruitu, hosto eta batzuetan nektarra jaten dute."}
{"id": "97090", "revid": "105290", "url": "https://eu.wikipedia.org/wiki?curid=97090", "title": "Korbeta", "text": "Korbeta arma arinak daramatzan gerraontzi txiki eta arina da. Patruilari bat baino handiagoa, eta fragata bat baino txikiagoa da. Itsas armada guztientan erabiltzen dira horrelako ontziak kostak babesteko, baina ez dagokie beti korbeta izena.\nGerra-belaontzia.\nAntzinako korbetak fragatak baino txikiagoak ziren; hiru masta eta bela karratuak zituzten, eta arma bizkar bakarra zuten, hau da, kanoi-ilara bat besterik ez.\nBaporea.\nLurrinaren indarrez eta pare bat mastaz hornituta, eginkizun kolonialistetan erabili ziren korbetak.\nXX. mendea.\nBigarren mundu gerran Erresuma Batuak korbetak egin zituen ontziola txikietan konboiak babesteko asmoz, urpekontzietatik eta. Orduan 60 metroko luzera zuten, eta 900 bat tona. Gaur egun 1000 eta 2000 tona arteko gerraontzia da korbeta. Bere betekizunak kostaldea gordetzea, guda txikietan parte hartzea, flota handiei laguntzea edo misio diplomatikoetan indarra erakustea dira."}
{"id": "97092", "revid": "536", "url": "https://eu.wikipedia.org/wiki?curid=97092", "title": "Lemurinae", "text": "Lemurinae benetako lemurrak biltzen dituen primate azpifamilia da. Lemurrik ezagunenak azpifamilia honetakoak dira.\nHortzeria.\nLemuridoak belarjaleak dira, fruitu, hosto eta batzuetan nektarra jaten dute."}
{"id": "97093", "revid": "2241", "url": "https://eu.wikipedia.org/wiki?curid=97093", "title": "Lemur (argipena)", "text": "Lemur hitzarekin bi animalia talde ezberdin ezagutzen dira:"}
{"id": "97094", "revid": "1545", "url": "https://eu.wikipedia.org/wiki?curid=97094", "title": "Worms", "text": "Worms, Alemaniako hiri bat da, Renania-Palatinatua estatuan dagoena, Rhin ibaiaren ertzean, Rheinhessen ardogintza eskualdean. Bere biztanleria, 80.000 biztanle ingurukoa da.\nEtimologia.\nZeltek \"Borbetomagus\" (ingurune urtsuko asentamendua) izena ema zioten baina erromatarrek Drusoren agindupean K.a. 14 urtean konkistatzerakoan izena latinizatu zuten eta \"Augusta Vangionum\". VI menderako \"Vormatia\" izena zuen eta garai hartan ugari ziren juduek \"Vermayza\" (\u05d5\u05e8\u05de\u05d9\u05d6\u05d0) eman zioten. Honen aldaera da gaur egungo \"Worms\".\nHistoria.\nGoian aipatu bezala erromatarrek \"Augusta Vangionum\" eratu zuten K.a. 14 urtean aurrez zelten asentamendu bat zegoen tokian. hau hartzen da hiriaren fundazio data gisa. Erromatarren garaian garrantzitsua izan behar zuen Hispaniako Betika probintziako ontziak ere aurkitu baitira. V. mendean burgundiarrek konkistatu eta beren hiriburu bihurtu zuten.\nHiriaren urrezko aroa Erdi Aroan iritsi zen. 1122an, Kalisto II.a aita santua eta Henrike V.a Germaniakoaren artean sinatutako konkordatuak, amaiera eman zion Inbestiduren Auziari. Martin Luther, herri honetan zigortu zuten inperiotik erbesteratzearekin, 1521ean. 1521eko Wormseko Dieta, Germaniako Erromatar Inperio Santuko printzeen biltzar bat izan zen.\nJudaismoa Wormsen.\nX. mendean sortu zen lehenengo komunitate judua. Lehenengo sinagoga 1034ean eriki zen eta berehala inguruko judutarren zentrua bihurtu zen. 1096an ordea gurutzadako zaldunek 800 judu erail zituzten bertan. Oraindik bertan dirau XI. mendeko juduen hilerriak, Europa osoko zaharrena omen denak. Shlomo Yitzhaki (Rashi), Elazar Rokeach eta Yair Bacharach izan ziren Wormseko rabino garrantzitsu eta ezagunenak.\nHiri senidetuak.\nWorms hiri hauekin senidetua dago:"}
{"id": "97095", "revid": "512", "url": "https://eu.wikipedia.org/wiki?curid=97095", "title": "Wormseko judutar hilerria", "text": "Wormseko judutar hilerria edo Heiliger Sand, Wormseko antzinako hiriko ekialdean zegoen hilerri judutar bat zen.\nHistoria.\nEpigrafia.\nIdazkun epigrafikoak, ohi hebreeraz idatziak antzinako hilerri judutarretan, noiz behinka, beste hizkuntza batzuetan eginiko itzulpenekin batera zeuden."}
{"id": "97096", "revid": "58701", "url": "https://eu.wikipedia.org/wiki?curid=97096", "title": "Mainzko katedrala", "text": "Mainzko katedrala (), Alemaniako Mainz herrian dagoen katedral bat da. Mainzko katedrala, harearri gorrizko basilika handi eta ikusgarri bat da, baita munduan existitzen diren arkitektura erromanikoko adibiderik azpimarragarrienetako bat ere. Gertu dituen Spirako katedrala eta Wormseko katedralarekin batera, Renania-Palatinatua estatuko \"Kaiserdome\" edo Katedral Inperial deritzenetako bat osatzen du.\nKatedral honen elementu bereizgarri bat, eraikinaren perimetro osoa inguratzen duen zutabe galeria da, hain zuzen ere, teilatuaren lerroaren azpian.\nKatedrala, 975ean eraikitzen hasi zen, Wiligisen ardurapean, Oton II.a enperadorearen agintaldian, honen ondorengoa izan zen Henrike II.a Germaniako Erromatar Inperio Santukoaren erregealdian jarraitu zuen eta 1009an amaitua izan zen, Konrado II.a oraindik adin txikikoa zenean amaitua izan zen. Katedralaren historiako gertakaririk lazgarrienetako bat, 1793an gertatu zen, Frederiko Gilen II.a Prusiakoaren soldaduek, okupatutako lurralde guztia bereahal berreskuratu zutenean, oso gotortuta zegoen Mainz izan ezik. Setio luze baten ondoren, non hiriaren zati handi bat suntsitua izan zen, Prusia eta Germaniako Erromatar Inperio Santuko tropek, hiria konkistatu zuten 1793ko uztailak 2an. Mainzko Errepublika, honela, desagertu egin zen, eta jakobinoak, 1795 arte jazarriak izan ziren, urte horretan, hiria, Frantziaren kontrolpera pasa zenean.\nHistoria.\nErdi Aroa.\nWiligisek (975-1010), inperioa desagertzetik salbatu zuena Oton II.a oraindik adin txikikoa zenean, Mainzen merkataritza bultzatu zuen, bere sagaratze egunean erre zen katedral bat eraiki zuen, eta, aita santuagandik, Inperioko sinodo guztiak presiditzeko eskubidea lortu zuen, baita aukeratutako erregearen koroatzea ere. Aribok izan zuen paperik garrantzitsuena Konrado II.aren aukeraketan. Bardok (1031-1051 amaitu zuen Wiligisek 1037an hasitako katedral berria."}
{"id": "97097", "revid": "512", "url": "https://eu.wikipedia.org/wiki?curid=97097", "title": "Kuj\u014d Yoritsugu", "text": " Japoniako Kamakura shogunerriko bosgarren shoguna izan zen, 1244tik 1252 arte gobernatuz.\nLaugarren shoguna izan zen Kujo Yoritsuneren laugarren semea izan zen, eta Hojo klaneko erregeordeek kontrolatua zegoen. Tronua, sei urterekin hartu zuen, bere aita kargutik kendua izan zenean, eta hamairu urte bete arte gobernatu zuen, Hojo klanak, bera ere kargutik kendu zuenean."}
{"id": "97098", "revid": "336", "url": "https://eu.wikipedia.org/wiki?curid=97098", "title": "Maki lemur", "text": "Maki lemur edo maki (\"Lemur catta\") primate bat da, Lemur generoko espezie bakarra da eta infraorden osoari izena ematen diona. Isats luzea du eta eraztun zuriak eta beltzak ditu. Horregatik askotan \"eraztun-isats lemur\" gisa ere ezagutzen da. Bere familiako guztiak bezala Madagaskarren bizi dira bakarrik. Malgatxez \"Hira\" gisa ezagutzen dira eta frantsesez \"Maki\" gisa. Basoetan bizi dira irlaren hegoaldean. Orojalea da eta lemur guztien artean zuhaitzetan gutxien egoten dena. Egunez bizi da eta ordu horietan baino ez dago aktibo.\nAzeriaren antzeko muturra dute, aurrera luzatua; begiak aldiz handi biribilak dituzte. Erdiko neurrikoak, hanka sendokikoak eta gorputza baino isats luzeagokoak izaten dira. Ile trinkoa, fina eta leuna dute."}
{"id": "97099", "revid": "1545", "url": "https://eu.wikipedia.org/wiki?curid=97099", "title": "Kamakura shogunerria", "text": " shogunek, 1185etik (edo 1192tik, ofizialki onartu zenean), 1333 arte ezarri zuen lehen erregimen militar feudal japoniarra izan zen. Boterea, Kamakura herrian zentralizatua zegoen, shogunerriko hiriburua zena, eta, garai hau, Kamakura garaia bezala ezagutzen da.\nShogunerriaren ezarpena.\nShogunerria ezarri aurretik, botere zibila, Japonian, nagusiki, Enperadoreengan eta euren erregeordeengan zentralizatua zegoen, ohi, gortetik eta euren alde egiten zuten klan aristokratikoen babesarekin izendatuak. Kontu militarrak, gobernu zibilak bultzatuak egin ziren. Baina, Taira klanak, Genpei Gerrari, Minamoto klanaren alde amaiera eman zion Dan-no-Urako guduan porrota jasan ondoren, Minamoto no Yoritomok lortu zuen boterea 1185ean, eta nazioko de factoko gobernaria bihurtu zen. Botere militarraren nagusitasuna gobernuan berretsi zuen, eta shogun titulua, 1192an eman zioten, ezarri zuen gobernu sistema, \"bakufu\" bezala formaldu zen bitartean (literalki, denda gobernua). Japoniar probintziak, shugo (\u5b88\u8b77, 'shugo'?), daimyoen aurrekari izan ziren babesle berrien ordenapean, entitate erdi autonomo bihurtu ziren. Babesleak, nagusiki, probintzia ezberdinetako familia boteretsuen artetik aukeratuak izan ziren, edo titulua, jeneral bati eta bere familiari ematen zitzaion kanpaina arrakastatsu baten ondoren. Eurak euren kontuez arduratzen ziren arren, teorian, autoritate zentralaren mende egotera behartuak zeuden, shogunari euren leialtasuna adieraziz.\nShogunerriaren usurpazioa.\nYoritomo hil ondoren, Hojo Tokimasa, Yoritomoren alarguna zen Hojo Masakoren klaneko buruzagia eta Yoritomo beraren antzinako zaindariak, erregeorde titulua aldarrikatu zion Minamoto no Yoriieri, Yoritomoren semea zena, oinordekotza aldarrikapena, pasaran, Hojo klanari ere eginez. Minamoto klanak, shogun titulua mantenduko zuen beste bi belaunaldiz, benetako boterea, Hojo klanak zuen bitartean, shoguna, txotxongilo huts bihurtuz. Kublai Kanen agindupeko mongoliarrak, 1274 eta 1281ean Japonia inbaditzen saiatu ziren itsasoz (Mongoliarren Japoniako inbasioak), baina modu arrakastatsuan kanporatuak izan ziren shogunerriaren aldetik kamikazearen laguntzarekin, baina baliabide militar eta ekonomikoek, larriki kaltetu zuten shogunerria. Go-Toba Enperadorea, shogunaren boterea usurpatzen saiatu zen 1221eko matxinadan (Jokyu Gerra deitua), baina erabat huts egin zuen. Gertaera honekin, shogunerrian Hojo klanak zuen boterea sendotu zuen, shogunen oinordekoak eurek aukeratzea ahalbidetu izateraino, eta, Jokyu Gerraren ondoren, Kujo familia nobleko kideei eman zitzaiena, eta, jarraian, Errege Etxeko kideei Kamakura shogunerria desagertu arte. Bigarren saiakera bat egin zuen Inperioko gorteak 1331n, Go-Daigo Enperadorearen erregealdian, arrakastatsua izan zena, bereziki Kamakurako jeneralik boteretsuenarentzat, Ashikaga Takaujirentzat, Enperadorearen alde egitea nahiago izan zuena.\nKamakura shogunerria, 1333an amaitu zen, Hojo klanaren porrota eta suntsipenarekin. Garaipen honek, baina, ez zuen askorik iraun, Ashikaga Takaujik shogun kargua hartu baitzuen, Ashikaga shogunerria abiatuz.\nEraginak.\nJaponian gobernatu zuen lehen shogunerria izan zen, eta eragin zabala izan zuen, gobernu militar bat ezarri baitzen, klase gerlarien igoerara eraman zuena, aurretik, aristokrazia baino gutxiago eta hauen mendekotzat hartzen zirenak. Garai honetan agertzen da bushido kontzeptua eta Zen, Nichiren eta Jodo Shinshu eskola budistek, geroz eta partaide gehiago lortzen dituzte. Herri literatura, goitik behera aldatzen da, monogatariarekin, nobleei buruzko istorio tragiko erromantikoak, samuraiei buruzko epopeia erromantiko tragikoengatik aldatzen dituena."}
{"id": "97100", "revid": "336", "url": "https://eu.wikipedia.org/wiki?curid=97100", "title": "Nio", "text": "Kong\u014drikishi edo Ni\u014d, Budaren bi zaindari gihartsu eta oldartsuren izena da, Japonia eta Koreako tenplu budista askotan irudikatuak aurkitzen direnak.\nVajrap\u0101\u1e47i Bodhisattva jainko babeslearen agerpenak dira, eta Mahayana panteoiaren zati dira. Japoniar tradizioaren arabera, Nioek, Budarekin bidaiatu zuen berau babesteko."}
{"id": "97103", "revid": "119347", "url": "https://eu.wikipedia.org/wiki?curid=97103", "title": "Palenque (Ekuador)", "text": "Palenque Ekuadorko udalerria da, Los R\u00edos probintzian. 20.000 biztanle inguru ditu kantoiak (udalerriak) eta 550 kilometro karratuko eremua. Iparraldetik hegoaldera hainbat ibaik zeharkatzen du.\nNekazaritzaz eta abeltzaintzaz bizi da gehien bat. Ugari dira bananondoa, kakaoa eta fruitu tropikalak.\nKultura montubioaren erakusgarri bizia da, hau da, jatorri balt, indio eta zurien arteko mestizajeaz sorturiko kultura bizi aberatsaren jabe dena."}
{"id": "97106", "revid": "336", "url": "https://eu.wikipedia.org/wiki?curid=97106", "title": "Bodhi", "text": "Bodhi (\u092c\u094b\u0927\u093f), Pali eta Sanskritozko hitz bat da, tradizionalki, argialdi bezala itzultzen dena. Budatasun hitza, Bodhia lortu duenari erreferentzia egiten dio. Honela, bodhi, itzartzea bezala ere itzultzen da.\nBere erabilerarik ohikoena, budismoaren testuinguruan den arren, bodhi, filosofia hinduan zenbait erabilera dituen hitz tekniko bat ere bada.\nBodhi izen abstraktu bat da, \"budh\" aditz errotik datorrena (itzartzea, erne egon, jakin, ulertu), Palizko \"bujjhati\" eta sanskritozko \"bodhati\" edo \"budhyate\"ri dagokiona.\nJatorrizko budismoan, bodhi, Nirvana kontzeptuaren sinonimoa zen, soilik metafora ezberdin batzuk erabiliz Raga, Dosa eta Moharen (gutizia, gorrotoa eta gezurra) ezabatzea suposatzen zuen esperientzia deskribatzeko. Mahayana eskolan, aldiz, Nirvana kontzeptuak, garrantzia galtzen du idazkiren batzuetan, soilik gutizia eta gorrotoaren ezabatzeari erreferentzia eginez, gezurra, nirvanara heltzen den pertsonaren barnean dagoela esan nahi duena, eta, ezabatzeko, bodhia lortu behar dela.\nBeraz, mahayana budismoaren arabera, arahantak soilik nirvana lortu du, oraindik gezurraren mende dagoen arren, Bodhisattvak, nirvana lortu bakarrik ez, baizik eta gezurretik erabat aske geratzea ere lortzen duen bitartean, honela, argialdia lortu eta buda bihurtuz. Theravada budismoan, bodhi eta nirvanak esanahi bera dute, gutizia, gorroto eta gezurretik aske egotea, alegia. Hau, \"Mahaparinirvana Sutra\"n froga daiteke."}
{"id": "97108", "revid": "105290", "url": "https://eu.wikipedia.org/wiki?curid=97108", "title": "Arahant", "text": "Budismoan, arhat edo arahanta, existentziaren benetako zergatiaren ulermen sakona lortu duena da, nirvanara iritsi dena, eta, beraz, berriz jaioko ez dena.\nTheravada budismoak, arhat edo arahant bihurtzea, aurrerapen izpiritualaren helmuga bezala jartzen du. Prospektu batek, hiru aurreko egoeretatik pasa behar duela adierazten du, arhat bezalako zeru batean berraragiztatu aurretik. Mahayana budismoak, arhat bihurtzeko xede hau, zerbait berekoitzat jotzen du, eta bodhisattva izatea, xede gailenagotzat hartzen du, bodhisattvak, berraragitze zikloan geratzen baitira beste batzuen onerako lanean. Iritzi ezberdintasun hau da Theravada eta Mahayanaren arteko ezberdintasunik nagusienetako bat."}
{"id": "97110", "revid": "336", "url": "https://eu.wikipedia.org/wiki?curid=97110", "title": "Tronbosi", "text": "Tronbosia koagulu batek, tronbo izenekoa, eragindako odol-hodi baten buxadura da, normalean hodiaren horman hazten den ateroma plaka batek eragindakoa. Plaketa edo fibrina agregatuek odol baso bat estaltzen dutenean sortzen den prozesu patologikoa ere honela izendatzen da. Miokardio infartu akutuaren eragilea izan daiteke. Tronboa hormatik askatzen bada, enbolo izena hartuko du eta organismoaren edozein lekutara helduko da odolaren bidez, gehienetan biriketara, enbolia sorrarazteko arrsikuarekin.\nTronbosiaren eragileak.\nTronbosia gertatzeko hiru baldintza bete behar dira:"}
{"id": "97111", "revid": "1340", "url": "https://eu.wikipedia.org/wiki?curid=97111", "title": "Malaga", "text": ""}
{"id": "97116", "revid": "105290", "url": "https://eu.wikipedia.org/wiki?curid=97116", "title": "Nirvanaren lau etapak", "text": "Nirvanaren lau etapak, budismoan, Nirvana osorako lau hurbiltze maila dira, bizitza honetan pertsona batek lor dezakeen Arahant bat bezala. Lau etapak, honako hauek dira: Sotapanna, Sakadagami, Anagami eta Arahant.\nArgialdiaren lau etapen irakaskuntza, funtsezko elementu bat da budismo goiztiarrean eta Theravada budismoan (nagusiki Thailandia, Sri Lanka eta Myanmarren)."}
{"id": "97117", "revid": "336", "url": "https://eu.wikipedia.org/wiki?curid=97117", "title": "Moksha", "text": "Moksha edo mok\u1e63a (sanskritoz \u092e\u094b\u0915\u094d\u0937, askapena) edo \"mukti\" (sanskritoz \u092e\u0941\u0915\u094d\u0924\u093f, askatu), hinduismoan, gizakia, karmaren loturetatik askatzeari erreferentzia egiten dion experientzia bat da, mayaren sorginkeriatik haratago joatea esan nahi du. Experientzia hau da hinduismoaren xedeetako bat da, Brahmarekin bateratuta egotea esan nahi baitu.\nHiru bide daude Brahmagana iritsi ahal izateko: Karma-Marga edo ekintza, Jna\u00f1a-Marga edo ezagutza, eta Bakhti-Marga edo debozioa."}
{"id": "97118", "revid": "336", "url": "https://eu.wikipedia.org/wiki?curid=97118", "title": "Mok\u1e63a", "text": ""}
{"id": "97119", "revid": "1545", "url": "https://eu.wikipedia.org/wiki?curid=97119", "title": "Maya (hinduismoa)", "text": "Maya, hinduismoan, (), ilusioa da, ametsezko irudi bat, eta ez erreala. Sanskritotik dator, \"ma aia\" (ez da).\nAdvaita doktrinaren arabera, fenomenozko mundu honen aniztasuna eta arimak (atman) eta jainkoa (Brahman)en arteko ezberdintasuna, soilik \"maya\" (ez errealtasuna) da: errealitatea, soilik Jainkoa dela da.\nSankhya doktrinaren arabera, maya \"prakriti\"rekin (materia) eta \"pradhana\"rekin (materiaren iturri den substantzia), baita, vedanta filosofiaren arabera, unibertso ikusgarriaren iturria ere.\nShivaisten erlijioaren arabera, maya, arima mundu material honetara lotzen duten lau \"pasha\" edo korapiloetako bat da.\nEz errealtasun pertsonifikatua.\nMaya, maya irudikeriazko energiaren pertsonifikazioa ere bada. Bere aita, Anrita izango litzateke, eta, bere ama, Niriti (edo Nikriti), eta bera, Mritiu (heriotza pertsonifikatua)ren ama izango litzateke. Beste bertsio batzuetan, bere aita Adharma (ez erlijioa). Batzuetan, Durga jainkosarekin ere identifikatzen da.\nBudismoan.\nMaya, budisten arabera, bikoiztasuna da (24 pasio negatibo txikietako bat)\nTradizioaren arabera, Siddhartha Gautama budaren ama ere Maya deitzen zen."}
{"id": "97120", "revid": "1545", "url": "https://eu.wikipedia.org/wiki?curid=97120", "title": "Atman", "text": "Jatorri hinduista duten erlijioetan, atma edo atmana, mendebaldean, arima bezala ezagutzen den kontzeptuarekin lotuko litzatekeen hitz bat da, edo izpiritu esentziarekin, hinduistentzako, esanahi zehatz bat duen arren. Atmana, gizakiaren barnean dagoen Brahmaren zatia da, eta berraragitzeen zikloa amaitzeko ezagutu behar dena. Norberaren atmanaren ezagutzara iristen denean, perfekziora iritsi izango da, orduan, mayaren atzean dagoen betiereko errealitateaz jabetuz, eta, honela, berraragitzeen zikloa gaindituz.\nBakoitzaren atmana Brahmarengana itzultzen denean (honen zati delarik), bere norbanakotasun propio eta zehatza mantentzen du. Alderaketa egoki bat, Brahma etxe batekin alderatzea izango litzateke, bertako gela bakoitzean, gizaki bana biziko litzatekeelarik, honela, bere zati izanez; beraz, unitate bakar bat baina norbanakotasun ezberdinekin."}
{"id": "97122", "revid": "336", "url": "https://eu.wikipedia.org/wiki?curid=97122", "title": "Brahma", "text": "Brahma, hinduismoan (literalki, sanskritoz, eboluzioa edo garapena esan nahi duena), unibertsoaren jainko sortzailea eta Tri-murtiaren (hiru forma) partaidea da, Brahma sortzaileak, Vishnu kontserbatzaileak eta Shiva suntsitzaileak eratutako hirukoa.\nMito baten arabera, hiru jainkoak, Ammavaru jainkosak jarritako arrautza kosmiko batetik jaio ziren. Mito modernoago baten arabera, vishnuismoan (Vishnu jainkoaren jarraitzaileena) jatorria duena, Brahma, lotan ari zen Vishnu jainkoaren (bere ametsen bidez unibertsoaren existentzia sortzen duena) zilborrean zegoen ozeanoan flotatzen ari zen loto lore batetik sortu zen. Baina, beharbada, jatorrizko mitoa, Brahma, Brahmanak sortutako lehen izakitzat hartzen duena da, are Brahman gorenaren lehen pertsonifikazioa, bere bidez, Brahmanak guztia sortzen duelarik.\nBrahma, Sarasuati (ezagutzaren jainkosa) eta Savitriren (Eguzkiaren jainkoa den Vivasvan, Savitra edo Suryaren alaba) senarra da, azken jainkosa hau, Gaiatri ere deitzen delarik (\"kantatua\", hinduismoko mantrarik garrantzitsuenetako bat). Hala ere, sortzailea izanda ere, bere seme-alaba guztiak \"mana-putra\" edo pentsamenduaren seme-alabak dira, euren jaiotza, Brahmaren pentsamendutik adieraziz, eta ez bere gorputzetik.\nBrahmak, noiz behinka baino ez du parte hartzen jainkoen kontuetan, eta are gutxiago oraindik gizaki hilkorrenetan. Berak behartu zuen Soma (Ilargiaren jainkoa), Tara jainkosari bere senar Brihaspati itzultzera (erdijainkoen gurua). Dharmaren (erlijioaren jainkoa) aitatzat hartzen da, baita Atrirena ere. Brahma Brahmapuran bizi da, unibertsoaren erdian dagoen Meru mendi mitologikoaren tontorrean dagoen hiri bat.\nEsan den bezala, Brahma, Brahmanaren (hinduismoko Izaki Gorena) ordezkari bat da. Sekula ez zen gurtza jainko bihurtu: Indian, bere omenezko bi tenplu baino ez daude.\nIrudikapena.\nBrahma, ohi, bizar zuridun (jakinduriaren ikurra) lau bururekin, lau besorekin eta larruazal gorriarekin (berrikiago, horia) irudikatzen da. Aho bakoitzak lau Vedetako bat errezitatzen du. Eskuek, bizia sortzeko erabilitako urez beteriko ontzi bat, yapa-mala edo aledun lepoko bat, unibertsoaren denboraren erregistroa eramateko erabilia, paperean idatzitako Veden testua (denboraz kanpokoa, liburuak askoz berriagoak baitira eta \"padma\" edo loto lore bat eusten dituzte. Hansa edo Jansa izeneko beltxarga baten gainean doa, norekin unibertsoan zehar hegan egiten duen. Hansa hau ez da Vishnuren beltxarga erako haragiztatzearekin nahastu behar, honek ere Hansa izena baitu."}
{"id": "97123", "revid": "336", "url": "https://eu.wikipedia.org/wiki?curid=97123", "title": "Kolelitiasi", "text": "Kolelitiasia behazun-hodietan kalkuluen eraketa da, behazun-kolikoa eragiten duena. Kalkuluak egitura kristalinoak dira, behazuna osatzen duten osagaien hauspeaketaz sortuak. Behazun-bideetako asaldurarik sarriena da.\nBehazun jario besikularraren konposaketa normala %70 behazun gatzak, %25 fosfolipidoak eta %5 kolesterola litzateke, modu honetan jariakortasun handia izango luke. Baina kolesterol kontzentrazioa gehiegizkoa denean, mizelen garraio ahalmena asetu egiten da \"behazun jario litogenikoa\" eratuz. Hala ere, kolesterol harriak eratzeko nukleazio prozesua gertatu behar da, hau da, mukoproteinek harriaren nukleoa eratzen dute eta bertan aposizioz mikrobeirak ezartzen dira.\nKalkulu motak.\nKalkuluak bi motatakoak izan daitezke beraien osagaien arabera:\nKolesterol kalkuluak.\nKalkulu ugarienak dira. Kolesterola behazun gatzek disolba dezaketen baino proportzio handiagoan dagoenean sortzen dira kolesterol kalkuluak. %70 kolesterol monohidratoa izaten da.\nOndorengo baldintza hauek lagungarriak dira kolesterol kalkuluen eraketan:\nKalkulu pigmentarioaren litogenesia.\nKalkuluen %90 kaltzio bilirrubinatoa da eta gainerakoa kolesterola. Behazunean bilirrubina ez konjugatua kantiate handietan izateak honen hauspeatzea eragiten du, kalkuluak eratuz.\nKalkulu hauek sortzearen egoera sarrienak:\nSintomak.\nOinaze kolikoa.\nBesikulatik datorren kalkulu batek koledokoan edo hodi hepatikoan jotzean sortzen da, butxaduraren gainetik dauden bideen bat bateko distentsioa eraginez. Oinazea abdomenaren eskuin goiko koadrantean kokatzen da bizkarrera zabalduz.\nOrduak edo egunak iraun ditzake eta oinazearekin batera goragalea eta gorakoak ager daitezke. Janari koipetsuaren eraginez edo baraualdi luze baten ondorioz ager daiteke.\nAbdomeneko mina.\nBehazun besikularen hantura (kolezistitisa) gertatzen denean, erreakzio peritoneala eragiten da. Oinazeaz gain, kanpotik ukitzean peritoneoko muskulaturaren uzkurdura gehitu egiten da. Konplikazio bat perforazioa izan daiteke.\nDiagnostikoa.\nEkografia bide zuzenena eta errazena da kolelitiasia antzemateko, kasu batzuetan OTA edo eskanerra eta beste proba erradiologiko konplikatuenak beharrezkoak diren arren.\nTratamendua.\nSintomak agertuz gero, batik bat mina, ebakuntza kirurgikoa tratamendu egokia izango da. Gaur egun kasu gehienak laparoskopiaren bidez egiten dira, hain agresiboa ez den prozedura alegia."}
{"id": "97124", "revid": "58701", "url": "https://eu.wikipedia.org/wiki?curid=97124", "title": "Lau Kumarak", "text": "Lau Kumarak edo Catursana, hinduismoko Purana testuetan, Brahma jainkoaren lau semeak dira. Sanaka, Sanatana, Sanandana eta Sanat-Kumara deitzen dira.\nBrahmaren pentsamendutik jaioak, lau semeak, euren aitaren gogoaren aurka, zelibatuaren botuak lurperatu zituzten leinu handiak (rishi) bezala deskribatuak dira. Bhagavata Puranak, Kumarak, hamabi Mahajanen (debozio handidunak edo bhaktiak) zerrendatzen ditu."}
{"id": "97128", "revid": "536", "url": "https://eu.wikipedia.org/wiki?curid=97128", "title": "Azpitoniko (musika)", "text": "Musikaren teorian, azpitoniko, tonikoaren aurreko notari deritzo, hau da, eskala diatonikoko zazpigarren gradua, azpitonikoa, tonikotik tonu bateko distantziara aurkitzen bada, azpitoniko deritzo, tonuerdi bateko distantziara aurkitzen bada, berriz, sentikorra."}
{"id": "97129", "revid": "105290", "url": "https://eu.wikipedia.org/wiki?curid=97129", "title": "Barinas (estatua)", "text": "Barinas Venezuelako mendebaldean dagoen Estatu bat da. Bere hiriburua Barinas da. 35.200 kilometro koadro ditu eta 756.581 biztanle. Lehen Zamora izena zuen."}
{"id": "97130", "revid": "58701", "url": "https://eu.wikipedia.org/wiki?curid=97130", "title": "Sainte-Marie-Majeure katedrala (Marseilla)", "text": "La Major katedrala edo Sainte-Marie-Majeure basilika (), estilo neo-erromaniko-bizantziarrean eraikia, Marseilla hiriko katedrala da (Rodanoren Ahoak, Proventza-Alpeak-Cote d'Azur, Frantzia). XIX. mendearen bigarren erdialdera eraiki zen, 1852-1893 urte bitartean.\nGarai honetan hiriaren gizarte, ekonomia eta demografiaren hazkunde bat eman zen. Eraikin garrantzitsuekin apaindu zen: Saint-Charles geltokia (1848), Burtsaren Jauregia (1852), Longchamp Jauregia (1862), Pharo Jauregia (1854) edo Notre-Dame de la Garde basilika (1864). Testuinguru honetan katredral berri baten eraikuntza erabakitzen da, betiere L\u00e9on Vaudoyer arkitektoaren arauen arabera.\nMajor Katedrala Portu Zaharra eta merkatal portu \u00abberria\u00bb-ren artean dagoen ordekan eraiki zen, Joliette auzoa eta Forte Saint Jean auzotik hurbil. Bere arkitektura eta barne apaindura haitzurdin eta porfiroz egina dago, eraikin erliotsua izateko itxura berezia emanaz.\n1896ko urtarrilaren 24an Leon XIII.a aitasantuak basilika bilakatu zuen."}
{"id": "97131", "revid": "512", "url": "https://eu.wikipedia.org/wiki?curid=97131", "title": "109 Felicitas", "text": "(109) Felicitas (Zoriontasuna), asteroideen zerrendako 109. asteroidea da. Christian Heinrich Friedrich Petersek aurkitu zuen 1869ko urriak 9an, Clinton izeneko herritik.\nBere izena, ugaritasunaren adarra zeraman emagin bat bezala irudikatzen zen jainkosa alegoriko batetatik dator."}
{"id": "97132", "revid": "512", "url": "https://eu.wikipedia.org/wiki?curid=97132", "title": "108 Hekuba", "text": "(108) Hekuba, asteroideen zerrendako 108. asteroidea da. Karl Theodor Robert Lutherrek aurkitu zuen D\u00fcsseldorfetik 1869ko apirilak 2an.\nIzena, Franz Heinen doktoreak proposatu zuen, Hekubagatik, Frigiako errege zen Dimasen alaba eta Troiako erregea zen Priamoren bigarren emazteagatik. Honekin, 50 seme eta 12 alaba izan zituen, horietatik ezagunenak Hektor, Paris, Kasandra, Heleno, Polixena eta Troilo izan zirelarik."}
{"id": "97133", "revid": "646", "url": "https://eu.wikipedia.org/wiki?curid=97133", "title": "Gaixotasun zeliako", "text": "Gaixotasun zeliakoa glutenarekiko alergiaren ondorioz hesteetako mukosan lesioak sortzen dituen asaldura kronikoa da. Klinikoek badute glutenarekiko intolerantzia terminoa erabiltzeko joera, baina aldizkari zientifiko espezializatuetan zeliakia ez da onartzen intolerantzia gisa. Maiz, gaixotasunari, enteropatia zeliako deritzo. Gaixotasun autoimmunea da.\nGarian, zekalean, garagarrean eta neurri txikiagoan oloan dagoen gliadinaren \u03b1 frakzioaren kontrako erreakzioak eragiten du gaixotasuna. Gaixo hauek arroza, artoa eta soia ondo onartzen dituzte hazi horietan ez dagoelako erreakzioa sortarazten duen gliadinaren proteina. Gaixotasuna tratatzeko modu bakarra eliminazio dieta da, hots, bizi den artean glutena dietatik kentzea.\nZeliakiaren diagnosia nahikoa zaila da, eta horregatik, alergia hau daukaten paziente asko ez daude diagnostikatua. Hots, ez dakite zeliakoak direla. Hori gertatzen da neurri handi batean gaixotasunaren larritasun maila oso aldakorra delako pazienteen artean. Ondorioz, hainbat paziente zeliakotan ez da sintomarik antzematen.\nBizitzaren edozein unetan ager daiteke gaixotasun hau. Paziente sintomatikoetan emango dira beherakoak, gorakoak, zurbiltasuna eta masa muskularraren gutxitzea. Hestea kaltetuta dagoenez, paziente hauetan ohikoa da elikagaien xurgapenean akatsak izatea, eta gabezia nutrizionalak eman daitezke. Gabezia horiek haurretan hazkundearen atzerapena sortaraz dezake.\nPaziente batzuetan kirolari asoziatutako alergia ematen da. Paziente horietan, kirol indartsua egitean zenbait aldaketa gerta daitezke: gehitu egin daitezke hantura eragiten duten zitokinak (zitokina proinflamatorioak), horren ondorioz heste argian dauden alergenoen kopuruaren sarrera gehitzen da, eta erreakzioa alergikoa gara daiteke. Paziente horietan, kirola ez denean egiten edo ez denean indartsua, ehunetara heltzen del alergenoen kopurua baxua da eta ez da sintomatologiarik izaten. Prosezu baliokidedeak gerta daitezke beste janari batzuk jaten direnean (itsaskiak, arraina edo fruitu lehorrak). Zenbaitetan zeliakia diagnostikatzen da kirolari asoziatutako alergiaren ondoren egiten diren azterketetan.\nIkuspegi immunologikotik, IV motako hipersentikortasun erreakzioa da zeliakia. Zenbait pazienteetan I eta II motako hipersentikoratasun erreakzioak ere deskribatu dira.\nZeliakiaren estuki dago erlazionatuta pazientearen ezaugarri genetikoekin. Paziente zeliakoen gehiengoak HLA-DQ2 edota HLA-DQ8 geneak kodetzen dituzte (HLA-DQ2 eta HLA-DQ8 dira II motako histokonpatibilitate konplexu nagusiaren alelo konkretuak). Hala ere, ezaugarri genetiko horiek bakarrean ez dute adierazten pertsona bat zeliakoa izango den. Izan ere, kaukasiarren artean HLA-DQ2 oso ohikoa da (populazioaren % 30 ingurukoa), baina pertsona horien portzentaje txikia da zeliakoa. Ordea, baieztatu daiteke gene horiek ez dituenak zeliakoa izateko aukerarik ia ez duela. Deskribatu izan dira zeliakiarekin erlazionatu diren beste ezaugarri genetiko batzuk, baina HLA-DQ2 eta HLA-DQ8 geneen presentzia da dudarik gabe garrantzitsuena.\nBesteak beste, Irlandan 300 biztanletik bat zeliakoa da eta Estatu Batuetan 5000tik bat."}
{"id": "97134", "revid": "6327", "url": "https://eu.wikipedia.org/wiki?curid=97134", "title": "Zeliakia", "text": ""}
{"id": "97135", "revid": "56334", "url": "https://eu.wikipedia.org/wiki?curid=97135", "title": "Mentuhotep III.a", "text": "Sanjkara Mentuhotep edo Mentuhotep III.a, Egiptoko XI. dinastiako seigarren faraoia izan zen. Hamabi urte inguruz gobernatu zuen, K.a. 1995etik K.a. 1983 arte, J\u00fcrgen von Beckerathen arabera, Egiptoko Inperio Ertaina deritzon garaian.\n\"Erregearen seme-alaben artean nagusiena\" izan zen, bere aita Mentuhotep II.aren mausoleoan dagoen idazkun batek dioenez, eta honen oinordeko izan zen, jada edadetua, bere aitaren erregealdi luzearen ondorioz. Erresumako hiriburu izan zen Tebasen bizi izan zen.\nGarai dizdiratsu bat bizitzen ari zen herrialde bat heredatu zuen, eta bere aitaren eraikuntza programa zabalarekin jarraitu zuen, Amon eta Monturentzako tenpluak eraikiz, Egiptoko lehen tarteko aroan ospetsu egin ziren tokiko jainkoak.\nErresumako mugak sendotu zituen, Egiptoko iparrekialdeko mugan, Niloren harana, asiar herrien erasoetatik babesteko balioko zuten gotorleku batzuk eraikitzea aginduz.\nMentuhotep III.ak, Punterako itsas espedizio bat antolatu zuen, salgai exotikoak lortzeko, Koptosetik abiatu zena, 3000 soldadu armaturen zaintzapean. Uadi Hammamaterako espedizioak ere bidali zituen, Henenuren zuzendaritzapean.\nBere hilobia Deir el-Baharin eraikitzen hasi zen, bere aitarenarengandik gertu, baina sekula ez zen amaitu. Ziuraski, Tebasen lurperatua izan zen.\nBere garaiko testigutzak.\nEraikinak.\nBere aitaren erregealdian, Tebasen, El Kaben, Hermontisen, Toden eta Elefantinan hasitako eraikinak jarraitu zituen."}
{"id": "97136", "revid": "105290", "url": "https://eu.wikipedia.org/wiki?curid=97136", "title": "Bol\u00edvar (Venezuelako estatua)", "text": "Bol\u00edvar Venezuelako hegoaldean dagoen Estatu bat da. Bere hiriburua Ciudad Bol\u00edvar da. 238.000 kilometro koadro ditu eta 1.534.825 biztanle. Iparraldeko muga Orinoco ibaiak zehazten du eta ekialdean Venezuelak aldarrikatzen duen Esekibar Guyana dago."}
{"id": "97137", "revid": "336", "url": "https://eu.wikipedia.org/wiki?curid=97137", "title": "Guayana eskualdea (Venezuela)", "text": ""}
{"id": "97138", "revid": "336", "url": "https://eu.wikipedia.org/wiki?curid=97138", "title": "Bolivar", "text": ""}
{"id": "97139", "revid": "336", "url": "https://eu.wikipedia.org/wiki?curid=97139", "title": "Bol\u00edvar", "text": ""}
{"id": "97140", "revid": "6327", "url": "https://eu.wikipedia.org/wiki?curid=97140", "title": "Bolivar (estatua)", "text": ""}
{"id": "97142", "revid": "336", "url": "https://eu.wikipedia.org/wiki?curid=97142", "title": "Ijebu", "text": "Ijebu (baita Jebu edo Geebu bezala ezagutua ere), kolonien aurreko Nigeriako erreinu joruba izan zen. Hamabosgarren mendearen inguruan sortu zen, eta kondairak dioenez, bere dinastia Obantak sortu zuen Ile-Ife hirian. Ijebuko artean eta erritualetan Beningo Inperioaren eragina aurkitu da. Erreinua eskualdeko garatuenetakoa izan zen, eta gobernu konplexu eta antolaketa handikoa izan zuen. Hiriburua Ijebu Ode izan zen.\nHemezortzigarren eta hemeretzigarren mendeetan erreinua sendotu egin zen, batez ere Lagos eta Ibadan arteko merkataritza-bideetan kokapen garrantzitsua zuelako. Ijebuk muga zorrotzak jarri zizkion merkataritzari, eskualdeko truke guztiak merkatari ijebuarrek egin behar zituztela ezarriz. Monopolio honek aberastasun handia ekarri zion erreinuari, baina europarrak gogaitu zituen.\nEkonomikoki sendoa izan arren, hemeretzigarren mendearen amaieran erreinuan barne-gatazkak sortu ziren. Ez zuen inoiz indar militar handirik eduki, eta mertzenarioen laguntza behar izan zuen askotan. Atzerritar hauek herrialdea desegonkortu zuten.\n1892an britainiarrek Ijebu erasotu zuten, merkataritza-mugak aitzakiatzat hartuz. Hiriburua okupatu zuten hainbat urtez, eta azkenerako erreinua Hego Nigeria deitu zen koloniari batu zitzaion."}
{"id": "97149", "revid": "119347", "url": "https://eu.wikipedia.org/wiki?curid=97149", "title": "Kalkuta", "text": "Kalkuta (, , Kolkata izenaz ere ezaguna, 2001. urtetik izen ofiziala) Mendebaldeko Bengala estatuko hiriburua da, Indian. Hooghly ibaiaren ekialdeko ertzean dago kokatuta eta Ekialdeko Indiako merkataritza, kultura eta heziketa zentro nagusia da. Kalkutako portua funtzionamenduan dagoen Indiako portu zaharrena eta ibai portu bakarra da. Hiria Indiako \"kultur hiriburutzat\u201d hartzen da eta \"Poztasunaren Hiria\" ere deitzen zaio. 2011n, 4,5 milioi biztanle zituen hiriak; hiria eta haren ingurua kontuan hartuta, berriz, biztanleen kopurua 14,1 milioi zen: Indiako hirugarren metropoli populatuena. Era berean, munduko eskualde metropolitar handienen artean zortzigarrena da. Kalkutako metropoliaren ekonomiaren azkeneko kalkuluen arabera, 60.000 eta 150.000 milioi dolar tartekoa (BPGa erosahalmenaren parekotasunari doitua) dela diote, Indiako hirugarren metropoli produktiboena bilakatuz, Mumbai eta Delhiren ondoren.\nXVII. mendearen bukaeran, Kalkutaren aurrekari ziren hiru herriak Bengalako Nawabek gobernatzen zituen Mogolen menpean. Nawabek Ekialdeko Indietako Britainiar Konpainiari 1690ean merkataritza lizentzia bat eman ostean, konpainiak zonaldea garatu zuen merkataritza gune gero eta gotortuago bat bihurtuz. Siraj ud-Daulah Nawabak Kalkuta okupatu zuen 1756an, eta Ekialdeko Indietako Britainiar Konpainiak hurrengo urtean berrartu zuen. 1793an, Ekialdeko Indietako Britainiar Konpainiak indar nahikoa zuen eta Nizamat (tokiko araua) indargabetu zuen, eskualdeko subiranotasun osoa hartuz.\nKonpainiaren agintepean hasieran, eta Britainiar Rajarenean gero, Kalkuta Britainia Handiak Indian zituen lurraldeen hiriburua izan zen 1911. urtera arte. Hautemandako desabantaila geografikoak eta Bengalako nazionalismoaren hazkundea izan ziren hiriburua New Delhira aldatzeko arrazoiak. Kalkuta Indiako independentzia mugimenduaren zentroa zen; eta gaur egungo politikaren gune garrantzitsua izaten jarraitzen du. 1947an Indiak independentzia lortu ostean, Kalkutak, behinola Indiako hezkuntza modernoaren, zientzien, kulturaren eta politikaren erdigunea izan zenak, geldialdi ekonomikoko hamarkada asko jasan zituen.\nXIX. eta XX. mendeko Bengalako Pizkundearen zentroa eta erlijio eta etnia aniztasun askoko kultura nukleoa izanik, Kalkutak tokiko tradizioak ditu draman, artean, zinean, antzerkian eta literaturan. Kalkutako jende askok, tartean direla hainbat Nobel saridun, ekarpenak egin dituzte arte, zientzia eta beste arlo batzuetan. Kalkutako kulturak auzo itxiak (\"paras\") eta estilo libreko truke intelektualak (\"adda\") barnebiltzen ditu modu baketsuan.Argitu behar Mendebaldeko Bengalak hirian du bertako zinemaren erdigunea, eta garrantzi nazionaleko kultura erakunde garrantzitsuak ditu baita ere: Arte Ederretako Akademia, Victoria Memoriala, Asiar Elkartea, Indiar Museoa eta Indiako Liburutegi Nazionala. Kalkutan cricket kiroleko hainbat frankizia daude eta, kirol horretako ospakizun nagusi batzuk hor egiten badira ere, futbol eta beste kirolei garrantzia ematen dielako desberdintzen da beste hiri indiarretatik.\nEtimologia.\nKalkuta hitza \"K\u00f4likata\" () bengalerako hitzetik dator eta britainiarren etorrera aurretik zonaldean zeuden hiru herrietako baten izena da. Beste bi herriak Sutanuti eta Govindapur ziren.\nIzen honen etimologiari buruzko azalpen ugari daude.\nHiriaren izena bengaleraz Kolkata () edo K\u00f4likata () ahoskatu bada ere, Kalkuta anglizismoa hiriaren izen ofiziala izan zen 2001. urtera arte, Kolkata izenera aldatu zenean bengalerako ahoskerarekin bat etor zedin. Kontuan izan behar da \"Calcutt\" Ingalaterrako hainbat lekutan aurkitzen den toponimia dela, nahiz eta etimologikoki zerikusirik ez izan.\nHistoria.\nChandraketugarh gune arkeologikoaren aurkikuntza eta ikerketari esker, Kalkutatik ipar ekialderantz 35 kilometrotara dagoena, hiria dagoen zonaldea 2000 urtez baino gehiagoz populatua izan dela frogatu da.\nKalkutaren historia idatzia 1690. urtean hasi zen Ekialdeko Indietako Britainiar Konpainia bertara iritsi zenean, Bengalan bere negozio komertziala sendotzeko lanetan. Job Charnock, konpainiarentzat lan egin zuen administrari bat, hiriaren sortzailetzat hartua izan da. Eskaera publiko bati erantzunez, Kalkutako Auzitegiak 2003an erabaki zuen hiriak ez zuela sortzailerik. Gaur egungo hiriak okupatzen duen eremuan hiru herrixka zeuden: Kalikata, Gobindapur eta Sutanuti. Kalikata arrantzan oinarritutako herrixka zen; Sutanuti ibaiertzeko ehungintzan oinarritutako herrixka zen. Mogol enperadorearena zen estatu baten parte ziren. Herrien Jagirdari (errege batek bere nobleei emandako lurrak) zerga eskubideak Sabarna Roy Choudhury zamindar familiarenak ziren. Eskubide horiek Ekialdeko Indietako Britainiar Konpainiak eskuratu zituen 1698an.\nUrte haietan, hirian beste komunitate kristau bat ere bazegoen, armeniarrena.\n1712. urtean britainiarrek Fort Williamen eraikuntza burutu zuten, Hooghly ibaiaren ekialdeko bankuan, haien merkataritza-fabrika babesteko. Frantziarrekin maiz zituzten liskarrei aurre egiteko, britainiarrak 1756an haien gotorlekuak hobetzen hasi ziren. Bengalako Nawabak, Siraj ud-Daulahk, konpainiaren militarizazioa eta zerga ebasioa salatu zituen. Bere salaketa ez zen kontuan hartu, eta eraso egin zuen. Fort William harrapatu eta Ekialdeko Indietako Britainiar konpainiako hainbat funtzionarioen hilketak eman ziren Kalkutako Zulo Beltzean. Konpainiako soldaduez (zipaioez) eta Robert Clive buru zuten tropa britainiarrez osatutako talde batek hurrengo urtean hiria berriro britainiar kontrolpean jarri zuten.\nBuxarko batailaren ostean sinatu zen 1765eko Allahabadeko Tratatuaren arabera, EkialdekoIndietako Britainiar konpainia Bengala, Bihar eta Orissa probintzietako Mogol enperadorearen zerga biltzaile inperiala izendatu zuten, Mogolek izendaturiko Nawabek probintzia gobernatzen jarraitu zuten bitartean. Lehendakaritza hiria izendatu ostean, Kalkuta Britainiar konpainiaren egoitza bihurtu zen 1773. urtean. 1793an, Nawaben boterea abolitu egin zen eta Ekialdeko Indietako Britainiar konpainiak hiria eta probintziaren kontrol osoa eskuratu zuen. XIX. mendearen hasieran, hiriaren inguruko padurak xukatu egin ziren eta gobernuaren eremua Hooghly ibaiaren ertzean kokatu zen. Richard Wellesley, Fort Williamseko Gobernadore Nagusia 1797 eta 1805 tartean, izan zen nagusiki hiriaren eta bere arkitektura publikoaren garapenaren arduraduna. XVIII. mendearen bukaeratik XIX. mendera arte, hiria Ekialdetako Indietako Konpainiaren opio merkataritzaren erdigunea izan zen.\n1850. urterako, Kalkutak bi eremu zituen: White Town, nagusiki britainiarra eta Chowringhee eta Dalhousie plazan zentratua; eta Black Town, batez ere indiarra eta Iparraldeko Kalkutan zentratua. Hiriak hazkunde industrial azkar bat jasan zuen 1850eko hamarkadaren hasieran, batez ere ehungintzan eta jute industrian. Honek Britainia Handiko konpainiak azpiegitura proiektuetan inbertsio handiak egitera animatu zituen, telegrafo konexioak eta Howrah tren geltokia barne. Britainiar eta indiar kulturaren elkartzeak hiriko indiar \"babu\" klase berri baten sorrera ekarri zuen, zeinaren partaideak askotan burokratak, profesionalak, egunkari irakurleak eta anglofiloak ziren. Goi-kastako hindu komunitateen parte izan ohi ziren. XIX. mendean Bengalako Pizkundeak hiriko biztanleen artean sofistikazio soziokultural handiagoa ekarri zuen. 1883. urtean, Kalkutan Indiako Elkarte Nazionalaren lehen konferentzia ospatu zen, Indian onartu zen lehen erakunde nazionalista.\n1905. urtean Bengala erlijioaren arabera banatzeak masa-protestak eragin zituzten, Kalkuta britainiarrentzat leku ez hain atsegin bihurtuz. Hiriburua New Delhira eraman zuten 1911an. Kalkutak indiar independentzia mugimenduarekin loturiko erakunde iraultzaileen zentroa izaten jarraitu zuen. Hiria eta bere portuak japoniarrek bonbardatu zituzten hainbat aldiz 1942 eta 1944 urteen artean, Bigarren Mundu Gerran. Gerrarekin bat, milioika gosez hil ziren 1943an, Bengalako gosetearen ondorioz. Faktore militar, administratibo eta naturalen konbinaketagatik gertatu zen. Estatu musulman bat sortzeko eskaerek 1946an 4.000 lagun baino gehiago hildako eragin zituen indarkeri komunitarioaren gertaera bat ekarri zuten. Indiaren banaketak liskar gehiago eta aldaketa demografikoak eragin zituen. Musulman asko Ekialdeko Pakistanera (gaur egungo Bangladesh) joan ziren eta ehun milaka hindu hirira joan ziren bitartean.\n1960ko eta 1970eko hamarkadetan, indar mozketek, grebek eta biolentzia erabiltzen zuten mugimendu marxista-maoistek (Naxalita deituak) hiriko azpiegitura gehienak kaltetu zituzten eta geldialdi ekonomikoa eragin zuten. 1971ko Bangladesheko askapen gerrak milaka errefuxiatuen etorrera eragin zuen, horietako asko dirurik gabeak. Honek Kalkutaren azpiegiturak estutu zituen. 80ko hamarkadaren erdialdean, Mumbaik (garaian Bombay deitua) Kalkuta ordezkatu zuen Indiako hiririk populatuena bezala. 1985ean, Rajiv Gandhi lehen ministroak Kalkuta \"hiltzen ari den hiri\" izendatu zuen bere arazo sozio-politikoen ondorioz. 1977-2011 aldian, Ekialdeko Bengala Kalkutatik gobernatzen zuen Ezkerreko Fronteak, zeinaren barnean Indiako Alderdi Komunistak nagusi zen. Munduan demokratikoki hautatutako gobernu komunista luzeena izan zen. Garai honetan, Kalkuta komunismo indiarrarentzat oinarrizko giltzarria izan zen. Ekialdeko Bengalako Legebiltzarrerako 2011ko hauteskundeetan Fronte Ezkerra Trinamool Kongresuak garaitu zuen. Hiriaren berreskurapen ekonomikoa 1990eko hamarkadaren ondoren azkartzen hasi zen, India merkatuaren aldeko erreformak bultzatzen hasi zenean. 2000. urteaz geroztik, informazioaren teknologiaren (IT) zerbitzu sektoreak Kalkutaren ekonomiaren hazkundea biziberritu du. Fabrikazioa oinarritzat duten hiriko enpresak hazkunde nabaria izaten ari dira baita ere.\nGeografia.\nKalkuta Hooghly ibaiaren ekialdeko ertzean ipar eta hegoalderantz hedatzen da nagusiki. Indiako ekialdean dagoen Gangesen Deltaren behealdean dago eta itsas mailatik 1.5-9 metroko altueran. Hiriaren zati handi bat jatorriz hezegune bat izan zen, hamarkadetan zehar berreskuratzen joan dena biztanleriaren hazkundeari erantzuteko. Garatu gabeko gainerako eremuak, Ekialdeko Kalkutako Hezeguneak izenaz ezagunak, 1975eko Ramsarko hitzarmenean \"nazioarteko garrantzia duten hezegune\" izendatu zituzten. Indus-Gangesetako lautada gehienean bezala, lurzorua eta ura nagusiki alubialak dira jatorriz. Kalkuta \"Bengalako arroa\"ren gainean dago. Bengalako arroa egiturazko hiru unitatek osatzen dute: apala edo plataforma mendebaldean; erdiko bisagra edo apal/malda jaitsiera; eta ekialdeko eta hego-ekialdeko zati basal sakona. Kalkuta bisagra gunearen mendebaldearen gainean kokatzen da, 45.000 metroko sakoneran 25 kilometroko zabalera duena. Apal eta bisagra guneek hainbat faila dituzte, horien artean batzuk aktibo daude. Kalkuta azpiko sedimentuen lodiera ia 7.500 metrokoa da soto kristalinoaren gainean. Lehenengo 350-450 metroak Kuaternariokoak dira, ondorengo 4.500-5.500 metroak Hirugarren Periodoko sedimentuak. Hurrengo 600-700 metroak Kretazeokoak dira eta azkeneko 800 metroak Permiar-Karboniferoko Gondwanako arrokak. Kuaternarioko sedimentuak buztina, zilarra eta hainbat are eta legar gradazio. Sedimentu hauek bi buztinezko oheren artean banatzen dira: behekoa 250-650 metroko sakoneran eta goikoa 10-40 metroko lodierakoa. Indiako Estandar bulegoaren arabera, Itik Vra doan eskalan (zenbat eta altuagoa, orduan eta lurrikarak jasotzeko arrisku handiagoa), hiria III. eremu sismikoan dago.\nHiri-egitura.\nKalkutako metropoli eremuak 1.886,67 km2-ko azalera dauka eta 3 udal korporazio (Kalkuta Udal Korporazioa barne), 39 udalerri eta 24 panchayat samitis barnehartzen ditu. Hiri aglomerazioak 72 hiri eta 527 herri eta herrixka zituen 2006. urtean. Kalkuta metropoliaren inguruko lurralde eremuek honako eskualde hauen zatiak hartzen dituzte: Iparraldeko 24 Parganas, Hegoaldeko 24 Parganas, Howrah, Hooghly eta Nadia. Kalkutak 185 km2-ko azalera du. Hiriaren ekialdetik mendebalderako luzera konparatiboki estua da: 9-10 kilometroko luzera du. Ipar-hego distantzia handiagoa da, eta ardatz hau erabiltzen da hirian Iparralde, Erdialde eta Hegoalde zonaldeetan banatzeko. Ekialdeko Kalkuta ere zonalde bat da.\nKlima.\nKalkutak K\u00f6ppen klima sailkapenaren arabera Aw klima heze eta lehor tropikal bat dauka. Nazio Batuen Garapenerako Programaren txosten baten arabera, haize eta zikloi-zona izateagatik \"kalte arrisku oso handia\" dauka.\nTenperatura.\nUrteko batez besteko tenperatura 26,8\u00a0\u00b0C da; eta hilabete bakoitzeko batez besteko tenperatura 19-30 \u00ba C bitartekoa da. Udak (martxotik ekainera) bero eta hezeak dira, tenperatura minimoak 30\u00a0\u00b0C inguru eta maximoak 40\u00a0\u00b0C gainditzen dituztelarik maiatzean eta ekainean. Neguak gutxi gorabehera bi hilabete irauten du eta tenperatura minimoak 9-11 \u00ba Cra jaisten dira abendu eta urtarrilean. Maiatza da hilabete beroena eta urtarrila hotzena. Erregistratutako tenperatura altuena 43,9\u00a0\u00b0C da eta baxuena 5\u00a0\u00b0C da. Neguan eguraldia leuna eta erosoa da. Askotan, apirilean eta ekainean, euriteak edota hauts ekaitzak izaten dira hirian, trumoi ekaitzez jarraituak. Honek hiriko hezetasunari hoztasuna ematen dio.. Ekaitz hauek izaera konbektibokoak dira, eta bengalieraz \"kal b\u00f4ishakhi\" (\u0995\u09be\u09b2\u09ac\u09c8\u09b6\u09be\u0996\u09c0) bezala ezagutzen dira.\nPrezipitazioa.\nHego-ekialdeko montzoiaren Bengalako badiako adarrak ekartzen dituen euriteak Kalkuta gogor kolpatzen dute ekain eta irailaren artean. Kalkutak urtean jasotzen dituen 1,850 mmetako prezipitazio gehienak garai honetan izaten dira. Hileko batez besteko prezipitazio handienak uztailean eta abuztuan gertatzen dira. Hilabete hauetan etengabeko euriak izaten dira. Hiriak urtean 2.528 orduz jasotzen du eguzki argia, martxoan delarik hilabeterik eguzkitsuena. Kalkutan hainbat zikloi izan dira du, horien tartean 1737. eta 1864. urteetan gertatu zirenak, milaka hildako utzi zituztenak.\nKutsadura.\nKutsadurak kezka handia sortzen du Kalkutan. 2008an, sufre dioxidoaren eta nitrogeno dioxidoaren urteko kontzentrazioa Indiako airearen kalitatearen nazio mailako estandarretan zeuden, baina aireko partikulak altuak izan ziren eta bost urtez jarraian kontzentrazioak gora egin zuen. Honek behe-lainoa eta smoga eragin zuen. Hiriko airearen kutsadura larriak kutsadurarekin erlazionatutako arnas gaixotasunen gorakada eragin du, hala nola, biriketako minbizia.\nEkonomia.\nKalkuta, Ekialdeko eta Ipar-ekialdeko Indiako merkataritza eta finantza zentro nagusia da, baita Kalkutako Burtsaren egoitza. Merkataritza eta militar erabilerako portu garrantzitsua da, eta Ekialdeko Indiako hiri bakarra da, Bhubaneswar hiriaz gain, nazioarteko aireportua duena. Behinola Indiako hiri nagusia, Kalkutak Indiak independentzia lortu osteko hamarkadetan beherakada ekonomiko egonkorra jasan zuen. 1960ko hamarkadatik 1990eko hamarkadaren bukaerara, hainbat fabrika itxi eta hainbat negozio lekualdatu ziren. Kapital eta baliabide falta hiriaren egoera ekonomiko ahulduari gehitu zitzaizkion eta ez gogoko ezizena ezartzea ekarri zuen: \"hiltzen ari den hiria\". Hiriko aberastasuna Indian 90eko hamarkadan ekonomia liberalizatu ondoren hobetu zen, Mendebaldeko Bengalako gobernuak ekonomia-politiken aldaketak onartzearekin batera.\nProdukzio malgua ohikoa da Kalkutan, langileen % 40a baino gehiago enplegatzen duen sektore informala baitu. Antolatu gabeko alde batek, saltzaile ibiltariek, \u20b9 8,772 croreko (2 mila miloi AEB dolarreko) irabaziak sortu zituen 2005. urtean. 2001. urtean, lehen sektorean (nekazaritza, basogintza, meatzaritza, eta abar) hiriko langileen %0,81 inguruak lan egin zuten; %15,49 bigarren sektorean (industria) eta %83,69 hirugarren sektorean (zerbitzu-industriak). 19 2003. urtean, auzo pobreetako etxejabe gehienak sektore informaleko lanetan aritzen ziren; %36,5 klase ertainaren zerbitzariak (etxekoandreak, gidariak eta abar) ziren eta %22,2 noizbehinkako langileak ziren. Kalkutako auzo pobreetako langileen %34 inguru langabezian zeuden. Estimazio baten arabera, biztanleriaren ia laurden batek 27 errupia (50 zentimo) baino gutxiagorekin bizi ziren egunean.\nIndiako beste hainbat hirietan bezala, informazioaren teknologiak hazkunde handiko sektorea bihurtu zen 1990eko hamarkadaren amaieratik aurrera, Kalkutan IKT sektorea urtero %a70 hazi zen, Indiako tasa nazionala bikoiztuz. 2000. urtetik aurrera higiezinen, azpiegituren, enpresa txikien eta ostalaritza sektoreko inbertsioen hazkundea eman zen; hainbat merkataritza-gune handi eta hotel zabaldu ziren. 2010ean, Kalkuta, zeinaren barne produktu gordinaren (BPG) estimazioa 150 milioi dolarrekoa zen, Hego Asiako hirien artean hirugarrena zen, Mumbai eta Delhiren ondoren. Kalkutako BPGa 2014an 1,84 bilioi errupiakoa izan zen, hainbat unibertsitatek lankidetzan egindako ebaluazio baten arabera.\nKalkutak sektore publiko eta pribatuko industria askoren egoitza da. Sektore garrantzitsuenak honako hauek dira: altzairua, ingeniaritza, meatzaritza, mineralak, zementua, farmazia, nekazaritza, elektronika, ehunak eta jutea. Indiako gobernuak azken urteetan onartutako Ekialdera begiratu politika; Sikkimen Nathu La mendi pasabidea nazioarteko merkataritzara irekitzea, India eta Txinaren arteko mugan kokatua dagoena, eta Hego-ekialdeko Asiako herrialdeek Indiako merkatuetan zabaltzeko interesak Kalkutan onura eragin dezaketen faktoreak dira.\nDemografia.\nKalkutako biztanleei kalkutar edo kolkatar deitzen zaie. 2011ko zentsu nazionalaren emaitzen arabera, Kalkuta distrituak, 185 km2 okupatzen dituenak, 4.496.694 biztanle zituen, biztanleen dentsitatea 24.252/km2 izanik. Honek % 1,88ko beherakada suposatzen du 2001-11ko hamarkadan zehar. 899 emakumezko daude 1000 gizonezko bakoitzetik, batez besteko nazionala baino gutxiago. Inguruko landa eremuetako langileen, Mendebaldeko Bengalako gainontzeko zonaldeetakoen, eraginagatik da ratioa horren baxua, gizon horiek normalean haien familia gabe joaten baitira. Kalkutako alfabetatze tasa % 87,14koa da, India osokoa (%74) baino 13 puntu altuagoa. Hirigune osoak 14.112.536 biztanle zituen 2011. urtean.\nBengali hinduek Kalkutako biztanleriaren gehiengoa osatzen dute; Marwariek, Bihariek eta musulmanek gutxiengo handiak osatzen dituzte. Kalkutako beste komunitate txikien artean, txinatarrak, tamilak, nepaldarrak, odiarrak, teluguarrak, assamdarrak, gujaratak, anglo-indiarrak, armeniarrak, greziarrak, tibetarrak, maratharrak, konkaniak, malabarrak, punjabiak eta parsiak daude. Armeniar, greziarr, judu eta atzerritar jatorriko beste talde batzuk XX. mendean gutxituz joan dira. Kalkutako judutarrak 5.000 izan ziren Bigarren Mundu Gerran, baina Indiako independentziaren eta Israelen ezarpenaren ondoren gutxituz joan ziren; 2013. urtean, 25 judu bizi ziren hirian. Indiako Chinatown bakarra Kalkutako ekialdean dago. Garai batean 20.000 txinatarren egoitza izan ondoren, bere biztanleria 2.000 ingurura jaitsi zen 2009. urtean, faktore askoren ondorioz. Hauen artean 1962ko Sino-Indiar Gerraren osteko aberriratze eta Indiar herritartasunaren ukapena eta atzerriko herrialdeetara emigrazioa daude, aukera ekonomiko hobeak lortzeko. Txinako komunitateak tokiko ontzigintza industrian eta jatetxe txinatarretan lan egiten zuen.\nBengalera, estatuko hizkuntza ofiziala, Kalkutako hizkuntza nagusia da. Ingelesa ere erabiltzen da, bereziki hainbat lanpostutan. Hindia eta urdua gutxiengo handiak dira. 2011ko erroldaren arabera, biztanleen %76,51 hindua da, %20,60 musulmana, %0,88 kristaua eta %0,47 jainista. Hauez gain sikhak, budistak eta beste erlijio batzuk dituzten pertsonak badaude, biztanleen %0,45a osatuz. %1,09k ez zuen erlijioa adierazi. 2004an zehar, Kalkutak Indiako 35 hiri handitan erregistratutako krimen berezien %67,6 jasan zituen. Kalkutako polizia distrituak 15.510 Indiako Zigor Kodeko kasu erregistratu zituen 2010ean, herrialdeko 8. altuena. 2010ean, krimen tasa 100.000tik 117,3koa zen, 187,6ko tasa nazionalaren azpitik. Indiako hiri handienen artean txikiena izan zen.\n2003. urtean, biztanleen herena, edo 1.5 milioi pertsona inguru, txabola auzoetan bizi ziren, horietako 3.500 erregistratu gabeak eta okupatuak eta 2.011 erregistratuak. Baimendutako txabola auzoak (oinarrizko zerbitzuekin: ura, komunak edota Kalkutako Udal Korporazioaren zabor bilketa) bi taldetan banatzen dira: bustoak, non bertako biztanleek nolabaiteko epe luzerako akordioa duten lurjabeekin; eta udbastu koloniak, gaur egungo Bangladesheko errefuxiatuentzako gobernuak alokatutako bizilekuak. Baimenik gabeko txabola auzoak (udalak ematen dituen oinarrizko zerbitzurik ez dituztenak) okupaturiko lurretan daude, batez ere kanal, trenbide eta errepideen inguruan. 2005eko Familia Osasun Inkestaren arabera, Kalkutako etxeen %14 inguru pobreak ziren, eta %33 auzo pobreetan bizi ziren. Honek esan nahi du txabola auzoetan bizi diren hainbat familia etxeetan bizi direnak baino ekonomikoki egoera hobeak dituela.\nGarraioa.\nGarraio publikoa \"Kalkuta Suburban Railway\"n, Kalkutako metroan, tranbietan, rickshawetan eta autobusetan oinarritzen da. Aldiriko trenbide sarea hiriko auzo urrunetara iristen da.\nMetroa eta trena.\nGarraio Publikoaren Nazioarteko Elkarteak 2013an egindako inkesta baten arabera, Kalkutako garraio publikoa inkestan parte hartu zuten Indiako hirien artean 6 hoberenen artean dago kokatuta. Kalkutako Metroa, 1984az geroztik martxan dagoena, Indiako lurpeko masa-garraio sistema zaharrena da. Hiriaren ipar-hegoaldeko luzeran zehar dago eraikia eta 25,1 kilometroko distantzia du. 2009an, bost metro linea eraikitzen ari ziren. Kalkutak distantzia luzeko lau tren geltoki ditu: Howrah (Indiako trenbide-konplexurik handiena), Sealdah, Chitpur eta Shalimar. Kalkuta Mendebaldeko Bengalako hiri gehienekin eta Indiako beste hiri garrantzitsu batzuekin konektatzen dute. Hiria Indian Railwaysek dituen 17 trenbide zonaldeetako hiruren egoitza da: Kalkuta Metro Railways, Ekialdeko Trenbidea eta Hego-ekialdeko Trenbidea. Kalkuta Bangladesheko hiriburu den Dhakarekin tren eta errepidez lotua dago.\nAutobusak eta errepideak.\nAutobusa, gehien erabiltzen den garraio modua, gobernu-agentziek eta operadore pribatuek kudeatzen dute. Kalkuta tranbia sarea duen Indiako hiri bakarra da. Calcutta Tranways Company enpresak kudeatzen du. Nahiko geldoa den tranbia honen zerbitzuak hiriko zenbait tokitara mugatzen dira. Uholdeek, udako montzoian zehar erortzen diren euriteek eragindakoak, garraio-sareak eten ditzakete. Kontratatzen diren garraio publikoen barnean autorickshawak, sarritan ibilbide zehatzak egiten dituztenak, eta kolore horiko taxiak daude. Kalkutako taxi gehienak Hindustan Ambassador zaharkituak dira, nahiz eta aire girotua duten taxi berriak ere badiren. Hiriko zati batzuetan, bizikletaz eta eskuz gidatutako rickshawak erabiltzen ditu jendeak bidai motzetarako.\nGarraio publikoa ugaria eta anitza denez, Kalkutan ibilgailu pribatuak ez dira hain ohikoak Indiako beste hiri handiekin alderatuta. Hiriko erregistratutako ibilgailuen kopuruak igoera jarraitu bat izan du azken urteetan; 2002ko datuek %44ko gehikuntza erakusten zuten zazpi urteko epean. 2004an, populazioaren dentsitatearen arabera egokitu ondoren, hiriko \"errepide-espazioa\" %6koa besterik ez zen, Delhikoa %23koa eta Mumbaikoa %17koa izanik. Kalkutako Metroak trafiko pilaketak murriztu ditu, baita errepide eta gaineko pasabide berriek ere. Distantzia luzeko autobus zerbitzuen operadore agentziak honako hauek dira: Calcutta State Transport Corporation, South Bengal State Transport Corporation, North Bengal State Transport Corporation eta hainbat operadore pribatu. Hiriko autobus terminal nagusiak Esplanade eta Babughat dira. Urrezko Laukiaren Kalkuta-Delhi eta Kalkuta-Chennai lerroak eta 34. Autobide Nazionala hirian hasten dira.\nAireportua.\nNetaji Subhas Chandra Bose Nazioarteko Aireportua, Dum Dumen dago kokatuta. Hiriko erdigunetik 16 kilometrotara dago, ipar-ekialdean. Nazioarteko eta tokiko hegaldiak kudeatzen ditu. 2013an, aireportua handitu egin zen aireko trafikoaren handitzea kudeatzeko.\nPortua.\nKalkutako portua, 1870ean sortua, Indiako zaharrena eta ibai portu handi bakarra da. Kalkuta Port Trust enpresak Kalkuta eta Haldiako kaiak kudeatzen ditu. Howra hiriarekin konektatzen duten ferry zerbitzuak; Port Blairrera, Andaman eta Nikobar Uharteetako hiriburura, doazen bidaiari zerbitzuak, Indiako eta munduko beste portuetara doazen merkantzia zerbitzuak daude portuan.\nOsasuna.\n2011. urtean, Kalkutako osasun-sistemak 48 ospitale publiko ditu, gehienak Mendebaldeko Bengalako Osasun eta Familiako Ongizate Sailaren eskuetan, eta 366 osasun etxe pribatu. Osasun etxe horiek 27.687 ospitale ohe eskaintzen dituzte, eta beraz 10.000 pertsona bakoitzeko, 61.7 ospitale-ohe daude. Indiako bataz bestekoa baino dezente altuagoa da, 10.000 lagunentzako 9 ohekoa baita azken hau. Hamar medikuntza eta odontologia fakultate daude Kalkutako metropoli eremuan, espezializazio ospitale gisa funtzionatzen dutenak. Calcutta Medical College, 1835. urtean sortua, Asiako lehen erakundea izan zen medikuntza modernoa irakasten. Hala ere, instalazio hauek ez dira nahikoak hiriko osasun-premiei erantzuteko. Kalkutako biztanleen %78k baino gehiagok sektore pribatua nahiago du publikoa baino, honako arrazoiengatik: zaintzaren kalitate eskasa, hurbileko instalazioen falta eta sektore publikoko itxaron zerrenda luzeegiengatik.\nIndian 2005ean egin zen Familia Osasun Inkesta Nazionalaren arabera, Kalkutako etxebizitzen proportzio txiki batek bakarrik zuen osasun asegurua. Kalkutako ugalkortasun-tasa 1,4koa zen izan zen, zortzi hiri inkestatuen artean txikiena. Kalkutan, ezkondutako emakumeen %77k erabiltzen zituen antisorgailuak, inkestatutako hirien artean ehuneko altuena, baina antisorgailu modernoen erabilera txikiena zen (% 46). Kalkutako haurren heriotza tasa 1000ko 41ekoa zen, eta bost urte baino gutxiagoko haurren hilkortasuna 1000ko 49koa zen.\nInkestatutako hirien artean, Kalkuta bigarrena zen (%5) inolako txertorik izan ez zuten umeen kopuruan Kalkuta bigarrena izan zen baita ere osasun zentro bat erabiltzeko aukera zuten haurren kopuruan, 0 eta 71 hilabeteko haurren %57ak baitzuen. Kalkutako haurren malnutrizio, anemia eta azpipisu proportzioa baxuagoa zen inkestatutako beste hiriekin alderatuta.\nKalkutako gizonezkoen %18ak eta emakumeen %30ak obesitatea dauka, gehienak gizartearen estratu ez pobreetakoak. 2005ean, Kalkutako emakumeen % 55ak eta gizonen %20ak anemia zuen. Diabetes, asma, golo eta tiroideekin erlazionaturiko beste gaixotasunak nahiko hedatuak zeuden. Malaria, dengea eta chikungunya bezalako gaixotasun tropikalak Kalkutan nabarmenak dira, nahiz eta haien intzidentzia gutxitzen ari den. Kalkuta HIESa duten pertsonen kopuru handia duen Indiako eskualdeetako bat da; arrisku handiko eskualdea izendatu dutelarik.\n2014. urtean, airearen kutsadura geroz eta handiagoaren eraginez, hirian jaiotako pertsonen bizi itxaropena auzoetan jaiotakoena baino lau urte gutxiagokoa da.\nHezkuntza.\nKalkutako ikastetxeak gobernuek edo erakunde pribatuek zuzentzen dituzte, hauetako asko erlijiosoak izanik. Bengalera eta ingelesa irakaskuntzan gehien erabiltzen diren hizkuntzak dira, nahiz eta urdua eta hindia ere erabiltzen dira, batez ere Kalkutako erdigunean. Kalkutako ikastetxeek \"10 + 2 + 3\" plana jarraitzen dute. Bigarren hezkuntzako ikasketak egin ondoren, normalean maila altuagoko bigarren mailako instalazio bat duten ikastetxeetan matrikulatzen dira, eta Mendebaldeko Bengalako Bigarren Hezkuntzako Goi Mailako Kontseiluaren (\"West Bengal Council of Higher Secondary Education\" edo ICSE) partaide direnak. Arteetan, ekonomian edo zientzietan espezializatzea aukeratu ohi dute. Lanbide heziketako programak ere eskuragarri daude.\n2010ean, Kalkutako hirian Estatuko gobernuak zuzentzen dituen 14 unibertsitate zeuden. Fakultateak Kalkutako edo Indiako beste nonbaiteko unibertsitate edo erakunde batekin lotuta daude. 1779. urtean sortu zen Aliah Unibertsitatea \"Mohammedan College of Calcutta\" izenarekin, eta hiriko goi mailako hezkuntzako erakunde zaharrena da. Kalkutako Unibertsitatea, 1857an sortua, Asiako hegoaldeko lehen unibertsitatea da.\nKalkutan jaio, lan egin edo ikasi zuten zientzialari nabarmenen artean Satyendra Nath Bose, Meghnad Saha eta Jagadish Chandra Bose fisikariak; Prafulla Chandra Roy kimikaria; Prasanta Chandra Mahalanobis eta Anil Kumar Gain estatistikariak; Upendranath Brahmachari medikua; Ashutosh Mukherjee hezitzailea; eta Rabindranath Tagore, Chandrasekhara Raman eta Amartya Sen Nobel saridunak daude.\nKultura.\nKalkuta bere ondare literario, artistiko eta iraultzaileagatik ezaguna da. Indiako hiriburu ohia zenez, Indiako literatura eta artea modernoaren jaioterria izan zen. Kalkutari \"Energia frenetiko eta sortzailearen hiria\" eta \u201cIndiako hiriburu kulturala (edo literarioa)\" deitu izan zaio. \"Paren\", komunitateko zentzu indartsua duten auzoen, presentzia hiriaren ezaugarria da. Normalean, \"para\" bakoitzak bere komunitateko kluba du eta, kasu batzuetan, jolas-eremu bat. Bertako biztanleek \"adda\" edo elkarrizketa lasaiak egiten dituzte bertan, askotan gai libreko elkarrizketa intelektualaren forma hartzen dutenak. Graffiti politikoa ohikoa da hirian, forma anitz hartuz: kritika izugarrietatik txantxa burutsuetara, karikaturak eta propaganda barne.\nArkitektura.\nKalkutak eraikin asko ditu arkitektura indo-islamiko eta indo-sarrazeno motiboekin apaindua. Garai kolonialetako eraikin nagusietako asko oso ongi mantentzen dira eta \"ondare-egitura\u201d gisa aitortuak izan dira; besteak desintegrazio fase desberdinetan daude. 1814. urtean ezarria, Indiako Museoa herrialdeko museo zaharrena da eta Indiako historia naturala eta artea erakusten duten bilduma handiak ditu. Marble Palace hiriko eraikuntza europarraren adibide klasikoa da. Victoria Memorialak, Kalkutako interes guneetako batek, hiriaren historia dokumentatzen duen museoa du. Indiako Liburutegi Nazionala herrialdeko liburutegi publiko garrantzitsuena da eta \"Science City\" Indiako azpikontinenteko zientzia zentro nagusia da.\nArteak.\nHiriko antzoki komertzialen ospeak 1980ko hamarkadatik behera egin du. Kalkutako talde antzokiak 1940ko hamarkadan hasi zen kultur mugimendua da, garaian ospetsuak ziren antzoki komertzialetatik aldenduta. Ez dira profesionalak ezta komertzialak, eta gaian, edukian eta produkzioan esperimentu desberdinak egiten dituzten zentroak dira. Talde hauek antzokiak erabiltzen dituzte gizarte-mezu garrantzitsuak zabaltzeko. Chitpur zonaldeak jatra estiloko hainbat produkzio konpainia ditu. Jatra Bengalako landa eremuetan ospetsua den folk drama tradizionala da. Kalkutan dago kokatuta Bengalako zinema-industria, \"Tollywood\" izenekoa. Izen hau zinema estudio gehienak Tollygunj auzoan kokatzen direlako ematen zaio.\nXIX. eta XX. mendeetan zehar, Bengalako literatura modernizatu egin zen, besteak beste Ishwar Chandra Vidyasagar, Bankim Chandra Chattopadhyay, Michael Madhusudan Dutt, Rabindranath Tagore, Kazi Nazrul Islam eta Sarat Chandra Chattopadhyay autoreen lanari esker. Ram Mohan Roy, Swami Vivekananda eta beste batzuek zuzendutako erreforma sozialekin batera, Bengalako Pizkundearen zati garrantzitsu bat izan zen. XX. mendearen erdialde eta azkeneko zatiak postmodernismoaren etorrera ikusi zuten, baita mugimendu literarioena ere: esate baterako, Kallol mugimendua, Gose generazioa eta aldizkari txikiak. Hiriko argitaletxe gehienak College kalearen inguruan daude, liburu berriak eta erabiliak saltzen dituzte.\nKalighat margolanak XIX. mendean Kalkutan sortu ziren mitologia eta eguneroko bizitzako hainbat gai islatzen zituen estilo lokal gisa. 1864. urtean sortutako Artearen eta Artisauen Eskola Abanindranath Tagore, Jamini Roy eta Nandalal Bose bezalako artista ospetsuen sorleku eta lantokia izan da. Arte fakultatea Bengalako arte eskolaren sorlekua izan zen baita ere, XX. mendearen hasieran nagusi ziren arte estilo akademiko nagusien aurka erreakzionatu zuen abangoardia eta mugimendu nazionalista gisa. Arte Ederren Akademiak eta beste arte galeriek erakusketa erregularrak egiten dituzte. Hirian ospetsuak dira Rabindra sangeet estiloa, Rabindranath Tagorek idatzitako abestiak, eta Indiako musika klasikoa. Kontzertu eta errezitaldi garrantzitsuak antolatzen dira, esaterako, Dover Lane Music Conference, urte osoan zehar ospatzen dena. Bengalako herri musika, besteak beste, baul folk baladak, kirtanak eta Gajan musika jaialdia barnebiltzen dituena; eta musika modernoa, bengalerazko adhunik abestiak barne, famatuak dira baita ere. 1990eko hamarkadaren hasieratik, genero berriak sortu dira, bengalerazko folk-rock talde alternatiboak barne. \"Tibonmukhi gaan\" (\"bizitzari buruzko abestiak\") beste estilo berri bat da, errealismoan oinarritzen dena.\nGastronomia.\nKalkutako sukaldaritzaren funtsezko osagaiak arroza eta \"mahuka-jol\" izenarekin ezagutzen den arrain currya dira. \"Rasgulla\", \"sandesh\" eta \"mishti dohi\" izenez ezagutzen den jogurt gozoa bezalako postreekin jan daiteke. Itsaskiekin egindako plateren errepertorio zabala dauka Bengalak, eta haien artean ilish arrainarekin egindako prestaketa ezberdinak daude, Kalkutarren artean gogokoa den arrain bat. Kaleko janaria ere ospetsua da. Besteak beste, beguni (xerratan moztutako berenjena frijitua), kati roll (barazki, oilasko, bildots edo arrautza betegarria duten biribilkiak), panipuri (tamarindoarekin egindako krep oso frijitua) eta Chinatowneko indiar-txinatar sukaldaritza ezagunak dira.\nOspakizunak.\nTradizionalki Bengalako emakumeek saria janzten duten arren, shalwar kameez eta mendebaldeko jantzi estiloak emakumezko gazteagoen artean geroz eta ohikoagoak dira. Mendebaldeko arropa estiloak gizonezkoen onarpen handiagoa du, dhoti eta kurta tradizionalak jaietan zehar ikusten diren arren. Durga Puja, irailean eta urrian ospatzen dena, Kalkutako jaialdirik garrantzitsuena eta handiena da. Bengalako Urteberria, Pahela Baishakh izenarekin ezagutzen dena, eta Poush Parbongo uzta-jaialdia hiriko beste jaialdi ospetsu batzuk dira. Era berean, Kali Puja, Diwali, Holi, Jagaddhatri Puja, Saraswati Puja, Ratha-Yatra, Krishna Janmashtami, Maha Shivaratri, Vishwakarma Puja, Lakshmi Puja, Ganesh Chaturthi, Makar Sankranti, Gajan, Kalpataru Day, Bhai Phonta, Maghotsab, Eid al-Fitr, Muharram, Eguberria, Budaren urtebetetzea eta Mahavir Jayanti ere ospatzen dira. Kultur ekitaldiak famatuenak honako hauek dira: Rabindra Jayanti, Independentzia Eguna (abuztuak 15a), Errepublika Eguna (urtarrilaren 26a), Kalkutako Liburu Azoka, Kalkutako Zinema Jaialdia, Nandikar Antzerki Jaialdi Nazionala, Statesman Vintage eta Classic Car Rally eta Gandhi Jayant.\nKirola.\nKalkutako kirol nagusiak futbola eta kriketa dira. Indiako zonalde gehienetan ez bezala, biztanleek futbol zaletasun handia dute. Hiriak nazional mailako futbol talde nagusiak ditu, hala nola Mohun Bagan A.C., East Bengal F.C., United S.C. eta Mohammedan Sporting Club. Calcutta Football League (1898an hasitakoa) Asiako futbol ligarik zaharrena da. Mohun Bagan A.C., Asiako futbol talde zaharrenetariko bat, \"Indiako Klub Nazionala\" izendapena duen erakunde bakarra da. Mohun Bagan eta East Bengal taldeen arteko futbol partidek, Kalkutako derbia izenez ezagunak, ikusle asko biltzen dituzte.\nIndia osoan bezala, kriketa estimatua da Kalkutan eta hiriko kale eta zelaietan jokatzen da. Kalkutan Indian Premier Leagueko Kolkata Knight Riders frankiziak jokatzen du. Cricket Association of Bengal, Mendebaldeko Bengalan kriketa arautzen duen erakundeak hirian dauka egoitza. Kalkutak Indian Super Leagueko Atl\u00e9tico de Kolkata frankizia ere badu. Txapelketak, batez ere, kriket, futbol, badminton eta carrom kiroletakoak, herrien arteko edo kluben arteko mailan antolatu ohi dira. Maidan parkean, hiriko parke handiena den eremu zabalean, hainbat futbol eta kriket klub eta eskola daude.\nEden Gardens estadioan, 2017an 68.000 ikusleentzako tokia zuenak, 1987ko Munduko Kriket Txapelketaren amaierako partida jokatu zen. Bengalako kriket taldearen eta Kolkata Knight Riders taldearen estadioa da.\nErabilera anitz dituen Salt Lake Stadium, Yuva Bharati Krirangan bezala ere ezaguna, eserleku gehien dituen Indiako estadioa da. 2017ko FIFA U-17 Munduko Kopako partida gehienak bertan jokatu ziren, finalerdiak eta finaleko partidak barne. Kalkutako herritarrak Munduko Kopa honen asistentzia osoaren % 45a izan ziren, batez besteko 55.345 ikusleekin. Calcutta Cricket and Football Club munduko bigarren kriket klub zaharrena da.\nKalkutako Netaji Indoor Stadiumean 1981eko Asiako Saskibaloi Txapelketa jokatu zen. Indiako saskibaloi selekzioak bosgarren bukatu zuen, Asiako saskibaloi talde hoberenen gainetik. Hiriak 18 zuloko 3 golf zelai ditu. Zaharrena Royal Calcutta Golf Clubean dago, Erresuma Batutik kanpo eraikitako lehenengo golf kluba. Beste biak Tollygunge Club]ean eta Fort Williamen daude. Royal Calcutta Turf Clubean zaldi lasterketak eta polo partidak jokatzen dira. Calcutta Polo Cluba oraindik martxan dagoen munduko polo klub zaharrena da. Calcutta Racket Club Kalkutako squash eta erraketa kluba da. 1793. urtean sortu zen, munduko erraketa klub zaharrenetako bat eta Indiako azpikontinenteko lehena izanik. Calcutta South Clubean teniseko nazio eta nazioarteko txapelketak egiten dira; bertan belar gaineko lehenengo txapelketa nazionala ospatu zen 1946ean. 2005-2007 urteetan, Sunfeast Open jokatu zen Netaji Indoor Stadiumean, Women\u2019s Tennis Association elkarteko txapelketa bat. Ordutik aurrera eten egin da.\nCalcutta Rowing Clubak arraunketa txapelketak eta entrenamenduak antolatzen ditu. Kalkutak, hamabosteko errugbian Indiako gune garrantzitsuena denak, izena ematen dio errugbiko nazioarteko txapelketa zaharrenari: Calcutta Cup. Ekialdeko Indiako Automobil Elkarteak, 1904an sortua, eta Bengal Motor Sports Clubak, Kalkuta eta Mendebaldeko Bengalako motor kirolak eta rallyak sustatzea dute helburu. Beighton Cup, Bengalako Hockey Elkarteak antolatutako ekitaldia, lehen aldiz 1895ean jokatu zen eta Indiako belar hockey txapelketa zaharrena da. Kalkutako kirolari ezagunenak Sourav Ganguly eta Pankaj Roy, Indiako kriket selekzioaren kapitan ohiak; Leander Paes, Olinpiar jokoetan brontzezko domina lortu zuen tenislaria; Arjun Atwal golflaria eta Sailen Manna, Chuni Goswami, P.K. Banerjee eta Subrata Bhattacharya futbolari ohiak dira."}
{"id": "97154", "revid": "336", "url": "https://eu.wikipedia.org/wiki?curid=97154", "title": "Fort William", "text": ""}
{"id": "97155", "revid": "512", "url": "https://eu.wikipedia.org/wiki?curid=97155", "title": "Fort William (Eskozia)", "text": "Fort William ( eta ), Inverness hiriaren ondoren Eskoaziako Lur Garaietako herri ezagunena da, bertan baitago Erresuma Batuko mendirik altuena den Ben Nevis mendia.\nEtimologia.\nIzena Gilen III.a Ingalaterrakoa eta II.a Eskoziakoaren omenez ezarritako gotorlekuak ematen dio eta inguruan eratu zen herriari Maryburgh izena eman zitzaion, Gilen III.aren emaztearen omenez. Ondorengo mendeetan \"Gordonsburgh\" eta \"Duncansburgh\" izenak ere izan zituen baina azkenean hasierakoa berreskuratu zuen.\nGaelerazko \"An Gearasdan\" izenak \"goarnizioa\" esan nahi du eta bitxia da, izan ere frantsesezko \"garnison\" hitzaren gaelizazioa baita.\nHistoria.\nCameron leinuaren lurraldea zen eta hainbat asentamendu zeuden sakabanatuta. Garai hartako herri nagusia Inverlochy zen. XVII mendean Oliver Cromwellen inbasioa gertatu zen eta lurraldea kontrolatu ahal izateko ingelesek gotorleku bat eraiki zuten eta inguruan herria eratuz joan zen. XVIII mendeko Jakobiten matxinadan hiria setiatu egin zuten jakobitek baina ez zuten Fort William eskuratu.\nGeografia eta kirol turismoa.\nFort William, hegoalderago dagoen Glen Coe eta Glenfinnan-rekin batera inguruko turismogune handienak dira. Mendi txango eta mendi eskaladaren gune garrantzitsua da, Glen Nevis harana, Ben Nevis eta Munro mendiak albo-alboan baiditu. Turismo iragarkien arabera Fort William hiria Britainia Handiko \"mendi eta aire libreko kirolen hiriburua\" omen da. Downhill Mountain Bike Track bizikleta ibilbide ospetsuarengatik ezaguna da, bai eta Glasgow eta Great Glen Way-etik datorren West Highland Way ibilbidearengatik; Great Glen haran erraldoia zeharkatuz barna doan bizikleta/oinezko bidezidor batek Inverness eta Fort William hiriak lotzen ditu.\nHiri honetako 726 pertsona (biztanleri guztiaren %7.33a) Gaeleraz hitz egiteko gai dira."}
{"id": "97156", "revid": "336", "url": "https://eu.wikipedia.org/wiki?curid=97156", "title": "Fort William, Eskozia", "text": ""}
{"id": "97157", "revid": "219", "url": "https://eu.wikipedia.org/wiki?curid=97157", "title": "Jesus Arambarri", "text": ""}
{"id": "97158", "revid": "880", "url": "https://eu.wikipedia.org/wiki?curid=97158", "title": "Petilla de Aragon", "text": ""}
{"id": "97160", "revid": "6950", "url": "https://eu.wikipedia.org/wiki?curid=97160", "title": "Sapere aude", "text": "Sapere aude latinezko esaera bat da, \"Ausartu jakiten\" esan nahi duena. \"Zeure arrazoi propioa erabiltzeko ausardia izan ezazu\" bezala ere interpretatzen da.\nHedapena, Immanuel Kanti zor zaio, bere \"Ilustrazioa zer da?\" izeneko saiakeran, bere jatorrizko erabilera dirudienez, Horazioren \"Epistularum liber primus\" izeneko laneko II. gutunean ematen dela dirudien arren.\nEsaldia, Horaziok sortu zuen K. a. I. mendean, eta bere lagun Loliusi zuzendutako gutun batean aurkitua izan zen. Itzulpen ugari ditu, baina, gutunaren testuinguruan (non, Ulisesek, Troiatik itzultzerakoan, aurre egin behar izan zien froga guztiak gainditzeko erabili izan zituen baliabideez hitz egiten den) \"zure pentsatzeko abilezia erabiltzen ausartu\" bezala uler daiteke. Beste batzuk, \"ausartu pentsatzen\" bezala itzultzen dute.\nOrdutik, sarri erabiltzen da topiko literario bezala, baita zenbait unibertsitateren lelo bezala ere.\nOharrak.\n1869an, Dunedineko Otagoko Unibertsitate sortu berriak esaldi hau aukeratu zuen lelo bezala.\nHuelvako Unibertsitateko armarrian agertzen da, Miguel de Cervantes Europar Unibertsitatearen leloa da eta Chihuahuako Unibertsitateko unibertsitate klaustroak erabiltzen du."}
{"id": "97161", "revid": "105290", "url": "https://eu.wikipedia.org/wiki?curid=97161", "title": "Europar kontzientziaren krisia", "text": "Europar kontzientziaren krisia Paul Hazard historialari eta saiakeragilearen lan nagusia da, Parisen argitaratua 1935ean. Erlijio gerren ondorengo Europa sekularizatuko giro intelektualeko krisi ideologikoa aztertzen du.\nDescartes, Leibniz, Spinoza, Locke edo Newton bezalako pentsalariek, elkarren arteko garai bat banatzen dute, astronomikoki ere mugatu daitekeena, 1680an Halley kometa igaro zenean, Pierre Bayleri bere \"Gutuna\" idaztea ahalbidetu ziona, sineskeriak hautsi eta, ezagutza, etengabe frogatu beharra dagoela esateko.\nKrisi ideologiko bezala, krisi orokorrari edo XVII. mendeko krisiari gehitu beharreko arlo bat da, arlo honetan, mendearen amaiera aldera erortzen den arren, eta XVII. eta XVIII. mendearen artean geratuz. Arrazionalismoa eta enpirismoa izango ziren bere bi kontrako pare filosofikoak. Behin betirako askatzen dira eskolastikaren loturatik, zientzia berrirako eta Ilustraziorako bidea ireki zuena.\nEspainian, \"Novatores\" izeneko mugimendua lotu dakioke."}
{"id": "97162", "revid": "336", "url": "https://eu.wikipedia.org/wiki?curid=97162", "title": "Eulemur", "text": "Eulemur (grekeraz: \"benetako lemurrak\") Lemuridae familiako primate genero bat da. Madagaskarren baino ez dira bizi. Euren larrua marroia-arrea da eat horregatik batzuetan lemur marroi izena ematen zaie. Batzuetan dimorfismo sexuala egoten da kolorazioan. 30etik 50 zentimetrora neurtzen dute eta isatsa gorputza baino nabarmenki handiagoa da. 2tik 4 kilogramora arteko pisua dute.\nEgunez bizi dira, baso zein oihanetan gehienak eta batzuk baso lehorretan. Lurrean mugitzen direnean lau hanken gainean egiten dute. Batez ere loreak, fruituak eta hostoak jaten dituzte. Batzuetan intsektuak ere jaten dituztela ikusi da.\nHaurdunaldiak 125 egun irauten ditu eta kumaldia udan zehar edo udazkenaren hasieran izaten da. Normalki bi kume izaten dituzte kumaldiko. Kumeak helduak dira 18 hilabeterkin eta euren bizi-itxaropena 18 urtekoa da."}
{"id": "97163", "revid": "336", "url": "https://eu.wikipedia.org/wiki?curid=97163", "title": "(108) Hekuba", "text": ""}
{"id": "97164", "revid": "336", "url": "https://eu.wikipedia.org/wiki?curid=97164", "title": "(117) Lomia", "text": ""}
{"id": "97165", "revid": "336", "url": "https://eu.wikipedia.org/wiki?curid=97165", "title": "(116) Sirona", "text": ""}
{"id": "97166", "revid": "336", "url": "https://eu.wikipedia.org/wiki?curid=97166", "title": "(115) Thyra", "text": ""}
{"id": "97167", "revid": "336", "url": "https://eu.wikipedia.org/wiki?curid=97167", "title": "(114) Kasandra", "text": ""}
{"id": "97168", "revid": "336", "url": "https://eu.wikipedia.org/wiki?curid=97168", "title": "(113) Amaltea", "text": ""}
{"id": "97169", "revid": "336", "url": "https://eu.wikipedia.org/wiki?curid=97169", "title": "(112) Ifigenia", "text": ""}
{"id": "97170", "revid": "336", "url": "https://eu.wikipedia.org/wiki?curid=97170", "title": "(111) Atea", "text": ""}
{"id": "97171", "revid": "336", "url": "https://eu.wikipedia.org/wiki?curid=97171", "title": "(110) Lidia", "text": ""}
{"id": "97172", "revid": "336", "url": "https://eu.wikipedia.org/wiki?curid=97172", "title": "(109) Felicitas", "text": ""}
{"id": "97173", "revid": "336", "url": "https://eu.wikipedia.org/wiki?curid=97173", "title": "(104) Klimena", "text": ""}
{"id": "97174", "revid": "1310", "url": "https://eu.wikipedia.org/wiki?curid=97174", "title": "Sokoa", "text": ""}
{"id": "97175", "revid": "1310", "url": "https://eu.wikipedia.org/wiki?curid=97175", "title": "Piarres Larzabal Kolegioa", "text": ""}
{"id": "97176", "revid": "512", "url": "https://eu.wikipedia.org/wiki?curid=97176", "title": "Eulemur fulvus", "text": "Eulemur fulvus \"Eulemur\" primate lemuriformeetako espezie bat da. 84 eta 101 zentimetro arteko tamaina dute, horietatik 41etik 51era isatsaren tamaina delarik. 2tik 3 kgrako pisua dute. Batez ere marroiak edo marroi-grisak dira. Aurpegia gris iluna da, edo beltza ere, baina begien inguruak argiagoak dira. Begiak laranja-gorriak dituzte."}
{"id": "97177", "revid": "512", "url": "https://eu.wikipedia.org/wiki?curid=97177", "title": "107 Camilla", "text": "Camilla gerriko nagusiko 107. asteroidea da, handienetakoa. 1868ko azaroak 17an aurkitu zuen Norman Robert Pogsonek Madras hiritik.\nIzena Volskotarren erreginagatik du. Eneasi aurre egiten zioen Turnoren armadari denbora luzez eutsi zion. Gezikada baten ondorioz hil zen.\nS/2001 (107) 1 izeneko satelite bat du, A. Storrsek aurkitua (Towson Unibertsitatea) Hubble Teleskopio Espazialeko Asteroide taldearekin batera (F. Vilas, E. Wells, C. Woods, B. Zellner eta M. Gaffey), 2001eko martxoak 1ean, Hubble Teleskopio espazialak hartutako irudietan."}
{"id": "97178", "revid": "1105", "url": "https://eu.wikipedia.org/wiki?curid=97178", "title": "Krakobia", "text": ""}
{"id": "97179", "revid": "105290", "url": "https://eu.wikipedia.org/wiki?curid=97179", "title": "Eulemur sanfordi", "text": "Eulemur sanfordi \"Eulemur\" primate lemuriformeetako espezie bat da. 88 eta 95 zentimetro arteko tamaina dute, horietatik 50etik 55era isatsaren tamaina delarik. 1,8tik 1,9 kgrako pisua dute. Espeziea hau sexualki dikromatikoa da, hau da, arrak eta emeek kolore ezberdina dute."}
{"id": "97180", "revid": "512", "url": "https://eu.wikipedia.org/wiki?curid=97180", "title": "Eulemur albifrons", "text": "Eulemur fulvus \"Eulemur\" primate lemuriformeetako espezie bat da. Madagaskarreko iparraldean baino ez dira aurkitzen. Aurpegi txuria dute. 90 zentimetro inguruko tamaina dute, horietatik 50 zentimetro isatsaren tamaina delarik. 2,3 kilo pisatzen dituzte bataz-bestean."}
{"id": "97181", "revid": "512", "url": "https://eu.wikipedia.org/wiki?curid=97181", "title": "106 Dione", "text": "Dione, asteroide zerrendako 106. asteroidea da. 1868ko urriak 10ean aurkitu zuen James Craig Watsonek Ann Arborretik.\nDionegatik deitua, greziar mitologian, Afrodita jainkosa eta Titanen ama zena.\n146,6 kilometroko diametroa du, bere errotazio periodoa, 15 ordukoa da, eta 5,64 urteko orbita periodo bat du, 2,6 eta 3,7 unitate astronomiko artean dagoen orbita batekin. Uste denez, 1 Ceres egina dagoen material berarekin egina dago. Dionek, izar txiki bat ezkutatu zuen 1983ko urtarrilak 19an."}
{"id": "97182", "revid": "336", "url": "https://eu.wikipedia.org/wiki?curid=97182", "title": "Jesus Aranbarri Garate", "text": "Jesus Aranbarri Garate (Bilbo, Bizkaia, 1902ko apirilaren 13a - Madril, Espainia, 1960ko uztailaren 11) musikagilea izan zen. Zazpi kaleetan jaioa, auzokidea zuen Miguel de Unamuno idazlearen laguna izan zen. Aita musikaria zen, eta bera ere musika arloan murgildu zen gaztetatik, Academia Vizca\u00edna de M\u00fasica delakoan ikasketak eginez eta geroago Jesus Guridiren beraren ikaslea izan zen, Parisera ikastera ere animatuko zuena.\nHamasei urterekin, pianoa jotzen ibili zen zinema mutuko filmak lagunduz. Geroago, Bilboko Udal Bandan ibili ondoren, Bilbao Orkestra Sinfonikoaren zuzendari bihurtu zen.\nGaur egun jaioterriko Solokoetxe auzoko kontserbatorioak bere izena darama. Halaber, 2003ko ekainean Euskalduna Jauregian \"Sorgin-Morgin, Aker-Maker\" izeneko dantza ikuskizuna aurkeztu zuten Aranbarriren omenez, laguna izandako Segundo Olaetaren izena daraman ballet konpainiak egindakoa."}
{"id": "97184", "revid": "886", "url": "https://eu.wikipedia.org/wiki?curid=97184", "title": "Ursus arctos", "text": ""}
{"id": "97185", "revid": "105290", "url": "https://eu.wikipedia.org/wiki?curid=97185", "title": "Eulemur rufus", "text": "Eulemur rufus \"Eulemur\" primate lemuriformeetako espezie bat da. 2001erarte \"Eulemur fulvus\"en azpiespezietzat zuten zientzialariek, baina urte horretan espezie kategoriara igo zuten. 2008an, gainera, espeziea bitan zatitu eta \"Eulemur rufifrons\" bereizu zuten. ADNan eginiko ikerketek tesi hau mantentzen dute.\nNahiko espezie ezezaguna da eta ez dago datu askorik bere egoeraren inguruan. 35 eta 48 zentimetro arteko gorputza dute eta 45-50 zentimetroko isatsa. Bataz beste 2,2-2,3 kiloko pisua dute. Ar eta emeek kolore ezberdintasunak dituzte."}
{"id": "97186", "revid": "96586", "url": "https://eu.wikipedia.org/wiki?curid=97186", "title": "Hartz arre", "text": "Hartz arrea (\"Ursus arctos\") munduan zabalduen dagoen hartz espeziea da, Eurasiako eta Ipar Amerikako iparraldean dauden lurretako askotan bizi baita. Karniboroen ordenako lehorreko espezie bizidunetan handienetako bat da, bere hurbileko ahaide hartz zuriarekin (\"Ursus maritimus\") batera.\nHartz arrea munduko hainbat tokitan desagertzeko zorian dago. Gaur egun, Europako, Asia hotzeko eta Ipar Amerikako baso trinkoak ugaztun handi honen azken gordeleku bilakatu dira. Eremu zabal horretan, tamaina eta kolorearen arabera hamasei azpiespezie bereizi ohi dira, baina hartz arrearen taxonomia zalantzazkoa da. Azpiespezieen artean, euren tamaina handiagatik ezagunak dira grizzly hartzak (\"Ursus arctos horribilis\") eta Kodiak hartzak (\"Ursus arctos middendorffi\"). Iberiar penintsulan, Kantauriar mendikatean bi azpipopulazio bereiz daitezke, mendebaldekoa eta ekialdekoa. Oraintsu arte Pirinioetan ere bizi zen hartz arrea, baina gaur egun ale bakan batzuk baizik ez dira gelditzen; gehienak, hartz populazio hori indartzeko asmoz Esloveniatik ekarriak.\nDeskribapena.\nUgaztun handi honek munduan zehar dituen forma ezberdinen artean, Pirinioetakoa txikienetakoa da; 80 eta 250 kg arteko pisua hartzen du. Hala ere, ez da ahaztu behar pisu hau urtetik urtera aldatzen dela urte-sasoiaren, sexuaren eta beste hainbat faktoreren arabera. Arra emea baino dezente handiagoa da. Arrak, atzeko bi hanken gainean zutituz gero, 2 m-ko garaiera izatera iristen dira.\nAskatasunean, 25-30 urte inguru bizi ohi dira, eta gatibutasunean 47 urtera ere irits daitezke. 1,7-2 m-ko luzera eta 0,9-1 m-ko garaiera (gurutzean) izan ohi dute. Ilajearen kolorea, krema-koloretik marroi iluneraino doa, baina hankak gehienetan beltzak ditu eta ile-muturrak ia-ia horiak. Kumeek, lepoaldean izan ohi duten eraztun zurixka lehenengo muda aldiaren ostean galtzen dute. Ilea 2-15 cm-ko luzerakoa da, buru eta sabelaldean motza eta gorputzean zehar luzeagoa. Ilajea urtean behin aldatzen dute. Ekainetik aurrera, 30-40 eguneko muda aldia hasten dute.\nOrojalea da, baina haragiak elikaduraren gutxiengoa osatzen du. Elikaduraren hiru laurden belar, fruitu eta sustraietatik lortzen du. Haragiari dagokionez, intsektuak, ugaztun txikiak eta noizbehinka ugaztun handiak ere jaten ditu. Ikerketen arabera, etxabereek elikaduraren % 8 osatzen dute, gehienez ere.\nIkusmena oso garatua ez duten arren, gauez koloretan ikus dezakete. Gainontzeko zentzumenei dagokienez, aldiz, belarri fina eta usaimen zorrotza dute; distantzia luzetara dauden elikagai iturriak eta araldian zehar gainontzeko indibiduoen egoera sexuala antzemateko funtsezkoak.\nBarailetan 4 letagin zorrotz eta sendo dituzte, haragia jaten duten seinale. Hala ere, hagin zabal eta zapalek erakusten dutenez, orojalea dugu, eta neurri handi batean landarejalea.\nBanaketa.\nMunduan.\nBaso trinkoetan dago hedatuen munduan, hala ere, oso banaketa desorekatu eta barreiatua du. Asian, Erdialdeko Asian, ipar-ekialdeko eta mendebaldeko Txinan eta Hokkaidon (Japonia).\nIpar Amerikan, Kanadan populaziorik handienak Ipar-mendebaldeko Lurraldeak, Columbia Britainiarra eta Albertako mendebaldean daude. AEBetan, bereziki Alaskan, baina baita Wyomingeko ipar-mendebaldean, Montanako ipar-mendebaldean, Idahoko ipar-ekialdean eta Washingtongo ipar-ekialdean.\nEuropan, Errusian dago populaziorik handiena. Errumanian (Karpatoak), Kaukason, Eslovakian, Bulgarian, Eslovenian eta Grezian ere ugariak dira. Eskandinavian, Suedian eta Finlandian. Penintsula Iberikoan, Asturiasen daude azken hartzak, Somiedo eta Narceako natur parkeetan, baita Pirinio aldean ere.\nEuskal Herrian.\nHistorikoki Pirinioetan animalia hauek bizi izan baziren ere, gaur egun oso gutxi gelditzen dira. Erronkariko ibarrean geratzen da jatorrizko azkeneko euskal hartza, \"Camille\" izenekoa. \"Camille\" hartza oso ospetsua bilakatu zen bere ibilerengatik, eta bertako artzainen ardietan egindako harrapaketengatik. Haurrentzako panpina bat ere sortu zuten, \"Kamiltxo\" izenekoa. Hala ere, \"Camille\" hartza hiltzat jo zuten 2010ean, haren aztarnak desagertu zirenean.\n1996, 1997 eta 2006an, Esloveniatik ekarritako zenbait hartz arre ekarri eta askatu zituzten Okzitaniako Pirinioetan, espeziea Pirinioetan berreskuratzeko. Esloveniako hartzak dira Pirinioetako hartzetatik hurbilen daudenak eta Euskal Herriraino ere iritsi dira horien edo horiek kumeak. 2010eko otsailean, Frantziako agintariek esan zuten zehaztu gabeko kopuru eta lekuetan, berriro ere hartzak askatuko zituztela Pirinioetan. Neurri horrek ezbaia, kezka, sortu zuen bertako jendearen artean, besteak beste, Zuberoako zein Nafarroako zenbait auzapezen aldetik.\nBizkaiko azken hartza Eskuagatxeko mendilerroan, Urkiola inguruan harrapatu zuten 1871ko abenduan.\nKantauriar mendikatean.\nXX. mendearen lehen urteetan populazio kantauriarra bi azpipopulaziotan banandu zen fluxu genetiko faltaren ondorioz. Mendebaldeko azpipopulazioan, Asturias, Leon eta Lugoko probintzietan, 300 ale inguru daude. Ekialdeko azpipopulazioan, berriz, 50 ale inguru zenbatu dira, Leon, Palentzia eta Kantabriako probintzietan. \nGaur egun, bi azpipopulazioak elkar komunikatuta daude, indibiduo arrak mendebaldeko azpipopulaziotik ekialdekora mugitu dira. \nHabitata.\nHartz arreek bizi eremu zabala behar dute bizirauteko, elikagaia eta babeslekua topatzeko txoko ezberdin askoren premia baitute. Gehienbat hariztiak, pagadiak edo urkidiak bezalako baso misto hostogalkorrak aukeratzen dituzte hibernaziorako, hauek eskaintzen dieten erreserba iturri garaiagatik. Ezkur eta pagotxak urriak diren urteetan, gaztainadiak bilatzen dituzte bazkarako. Gertaera honek, euren ohiko bizi-eremutik dezente urruntzea ekartzen die.\nAske bizi diren hartz bakanak nekez ikusten badira ere, udaberri-uda partean goi-mendietako larreetan dauden erlategiak, belazeak edo baiaz josiriko sastrakadietara hurbildu ohi dira. Negua heltzean aldiz, harkaitz arteko zulo eta kobak bilatzen dituzte hibernatu ahal izateko. Oro har, hartzak uzten dituen aztarna eta oin-markak topatzea izaten da ohikoena.\nElikadura.\nElikaduraren % 75-80a belarrez, fruituez eta bestelako landarez osatzen da; beste % 25-20a animalia-jatorrikoa da. Honen barruan, ugaztun handiek % 12-15a osatzen dute, intsektuek \u2013 % 7-9a, eta mikrougaztunek \u2013 %1a (ugaztun handien sarraskietatik inurrietaraino). Aziendek dietaren % 6-8a osatzen dutenez, argi dago hartza ez dela azienda-hiltzaile porrokatua, hainbat jendek hori badio ere. Inoiz edo behin oihaneko piztiaren bat harrapa dezake, dena alde duela, eskuarki, orkatz eta orein kumeren bat, edo, bestela, ahitu edo gaixoturiko ugaztun helduren bat.\nUgalketa eta ontogenia.\nHibernazioak lauzpabost hilabetez irauten du: azarotik apirilera bitartean. Negu gorriko pausaldi horretan hartzak jateari, edateari eta, kaka eta pixa egiteari utzi egiten dio baina, konstante funtzionalak mantendu egiten ditu udazkenean metaturiko gantzei esker. Dena den, garai horretan aktibitaterako gaitasuna badu eta estimulazioa dela eta esnatzea gerta daiteke. Are gehiago, epealdi horretan erditzen dira emeak eta, udaberrira arte hartz kumeak elikatu eta berotu egiten dituzte, lotan segitzen duten bitartean.\nHartzek 3\u20135 urte izan arte ez dute heldutasun sexualik eskuratzen, eta emeak 4 urterekin erditu ohi dira lehenengo aldiz. Ugaztun handi hauek poligamoak dira. Araldia udaberri bukaeran edo uda hasieran izaten da (maiatza eta uztaila artean). Hain ale gutxi geratzen denez, ar eta emeen arteko topaketak zailak izaten dira eta, hauei ahalik eta etekin handiena ateratzearren, eragindako obulazioa garatu dute; hau da, arrak behin eta berriro estaltzen du emea honen obulazioa eraginez ernalketa gerta dadin. Haurdunaldiak bi hilabete irauten du. Hartz kumeak (bat edo bi) ama hibernazio zuloan dagoela munduratuko dira eta, handik urte eta erdira amarekin bizitzeari utziko diote. Erditze batetik bestera bi urtetako tartea izan ohi da.\nBizimodua.\nElikagaiaren bilaketak baldintzatzen ditu hartzaren bizimodua eta mugimenduak; animaliak azalera handia behar du gustura ibiltzeko, atseden hartzeko, babesa bilatzeko eta neguan hibernatzeko. Gehienez 20\u201330 km karratuko azalerak hartzen ditu beregain. Noizbehinka ibilaldi luze samarrak egiten ditu. Hara eta hona ibili ohi den ugaztun bakarti hau plantigradoa da, ibileran gorpuz karga osoa oin-zoletan banatzen duelako. Bi hankaren gainean zutitzeko gauza den izaki bakarretako bat dugu hartza; dena den, horrela gutxi-gutxitan altxatzen da: emeengatiko borroketan edo bere burua arriskuan ikusten duenean soilik. Hartzari leporatu zaion oldarkortasun ospe hori debaldekoa da, erasoari nekez ekiten diote amaieran arerioa erailez.\nHibernazio-garaia heltzean, hartzak koba naturalak edo berarentzat propio induskatutako gordelekuak egokitzen ditu. Horretarako harkaitz artean, leku maldatsu eta bertara iristeko zailak direnak aukeratzen ditu. Gordelekuan ohea egiteko, goroldio, belar, hosto eta makilatxoez baliatzen da.\nEspezieen arteko elkarrekintzak.\nHartz arreak basoko ekosisteman ez du inongo etsai naturalik, are gehiago ekosistemaren dominatzaileetako bat dela esan daiteke. Gaur egun, hartzak ezagutzen duen etsai nagusia edo bakarra gizakia da.\nHartzarekin elkar bizitzeak hainbat arazo sortzen ditu, ganadu edo aziendari eragiten dizkion kalteak, ehizarekin duen elkarreragina edo, azpiegiturak egiteko edo baso-ebaketak egiteko bere presentziak sortzen dituenak.\nEdonola, elkarbizitza horretan hartza da galtzaile argia.\nHona hemen hartzari gizakiak eragiten dizkion arazo larrienak:\nKontserbazioa.\nOrain dela mende batzuk hartz arrea Europa osoan zehar zebilen arren, egun egoera erabat aldatuta dago, azken urteotako gertakarien erruz batik bat. Espainian, Italian eta Frantzian dira arrisku bizieneko hartz-populazioak. Espainiar hartzen egoera are larriagoa da, hartz arreak Europan dituen hiru eboluzio-lineetako baten eta mundu osoan diren bostetako baten ordezkari bakarrak baitira.\nEgun, hiru populazio bizi dira; bata Kantauriar mendikatean eta beste bi Pirinioetan: bata Erdialdeko Pirinioetan, Aran eta Pallars haranetan eta Frantziako eskualde mugakideetan, eta, bestea Ekialdeko Pirinioetan, Aragoi, Nafarroa eta Biarnon. Erdialdeko Pirinioetako populazioa Esloveniatik 1996an eta 1997an ekarri eta Frantzian inolako arazorik izateke sartutako hiru hartzetatik ugaldu da. Egokitzapen hori Europako beste hainbat lekutan ere gertatzen ari da, hala nola, oraindik orain Trentinon (Italia). Horrek garbi asko frogatzen du hartz asko dagoen toki batetik buru batzuk atera eta beste toki batera eramatea posible dela eta lekualdaketa hori maiz arrakastaz egiten dela.\nHoriek horrela, gaur egungo hartzaren egoera hil ala bizikoa da. Populazio honen iraupenak sekulako garrantzia du eta, horretarako ezinbestekoa da habitata bere osotasunean mantentzea. Alabaina, hartzarentzat habitat egokia mantentzeko, leku horietan egiten diren jarduera guztiak arautu egin behar dira eta, ondorioz, interes ekonomiko asko gainditu edo birbideratu. Horrela bada, Pirinioen kasuan, ale berriak sartzea ez da espezie honen kontserbaziorako nahikoa, habitataren kalitatea eta lasaitasuna mantentzea ere betebeharreko ezinbesteko premisa da.\nAzpiespezieak.\nWilsonek eta Readerrek hamasei azpiespezie daudela dioten arren, hartz arrearen taxonomia zalantzazkoa da:"}
{"id": "97187", "revid": "105290", "url": "https://eu.wikipedia.org/wiki?curid=97187", "title": "Eulemur rufifrons", "text": "Eulemur rufifrons \"Eulemur\" primate lemuriformeetako espezie bat da. 2001erarte \"Eulemur fulvus\"en azpiespezietzat zuten zientzialariek, baina urte horretan espezie kategoriara igo zuten. 2008an, gainera, espeziea bitan zatitu eta \"Eulemur rufus\" bereiztu zuten. ADNan eginiko ikerketek tesi hau mantentzen dute.\nNahiko espezie ezezaguna da eta ez dago datu askorik bere egoeraren inguruan. 35 eta 48 zentimetro arteko gorputza dute eta 45-55 zentimetroko isatsa. Bataz beste 2,2-2,3 kiloko pisua dute. Ar eta emeek kolore ezberdintasunak dituzte."}
{"id": "97189", "revid": "336", "url": "https://eu.wikipedia.org/wiki?curid=97189", "title": "Idi Amin", "text": "Idi Amin Dada Oumee (Koboko, 1925 - Jidda, Saudi Arabia, 2003ko abuztuaren 16a) ugandar militar, politikari eta diktadorea izan zen. Ugandako presidentea izan zen 1971-1979 bitartean.\nBizitza.\n1966an, Mutesa II.a erregea aginpidetik kentzen lagundu zion Milton Oboteri. Bost urte geroago, Obote bota eta aginpide guztiak beretzat hartu zituen. Kanpo-politika zentzu zehatzik gabea bideratu zuen (Hego Afrikarekiko harremanak eta Israelekikoak hautsi eta arabiarren aldeko azaldu, Tanzania eta Kenyarekiko tirabirak), Mendebaldearen aldekoa eta xenofoboa. Haren diktadura ezaguna izan zen giza-eskubideen bortxaketagatik hala nola, errepresio politikoa, jazarpen etnikoa, hilketak eta asiarren kanporatzea. Zenbait iturriren arabera, 100.000-500.000 pertsona erail zituen. \"Bere Gorentasuna, Bizi arteko Presidente, Lur Mariskala, Al Hadji Doktorea Idi Amin Dada, VC, DSO, MC, Lurreko Pizti guztien Jauna eta Itsasoko Arrainena Britaniar Inperioaren Konkistatzailea Afrikan Orokorrean eta Ugandan Bereziki eta Eskoziako Errege\" izendatu zuen bere burua.\n1975-1976 bitartean, Afrikar Batasunerako Erakundeko presidentea izan zen. 1978an Tanzaniako Kagera probintzia anexionatzen saiatu zen, eta horrek Uganda-Tanzania Gerra piztu zuen. 1979an Ugandako oposizioak, Tanzaniaren laguntzarekin, agintetik egotzi zuen. Amin Dadak Libiara egin zuen ihes, eta handik, 1981ean, Saudi Arabiara. Bertan hil zen 2003an."}
{"id": "97191", "revid": "336", "url": "https://eu.wikipedia.org/wiki?curid=97191", "title": "Diktadura militar", "text": "Diktadura militarra edo Militarren diktadura militar talde batek herrialdea eramateko boterea hartzen duenean da. Diktadura mota honetan lider bat goi mailako elite batez babestuta boterean mantentzen da. Normalean, militarrek indarrez hartzen dute boterea, estatu kolpe baten bitartez. Elitearen partaideak gobernutik parte izaten dira biltzar baten bidez. Dena dela, hierarkia oso gogorra da eta indarra zein boterea diktadorearen eskuetan gelditzen dira. Diktadura mota hau XX. mendean mundu osoan asko zabaldu zen; izan ere, XXI. mendean ere badira horrelako diktadurak. \nGaur egun.\nAzken hamarkadetan diktadura militarrak gutxitu egin dira. Hori ulertzeko argumentu desberdinak aipa daitezke:\nHala ere badira oraindik orain horrelako erregimenak. Horrela, 2021eko otsailaren 1an, Myanmarren militarrek estatu kolpea eman zuten."}
{"id": "97192", "revid": "512", "url": "https://eu.wikipedia.org/wiki?curid=97192", "title": "Jidda", "text": "Jidda (arabieraz: \u062c\u062f\u0651\u0629) Saudi Arabiako mendebaldeko hiri bat da, Itsaso Gorriaren kostaldean eta herrialdeko mendebaldean dagoen hiririk handiena eta garrantzitsuena. Mekako probintziako hiririk garrantzitsuena da; eta herrialdeko hiririk jendetsuenetan bigarrena (Riad hiriburuak du biztanle gehien), 3,4 milioitik gora bizilagun baititu. Saudi Arabiako hiriburu komertzialtzat hartzen da.\nJidda da Mekara joaten diren erromesen sarrera nagusia, Abdulaziz Erregea nazioarteko aireportuaren bitartez (hiritik 18 kilometro iparraldera kokatua). Batzar Islamikoaren egoitza nagusia Jiddan dago.\nBarrutiak.\nMetropolia 135 barrutitan banaturik dago:\nHerri eta hiri senidetuak.\nJidda ondorengo herri eta hiriekin senidetuta dago:"}
{"id": "97194", "revid": "1545", "url": "https://eu.wikipedia.org/wiki?curid=97194", "title": "Jedda", "text": ""}
{"id": "97195", "revid": "336", "url": "https://eu.wikipedia.org/wiki?curid=97195", "title": "Riyadh", "text": ""}
{"id": "97196", "revid": "512", "url": "https://eu.wikipedia.org/wiki?curid=97196", "title": "Kinto Sulpizio Kamerino", "text": "Kinto Sulpizio Kamerino Kornuto (latinez \"Quintus Sulpicius Camerinus Cornutus\"), erromatar kontsula izan zen K.a. 490ean Espurio Lartziorekin.\nKornuto, Kamerinotarren familiaren cognomena da, Sulpicia gens patriziarrarena zena, eta euren gensa ezagutzen ze den zenbait plebeioren cognomena ere bada.\nKamerino Kornuto, bere kontsulaldiaren ondoren, K.a. 488an, Koriolanorekin negoziatzera bidalitako bost kontsularren enbaxada osatu zuenetako bat izan zen, Koriolano Erromaren aurka aurrera egiten ari zenean.\nLitekeena de senidetasun harremanen bat izatea Servio Sulpizio Kamerino Kornuto kontsularekin."}
{"id": "97197", "revid": "90204", "url": "https://eu.wikipedia.org/wiki?curid=97197", "title": "Servio Sulpizio Kamerino Kornuto (kontsula K.a. 461ean)", "text": "Servio Sulpizio Kamerino Kornuto (latinez \"Servius Sulpicius Camerinus Cornutus\"), erromatar kontsula izan zen K.a. 461ean Publio Volumnio Amentino Galorekin. Ziuraski, K.a. 500ean kontsul izan zen izen bereko Servio Sulpizio Kamerinoren semea, eta, beharbada, Kinto Sulpizio Kamerino Kornuto tribuno kontsularraren aitona.\nServio Sulpizio Kamerino Kornuto, kontsul izan zen Terentilia Arsa legea bigarren aldiz aurkeztu zenean. Lege honen aurka, baina, patriziarrek gogor egin zuten, arrakastaz, K.a. 454an, Greziara, estatu greziarrekin zerikusia zuten legeei buruzko informazioa biltzeko hiru enbaxadore bidaltzea erabaki zen arte. Servio Kamerino izan zen horietako bat, Dionisio Halikarnasokoak kontatzen duenaren arabera, Tito Liviok Publio deitzen duen arren. Enbaxadoreek, hiru urte eman zituzten grezian, eta, itzultzean, Kamerino, K.a. 451ko dezenbiratoko partaide izendatua izan zen.\nK.a. 446an, zalditeriaren buru izan zen Tito Kintzio Kapitolino Barbato eta Agripa Furio Medulinoren kontsulaldian, urte horretan, volskoen eta ekuoen aurka gertatu zen guduan."}
{"id": "97198", "revid": "105290", "url": "https://eu.wikipedia.org/wiki?curid=97198", "title": "Terentilia Arsa legea", "text": "Terentilia Arsa legeak, K.a. 486an argitaratu zenak, plebeioen arteko lur elkartrukea debekatzen zuen, eta, beraz, ezin zituzten elkartu latifundioak osatzeko. Honek, akaiar plebeio bat zen Kloelia buru izan zuen matxinada bat sorrarazi zuen, honen ondorioz, Mendi Sakratura erretiratzeaz mehatxu egin zutelarik. Erromako Senatuak eta Zintzinatok erromatar kontsul bezala, legea erretiratu zuten eta matxinada baretua izan zen."}
{"id": "97199", "revid": "88969", "url": "https://eu.wikipedia.org/wiki?curid=97199", "title": "Bilboko Orkestra Sinfonikoa", "text": "Bilboko Orkestra Sinfonikoa edo BOS (izen ofiziala: Bilbao Orkestra Sinfonikoa) egoitza Bizkaiko hiriburuan eta zehazki Euskalduna jauregian duen musika orkestra da, 1920ko hamarkadan sortua, nazioartean ere oso ezaguna. Arriaga Antzokian eman zuten lehenengo kontzertua, 1922ko martxoaren 8an, Armand Marsick zuzendari zuela.\nZuzendariak.\nHoriez gainera, gonbidatu gisa aritu dira Arb\u00f3s, P\u00e9rez Casas, Pablo Sorozabal, Argenta, Hans von Benda, Toldr\u00e1, Sir Malcom Sargent, Igor Markevich, E. Halfter, Charles Dutoit, Ros Marb\u00e1, Enrique Garc\u00eda Asensio eta Gilbert Varga zuzendariak, besteak beste.\nIbilbidea.\nMaurice Ravel, Jesus Guridi, Crist\u00f3bal Halfter, Jesus Aranbarri, Carmelo Bernaola, Luis de Pablo eta beste musikagile askoren lanak eskaini ditu orkestrak, eta Bilboko Orkestra Sinfonikoarekin aritu dira sona handiko bakarlariak (Jos\u00e9 Iturbi, Arturo Rubinstein, Vladimir Horowitz, Fritz Kreisler, Grigor Platigorsky, Rugiero Ricci, Joaquin Atxukarro, F\u00e9lix Ayo, Nicanor Zabaleta, Maurice Andr\u00e9, Narciso Yepes, Boris Belkin, Jean-Pierre Rampal), abeslariak (Victoria de los \u00c1ngeles, Caball\u00e9, Alfredo Kraus, Pl\u00e1cido Domingo, Pavarotti, Mario del Monaco, Josep Carreras) eta abesbatzak (Donostiako Orfeoia, Madrilgo Goi Mailako Kantu Eskolako Abesbatza, Andra Mari Abesbatza, Easo Abesbatza).\nBilboko Orkestra Sinfonikoak zenbait aldiz jardun du Madrilgo Auditorio Nazionalean, Santanderko Nazioarteko Musikaldian, Donostiako Musika Hamabostaldian eta Parisko Musikaldian. 1985etik hona, orkestrak gazteentzako kontzertu didaktikoak egin ohi ditu.\nBilboko Orkestra Sinfonikoak hainbat grabazio egin ditu urteotan guztiotan. Beste askoren artean, aipagarriak dira 1985eko Juan Crisostomo Arriagaren lan ezezagunen grabazioa (Angela Denning sopranoarekin eta Jes\u00fas L\u00f3pez Cobos zuzendariarekin), eta Madinaren \"Concierto Vasco para guitarras y orquesta\" lanaren 1987ko grabazioa.\n2014ko abenduaren 12an, Erik Nielsen estatubatuarra (Iowa, 1977) bihurtu zen BOS Bilboko Orkestra Sinfonikoaren zuzendari titular berria.\nNazioartean.\nEuskal Herritik eta Espainiatik kanpo egindako emanaldien artean, aipatzekoa da Lisboako Nazioarteko Erakusketan egindakoa, Euskal Herria ordezkatuz. Halaber, 2003an, San Petersburgen 300. urteurrenean, Mariinski Antzokian jotzera gonbidatu zuten."}
{"id": "97200", "revid": "512", "url": "https://eu.wikipedia.org/wiki?curid=97200", "title": "Zintzinato", "text": "Luzio Kintzio Zintzinato (K.a. 519-K.a. 439), Patriziarra, kontsula, jenerala, eta, ondoren, diktadorea izan zen denbora labur batez, senatuaren aginduz. Katon Maiorrek, ondradutasun, zuzentasun, osotasun eta beste bertute erromatar batzuen (xalotasun errustikoa eta anbizio pertsonal eza) eredu bihurtu zuen, ahalmen estrategiko militar eta legegile nabarmenekin uztartzen jakin zituen bertuteak.\nPatriziar bat zen, tribunatuaren eta idatzitako lege ororen aurkakoa. Nahigabetuta erretiratu zen bere haziendara, politikan parte hartzeari uko eginez, bere seme Kaeso, tribunoen aurka hizkera bortitz bat erabiltzeagatik erbesteratua izan baitzen. Erromako Senatuak kontsul suffectus bezala deitu zuen, urte horretan izendatua izan zen Publio Valerio Publikola hil ondoren, tribunoen eta plebeioen artean, Terentilia Arsa legearen ondorioz zegoen gatazka batean bitartekari lanak egiteko, honen ondoren, bere nekazal lanetara itzuli zelarik.\nBi urte beranduago, K.a. 458an, Senatuak berriz deitu zuen, erromatar armada eta Erroma bera, ekuo eta volskoen inbasiotik salbatzeko, horretarako, erabateko boterea eta diktadore kargua eman ziotelarik. Esaten denez, Zintzinatok, eskuak goldean zituen eskakizuna helarazi ziotenean. Inbaditzaileen aurka, hamasei egunetan garaipena lortu ondoren, ohore guztiei uko egin zien.\nK.a. 450ean, Zintzinato, dezenbiro kargurako hautatu gabeko hautagaia izan zen. Kontsul kargurako plebeioak aukeratuak izateari buruzko legearen eztabaidetan, baretze neurrien defendatzaile bezala agertzen da. K.a. 439an, laurogei urterekin, bigarren aldiz izendatu zuten diktadore, Espurio Melioren ustezko azpijokoen aurka egiteko.\nBere ereduak, AEBetako Cincinnati hiriaren izena inspiratu zuen, Ohio estatuan dagoena, \"zintzinato\"en elkartearen omenez jarritako izena, George Washington ohoratzen zuena, elkarte honek, Ameriketako Estatu Batuetako Independentzia Gerraren garaiko zintzinatotzat hartzen zuelarik."}
{"id": "97201", "revid": "63274", "url": "https://eu.wikipedia.org/wiki?curid=97201", "title": "Tribuno", "text": "Tribunoa, Antzinako Erroman, hainbat magistraturen titulua zen. Garrarantzitsuenak plebearen tribunoa (\"tribunus plebis)\" eta tribuno militarrak ziren\".\"\nMota ezberdinetako eskumenak zituen:\nGainera, Erromatar Senatuaren erabakiak indargabetu eta erreferendumak proposa zitzakeen.\nAntolaketa administratibo hau, erromatar hiritar guztientzako amankomuna zen, patrizio zein plebeioentzako, batzuk eta besteak, tribu berberetan bizi baitziren. K.a. 495ean, Tito Livioren arabera, Erromako tribuen kopurua, hogeita batekoa zen, lau hirikoak eta beste hamazazpiak landatarrak."}
{"id": "97202", "revid": "105290", "url": "https://eu.wikipedia.org/wiki?curid=97202", "title": "Gaio Martzio Koriolano", "text": "Gaio Martzio Koriolano, K.a. V. mendekoa, orohar Koriolano bezala ezagutua, volskoen aurkako gerraren garaiko erromatar jeneral bat izan zen. K.a. 493an, Korioli volskotar herria konkistatu zuen, bere ezizena eman ziona.\nBere despotismoagatik eta plebeari garia banatzea debekatu izanagatik, Erromatik erbesteratua izan zen, volskoen ondoan babestuz, menderatu egin zituenak. Bere aberriaren aurkako mendeku gisa, Erromaren aurka armetan altxarazi zituen.\nHiriaren atarian bere amak berak geldiarazi zuen, Veturia izenekoa, baita bere emazte Volumniak ere, nortzuk erretiratzeko konbentzitu zuten. Erretiratze honen ondoren, volskoek traidoretzat hartu eta hiltzera zigortu zuten.\nEgungo historialariek, Koriolano, pertsonaia mitikotzat hartzen dute, beharbada, erromatar eta volskoen arteko borroken gertakariak justifikatzeko sortua.\nDeskribatutako jazoera hauek, William Shakespeare idazle ingelesak idatzitako izen bereko tragedia bat inspiratu zuten."}
{"id": "97203", "revid": "7476", "url": "https://eu.wikipedia.org/wiki?curid=97203", "title": "Emakume", "text": "Emakumea edo, Ipar Euskal Herrian, emaztea gizaki emea da. Bereziki emea heldua denean erabiltzen da terminoa eta \"neska\" izaten da haurtzaro eta nerabezaroan erabiltzen den izena. Hala ere batzuetan emakume terminoa gizaki eme guztiak izendatzeko erabiltzen da, adibidez \"Emakumeen eskubideak\" esaten denean, edo Emakumearen Nazioarteko Eguna, martxoaren 8a. Emakumeari dagokiona femeninoa dela esaten da. Emakumearen ezaugarrien multzoari, berriz, feminitate deritzo.\nNormalean, emakumeek X kromosoma pare bat heredatzen dute, guraso bakoitzarengandik bat, eta haurdunaldirako eta erditzeko gai dira. Emakume transak jaiotzean gizonezko generoa esleitu dioten emakumeak dira, eta emakume intersexualek, berriz, emakumeen biologiaren ohiko nozioekin bat ez datozen sexu-ezaugarriak izan ditzakete.\nBiologia eta generoa.\nFaktore biologikoak ez dira bakarrak erabakitzeko emakume bat (edo nork bere burua) halakotzat hartu behar ote den. Emakume batzuek anomalia hormonalak edo desberdintasun kromosomikoak izan ditzakete (adibidez, sortzetiko hiperplasia suprarrenala osorik edo partzialki, sentikortasun androgenikoaren sindromea edo beste egoera intersexual bat), eta emakume batzuk egon daitezke, bizitzako hasierako aldietan behintzat, emakumearen ohiko fisiologiarik gabe.\nGenetika.\nTransexualak ez diren emakume gehienek 46,XX kariotipoa dute, baina milatik batek 47,XXX du, eta 2.500 emakumeren artean batek 45,X. Gizonek 46,XY dute, eta Y kromosoma askoz laburragoa da X kromosoma baino. Horregatik, gaixotasun genetiko batzuk gizonek jasan ditzakete, eta emakumeak, berriz, eramaileak dira. X kromosoma errepikatuta edo Y kromosoma edukitzeak erabakitzen du sexu organo batzuen edo besteen garapena.\nEmakumeen sexu organoak.\nBiologiari dagokionez, emakumeen sexu organo primarioek (bagina) ugaltze aparatua osatzen dute; bigarren mailako sexu ezaugarriek (bularrak), berriz, beste funtzio batzuk dituzte, besteak beste, gizon bat erakartzea (obuluarentzat esperma lortzea) edo seme-alabak elikatzea.\nEmakumeen ugalketa eta organoak aztertzen dituen zientziari ginekologia deitzen zaio.\nHilekoa.\nHilekoa hasten denean (menarkia), ugalketa funtzioei esker, emakume gehienek seme-alabak izan ditzakete. Emakumeak, oro har, berrogeita hamar urte inguruan iristen dira menopausiara, orobat obulutegiek estrogenoak erreproduzitzeari uzten dioten adinean.\nOsasuna.\nZenbait herrialdetan, bizi itxaropena eta garapena asko aldatzen dira gizonen eta emakumeen artean, betiere emakumeen kaltetan. Desberdintasun handieneko herrialdeak dira: Saudi Arabia, Txad, Mali, Iran eta Kongoko Errepublika Demokratikoa.\nOro har, emakumeen eta gizonen gaixotasunak berdina diren arren, badira zenbait gaixotasun espezifiko, emakumeengan maizago edo esklusiboki gertatzen direnak, eta, bestalde, badira emakumeek pairatzen ez dituzten gaixotasunak, hala nola hemofilia, gizonen gaitz esklusiboa baita.\nItxura fisikoa.\nGehienetan, gizonek baino bolumen, neurri eta pisu apalagoa dute emakumeek. Faktore hormonalak direla eta, emakumeen hezurdurak pisu txikiagoa du. Emakumeak pelbisa zabalagoa du, izterrezurraren angelu zabalagoa eta lordosi lunbarra handiagoa gizonak baino. Emakumeengan eta gizonengan gantzaren banaketa desberdina izan ohi da: ipurmasailetan, bularretan, izterretan eta aldaketan gehiago biltzen da emakumeengan. Nerabezaroan, mutilek baino garaiera handiagoa dute neskek.\nEmakumearen gorputza, tradizioz, hiru bihurgunetan neurtzen da, gizonezkoetan ez bezala: bularra, gerria eta aldakak. Neurriaren eta formaren arabera, oinarrizko lau gorputz mota eratzen dira:\nEspainiako Osasun Ministerioak, 2008an, mota horiek espainiar emakumeei egokitzea erabaki zuen, hiru emakume mota zeudela ezarriz: zilindroa, diaboloa eta kanpaia.\nEdertasun fisikoari eusteko presioa handiagoa da emakumeen artean, gizonen artean baino. Presio sozial horrek eraginda, alde batetik, emakumeen irudiari trataera sexualizatuagoa ematen zaio artean eta publizitatean; eta, bestetik, elikadura nahasmenduak eta kosmetika kontsumo handiagoa agertzen da emakumeen artean. Mugimendu feministaren kexak gorabehera, emakumeengan alderdi fisikoak aldagai diskriminatzailea izaten jarraitzen du lana aurkitzeko edo gizarte harremanak lortzeko eta mantentzeko orduan, gizonen artean baino maila handiagoan.\nHistoria.\nSegur aski, historiaurrean, zehar rolen bereizketa areagotu egin zen gizarte primitiboetan, lanaren espezializazioa eta jabetza pribatua \u2015herentziazko transmisioa barne\u2015 agertzen joan ziren heinean. Baldintza fisikoek eta amatasunak eragin handia zuten, gizarte mota hartan, gizonak baino ekoizpen ahalmen txikiagoa izateko emakumeek. Horrela, etxeko zerbitzari lanak egitera baztertu zuen, kide produktibo gisa izan zezakeen indarra murriztuta, nahiz ukaezina zen bararen garrantzia ama gisa, espeziearen biziraupena bermatzeko. Hain zuzen, giza eboluzioaren estadio horretan hasten da gizarte rolen bereizketa, hau da, sexismoaren hastapenak; nahiz funts guztiz praktikoa izan estadio hartan, taldearen edo tribuaren biziraupena ahalbidetzeko. Hala ere, erreprodukzio funtzioak eragiten duen ahultasun kronikoaren ondorioz, denboran zehar gizarte primitibo gehienak gizarte patriarkalak bihurtu ziren. Egoera hori semiten eta greko-erromatarren hedapenarekin finkatu finkatu egin bazen ere, erromatar emakumea kategoria juridiko garrantzitsuago bat hartzen joan zen, grekoen eta semiten aldean; horren erakusle da ezkontzak ukan zuen garrantzia erromatar zuzenbidean.Kristautasunak, gizonen eta emakumeen arteko berdintasun nominal bat aldezteko itxurak eginda ere, emakumearen mendetasun printzipioari eutsi zion familiaren barruan, eta gizonak gizarte hierarkian duen nagusitasunari.\nErdi Aroan zehar eta XIX. mendera arte, gizonen nagusitasuna mantendu egin zen, baita zabaldu ere: Erdi Aroko estamentuek ez zioten ia inolako paperik eman emakumeari mundu feudalean, gremioetan edo garai hartako politikoan, eta ez zioten goi mailako ikasketa ofizialetarako sarbiderik eman.Askatasunen aldeko borrokaren lehen mugimendu orokorrek (Frantziako Iraultza, Ipar Amerikako independentzia) nolabaiteko liberazioa ekarri bazuten ere desberdintasun baldintza haietan, Napoleonen Kodeak \u2015ez da ahantzi behar guztizko eragina izan zuela Europako lege askotan, besteak beste kode zibiletan\u2015, berretsi egin zituen emakume ezkonduaren muga tradizional gehienak, bai zuzenbide zibilari buruzko gaietan, bai zuzenbide prozesaleko kasu jakin batzuetan.\nIndustria iraultzak ateak ireki zizkion desberdintasun baldintzak ezabatzeari: emakumeak kontratatzen hasioi ziren lantegiak; jaiotza tasa beheratzen hasi zen eta amatasunak dakartzan zamak mugatzen; eta aurrerapen teknikoaren abantailak emakumearen egoera eboluzionatzea ahalbidetu zuten. Etxekoandrearen eginkizun tradizionalak albo batera utzita, emakumea aktiboki integratu zen ekoizpen sarean. Hala ere, gizartearen bilakaera hori ez zen, inola ere, legeriara iritsi. Juridikoki, gizarte aldaketak oso mantso islatu izan dira, eta, oro har, mugimendu politiko aurrerakoiek eragiten duten presioaren eta mugimendu feministen agerpenaren ondorioz gertatu izan dira. XIX. mendearen bigarren erditik aurrera.\nLegeetan emakumeen eta gizonen egoera parekatzeko joera hori ez da beti errealitate bihurtu. Izan ere, neurri batean, eremu profesionalean eta lan arloan sexuen araberako diskriminazioak berdin jarraitzen du; beste horrenbeste politikan, zer esanik ez militarren eremuan edo, areago oraindik, erlijioaren esparruan..\nSexu nortasuna.\nEmakume baten identitate sexuala da pertsona baten sentimendua sexu jakin bateko kide izateko, biologikoki edo sozialki esleituta duen genero maskulinoa edo femeninoa edozein dela ere. Bat etor daiteke norbanakoaren generoarekin, emakume bat emakume sentitzen denean, edo ez, transexualitate eta intersexualitate kasuetan gertatzen den bezala. Zenbaitek uste du sexu identitatea gizarte jakin batek ezarritako edo, gutxienez, eragindako hezkuntza kontu bat baino ez dela.\nEmakumeak ere rol sexuala sortu eta garatu dezake, bere kultura eta generoarekin bat datorren janzkera eta portaera sozialarekin.\nEmakumea eta feminitateak.\nEmetasuna edo feminitate desberdinak eraikuntza politiko eta soziokultural estereotipatuak dira, eta ezaugarri estetiko, psikologiko, rol sozial eta portaerazkoak ematen dizkiete emakumeei edo emakumeen generoari. Sexualitatea eta gizartea ulertzeko ikuspegi hori, duala, maskulino/femenino ardatzean bezala, gizarte androzentriko eta patriarkalaren berezko ezaugarri bat da ia beti, gizonezkoa baino gutxiagotzat hartzen baitu emakumea.\nSinbologia.\nEmakume bat ikur batekin irudikatzeko, Venusen ispiluaren estilizazioa erabiltzen da.\nGizarte rola.\nErregimen matriarkaleko gizarte primitibo batzuk alde batera utzita, emakumea diskriminatua izan da gizonen aldean, denboran zehar, funtzio eta rol sozialen garapenari dagokionez. Rol bereizketa horren erroa bi sexuen arteko desberdintasun biologiko eta anatomikoetan bilatu behar da: emakumeen eraketa anatomiko ahulagoa eta amatasunak ezarritako mugak.\nEstereotipo eta rol femeninoak.\nTalcott Parsonsen arabera, muturreko bi egoera daude herrialde garatuetan: batean, gizarte rolaren eta generoaren arteko bereizketa maximoa da; eta, bestean, gutxienekoa. Hala, bereizketa gailentzen den ereduetan, eskolan hezkuntza bereiziaren alde egiten da: gizonek urte gehiago ikastea lehenesten da; izan ere, gizarte horietan gizonek familia mantentzeko eta etxetik kanpo lan egiteko eginkizuna dute; emakumeen lana, berriz, osagarria da, halakorik dagoenean. Berdintasunezko eredu batean, aldiz, hezkuntzan ez da sexuaren araberako bereizketarik egiten, eta denak hezkuntza maila gorenera iristeko aukera izatearen alde egiten da; oro har, edo legearen arabera behintzat, ez dago sexuaren araberako bereizketarik lanbideen artean eta ez dago soldata bereizkeriarik. Eredu bereizian, emakumeak etxearen eta haurren zaintza du eginkizun nagusia; eredu berdinzalean, eginkizun horiek partekatu egiten dira, eta erabaki garrantzitsuak etxeko kide guztien artean hartzea hobesten da.\nBereizkeria.\nSakontzeko: \"Ideologia matxista\" eta \"heteropatriarkatua\"\nEmakumeenganako diskriminazioa da matxismoa. Mikromatxismoa sozialki onartutako matxismoa da. Lesbianek bereizketa matxista bikoitza jasaten dute: emakume izateagatik eta beren sexu orientazioagatik. Zenbait gizarte eta kultura patriarkalek, gizonen menderakuntzakoak eta, beraz, androzentrikok, nahastu egiten dute emakumeenganako jarrera paternalista \u2015mikromatxismoaren beste agerbide bat\u2015 autopertzepzio \u00abberdintasunezko\u00bb edo \u00abfeminista\u00bb batekin. Bereizkeria horren adibide dira lanaren sexu banaketa, sexuen araberako hezkuntza bereizia, soldata diskriminazioa eta emakumeen gaineko zerga.\nFeminismoak bizitza publikoan emakumeen eta gizonen balioa parekatu nahi du. Mugimendu matxista eta antifeministen arabera, \"feminaziak\" dira. Postfeminismoak, diferentziaren feminismoak eta genero azterketak aldezten dutenez, pertsona guztiek balio eta eskubide berberak dituzte, eta pertsona bakoitza nahi bezalakoa da, estereotipoetan eta gizon/emakume genero binarismoetan nahitaez sartu beharrik izan gabe.\nSakontzeko: Genero berdintasuna.\nEmakumea politikan.\nEmakumeak politikan duen garrantzia urtetik urtera aldatzen da, eta, mendebaldeko herrialdeetan bezala ekialdekoetan ere, ohikoa da gaur egun kargu politikoak betetzen dituzten emakumeak aurkitzea. Nahiz eta oraindik aurreiritzi asko dauden muga kulturalen ondorioz, emakume batzuek goi-karguak lortu dituzte beren herrialdeetako gobernuetan, eta kasu batzuetan estatuburu izatera iritsi dira.\nEmakumea literaturan.\nEmakumeak literaturan duen presentziak islatzen du, neurri handi batean, kultura eta gizarte bakoitzak esleitzen dion genero rola (feminitatea). Gizonezkoak idatzitako obretan pertsonaia femeninoak idealizatuak egon ohi dira, estilizazioak edo estereotipoak izan ohi dira; izan ere, gizarte androzentriko eta patriarkaletan, emakumeak berdintzat ikusten ez dituzten gizonek idealizatu egiten dituzte, eta, hala, objektu eder bihurtzen dituzte, musak diren bezala.\nAdibidez, gizonek sortutako anitz lan, emakumea da sexu ikur nagusia, gizonak lortu behar duen saria: horrela agertzen da Helena Troiakoa Homeroren lanetan, maitagarrien ipuinen printzesa edo trobadoreen poematan eta zalduntza kontakizunen eme aingerua. Emakumearen funtzioa pasiboa da, edo ez da agertzen parte hartzen duen pertsonaia gisa, edo bere birjintasuna defendatzea da bere xede bakarra (Samuel Richardsonen \"Pamela\" eleberrian bezala). Izan daiteke, baita ere, gizonak erreskatatu behar izatea, herensugeak bahitutako printzesak bezala, arriskuan dagoen damatxoaren estereotipoaren adibide. Ezkondu ondoren, senarraren ohorearen parte da, drama barrokoetan ikusten den bezala.\nGizonek sortutako literaturan, emakumearen beste rol tradizional bat amarena da. Protagonistek ama idealizatuz gogoratzen dute maiz, babes eta maitasun ikurtzat hartuta, haurtzaroa inozentzia garai gisa hartuz. Ama galtzea, gainera, zoriontasun galeraren sinonimotzat jotzen da, hala nola \"Oliver Twist\" edo \"Errauskine\" ipuinetan. Ama ezezaguna izateak nortasun jokoak egiteko arketipo bat da (normalean, mutil edo neska pobre bat nobleen seme-alaba gisa agertzen da), edo Edipo bezalako tragediak sortzeko bide bat.\nAlderantziz, Evaren eredu biblikoari jarraitzen dioten emakume tentagarriak erabili izan dira, maiz, \"vagina dentata\" edo emakume sexualki indartsu suntsitzailearen mitoa sortzeko. Emakume heroiak eta gerlariak (adibidez, Greziako amazona zaldunak) haien ezaugarrien oinordeko dira. \"Femme fatale\" kontzepzio beraren aldaera bat da.\nGizonek idatzitako literaturaren maitasun erromantikoan, gizarte zailtasunak edo pizgarri edo traba dira bikotearentzat, \"Romeo eta Julieta\" draman bezala. Eredu hartatik sortu zen erromantizismoaren ideala: gizonen narrazioen arabera, emakumearen bizitzaren erdigunean maitasuna dago, hura gabe ez baitu zoriontasunik lortzen (\"Madame Bovary\"). Idealizatutako maitasun horren kontrapuntu, XVIII. mendean, ezkontzaren eleberriak agertzen hasi ziren, eta emakumearen kokapen zaila, behin eta berriz tratatu izan zena hiru mendetan zehar: zorigaiztoko ezkontzak dituzten protagonistak dira, irtenbideak adulterioan edo komenentziako aliantzatan bilatzen dituztenak. Ikuspegi ezkor hori ez dator bat antzerkiak berezkoak dituen amodiozko intrigarekin.\nEmakumearen dilema pertsonalak, bikote batekin izan dezakeen harremanak alde batera utzita, ez dira gizonezkoen literaturan agertzen XIX. mendearen erdialdera arte, eta XX. mendearen amaieran areagotzen dira, feminismoaren eta emakumearen rol sozialaren gorakadarekin batera. Mende horietan sortu ziren, batez ere, emakumeen protagonista independenteak, kulturaren hasieratik emakumeek idatzitako literaturan agertzen zirenak.\nPertsonaia gisa duen paperaz gain, badira \"emakumeentzako generotzat\" jotzen direnak ere. Eleberri sentimentalak edo \u00abarrosa\u00bb eta ingelesez \"chick-lit\" deitzen dena emakumeentzat berariaz sortutako narrazioen bi adibide dira (klasikoa eta garaikidea), nahiz eta emakumeak diren, oro har, literatura guztiaren irakurle gehienak, oinarrizko hezkuntza orokortu zenetik.\nEmakumeek egindako literaturari dagokionez, antzina, emakumeak bere maitasuna adierazten zuen lirikan, bai herrikoian (lagun kantak), bai kultuan (Saforen poemak). Emakumeek idatzitako literatura mota guztiak egon dira, poemak zein prosa, kultua edo herrikoia, fikziozkoa bezala ez-fikziozkoa, erlijiosoa eta paganoa, entseguak, ikerketa zientifikoak eta abar, Erdi Arotik hasi eta gaur egun arte. Gainera, XXI. mendean, ez dira emakume gutxi antzerki munduan, testu dramatikoak idazten dituztenak edo antzerki zuzendari direnak.\nEmakumea zientzian.\nEmakumeek ekarpen garrantzitsuak egin dizkiote zientziari betidanik. Generoa eta zientzia aztertu duten historialariek nabarmendu izan dituzte emakumeek zientziaren azterketan eta lorpenetan egindako ekarpenak, aurre egin behar izandako oztopoak eta beren lanak izen handiko argitalpen zientifikoetan eta bestetan onartuak izateko erabili behar izan dituzten estrategiak. Arazo horien azterketa historikoa, kritikoa eta soziologikoa diziplina akademiko bat bihurtu da berez.\nEmakumeak medikuntzaren arloan izan duen inplikazioa nabarmena izan da antzinako zibilizazio askotan, eta antzinako Greziako filosofia naturalaren azterketa irekia zegoen emakumeentzat. Emakumeek alkimiaren aurrerapenean lagundu zuten Kristo ondorengo lehen mendeetan. Erdi Aroan, komentuak emakumeentzako hezkuntzarako leku garrantzitsu izan ziren, eta komunitate erlijioso batzuek ikerketa akademikoan laguntzeko aukera eman zieten emakumeei. Lehenengo unibertsitateak sortu zirenean, emakumeak, oro har, unibertsitate hezkuntzatik kanpo utzi zituzten. Itxura denez, Italian jarrera liberalagoa izan zen emakumeek medikuntza ikasketak egin zitzaten, beste leku batzuetako baino. Zientziaren alorrean unibertsitate katedra bat lortu zuen lehen emakumea Laura Bassi izan zen, XVIII. mendeko zientzialari bat.\nGenero rolak XVIII. mendean argi eta garbi zehaztuta zeuden arren, emakumeek aurrerapen handiak egin zituzten zientzian. XIX. mendean, emakumeak hezkuntza zientifiko formal gehienetatik kanpo zeuden, baina garai hartan hasi ziren onartzen eremu landuetan. Mendearen amaieran, emakumeentzako unibertsitateak sortu zirelarik, unibertsitate mailako lana eduki ahal izan zuten eta hezkuntzarako aukerak ere bai. Marie Curie 1903an Nobel sari bat, fisikakoa, irabazi zuen lehen emakumea izan zen, eta 1911n bigarren sari bat lortu zuen, kimikakoa, biak erradioaktibitateari buruzko ikerketengatik. Guztira, 40 emakumek lortu zuten Nobel saria 1901 eta 2010 artean; 16 emakumek lortu zuten Nobel saria fisikan, kimikan, fisiologian edo medikuntzan.\nEmakumea erlijioan.\nMunduko erlijio handienek \u2015islamak, kristautasunak, judaismoak eta budismoak\u2015 emakumeak gizonezkoen mende ipintzen dituzte, oro har, eta, erabat baztertzen ez badituzte, bigarren mailako eginkizunak aitortzen dizkiete.\nDiskriminazio egoera hori halakoa izanik ere, munduko herrialdeko askotan erlijio sinesmenak eta praktikak zabalduagoak daude emakumeen artean gizonen artean baino.\nEmakumearen egoera kultura desberdinetan.\nOro har, antzinatik kultura ezberdinetako sinismenek emakumearen tokia gizonezkoen menpe jarri izan dute, jainkoek hala nahi izango balute bezala, gauza naturala eta arautua bihurtuz: tratu txar onartuak, ezkontzera behartuta, senarraren baimena eduki behar gauza asko egiteko, haren jabetzakoa izatea\u2026\nZibilizazio guztietan historian zehar emakumeak ahaztuak izan dira, zientzia eta kulturatik baztertuak. Alde batetik haien gaitasunak eta interesak aurrera eramateko oztopo itzelak izan dituztelako, eta bestetik lortu izan duten gutxiak liburu eta entziklopedietatik baztertuak izan direlako.\nZenbait tokitan emakumeen eskubideen alde denbora asko borrokatzen ari badira ere, gaur egun emakumeek emakumeak izateagatik munduko kultura guztietan nahiz eta maila desberdinetan izan, diskriminazio, injustizia eta ezberdintasuna jasan behar izaten dute.\nMendebaldeko kultura.\nAntzinako Grezian emakumeen egoera ez zen oso ona. Aristotelesek, adibidez, esaten zuen gizon ez-osatua zela, ahul eta naturako akatsa. Honek Erdi-Aroan eragin handia izan zuen. Osatu-gabeko gizakitzat hartzen zuten, zaindu, babestu eta gidatu beharrekoa. Guzti honek gizonarenganako menpekotasuna suposatzen zuen.\nErromatar emakumeek grekoek baina askatasun pixka bat gehiago izaten zuten, baina politikan eta hirietako partaidetza debekatuta izaten zuten. Heziketa jasotzen bazuten, aurrekoak bezala, emazte onak izatera bideraturik zeuden.\nErdi Aroan nagusiki nekazari, abeltzain, gaixo eta seme-alaben zaintzaren lana egiten zuten. Aro Garaikideak aldaketa garrantzitsuak suposatu bazuen ere, emakumeek zapalduta jarraitu zuten: ezin ziren unibertsitatera joan, ondasunik ez zuten jasotzen, eta familiako esparrura baztertu zituzten. Hirietan oso emakume gutxik lan egiten zuen eta esplotazio ekonomiko eta sexuala pairatu behar izaten zuten haien jabeengandik.\nXIX. mendean idei ekonomiko eta gizarte esparruetan aldaketa sakonak izan ziren, emakumeengan biziki eragina izan zutenak. Emakume askok neskame eta prostituta moduan lan egiten zuten bizi ahal izateko. Mende honen erdian erizain lanbidea sortu zen. Finlandian 1878. urtean nekazari ziren emakumeen propietatearen erdiaren eskubidea onartu zen, hala nola ondasunarena. Espainian eta Frantzian, aldiz, ezkonduta zeuden emakumeek ez zuten autonomiarik eta beraien ondasunak eta dirua senarrek kudeatzen zituzten.\nXIX.mendeko mugimendu feministak botoa lortzearen alde zuzendu ziren. 1920. urtean Estatu Batuetan emakumeen botoaren eskubidea lortu zuten, eta pixkanaka Errusia eta Europako herrialde guztiak atxiki ziren, Espainian 1931ean izan zelarik.\nXX. mendearen ezaugarririk nabarmena lan munduan emakumeak sartzea izan zen, munduko bi gerrak eragile handienak izanik. Haurtzaindegiak sortu ziren eta langileen sindikatuetan emakumeek parte hartu ahal izan zuten. Orokorrean bigarren munduko gerra bitarte eta beranduago, Frantzian eta Espainian emakumeek ezin izan zuten azterketa bat egitera aurkeztu, lanbide batean aritu, banku etxe batean kontua ireki, gidabaimen edo pasaportea eskatu... senarraren baimenik gabe. Pixkanaka emakumeek lan kualifikatuagoa eta hobe ordainduta izatea lortzen hasi ziren.\nEmakumea Txinan.\nAntzinatik emakume txinatarrak haien aita, anaia, senar eta semeen menpe egon dira. Haien ezkontzak antolatuak ziren, bere eginbehar nagusia seme-alaben eta senarraren zaintza izan da.\nHistorian zehar emakume txinatarrek ez dute eskubide eta pribilegiorik izan, esklabo, ohaide eta prostituta moduan trataturik izan dira.\n1949. urtean Mao Zedongek boterea hartu zuenean emakumeen eskubideen aldeko hainbat lege ezarri zituen. Hala ere,emakumearen egoerak oso latza izaten jarraitzen du.\n1995. urtean Shanxin poliziak 200 emakume bahituak eta neskazaleei emazte bezala salduak izatetik askatu zituen. Urte honen hasieran ere Sichuanen urtean 10000 emakume eta haur salduak zirela argitaratu zen.\nBerri asko argitaratzen dira gaur egun matxismoaren ondorioz emakumea kaltetua dela esaten dutenak. Gobernua emakumearen eskubideen alde aldaketak egiten saiatu izan da, baina ez du arrakasta handirik izan. 1988an argitaratu zenez emakumearen egoera munduko 132. postuan aurkitzen da.\nEsapide popular bat dago Txinan \u201czisneak heztea alabak izatea baino hobea\u201d dela esaten duena. Esapide hori zaharra den arren, gaur egun ere erabilia da.\nEmakumearen diskriminazioa jaio baino lehenago hasten da. Familia bakoitza seme-alaba bat izatera mugatzen da. Hori dela eta familiak semeak izatea nahiago du. 113 mutil daude 100 neskatoko. Neska asko jaiotzen direnean ez dira erregistratzen edo bestela haurdunaldian neska izango dela jakitean abortatzea erabakitzen dute. Txinan emakumea etxetiar, fisiko eta sexual biolentziara menderatuak dira. Honi aurre egiteko 1992an lege berri bat sortu zen emakumeen eskubideak onartzea oinarri duena. Pen Peiyunek, Txinako gobernuan zegoen mandatari batek dioenez, emakumea askotan jasan behar dituen gehiegikerietatik babestu nahi zen, baita neska bat erditzea txarra ez den ideia zabaldu nahi zuen.\nHala ere bortizkeriak eta dibortzio kasu kopuruak handitzen jarraitzen dute. 1994ko martxoan, 2100 familiari egindako galdetegi baten emaitzetan ikusi zuten dibortzioa %\u00a015,2 igo zela 1990. urtean eta 19 portzentura jaitsi zela 1993an. Urte horretan gizon bat sei urtez kartzelatu zuten emakume bat jipoitzeagatik. Lehen kasua da Txinan gizon batek emakume baten kontra bortizkeria erabili eta kartzela zigorra jasotzen dena. Emakume bahiketak eta salerosketak gertatzen dira gaur egun ere.\nGizon populazioa emakumeena baino askoz handiagoa denez, emaztea bilatzeko modu desberdina erabiltzen dute han. Errazagoa da emakumea erosi eta ezkongai izatea haientzat.\nEmakumea Afrikan.\nAfrikan kultura asko aurki ditzakegu, bakoitzak ohitura desberdinak dituelarik. Afrikako kultura, beraz, lau multzo nagusitan bereiz dezakegu: arabiar kultura, beltzaran kultura, kultura europarra eta Egiptoko kultura.\nAfrikan emakumearen ezberdintasun eta mozketak gizonarekiko oso nabarmenak dira. Afrikan emakume gehienak bere familiak eta komunitateak mantentzen dituzte. Gainera elkarbizitza sozialaren oinarriak dira. Hala ere, osasun eta ikasketa munduari eta jakinduriak emango dien botereari lorbidea ukatzen zaie; zer izan nahi duten, bere familia eta herrialdearentzako zer bilatzen duten erabakitzeko gai izango zirelako beldur.\nAstakeriarik nagusiena klitoriaren ebakidura da. Hau Afrikan ez ezik,ekialde erdian ere gertatzen da. Somalian emakumeen %\u00a098 sexualki moztuak dira. Egipton, berriz, %\u00a097 aurkitzen da egoera horretan, Eritrea eta Etiopian ordea, emakumeen %\u00a090ek hori pairatu behar izaten du.\nUrtean bi milioi neskatok operazio larri honi aurre egin behar diote, honek egunean 6000 kasu ematen direla esan nahi du; bost haur segundo bakoitzeko. 130 milioi emakume eta neskatori gizonak duen oso oinarrizko eskubidea ukatzen zaie, sexuarena hain zuzen.\nAfrikarren artean mina azaltzea ahultasun adierazgarritzat hartzen denez, ebakuntza hau jasan behar duten neskak erakutsiak dira hori ez egiteko eta ondoren ebakuntzara eramaten dituzte. Esterilizatu gabeko laban edo harri zorrotz bat dira erabiltzen dituzten tresnak. Anestesiarik ez dute erabiltzen ohi. Neska ezin da kexatu bere familiaren ohorea galduko delakoan.\nGizonek esaten dutenez, modu honetan emakumearen sexu nahia murrizten da eta bakarrik haien sarketa jasaten dute, izan ere emakumearen baginaren ezpain handiak elkarren artean josten dituzte. Gizonak ez ezik, emakumeak ere hau egitera bultzatzen dituzte haien kideak; honen bidez haien familia harrotuko dutelako. Ondorioz, ekintza hau emakumeari egiten zaion eraso bat da. Hau asko izango ez balitz bezala,badaude ebakidura mota desberdinak: zirkunzisioa, klitoridektomia, eszisioa eta infibulazioa. Haurrek ondorio latzak jasotzen dituzte hau sufritzeaz gain. Batetik sexurako grina kentzen zaie, larrua jotzean min handia jasan behar izaten dute, infekzio pelbikoak sortzen dira ere. Hori gutxi ez balitz badaude odoltze handien ondorioz hiltzen direnak ere.\nPsikologikoki depresioan sartzen dira emakume hauen edota antsietatea edo beldur atakeak izaten dituzte. Hau emakumea zapaltzeko bide bat da, sexualitatea deuseztatu eta gizonena handitzen baita. Gaur egun, hau ezagutza falta handiaren ondorioz gertatzen dela ondorioztatu dute GKE askok eta emakume nahiz gizonei gaiari buruzko informazioa emanez ebakuntza honen aurka borroka egiten saiatzen dira.\nEkintza hau praktikatzen den lekuetan debekatuta dago hori egitea baina jendeak egiten jarraitzen du; honek haien emakumea birjina dela adierazten baitu.\nAfrikako herrialde askotan informazioa emateaz gain, bideoak ere jartzen dizkiete beren alabei zer gerta dakiokeen ikus dezaten. Bikote batzuk hau ikusi ondoren haien alabei ablazioa ez egitea erabakitzen dute. Neurri hauek Burkina Faso bezalako herrialdeetan ematen ari dira.\nMusulman herrialdeetan ekintza hau Koranak bidaltzen duelako ustean egiten dute. Hori horrela ez denez,eskolak ireki dituzte liburu sakratua ondorioztatzen irakasteko. Argi dago guzti hau ohitura eta kulturaren barnean dagoela eta beraz zaila dela aldaketa nabarmenak izatea denbora gutxian. Hala ere aditu askok diote hiru belaunaldi pasa behar direla oraindik hau gertatzen ez jarraitzeko. Nelson Mandelak, Hegoafrikako lehendakari ohi izan zenak dioenez, askatasuna ezin da lortu emakume guztiak zapalkuntzatik aske dauden arte.\nEmakumea Arabian.\nEmakumearen diskriminazioa Arabian etxeetatik hasten da. Ezberdintasun handiak daude seme eta alaben artean. Familia askok haien semea eskola pribatuetara eramaten dute eta alaba, berriz, estatuko eskoletara joan behar izaten dute. Horrela semeek hezkuntza hobeago bat izango dute. Semea bere etorkizunean nahi duena izateko prestatzen da alaba ordea, emazte ama eta amona izatera bideratua dago. Hainbat eskoletan neska eta mutilak bereizita daude. Eskola estataletan normalean hezkuntzak esanekoak izatera bideratzen ditu emakumeak eta izan ditzaketen pentsamenduen prebentzioa gizonezkoekin dutenaren bikoitza da.\nDesberdintasunak daude ere lanean, emakumean neskame izaten da etxetik kanpo eta etxera bueltatzean kozinatu eta seme-alabak zaindu behar izaten ditu. Dirudun emakumeak izan ezik, hauek neskameak dituzte aurretik aipatutako eginbeharrak burutzen. Lanbide lege gehienak ez dituzte emakumearen eskubideak errespetatzen.\nHaien elizgizonek ere zerikusi handia dute emakumea gizartean aurkitzen den egoerarekin. Esaten dutenez, emakumea haurdunalditik ezpurua da eta gainera ez da perfektua ez pentsamendu ez erlijioari dagokionez. Emakumea ahula dela eta bere emozioek gidatzen dutela ere esaten dute, baina gazteria hezteko ardura dauka. Emakumea tentazioa dela eta haien boterea Satanasena baino handiago dela diote. Emakumeak mugatua eta arduratsua izaten ez dakiela esaten dute ere.\nHala ere, haien liburu sakratuko Aixa profetak 9 urterekin ezkondua izan zen eta armada oso bat gidatu eta guda historiko bat sortzeko gai izan zen; \u00abGanbeluaren guda\u00bb izenarekin ezagutua da guda hau.\nHonek emakumeak hasi zen zikloa deuseztatzen du baina gaur egun ere bekari bat bezala ikusten da eta gizona baina maila baxuago batean dago.\nGizonak emakume bat jipoitu edo bortxatzen badu ez da ezer gertatzen, dena erlijioak justifikatzen duelako.\nGainera bertako emakumea gizon batena denez, burka edota beste motako zapiekin estali behar du bere gorputza;soilik bere senarrak ikusi dezan.\nEmakumea Indian.\nIndiako konstituzioak bi generoen berdintasunak biltzen ditu bere 14, 15 eta 16. artikuluetan. Hala ere egunero emakumeak jasan behar duen errealitatea konstituzioak esaten duenetik oso urrun dago.\nIndian oso ehuneko handi bat txiroa d, biztanleriaren %50a baino askoz gehiago. Txirotasun horretan bizi direnen artean (biztanleriaren %\u00a034) 0,80 eurorekin bizi da egunero. Hortik dator familia askok beren alabak oraindik haurrak direla ezkontzearen beharra. Emakumearen papera gizartean, beraz, bigarren maila batera pasatzen da. Hasiera batean aitarena izango da ondoren anaiarena eta gero senarrarena. Senarrarekin ezkonduta dagoela hau hil egiten bada, hiru aukeren aurrean aurkituko da emakumea. Batetik senarrarekin bizirik erretzea aukeratu dezake edo bestela senarraren anai txikiarekin ezkondu daiteke. Azkeneko aukera Ashrama batean sartzea da. Ashrama honetan sartzea erabakitzen badu, emakumea sozialki hilko da. Indian alargunak oso gaizki ikusiak daude. Alargun gelditzean, jantzi txuriz jantzita egon beharko dira eta ilea moztu beharko dute; prostitutak izatera behartuak badira izan ezik. Alargunek dirua lortzeko bi modu dituzte,batetik eskari lana egitez edo bestetik prostituzioaren bidez.\nFamilia batek bere alaba beste familia bati ematean dirua ordaindu behar izaten du,edo bestela baliotsua den zerbaiten truke emango dio neska. Txiroak direnez,familia asko ez dira gai ordaindu behar dutena emateko eta beraz neska jaso berri duten familia horiek neskari ondorioak jartzen dizkiote. Jipoitu egiten dute, bortxatu edota metro karratu bateko gelan sartzen dute egun batzuez. Askok ere prostituta izatera behartzen dituzte, zor dieten dirua itzultzeko helburuarekin. Emakume batzuk egunean 50 bezero izatera iristen dira. Zoritxarrez asko ere hil egiten dituzte dirua ez emateagatik.\nIndiako emakume txiroek ez dituzte ikasketarik eta morroi edota prostituta izatera bideratzen dituzte familiak.\nEmakumea Ameriketan.\nAmerikako emakumea familiako ardatza eta zutabe nagusia izan da. Hala eta guztiz ere, milaka emakumek bortizkeria mota asko jasotzen dute, eta eskubideak lortu badira ere, bazterkeria handia dago.\nHego Amerikako emakumea borrokalari handia izan da eta bere eskubide eta gizartearen eskubideen alde lan handia egin du.\nTxilen emakumeen %\u00a050ek biolentzia jasan behar izaten du bere senarrarengandik. Estatu Batuetan 9 segundoan behin emakume bat jipoitua da gizon batengatik, bai laguna, senarra,aita edo anaia izanik.\nEmakume asko bortxaketa baten aurrean uko egiten saiatzeagatik bortxatu eta gero hil egiten dituzte.\nSalbuespenak.\nHistorian zehar izan dira hainbat herri non emakumezkoek gizonezkoek baino botere eta askatasun handiago izan duten. Naturarekin harreman zuzena izan duten gizarteek zintzotasunez eta berdintasunez jokatzen dute, adibidez Amazonian.\nKultura zeltan neska eta mutilak elkarrekin hezten ziren, lanbide berdinak har zitzaketen, beren bikotea aukeratzeko eskubidea zuten. Ezkontza urte bete pasa ondoren berrikus zitekeen, eta bereizketa gerta zitekeen ondasunak berdintasunez banatuz eta emakumeek ezkondu baino lehen zituztenak mantenduz. Emakumea bere ondasunen jabea zen.\nFeminismoa.\nMugimendu feminista emakumeen aukera eta eskubide berdintasuna onartzeko borroka bat da. Aitorpen hori lortzeko zailtasuna faktore historikoen mende egon da, gizartearen usadio eta tradizioekin batera. Hamarkada luzetan mugimendu feministak egindako ahaleginari esker, herrialde gehienetan emakumeek prestakuntza eta lan ibilbide propioak dituzte, etxekoandre izatetik haratago. Eta, nahiz eta oraindik ere emakumeenganako diskriminazio handia egon, bai lanean bai familian, esan daiteke, oro har, emakumeen baldintzak hobetu egin direla.\nSoziologia estatistikoa.\nGizonezkoak baino emakume gutxiago jaio arren (proportzioa e 1/ g 1,05 inguruan dago), emakume gehiago dago helduen artean (e 1,04 / g 1 inguruan). Emakumeen heriotza tasa txikiagoa da gizonena baino, umetokitik hasita, eta batez beste bost urte gehiago bizi dira, faktore konbinazio baten ondorioz: genetika (emakumeen sexu kromosomek gene erredundanteak eta askotarikoak dituzte); soziologia (estatu gehienetan ez dute zerbitzu militarrik egin behar); osasuna (ehuneko txikiagoa suizidioan eta tabakoaren eta alkoholaren kontsumoan, nahiz eta mendebaldeko joera aldatzen ari den).\nXXI. mende hasieran, 2001. urtean, munduko populazio osotik, 100 emakumeko 101,3 gizon zeuden."}
{"id": "97204", "revid": "105290", "url": "https://eu.wikipedia.org/wiki?curid=97204", "title": "Veturia", "text": "Veturia, K.a. V. mendeko emagin erromatar bat izan zen, Gaio Martzio Koriolanoren ama. Bere semeak, volskotarrez osaturiko armada baten buru Erroma mehatxatu zuenean, Veturia hiriaren ateetara irten zen, bere semearen oinetara bota eta egiteko zorian zegoenagatik kritikatu zuen. Veturia, bere erraina eta Koriolanoren emaztea zen Volumniarekin egon zen. Damutuak bere ama ikusi zuenean, beregana hurbildu eta besarkatu egin zuen. Azkenik, bere ama eta bere emaztearen artean, bere aberria erasotzeko nahia alde batera uzteko konbentzitu zuten, eta armada, volskotar lurraldera erretiratu zen."}
{"id": "97205", "revid": "90204", "url": "https://eu.wikipedia.org/wiki?curid=97205", "title": "Volumnia", "text": "Volumnia, K.a. V. mendeko erromatar emagin bat izan zen, Volumnia gensekoa eta Gaio Martzio Koriolanoren emaztea. Bere amaginarreba Veturiarekin batera, heroi mitikoa, Erromaren aurka armak uzteko konbentzitu zuen, modu bidegabean erbesteratu zuen esker txarreko aberriaren aurka mendekatzeko asmoa ahantzaraziz."}
{"id": "97206", "revid": "336", "url": "https://eu.wikipedia.org/wiki?curid=97206", "title": "Kertx-eko itsasartea", "text": "Kertx-eko itsasartea (; ; ) Itsaso Beltza Azov itsasoarekin lotzen duen itsasartea da, Ukrainako Krimea eta Errusiako Taman penintsulak bananduz. 4,5 eta 15 kilometro arteko zabalera eta 18 metroko sakonera ditu. Bertako hiririk garrantzitsuena, Kertx da.\nAntzinatean, Bosforo zimeriarra bezala ezagutua izan zen. 1790ean, itsasarte honetan, Kertxeko itsasarteko gudua gertatu zen, Errusia eta Otomandar Inperioaren artean, lehenengoaren erabatekoa izan ez zen garaipen batekin amaituz."}
{"id": "97207", "revid": "512", "url": "https://eu.wikipedia.org/wiki?curid=97207", "title": "Kuj\u014d Yoritsune", "text": " Japoniako Kamakura shogunerriko laugarren shoguna izan zen, 1226 eta 1244 bitartean gobernatuz. Bere aita, Kujo Michiie kanpakua izan zen, eta, bere amona, lehen shoguna izan zen Minamoto no Yoritomoren iloba zen.\nFujiwara no Yoritsune bezala ere ezagutua, Kujo familiakoa zen, Fujiwara klan gortetar boteretsuko adarretako bat.\nShogun, zazpi urte zituela bihurtu zen, baina, shogunerriko erregeorde ziren Hojo Yoshitoki eta Hojo Masako ziren shoguna kontrolatzen zutenak, gobernari txotxongilo bihurtzeko ahalegin batean.\nHojo klanaren presiopean, shogun kargua, bere seme Kujo Yoritsuguri eman behar izan zion, kontrolatua izateko nagusiegia baitzen. Ondoren, monje budista bihurtuko zen."}
