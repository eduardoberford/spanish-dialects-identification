{"id": "11780", "revid": "124047", "url": "https://eu.wikipedia.org/wiki?curid=11780", "title": "Rock", "text": "Rock musika musika estilo bat da. 1950eko hamarkadan sortu zen Ameriketako Estatu Batuetan \"rock and roll\" izenarekin, eta 1960ko hamarkadatik aurrera hainbat estilotan garatu zen, bereziki Erresuma Batuan eta Ameriketako Estatu Batuetan. Bere sustraiak 1940eko hamarkadan eta 1950ekoan garatutako estiloan ditu, blues, rhythm and blues eta country musikatik eragina jasotzen zuen musikan. Rock musikak beste estilo askotatik ere jaso zituen eraginak, hala nola blues elektrikoa, folk musika, jazza, musika klasikoa eta beste estilo batzuetatik. Rocka gitarra elektrikoan zentratu da, normalki baxu elektrikoa, bateria eta abeslari bat edo gehiago dituen musika-taldeak osatuz. Rocka, normalki, 4/4 konpasean egiten da, ahapaldietan garapena eta errepikatzen den estribillo batekin, baina generoak era askotako konposizioak ditu. Pop musikan gertatzen den bezala, abesti askok maitasun erromantikoa lantzen dute, baina askotan erabili da gai sozialak edo aldarrikapen politikoak egiteko.\n1960ko hamarkadako \"rock klasiko\"aren garaitik aurrera, hainbat azpi-genero garatzen joan dira, batzuetan hibridoak blues rock, folk rock, country rock, southern rock, raga rock edo jazz rocka bezala; horietako batzuek musika psikodelikoaren garapenean garrantzia izan zuten, psikodeliaren eta hippien kontrakulturatik jaio zena. Rock progresiboak egitura artistikoak garatu zituen; glam rockak estilo bisuala goraipatu zuen; eta heavy metal azpigenero arrakastatsuak bolumena, indarra eta abiadura baliatu ditu. 1970ko hamarkadaren erdialdetik, punk rockak kritika politiko eta sozial handiko musika egin zuen. 1980ko hamarkadan punkaren garapenarekin new wave, post-punk eta rock alternatiboa jaioko ziren, eta Euskal Herrian Euskal Rock Erradikala. 1990eko hamarkadatik aurrera rock alternatiboa garatzen hasi zen, \"mainstream\" bilakatuz grunge, Britpop eta indie rock azpigeneroekin. Pop punk, rock elektronikoa, rap rock eta rap metal azpigeneroak 1990eko hamarkadatik aurrera sortu ziren, eta 2000ko hamarkadan saiakerak egon dira rockaren historia berrikusteko, bereziki garage rock eta techno-pop musika estiloetan.\nRock musika hainbat mugimendu politiko eta sozialen bideratzaile izan da, adibidez Erresuma Batuko rocker eta mod mugimenduak edo San Franciscon garatu zen hippie kontrakultura. 1970eko punk kulturak gotikoak, punk mugimendua edo emo azpikulturak ekarri ditu. Protesta-abestiaren folk iturritik edan du rockak, eta askotan arraza, sexua edo drogaren inguruko aktibismo politikoa ere lotu dira musika estilo honekin.\nJatorria: rock and rolla.\nMusika kultura ezberdinen bategitetik sortu zen rock and rolla. Trukean, rockak kultura horien gainean bere eragina ere izan du, gaur egun rock musika garatzen duen hartu-emaneko prozesua sortuz. Ameriketako Estatu Batuetan jaioa, berehala hedatu zen mundura. Arrakastak rockaren definizioa ere zabaldu eta lausotu zuen.\nAmeriketako Estatu Batuetan 1950eko hamarkadaren erdian jaio zen rock and rolla. Chuck Berry, Little Richard, Bo Diddley edo Fats Domino artista beltzek beltzentzat jotzen zuten. Arraza auzia oso markaturik zegoen garaiko dantzalekuetan eta agintari batzuen buruetan.\nRock and rollaren onarpen Britania Handian genero berriaren gaineko zaletasuna piztu zen, eta artista propioak sortzen hasi ziren. Geroago The Beatlesera laburtzekoa zen izena, 1960an \"The Fabulous Silver Beatles\" zen, Buddy Hollyri egindako omenaldia.\nSurf musika.\nRockabilly soinua AEBetako mendebaldera hedatu zen, ia-ia instrumentu hutsezko surf musika sortuz, surf kultura rock and roll kulturaren aurkaritzat jotzen bazen ere. Dick Dale edo The Surfaris gisako musika taldeek erritmoa bizkortu, perkusioa berritu, eta gitarra elektrikoen soinuak prozesatu zituzten. Beste talde batzuek, hala nola The Beach Boys, Mr. Shears and the Wavettes edo Jand and Dean, berriro erritmoak moteldu zituzten. Ahots harmoniak gehituta, California Sound deritzona sortu zuten.\nRocka Britainia Handian.\nJazz mugimenduak blues musikariak erakarri zituen Britainia Handira. Lonni Donenganen 1955eko \u201cRock Island Line\u201d kantak eragin handia izan zuen, eta talde andana sortu ziren irla osoan, tartean John Lennonen The Quarry Men, 1957ko The Beatlesen aurrekaria. Arraza oztoporik gabe, Britainia Handian rock and roll mugimendu ederra garatu zen.\nCliff Richardek lortu zuen rock \u2018n\u2019 roll britaniarraren lehen arrakasta \u201cMove it\u201d kantarekin. Rock \u2018n\u2019 rolla pop arinean eta baladetan galtzen ari zela, rock talde britainiarrek amerikar zuriek baino sutsuago jotzen zuten. 1962rako, Britainia Handiko rock eszena abiaturik zegoen. AEBetako soul, rhythm and blues edo surf musikaren eragina zabala zen oso. Baina euren rock sormenak tartekatzen hasi ziren, gero eta musika konplexuagorekin.\nThe Beatlesek irudi, musikagintza eta nortasunaren nahasmen erakargarria bildu zuen. 1962rako Rolling Stones, The Animals eta The Yardbirdsekin batera, blues musikaren eragina erakusten zutenetako bat zen. 1964rako, The Kinks, eta geroago The Who, Mod estiloaren irudia ziren. Hamarkadaren bukaerako, rock talde britainiarrak drogen azpikulturako psikodelia musikaren generoetan aurrerapausoak ematen hasi ziren.\nBritania Handiko arrakastaren ondoren, AEBetan zehar tamaina handiko bira prestatu zuten The Beatlesek, Beatlemania izeneko zoratzeko moduko zaletasuna ezezaguna sortuz. Horren ildoan, beste talde britaniarrek ere AEBetara jauzi zuten, batik bat Rolling Stones, The Animals eta The Yardbirds.\n1960etako garage rocka.\nInbasio britainiar horrek tokian tokiko eszenatokietan eta grabaketa merkeetan jotzen zuten imitatzaile andana sortu zituzten. Geroago, mugimendu hau garage rocka deitzekoa zen. Generoko talde hoberenetakoak The Sonics, ? &amp; the Mysterians, edo The Standells ziren.\nAzpikultura baten garapena (1963-1974).\n1950eko hamarkadaren bukaeran bai AEBetan bai Britainia Handian gerra kontrako mugimenduak (batez ere bonba nuklearraren aurkako) sortu ziren. Bien kasutan, jazz eszenarekin eta folk mugimenduarekin harremanetan zeuden.\nBob Dylan eta folk rocka.\nFolk eszenak lotura estuak zituen Britainia Handia eta AEBen artean. Bietan bazeuden jogailu akustikoak, kanta tradizionalak eta mezu soziala zuten blues musika gustoko zituzten folk zaleak. Woody Guthrie aitzindaria izanda, Bob Dylan mugimenduaren bihotza bilakatu zen. \"Blowin\u2019in the Wind\" edo \"Master of War\" abestiak \u201cprotesta kantak\u201d zalego zabalagoari iritsi ziren.\nThe Byrdsek ere, \"Mr. Tambourine Man\" gisako abestiarekin, folk rocka (baita psikodelia rocka ere) garatzeko lagundu zuten. Neil Youngen sormen lirikoek eta gitarra elektrikoen mugimenduek folk rockaren aldaera sortu zuten. Simon &amp; Garfunkel, The Mamas &amp; the Papas, Joni Mitchell edo The Band dira beste folk rock artista nabarmenak.\nPsikodelia rocka.\nPsikodelia folk eszenan hasi zen. Holy Modal Roundersek izena sortu zuten 1964an. Estiloa Vietnamgo gerraren oposizioarekin lotu zen.\nBritania Handian, Pink Floydek \"underground\" kulturan 1965etik garatu zen psikodelia. Soft Machine taldea 1966an osatu zen. Donovanen \"Sunshine Superman\" aurreneko psikodeliaren arrakasta izan zen. The Beatlesen 1966ko \"Revolver\" albumen \"Tomorrow Never Knows\" eta \"Yellow Submarine\" psikodelia abestiak badaude. The Beach Boysek \"Pet Sounds\" kaleratu zuten AEBetan.\n1967ko urtarrilean The Doorsen lehen diskoa plazaratu zen. Urte horretan beste talde aitzindari batzuek berea atera zuten: The Beatlesen \"Sgt. Pepper\u2019s Lonely Hearts Club Band\" ekainean, eta urtearen bukaerako Pink Floyden \"The Piper at the Gates of Dawn\" zein Creamen \"Disraeli Gears\".\nProgressive rocka.\nRocka gitarra-baxua-bateria hirukotetik harago joan zen. Lehen, talde batzuek saxofoiak eta teklatuak erabili bazituzten ere, orain The Beach Boysek eta The Beatlesek (eta haien lidergopean beste askok) instrumentu berriekin jotzen zuten, batzuetan haize arloarekin, korda arloarekin zein orkestra osoarekin. Abestiak hiru minutu baino luzeago irauten hasi ziren. Garai batean jazzari edo orkestratutako pop musikari mugaturik zegoen egitura konplexuak gero eta gehiagotan entzuten ziren.\nMusika klasikoa, elektronikoa, esperimentala nahiz jazza nahastuta, progressive rocka (edo Alemaniako eran krautrocka) deitutakoa sortu zen. Progressive rocka garbia eta polita edota atonala eta kakofonikoa izan zitekeen, konplexua edo minimalista, eta askotan kanta berean. Batzuetan rocktzat hartzea ere zaila zen. Generoko talde nagusiak Electric Light Orchestra, Pavlov\u2019s Dog, King Crimson, Caravan, Jethro Tull, Genesis, Gentle Giant, The Nice, Yes, Gong, Emerson, Lake &amp; Palmer, Soft Machine, Steve Hillage, Barclay James Harvest, Magma, Camel, Can, Pink Floyd, Rush, Faust edo Dream Theater.\nHeavy metalaren jaiotza.\nBritania Handiko bigarren olatu batek ospea erdietsi zuen garai honetan. AEBetako blues musika zuten oinarri, baina emanaldiek era ikusgarria eta handikoia hartu zuten. Cream, Led Zeppelin, Deep Purple edo Black Sabbath dira blues rock gogor horren aurreko ereduak. Guztiek eragin handia izan zuten heavy metal deitzekoa zenaren gainean.\n1970eko hamarkadako generoak.\nArena rocka.\nThe Beatles, The Rolling Stones edo The Who gisako taldeak zuzeneko emanaldietarako estadioak (arena izena dute AEBetan) erabiltzen hasi ziren publikoa hain jendetsua zen eta. Heavy metal eta progressive rockaren ospea handitu ahala diskoen salmentak igo ziren. Entretenimendu konpainiek Queen, Pink Floyd, Genesis, eta geroago Boston, Styx, Foreigner eta Journey bezalako musika taldeak arena rockaren labelpean jarri zituzten. Arena rock mugimendua hurrengo hamarkadetako power poparen aurrekaria bihurtzekoa zen.\nSoft rocka.\nRock musikak soft rock (edo rock biguna) garaia ere bazuen. The Partridge Family, The Cowsills, The Osmonds edo The Archies ziren horrelako taldeetako batzuk. Beste talde batzuek, -Manilow, Olivia Newton-John, Eric Carmen, Bread, The Carpenters, Electric Light Orchestra eta England Dan &amp; John Ford Coley besteak beste- orkestrazio handiagoa gehitu zuten. Soft rockean sartzekoak diren beste artista etzutetsuak Neil Diamond eta Barbra Streisand dira.\nHard rockaren sorrera.\nBitartean, Queen, Led Zeppelin, Black Sabbath, AC/DC, Aerosmith, REO Speedwagon, ZZ Top, Van Halen, Golden Earring, The Rolling Stones edo Peter Frampton gisako artistak AM irratietan batik bat entzuten ziren.\nDisco, punk eta new wave (1973-1981).\nDisco.\nFunk musika 1970eko hamarkadaren hasieran rockaren eszenaren zati bat izan arren, aiseago dantzatzekoa zen erritmoa eta kanta errazagoak garatu zituen. Donna Summer, K.C. and the Sunshine Band, MFSB, The Three Degrees, The O\u2019Jays, Barry White, Gloria Gaynor, CHIC edo The Trammps bezalako taldeek disco estiloa osatu zuten. Bat-batean, disco erritmo dantzagarria zeukaten abesti andanak arrakasta lortu zuten, eta dantzalekuak \u2013horren aurretik Europako fenomenoa- AEBetan zehar hedatu ziren. Famatuena New Yorkeko Studio 54 izan zen, herrialdean eredua ezarri baitzuen.\nDisco estilori gehien lotzen zaion taldea The Bee Gees da. \"Saturday Night Fever\" filmarentzat egindako musikak garaiko zenita markatu zuen. The Rolling Stones, Rod Stewart, Queen edo The Grateful Dead gisako korrente nagusiko taldeek discoaren erritmoa bereganatu zuten, modarekin bat egiteko nahian.\nGeneroaren ospeaz baliatuta, talde gehiegi uztartu zuten euren burua disco musikarekin. Bataz beste, musika horren kalitatea amildu zen. Hamarkadaren bukaerako, discoaren kontrako mugimendua sortu zen. Haren ospea galduta ere, soinu dantzagarriak iraun zuen. Disco musika, bere eran, gaur egun ezagutzen dugun hip hop musika (edo rap musika) eragin zuen.\nPunk musika.\nDiscoaren soinu ekoiztuegiaren zein progressive rockaren saldukeriaren (arena rocka hain zuzen ere) aurka sortu zen punka. Garage rockaren etikari zor handia dio punka;: musika ezagupen altuak ez ziren beharrezkoak, eta hiru akordeak ezagututa, aise jotzen zen punk. Haietako talde frankok gizartearen gehiengoa astindu nahi zuen. Haien ustez, arbuiatzen zuten disco kultura irribarretsua eta biguna 1960ko hamarkadako \u201cpeace and love\u201d (bake eta amodioa) iraultzaren ondorioa zen.\nRichar Hell, Television, Patti Smith, The Ramones, Talking Heads eta beste punk talde batzuk eszenatokira igo ziren eta musika eraberritu zuten. Baina punka estetika mugimendua baino gehiago izan zen. The Ramones talde eredugarriaren oldarkeria apolitikoa bazen ere, mugimendu intelektuala zen.\nIngalaterran The Sex Pistolsek ezarri zuten AEBetakoa baino bortitzagoa zen eredua. Izenak ere ezohikoak ziren: Johnny Rotten (Johnny Ustela) eta Sid Vicious (Sid Biziotsua). Britania Handiko establisment delakoaren kontra aritu ziren buru belarri, \u201cAnarchy in the U.K.\u201d eta \u201cGod Save the Queen\u201d (\u201cAnarkia Britania Handian\u201d eta \u201cJainkoak erregina salba dezan\u201d \u2013Ingalaterrako hereserkiaren izena) kantek erakusten duten bezala. The Sex Pistolsek The Clash gisako talde politikoei bidea solatu zieten. The Clashen ikusmoldea hain nihilista ez zen, baina bai idealistagoa eta zabalki politikoagoa.\nNew wave eta post-punka.\nArte ukitua zuten talde irakurriagoak, Talking Heads eta Devo gisakoak, punk eszenan sartzearekin batera, arte eta unibertsitate munduko jendea erakarri zuen punkak. New Wave izena eman zieten hain punkak ez ziren talde haiei.\nPunka mugimendu soziala bazen ere, salmentaren aldetik edo korronte nagusiko irratsaioetan arreta eskasa bereganatu zuen. Discoa eta album formako rocka estilo nagusiak izaten ziren. Diskoetxeko exekutiboak, punkak liluratuta ere, new wave errazagoaren ahalmenaz ohartu ziren. Estilo honekin lotura txikiena zeukan edozein taldea kontratatu nahian, The Cars edo The Go-Go\u2019s gisako pop taldeak New wave arropaz jantzi zituzten. Beste talde batzuek, The Policek edo The Pretendersek bezala, New Waven hasita, karrera luzea eta arrakastatsua erdietsi zuten.\n1982 eta 1985 bitartean, new wavek bide erromantikora jo zuen, Kraftwerkek eta Gary Numanek eraginda. Depeche mode, Duran Duran, Erasure, A Flock of Seagulls, Psychedelic Furs, Talk Talk eta Eurythmics izan ziren horietako talde batzuk. Sintetizatzailea izan zen garaiko jogailu nagusia, eta talde batzuentzat, bakarra.\nIngalaterran, punkak post-punka eragin zuen. New wave izena ere ematen bazaion arren, post-punka ausartagoa eta artistikoagoa zen. 1978an, The Sex Pistolsen John Lydon (Johnny Rotten) abeslari ohiaren Public Image Ltd. taldeak eman zion hasiera mugimenduari. Joy Division, Siouxsie &amp; the Banshees, The Fall, Gang of Four edo Echo &amp; the Bunnymen gisako taldeek berehala egin zuten bat. Hala ere, post-punkean sortu zen talderik arrakastatsuena Irlandako U2 izan zen. Hamarkadaren bukaerako munduko talde handienetakoa zen.\n1970-1980ko hamarkadak: Euskal rock-and-rolla.\nEuskal Herrira rocka ez zen 1970eko hamarkadara arte iritsi, eta gehienbat irratiaren bidez heldu zen. Artean bakanak ziren diskoak eros zitezkeen dendak, eta horiek Ipar Euskal Herrian zeuden. Hegoaldean, Francoren diktadurak ez zuen nazioarteko modernitatearen arrastorik sartzen uzten, baina ezer gutxi egin zezakeen frontoietan antolatzen ziren kantaldietan ozen zabaldutako aldarrikapen eta salaketa mezuen oihartzuna isilarazteko. Testuinguru horretan plaza taldeek hartu zuten atzerriko rock taldeen kantuak dantzaldien bidez gizarteratzeko lana. Aldi berean, Ez Dok Amairu desegin ondoren bakarka jarraitutako kantariek (Mikel Laboa, Xabier Lete, Benito Lertxundi...) eragin handia izan zuten belaunaldi gazteek ingelesez abesteko tentazioari itzuri egin eta euskaraz abesteko erabakia har zezaten. Haiek hasi ziren Donovan, Jacques Brel eta abarren kantuak euskaraz kantatzen, eta gazteentzat aurkikuntza handia izan zen musika modernoa eta euskara lotu zitezkeela jakitea. Hala aitortzen du Anje Duhaldek \"Euskal rock\u2019n\u2019roll. Histoire du rock basque\" liburuan:\nAntzeko mintzo da Bernardo Atxaga idazlea \"Pays Basque et culture. Le r\u00e9veil du h\u00e9risson\" (Andre Gabastou) liburuan.\nDuhalde da, hain zuzen, euskal rockaren sorreran parte hartu zutenetako bat. El Fuego izeneko plaza talde batean aritu zen, Mixel Ducaurekin batera lehen euskal rock taldea, Errobi, sortu aurretik. Gure kantagintzaren tradizioa, garai hartako folk-rockaren eraginak eta Daniel Landarten hitz engaiatuak biltzen zituen Errobik. Baionan sortu arren, Hego Euskal Herrian egin zituen kontzertu gehienak, eta urte gutxi batzuk geroago rockak izango zuen gorakadari bidea zabaldu zion.\nOrdurako, euskal rockak bazuen bere ereserkia, artean argitaratu gabea: \u201cEuskal rock n\u2019 roll\u201c. Parisen ikasle bizi zela idatzi zuen Niko Etxart kantari zuberotarrak, 1969an, Woodstocken (AEB) rockaren historiako jaialdirik ospetsuenetako batean Joan Baez, Creedence Clearwater Revival ,The Who, Jimi Hendrix, Crosby, Stills, Nash &amp; Young, Jefferson Airplane, Janis Joplin eta abar ikustera milioi erdi lagun batu zen urte berean. Haatik, 1979. urtera arte ez zen argitaratu izenburu bereko disko txikian. Laster, belaunaldi batentzat, euskal rockaren sinbolo bihurtu ziren kantua eta Niko Etxart. Parisetik Euskal Herrira itzulita, 1972an, rock abeslari izatea eta euskaraz abestea erabaki zuen Etxartek.\nRock progresibo edo sinfonikoaren garaia zen. Pink Floyd, Yes, King Crimson, Genesis, Emerson, Lake &amp; Palmer eta beste hainbat taldek modan jarri zituzten konposizio luzeak, konplexuak eta handinahiak, eta birtuositate instrumentala. Rocka -edota folka, zenbait kasutan- musika kultuarekin edota jazzarekin uztartzen zituzten; kontzeptu edo hari baten inguruan garatzen zuten maiz sorkuntza, eta zuzeneko emanaldietan beste baliabide batzuk eransten zizkioten: irudien proiekzioa, antzezpena\u2026 Euskal Herriko musikari gazteak ez ziren Europa osoan zabaldutako joera indartsu horren eraginetik kanpo geratu -Franco hil ondotik, rock musikaren kontsumoa normalizatzen hasi zen-, eta eredu anglosaxoiaren ispiluan begiratu ziren beren taldeak sortzeko. Aurretik aipatutakoez gain, Itoiz, Enbor, Lisker, Magdalena, Sakre, Koska edota Zen taldeek osatu zuten euskal rockaren lehen belaunaldia, 70eko hamarkadaren amaiera aldera. Itoizek izan ezik, talde horiek gehienez pare bat disko grabatu zituzten, sortu berriak ziren diskoetxeetan (Xoxoa, IZ, Elkar), eta 80ko hamarkadaren hasieran desagertu ziren.\nLehen rock jaialdiak antolatzen hasi ziren, Lekeitioko Rock Gaua, Mairulegorretako leizeetako jaialdia Gorbean, edota Lemoizko zentral nuklearraren aurkakoa, Aixerrotan, 1981eko abuztuaren 28an, non Niko Etxart, Magdalena eta Zarama taldeek hartu zuten parte.\nGarai bertsuan, baina, rock sinfonikoaren joera nagusitik aparte, euskal kantagintzaren tradizioa eta rockaren modernitatea euskal literatura garaikidearekin uztartuko zituen kantari bat sortu zen: Ruper Ordorika. Haren lehen diskoak, \"Hautsi da anphora\" (1980), aro berri bat ireki zuen.\nRockaren aniztasuna 1980ko hamarkadan.\n1980ko hamarkadan, rockaren era berriak sortu ziren: Britania Handian heavy metalaren New Wave korrontea, esaterako. Eddie Van Halenek rock gitarrari soinu berriak atera zizkion. Van Halenen David Lee Rothek zein Queenen Freddie Mercuryk abeslariaren papera arte mailara igo zuten. Aldi berean, New Wave-pop taldeek ospetsu jarraitu zuten. AEBetako rock bihotzak zale andana bereganatu zuen, Bruce Springsteen eta Bob Segeren kasuek erakusten duten bezala. Mundu osoko folk musika rock and rollarekin nahastu zen, Paul Simon eta Peter Gabrielek zabaldutako bideari jarraiki.\nHard rocka eta glam metala.\n1970eko hamarkadaren bukaera arte, heavy metala ilunpean zegoen. Hard rock talde gutxik, Queen, AC/DC, Led Zeppelin edo Aerosmithen kasuetan bezala, zalego ederra lortu zuten. Alabaina, musika kritikariek generoa arbuiatzen zuten, eta ohiko entzuleek beste estiloak hobesten zituzten, hard rocka arrarotzat jotzen zutelako.\nHala ere, 1978an, Van Halenen izen bereko estreinako diskoak egoera irauli zuen. Energia handiko rockaren garaia sortu zen. 1980ko hamarkadako rock generorik arrakastatsuena glam metala izan zen. Aerosmith, The Sweet, Deep Purple edo Black Sabbath gisako taldeetan oinarrituta, M\u00f6tley Cr\u00fce, W.A.S.P. edo Ratt moduko taldeek, haien bizitzeko era, ilea, makilajea eta janzkera zirela-eta, ospea lortu zuten. Kantak olkarkorrak ziren, sexuan, zurrutean, drogetan-eta oinarriutako letrekin.\nHamarkadaren erdirako, glam metal orok bi kanta nagusi zituen. Bata hard rockaren moduko hereserkia, eta, bestea, balada bat, erritmo motelagokoa, baina taldearen gainerako kanten bezain boteretsua eta ozena.\n1987an, glam metalaren bilakaerak estiloa eraberritu zuen betiko, L.A. Guns, Faster Pussycat, eta, batez ere, Guns \u2018n\u2019 Rosesek eraginda. \"Appetite for Destruction\" euren estreinako albumez geroztik talde arrakastatsua bihurtu zen. Glam metalaren desagerralira arte (1990eko hamarkadaren hasieran) Guns \u2018n\u2019 Rosesek hard rockaren eredua ezarri zuten, eta punk zein bluesen eragina gehitu zion.\nAlternative musika eta indie mugimendua.\nAlternative musika (musika alternatiboa) 1980ko hamarkadaren hasieran sortu zen musika korronte nagusitik kanpo geratzen ziren taldeak sailkatzeko. Alternative labela zeukaten taldeak ez ziren irrati nagusietan entzuteko errazak. Hala ere, punkari zorrak batzen zuen estiloa. Hamarkada horretako talde garrantzitsuak R.E.M, Sonic Youth, The Smiths, Pixies, H\u00fcsker D\u00fc, The Cure \u2013besteak beste- izaten ziren.\nDiskoetxe independientetan mugatuta, underground musika korronte ederra sortu zen irrati eta aldizkari independienteei nahiz ahoz ahoko berriei esker. Salmenten aldetik inork emaitza izugarririk lortu ez arren, hurrengo belaunaldiarenganako eragina erabakigarria izan zen. Hurrengo hamarkadan AEBetan grungeak eta Ingalaterran Britpopak erdietsitako arrakastak alternative musika korronte nagusira eraman zuten.\nEuskal Rock Erradikala.\nEuskal Herriko Rock Erradikala, erdal musika ere barne hartzen duen arren euskaraz Euskal Rock Erradikala izenez ezagunagoa (dena dela, gaztelaniaz asmatu zen izena \u2014Rock Radical Vasco, Rock Radikal Vasco edo RRV\u2014 eta luzaroan ez zuen euskal izenik izan) Hego Euskal Herrian 1980ko hamarkadan izandako euskal eta erdal musikako mugimendu bat da. Estilo ezberdinak sartzen ziren, hala nola punk, rock, ska eta reggaea.\n\"Rock Radical Vasco\" izena, \"Egin\" egunkarian 1983ko urriaren 16an argitaratutako manifestu batean agertu zen lehen aldiz, Jose Mari Blasco musika managerrak sinatua, eta elkarren kontrako hainbat jarrera sorrarazi zuen. Abertzale izan edo ez, talde askori beren burua etiketa horren pean zaku berean sartzea ez zitzaien ongi iruditu. Eskorbutokoek, esaterako, \u00abRockak aberririk ez du\u00bb erantzun zuten.\nMusikari haiek batzen zituen ezaugarria kritika sozial eta politikoa zen, eta letretan ia beti botere erakundeak kritikatzen zituzten: Estatua, polizia, monarkia, Eliza Katolikoa, armada eta guardia zibila, konparazio batera. 1980ko krisi ekonomikoa ere beren letretan islatu zuten. Irrati libreekin, fantzineekin, gaztetxeekin eta hainbat talde alternatiborekin batera, ezker abertzalearen inguruko erakundeek musika talde horiei arnasa hartzeko bidea eman zieten. Herri Batasunak, \"Martxa eta Borroka\" izeneko kanpainaren bidez, rock kontzertuak eta ekitaldi politikoak uztartzea lortu zuen, eta horrek RRVko taldeei emanaldiak lortzea erraztu zien. Gainera, adibidez \"Egin\" egunkariak antolatutako maketa eta kontzertu lehiaketei esker, historiara igaroko ziren hainbat talde ezagutarazi ziren: La Polla Records, Hertzainak, Potato eta Kortatu, besteak beste. Gaur egungo gazteengandik, talde hauek entzuak izaten jarraitzen dute, baina ez lehen bezala.\nAlternatiboa nagusi bihurtuta (1990eko hamarkada).\nGrungea.\n1980ko hamarkadaren bukaerako, hard rocka eta glam metala nagusitzen ziren rock irratietan. MTVren etorrerak estiloa edukia baino garrantzitsuago zenaren pertzepzioa ekarri zuen. Horren desatseginez, musikari gazteek glam metal zein arena rockaren kontra jo zuten, amorruak eramandako musika sortuz. Seattle hiria izan zen grunge izeneko estilo honen habia.\nPunka eta garage rocka eragin handia izan zuten Mudhoney eta Nirvana gisako grunge taldeengan. Alice in Chains eta Soundgardenengan, aldiz, aurreko heavy metalak eragin zuen. Grungea Seattle inguruetako fenomenoa zen harik eta Nirvanaren \"Nevermind\" diskoak sortu zuen lurrikara arte (1991). Melodikoxeagoa eta ekoizpenaren aldetik osatuagoa, Nirvana egunetik egunera eta munduan zehar arrakasta bihurtu zen. Haren aldean, gainerako estiloek zaharkituta ziruditen. Guns \u2018n\u2019 Rosesen \"Use Your Illusion I\" eta \"II\" album bikoitzaren ostean (1991), hard rock experimentala korronte nagusitik erori zen erabat.\nRock zuzenagoaren gogoa betetzerakoan, Nirvana, Pearl Jam, Stone Temple Pilots edo Soundgarden gisako taldeei ateak ireki zizkien. Pearl Jamek maila handiko arrakasta lortu zuen hasiera-hasieratik. Nolanahi ere, bigarren diskoaren ondoren, muzin egin zioten MTV eta Ticketmaster konpainiarekin promozionatzeari eta saltzeari.\nGrungearen eragina zabala izan zen geografiari eta musikari zegokienez. Rock nagusiarekiko sentipen bera zeukaten orok euren estiloa entzuteko prest zegoen diskoetxeak eta zalegoak aurkitu zituzten bat batean.\nHiru urtetan grungea eta haren taldeak XX. mendeko ospetsuenetakoak bilakatu ziren. 1991n, Nirvanaren \"Nevermind\" eta Pearl Jamen \"Ten\" diskoak grungea piztu zuten. 1992, Alice in Chainsek \"Dirt\" kaleratu zuen, eta generoa are ospetsuago bihurtu zen. Hala ere, 1994ko apirilean, grungearen eszena astindurik suertatu zen Nirvanaren Kurt Cobainen heriotza (batzuen ustez, suizidioa) zela eta. Soundgardenek eta Alice in Chainsek hurrengo urteetan plazaratutako albumak arrakastatsuak izan arren, 1996rako grungearen garaia bukatzen ari zen.\nBritpopa.\nAmeriketako Estatu Batuetako grungea, post-grungea eta hip-hopa gorabehera, Britania Handian 1960ko hamarkadaren musika berpiztu zen 1990ekoan, Suede, Oasis, The Verve, Radiohead, Pulp eta Blur gisako taldeen eskutik. 1980ko hamarkadako underground britaniarraren hamaika estilotik zein The Beatlesengadik zein glam metalatik eraginak elkartu eta batu zituzten Britpop izeneko mugimendu horretan.\nGarai batean, Oasis eta Bluren arteko lehiak The Beatles eta Rolling Stonesen artekoa zirudien. Blur bezalako taldeek Small Faces edo The Kinksen bideari jarraitu nahi zioten bitartean, Oasisek Rolling Stonesen portaera The Beatlesen melodiarekin nahasten zuen. The Verve eta Radioheaden beste eragin bat Elvis Costello, Pink Floyd edo R.E.M. izan zen. Hala nabaritzen da Radioheaden albumik ezagunena, \"OK Computer\" izenekoan.\nOasisi \u201cmunduko talde nagusia\u201d titulua eman zioten, 14 milioi kopia saldu baitziren munduan zehar. Alabaina, euren ospea urrituz joan zen barne hausturak eta era guztietako polemikak areagotu ahala. The Verve desegin zen barneko tirabirak zela kausa. Radiohead, berriz, ikerketa elektronikoan murgildu dira azken disketan, eta arrakastari eutsi ahal izan diote.\nIndie rocka.\n1990eko hamarkadaren erdirako, \u201calternative\u201d musika jatorrizko esanahiatik urrun samar zegoen, rock irratiek eta zaleek gero eta gehiago sal-erosten zutelako. AEBetan, hamarkadaren amaierako hip hop musikak alternative rockaren lekua hartu zuen. Geratzen zen tokian, pop-punka eta garbitutako grungea ziren rock forma nagusiak.\nHalabeharrez edo hala erabakita korronte nagusitik at zegoena indie rockaren barnan sartu zen. Artista horiek euren musikan eta karreran kontrol osoa nahi zuten. Horretarako, batzuetan diskoetxeak propio osatzen zituzten. Promoziorako, ahoz aho hedatutako biretan edota irrati independienteetan konfiatzen ziren. Etikak esiloak baino batuta, indie rockak azpigenero franko ditu: grungeak eragindakoak Superchunk bezala, Pavement gisako talde experimentalak, edo Ani DiFranco moduko punk-folk abeslariak.\nHerrialde askotan badago indie eszena zabala, talde komertzialek baino ospe txikiagokoak noski. Herrialdearen barnan badute arrakasta nahikoa, baino erabat ezezagunak mugetik kanpo.\nStoner rocka.\nPsikodelia rockak eta aurreko heavy metalaren egiturak eraginda, stoner rocka 1980ko hamarkadaren bukaeran sortu zen, Kyuss, Fu Manchu, Nebula edo Queens of the Stone Age gisako taldeen eskutik. Anplifikatzaileak distortsionatuta, stoner rocka LSDren bidaiaren edo marihuana erretzearen eskarmentua imitatzen saiatzen da. Stoner rock talde frankok 20 minutu baino luzeagoko kantak dituzte, zeinetan emozioa, abiadura eta estiloa uste baino aldakorragoa den. Stoner rocka korronte independientean sailkatzen bada ere, salbuespenak badira, nagusiak Kyuss eta Queens of the Stone Age.\nPost-grungea eta pop-punka (1995-2000).\nKurt Cobainen heriotzarekin batera, rock and rollak aurpegi, soinu eta estilo berria bilatu zuen. Grungearen gainbeherak alternative rock taldeen bigarren olatua etortzea ahalbidetu zuen: Green Day, The Offspring, Foo Fighters, Radiohead, Creed, 311 edo Rage Against the Machine.\n1995ean, Kanadako Alanis Morissette pop artistak \"Jagged Little Pill\" kaleratu zuen, eskarmentu gordineko letrak zituen diskoa. Honela, grungean hain ohikoa zen introspekzioa korronte nagusira iritsi zen. Emakumezko artistak ere nabariagoak izan ziren horren harira.\nHamarkadaren amaieran, Ameriketako Estatu Batuetako diskoetxe eta irrati konpainiak konglomeratuetan batu egin ziren. Horren ondorioz, musika homogeneoagoa da. Green Day eta Blink 182 gisako taldeek pop-punkaren eredua ezarri zuten. Aldi berean, nu metala sortzen ari zen, Kornek lehen diskoa 1994an kaleratu arren. Grungea, heavy metala eta hip-hopa nahasturik, Linkin Park, Deftones, Static-X, Disturbed eta Limp Bizkit moduko taldeek ospea lortu dute azken urteetan.\nEgungo rocka.\n2000ko hamarkadaren hasieran, Napster gisako artxiboak partekatzeko lanabesez baliatuta, lapurreta masiboaren aldarrikapenak musika industria astindu zuen.\nEstiloei dagokienez, garage rockaren gaineko ospea berpiztu da. The White Stripes, The Strokes, Jet, The Vines edo The Hives gisako taldeek disko eta kanta arrakastatsueak plazaratu dituzte. Oinarrietara bueltatzen den rocka deitu zaio estilo honi, hare soinu gordina dela kausa.\nEmo bezala ezagutzen den pop-punka ere badago, izen horrekin denak bat etorri ez arren. Jimmy Eat World, Howthorne Heights, Dashboard Confessional edo Taking Back Sunday dira sortu diren talde nagusietako batzuk. Punk bigunetik eta 1980ko hamarkadako alternative rocketik hartzen ditu influentziak.\nRetro korronteak dance-rockaren berpizkundea eragin du. Franz Ferdinand, Hot Hot Heat, The Killers edo The Bravery gisako taldeek post-punka eta erritmo elektronikoak nahasten dituzte.\nMilurte berriko lehen hamarkadan hip-hop musikak gora egin du, batez ere Estatu Batuetan, 50 cent, Snoop Dogg, Kanye West, Nelly, Eminem do Jay Z gisako artisten eskutik. Ikerketa batzuen arabera, AEBetako gazteen artean (18 eta 34 urte bitartekoan alegia) hip-hopa da musika generorik ospetsuena. Rhythm and blues generoa ere berpiztu da azken urte hauetan hip-hoparekin nahastu delako. Kasu askotan gainera, zaila da rhythm and blues edo hip-hopa bereiztea. Mariah Carey , Usher edo Alicia Keys izango lirateke rhythm and blueseko artista ospetsuenetakoak. Hala ere, Mariah Carey kenduta, ez hip-hopak ez rhythm and bluesak ez dute rockak adina disko saldu. Historiako disko salduenetako zerrendan agertzen diren gehienak, rock diskoak dira oraindik.\nEuropan eta Australian rock salmentak AEBetan baino handiagoak dira gaur egun ere. Rapa eta hip-hopa ospetsuak badira ere, ez dute AEBetako nagusitasuna erdietsi. AEBetako talde askok, The White Stripesek, The Killersek edo The Strokesek esaterako, Britania Handian AEBetan baino arrakasta handiagoa lortu dute. Britania Handiko rock taldeak (The Libertines, Franz Ferdinand, Coldplay, Oasis, Kaiser Chiefs, Gorillaz eta Arctic Monkeys gisakoak) oraindik orain dira salduenak Britania Handian.\nGizartearen gaineko eragina.\nRock and rollaren eragina luzea da mundu osoko gizartean. Nabaritzen da modan, zinema estiloan, sexuaren inguruko jarreretan eta alkohola edo drogen erabilpenean eragina hain da zabala non rocka, musika generoa ez ezik, bizimodua ere baita askoren ustez. Gainera, rock musikari franko munduan zehar gurtzen dira, haien ospea hain handia da eta."}
{"id": "11781", "revid": "512", "url": "https://eu.wikipedia.org/wiki?curid=11781", "title": "Valladolid", "text": "Valladolid Espainiako ipar-mendebaldean dagoen hiria da, 13. populatuena dena. Halaber, Gaztela eta Leon autonomia erkidegoko hiriburua eta udalerririk populatuena eta izen bereko probintziako hiriburua da.\nHistorikoki garrantzia handia eduki zuen Valladolidek XV., XVI. eta XVII. mendeetan, azken haren hasierako urteetan Espainiako Inperioaren hiriburua izatera iritsi zelarik. Horren guztiaren lekuko dira hiriko Ondare Zibil eta Erlijiosoa, baita bertan jaio edota hil ziren hainbat sona handiko pertsona.\n2009ko urtarrilaren 1eko erroldaren arabera 317.864 biztanle zituen hiriak, eta 2015ean jaitsi zen populazioa 303.905 biztanlera. 197.5 km\u00b2-ko azalera du. Metropoli esparrua 23 udalerrik osatzen dute, guztira 414.281 biztanlerekin (2013).\nInguru naturala.\nDueroko ibaiadarra den Pisuerga ibaiak hiria zeharkatzen du, bertan \"Las Moreras\" hondartz artifiziala daukala. Halaber, bi ubide artifizial ditu, \"Canal de Castilla\" (XVIII eta XIX. mendeen artean egindakoa) eta \"Canal del Duero\" izenekoak.\nOrografiari dagokionez, hiriburutik gertu muino kateak zabaltzen dira, ezagunena \"Cerro San Crist\u00f3bal\" (843 m) izenekoa delarik, Iberiar goi-lautadaren barruan beti ere. Hiria 700 metro inguruko altueran dago kokatuta.\nKlima.\nKlima mediterraneo eta kontinental artekoak eragiten du hirian, lehorra eta muturrekoa orokorrean, negu hotz eta uda beroekin.\nEkonomia.\nMerkataritza eta industria dira nagusi azken hamarkadetan, automobilgintza eta metalurgia besteak beste. 2013an 10 enpresa nagusiak \"Renault-Espa\u00f1a\", \"Michel\u00edn\", \"Iveco\", \"El \u00c1rbol\", \"Aquagest\", \"Lauki\" (Lactalis), \"Begar\", \"ACOR\", \"Grupo Norte\" eta \"Queser\u00edas Entrepinares\" izan ziren.\nKultura.\nMuseoak.\nNabarmenenak Eskultura Museo Nazionala eta Ekialdeko Artearena (\"Museo Oriental\") dira. Baina aipatzekoak dira halaber Cervantes, Zorrilla eta Colonen museo-etxeak.\nZinema jaialdia.\n\"Semana Internacional de Cine de Valladolid\" (SEMINCI) Valladoliden urtero urriaren bukaeran antolatzen duten zinema jaialdi entzutetsua da. 1956an abiatu zuten, izaera erlijiosoarekin. Teatro Calder\u00f3n antzokia zinemaldiaren egoitza da eta \"Urrezko Galburua\" sari nagusia.\nAste Santua.\nValladolideko Aste Santua hiriko kultura ekitaldirik garrantzitsuena da, alde batetik XVI. eta XVII. mendeetako balio handiko tailu edo eskultura polikromatuengatik, Juan de Juni, Gregorio Fern\u00e1ndez eta Francisco del Rinc\u00f3n-ek egindakoak, haietako asko Eskultura Museo Nazionalean daudenak urte osoan zehar. 1980ean izendatu zuten Nazioarteko Interes Turistikotzat. 20 kofradia prozesioan zeharkatzen dute hirigune historikoa, \"Santa Vera Cruz\", \"Angustias\", \"La Piedad\", \"La Pasi\u00f3n\" eta \"Nuestro Padre Jes\u00fas Nazareno\"-renak zaharrenak izanda. Balio artistikoaz gain, isiltasuna eta soiltasuna ekitaldi honen ezaugarri nagusiak dira.\nKirolak.\nFutbolean Real Valladolid hiriko talde nagusia da, hainbat denboralditan Espainiako Ligaren Lehen Mailan aritutakoa. Errugbian bestela Quesos Entrepinares eta El Salvador taldea oso azpimarratzekoak dira, izan ere lehenengoak 9 Liga eta 5 Kopa eta bigarrenak 8 Liga eta 7 Kopa eskuratu dituzte 2019 arte.\nAzkenik, desagertutako taldeen artean Forum Valladolid CB saskibaloian eta Club Balonmano Valladolid eskubaloian nabarmentzekoak dira. Azken honek 2 Errege Kopa, ASOBAL Kopa 1 eta Europako Errekopa 1 eskuratu zituzten.\nOsasungintza.\nHiriko bi ospitale publiko nagusiak, biak ala biak SACYL zerbitzu autonomikoan sartuta, \"Hospital Cl\u00ednico Universitario de Valladolid\" (777 ohe) eta \"Hospital Universitario R\u00edo Hortega\" (589 ohe). Azken honen ordez \"Nuevo R\u00edo Hortega\" eraiki zuten Las Delicias auzoan 2009an. Halaber, Valladolideko Unibertsitatean Erizaintza Eskola eta Medikuntza Fakultatea daude.\nHedabideak.\n\"El Norte de Castilla\" hiriko egunkaririk irakurriena da, 1854an sortua eta gaur egun \"Vocento\" taldekidea dena.\nHiri senidetuak.\nValladolid ondorengo hiriekin senidetuta dago:"}
{"id": "11784", "revid": "512", "url": "https://eu.wikipedia.org/wiki?curid=11784", "title": "Hardware", "text": "Hardwarea edo ordenagailu baten zati fisiko eta ukigarriei dagokie, bere osagai elektriko, elektroniko, elektromekaniko eta mekanikoak; softwarearen kontrakoa, izan ere, honek osagai ukiezinei egiten baitie erreferentzia. Hitz hau ingelesetik eratorria da. Hala ere, termino honek ez du nahitaez ordenagailu bati erreferentzia egin behar, nahiz eta ohikoena izan, robot batek ere hardwarea dauka (baita softwarea ere).\nInformatikako arloan, ordenagailu baten periferikoei aplikatzen zaie, disko gogor, CD-ROM edo diskete-unitateei (floppy) esate baterako. Hardwarea osatzen duten multzoan eragile elektroniko eta elektromekanikoak, zirkuituak, kableak, kutxak, edozein motako periferikoak eta bestelako elementu fisikoak ere sartzen dira.\nHardware batek elementu fisiko (ukitu egin daitezkeenak) guztiei egiten die erreferentzia, ordenagailu pertsonal baten kasuan honako hauek izango lirateke: Disko unitatea, monitorea, teklatua, plaka base edo txartel nagusia, mikroprozesadorea, kabinetea, memoriak, e.a. Bestaldetik, softwarea elementu ukiezina da, informazio, ideia, kontzeptu, sinbolo bezala existitzen dena; ordenagailu baten \u201czati inmateriala\u201d dela esan daiteke. Liburu batekiko metafora bat egiten badugu, tapak, orrialdeak eta tinta hardwareari dagozkie, hitzen, esaldien eta paragrafoen eduki edo informazioa softwareari legozkieke.\nHardware motak.\nHardwarea sailkatzeko bi kategoriatan bereiztu daiteke: alde batetik, oinarrizkoa, ordenagailu baten funtzionamendu minimoa emateko ezinbesteko osagaiez osatutako multzoa, eta bestaldetik \u201cHardware osagarria\u201d, funtzio zehatz batzuk egiteaz arduratzen dena, ordenagailu batentzat beharrezkoak ez direnak\nOrdenagailuak tresna elektroniko batzuk dira, bere memorian programaturik eta gorderik dauden argibideak interpretatzeko eta exekutatzeko gai dena, basikoki operazio aritmetiko-logikoak eta sarrera/ireerazkoak. Sarrerak jaso egiten dituzte (datuak), prozesatu eta gordetzen dituzte (prozesamendua) eta, azkenik, irteerak ematen dira (prozesamenduaren emaitza). Sistema informatiko guztiek dute, gutxienez, Hardware osagai eta dispositiboak ondorengo funtzioei eskainiak:\nIkuspegi orokor batetik, sarrerako dispositibo bat informazio, datu edota programen sarreraz arduratzen den bidea da; memoriak gordetze gaitasuna ematen du, aldiunekoa edo iraunkorra; eta PUZk sartutako informazioaren kalkulu eta prozesamendu gaitasunak ditu.\nPeriferiko misto bat sarrera edota irteerako funtzioak bete dezakeen periferikoa da. Ohikoena disko gogorra da, informazio eta datuak irakurri eta grabatzen baitira.\nPeriferikoak.\nPeriferiko bezala ordenagailua kanpo informazioarekin komunikatzeko gaitasuna ematen dioten unitate edo dispositibo bezala ulertzen da, hau da, datuak sartu edota ateratze bezala. Gordetze elementua sekundarioak periferiko bezala ere kontsideratzen dira. Periferikoak prozesuaren nukleoaren osagai ez diren elementu guztiak dira, PUZ eta memoria zentrala, eta sarrera eta irteerako deiadarrak (S/I) egitea ahalbidetzen dute.\nEranskailu bezala kontsideratzen diren arren, horietako askok gaur egun beharrezkoak dira ordenagailu modernoaren funtzionamendurako. Honen adibide dugu teklatua, disko gogorra edo monitorea, esate baterako, beharrezkoak direnak. Ez da berdina gertatzen scanner edo plotter baten kasuan ordea. 80ko hamarkadan lehen ordenagailuen gehienek ez zuten disko gogorrik edo sagurik erabiltzen, diskete-unitate pare bat, teklatu eta monitorea soilik.\nSarrerako periferikoak (S).\nKategoria honetan informazioaren sarrera baimentzen dituztenak sartzen dira, orokorrean kanpo iturritik datozenak edo erabiltzailearen eskutik. Sarrerako dispositiboek iturri baten informazioa ordenagailuarekin komunikatzeko beharrezkoa den bide bat dute. Aplikazio edo programa informatikoak irakurtzea ere ahalbidetzen dute, ordenagailua martxan jartzen dutelarik (sistema eragilea) eta bestelako eginbeharrak betetzen dituztelarik.\nAnalogia: Izaki bizidun batek informazioa biltzeko zentzumenak behar dituen bezala, ordenagailu batek sarrerako dispositiboak helburu analogiko bezala behar ditu. Sarrerako biderik ez dituen ordenagailu batek \u201citsu\u201d bezala egongo litzateke, zentzu guztietan isolaturik, sarrerako informaziorik gabe, eta ondorioz, alferrikakoa izango litzateke.\nSarrerako dispositiboen artean teklatua, sagu edo sagua, scanner, mikrofonoa, webcam, Joystick, CD edo DVD irakurgailua edo adkisizio/konbertsio datu-plakak daude.\nHauetatik teklatua, sagua eta disko irakurtzaile mota bat ezinbestekoak lirateke, hauekin bakarrik hardwarea eragile bezala jarri baitaiteke. Beste guztiak nahiko osagarriak dira, nahiz eta gaur egun sistema osoan beharrezkoak direla kontsideratzen den arren.\nIrteerako periferikoak (I).\nPUZek eragindako operazioen informazio erresultanteari irteera emateko baimentzen dituztenak dira.\nIrteerako dispositiboek landutako informazio eta datuak kanporatzeko eta komunikatzeko bideak aportatzen dituzte, erabiltzailea edo bestelako kanpo iturri bat izanik.\nAnalogia: Izaki bizidun batek hizkuntza eta idazpenak elkarrekin komunikatzeko eta ideia eta informazioa plasmatzeko beharrezkoa den bezala, PUZek helburu analogoa duen datu landuen kanporatzen dituzten irteerako dispositiboak behar ditu. Irteerako dispositiborik ez duen ordenagailu batek ez litzateke kanpo ingurunearekin komunikatzeko aukerarik izango, alferrikakoa bihurtuko lukeen ezaugarria.\nTalde hauen barnean aipatzekoak dira periferiko arruntenak: monitore klasikoak, inprimagailu, bozgorailu, e.a.\nEzinbestekoak kontsidera daitezkeenak monitorea eta disko idazkailu motaren bat izango lirateke, izan ere, hauekin bakarrik edozein motako informazio landua kanporatzeko aukera ematen dituzten bakarrak baitira. Inpresora bat osagarria delarik, gaur egun hain beharrezkoa da, non erabiltzaileak sistemaren atal beharrezko bezala kontsidera dezakeela.\nPeriferiko mistoak (S/I).\nSarrera eta irteera dispositibo bezala operatu egin dezaketen horiek dira. Sarrera/Irteerako periferikoak honako hauei deitu ditzakegu: disko gogorrak, diskete-unitateak, zinta magnetikoko unitateak, CD/DVD irakur-grabagailua, ZIP diskoak, e.a. Tarte hauen artean bestelako osagai batzuk aurkitu ditzazkegu: Flash memoria, sare txartelak, modemak, bideo hartze/irteera plakak, e.a.\nPendrive-ak, flash memoriak edota USB memoriak memorien sailaren barruan sar baldin badaitezke ere, biltegiratze masibo bezala ezagutzen dira; hauek guztiak E/S kategoriaren barnean sartzen dira.\nBiltegiratze masiboko dispositiboek \u201cbigarren mailako memoria edo laguntzailea\u201d bezala ere ezagutzen dira. Hauen barnean, inongo zalantzarik gabe, disko gogorrak toki berezi bat hartzen du, gaur egun garrantzia handiena duena baita, eta horren barnean sistema eragilea, aplikazio guztiak, utilitarioak, e.a. gordetzen baita. Gainera, tamaina handiko informazio eta datuak gordetzeko toki nahikoa du, ia denbora mugagabeaz mantentzen duelarik. Datu-baseak duten Web zerbitzariek, mezularizkoek eta sarekoek tamaina handiko disko gogorrak erabiltzen dituzte, abiadura handiarekin lan egiteko teknologia dutelarik.\nUkimen-pantaila mistoa den dispositiboa kontsidera daiteke, izan ere, informazioa eta irteera datuak erakusteaz gain, sarrera datu bezala lan egin dezakeen dispositiboa da, saguaren funtzioak aldatzera iristen delarik.\nProzesamenduko Unitate Zentrala (PUZ, CPU ingelesez).\nOrdenagailuaren prozesuaren erdia edo bihotza da, konputazio-sistema baten inteligentzia dagoen tokia da. PUZ edo prozesadorea instrukzioak interpretatu eta exekutatzen dituen beharrezkoa den osagaia da, eta datuak prozesatzen ditu. Basikoki berez ordenagailu bat bezala izango litzateke, baina sarrera/irteera biderik gabe. Mikroprozesadore bat eskala altu batean (txip) integraturik dagoen PUZ bat da, mikroordenagailuek PUZ bezala erabiltzen dituztenak dira, horregatik dute izen hori.\nSareko zerbitzariek edo kalkulu errendimendu altuko makina batek, mikroprozesagailu batzuk, edota milaka prozesagailu izan ditzake era berean edo paraleloki lan egiten. Kasu honetan, osagai guztien multzoak PUZa osatzen du.\nProzesamenduko unitate zentralek (PUZ) mikroprozesagailu bakar bat bezala ez dira ordenagailu pertsonaletan (PC) soilik ematen, inteligentzia elektroniko minimoa duten beste motako dispositiboetan ere ematen baita. Horren adibide ditugu prozesu industrialeko kontrolatzaileak, telebistak, kalkulagailuak, telefono mugikorrak, etxetresna elektronikoak, jostailuak, e.a.\nPUZa ama plakan deritzonean kokatzen da, normalean PUZeko Socket baten bitartez. Aluminiozko beroa ematen duen disipadore bat ere dago bertan, eta baita bat edo bi haizagailu, \u201cmicrocoolers\u201d bezala ezagutzen direnak. Osagai hauek egotearen arrazoia PUZa bero gehiegi jariatzen duen elementua delako, eta tenperatura jakin batetik gora ez du behar bezala lan egiten, galdatzera ere iritsi daitekeelarik. Horregatik ama plakek tenperatura sentsore batzuk dituzte, haizagailuen erreboluzio sentsore batzuk ere ekartzen dituelarik. Noizean behin, bertako tenperatura limite zehatz batzuk pasatzen baldin baditu edota erreboluzioak jaisten baldin badira, ekipoa automatikoki itzali egiten da. Errekurtso hauek azken belaunaldietako plakak dituzte bakarrik.\nHardwarea osatzen dituzten zirkuitu elektroniko gehienak ere, ama plakan doaz muntaturik.\nAma plaka, txartel nagusia edota motherboard-a, zabaltze, zokalo eta konektatzaile zirrikituen dituen zirkuitu-orri handi bat da, eta txip guztiak elkarrekin konektatzen dituen funtsezko euskarria da: PUZ, RAM eta ROM memoriak, BIOS, txartel grafikoak, sare-txartelak, e.a. Ia txartel \u201ctxiki\u201d guztiek (sarea, bideo, soinu, modem, e.a.), gaur egun arte bereizturik zetozen arren, gaur egun ama plakan bertan integraturik ere azaltzen dira. Hala ere, ama plakak baditu zirrikitu batzuk txartel gehigarriekin konektatzeko aukera emateko, bideo harrapatzailea eta datuen eskuraketa txartelak, horren adibideak ditugu. Azken finean, ama plakak slot batzuk dauzka, txartel moldatzaile gehigarriekin konexioa baimentzeko.\nRAM memoria.\nIngelesetik Random Access Memory, ausazko memoriaren sarbidea esan nahi du, sarbide zuzenekin grabatzeko edota informazioa ateratzeko gaitasuna kontutan hartu gabe.\nNormalean, RAM hitza erabiltzerakoan, konputagailu baten informazio eta programen aldiuneko memoriari egiten zaio erreferentzia, Prozesatzeko Unitate Zentralak (PUZ) sartu, prozesatu eta exekutatzen duena. RAM memoria konputagailu baten \u201cMemoria Zentrala, Nagusia edo Lanerakoa\u201d ere deitzen da. Gordetze mosiboko memoria laguntzaileekin konparatuta (disko edo zintak), RAM memoria beti kapazitate gutxiagoko aizan ohi da, baina besteak baino azkarragoak, horregatik \u201clanerako memoria\u201d edo aldiunekoa bezala erabiltzen da.\nBadira ere beste RAM memoriak, helburu bereziekin, konputagailu baten memoria zentral bezala derrigorrez erabiltzen ez delarik.\nRAM memoriak arrunki ezaugarri hegazkorreko memoriak dira, hau da, elektrizitate-iturria oztopatzen denean segituan galtzen dute bere edukia. \u201cDinamikoak\u201d ere kontsideratzen dira eta, horregatik, zirkuitu elektroniko zehatz bat behar dute energia neurri batean asetzeko eta bere karga mantentzeko.\nHardware Grafikoa.\nHardware grafikoa txartel grafikoek osatzen dute basikoki, gaur egun berezko memoria eta Prozesamendu Unitatea dutena, Graphics Processing Unit (GPU) deitzen dena. GPUren helburu nagusiena prozesamendu grafikoa soilik osatzea da, PUZ egiten dituen eginbeharretatik batzuk askatuaz, kostatzen den eginkizun eta denbora aurreztuaz, beste funtzio batzuk betetzeko gaitasun aizan dezan.\nMoore-ren Legeak 18-24 hilabeteetan zirkuitu integratu baten transistore kopurua bikoiztera iristen dela esan daiteke; GPUren kasuan legeak esaten duena baino kantitate handiagoan handitzen da.\nAzken 15 urtetan prozesamendu grafikoaren eboluzioak hazkunde ikaragarria izan du. Gaur egungo konputagailu eta bideo-jokoen bidezko animazioak duela 20 urte pentsatzea ezinezkoa zelarik.\nKonputagailuen Hardwarean egindako teknologiak eta berrikuntzak.\nBerrikuntza batzuk:"}
{"id": "11786", "revid": "360", "url": "https://eu.wikipedia.org/wiki?curid=11786", "title": "Heavy", "text": ""}
{"id": "11787", "revid": "59723", "url": "https://eu.wikipedia.org/wiki?curid=11787", "title": "Valladolideko probintzia", "text": "Valladolideko probintzia Espainiako erdialdeko probintzia bat da, Gaztela eta Leongo autonomia erkidegoa. 519.249 biztanle ditu, eta 255 udalerritan banaturik dago. Hiriburua Valladolid da."}
{"id": "11788", "revid": "90523", "url": "https://eu.wikipedia.org/wiki?curid=11788", "title": "Teklatu (ordenagailua)", "text": "Teklatua edo klabiera konputagailuan, sakelako telefonoan edo bestelako gailuetan informazioa sartzeko erabiltzen den sarrera-periferiko bat da. Funtzio desberdina betetzen duten teklez osatua dago, modu desberdinean banatuak agertzen direnak, hizkuntza edo behar desberdinetara egokituak. Teklatu mota asko daude eta nahiz eta ahotsa testu bihurtzeko edo keinuak ezagutzeko metodoak asko hobetzen ari diren, gaur egun oraindik funtsezko sarrera-periferikoa da.\nGauzaki honi izena emateko zenbaitetan giltzadi ere erabili egiten da, Ibon Sarasola hizkuntzalariak proposatutakoa eta hiztegi batzuek ekartzen dutena.\nHistoria.\nHasierako teklatuak.\nTeklatuaren historia idazmakinaren asmakuntzari lotuta dago. Christopher Latham Sholes-ek lehen idazmakina modernoa patentatu zuen 1868an. Remington enpresak 1874. urtean jarri zuen salgai eta arrakasta izugarria izan zuen. Denborarekin hasierako ereduari hobekuntza teknologikoak egin bazizkioten ere, haren eboluzioa da gaur egun gailu konputazionaletan estandar bihurtu den teklatua.\nTeklen kokapena ez da beti bera izan. Hasierako diseinuetan teklak orden alfabetikoan kokatuta zeuden, baina kokapen harekin arazoak sortzen ziren azkar tekleatzean. Izan ere, idazmakinen teklatu mekaniko haietan teklak sakatzean metalezko mailutxoak eragiten ziren. Tintazko zinta bat kolpatu eta haren marka paperaren utziz lortzen zen hizkiak paperean idaztea. Teklei azkar eraginez gero, gertuko mailutxoak elkarren artean trabatu egiten ziren. Arazo horri aurre egiteko, teklak beste modu batean kokatzea erabaki zen, oso sarri erabiltzen ziren hizkiak edo elkarren ondoan agertzeko joera zutenak teklatuko kokapenean urrunduz. Horrela sortu zen QWERTY teklatuaren lehen bertsioa, 1878an Sholes-ek berak patentatu zuena. Idazmakinaren teknologia hobetuz joan zen neurrian bestelako kokapenak sortu ziren, Dvorak kokapena, esaterako. Batzuen esanetan, kokapen horrekin idaztea errazagoa zen, baina ordurako QWERTY banaketa oso zabaldua eta onartua zegoen.\nIdazmakinen ondoren komunikazioetarako teletipo terminalak sortu ziren, ingelesez TeleTYpewriter (TTY) izenez ezagunak. Sare batean konektatutako teleinprimagailuak ziren, XX. mendean oso erabiliak izan zirenak datuak bidaltzeko, jasotzeko eta inprimatzeko. Teklatu alfanumerikoa eta inprimagailua zituzten eta lehenengo konputagailuetan ere erabili ziren datuak sartzeko (ENIAC 1946, BINAC 1948). Kuriositate moduan esan, idazmakinekin edo teletipoen bidez idazten zenean, ez zegoela atzera egiterik; akatsa eginez gero, ondoren aipatu besterik ezin zen egin.\n1964an sortu zen MULTICS konputagailuak (Bell Labs &amp; MIT) bideo-terminal bat zuen eta testua sartu ahala pantailan ikusten zen. 70. hamarkadaren amaiera alderako konputagailu guztiek zituzten halako terminalak eta teklatu elektrikoak. Horiei esker konputagailuarekin komunikatzea errazagoa bihurtu zen. Hasierako ordenadoreen teklatu haiek mekanikoak ziren, piezak banan-banan muntatzen ziren eta oso astunak ziren. Gobernu, enpresa eta unibertsitateenak izaten ziren. Gaur egungo konputagailuen eta teklatuen hasiera besterik ez zen.\nIBM teklatuak.\nTeklatuen estandarizazioa lortu zuena IBM izan zen. 80ko hamarkadan konputagailu pertsonalak (PC) sortu ziren, txikiagoak eta erabilera pertsonalerako pentsatuak. IBMk 1981ean bere lehen PCa merkaturatu zuen. Ordurako nabaria zen teklatua datuak sartzeko oinarrizko gailua zela eta hainbat enpresa (IBM, Apple, Commodore, etab.) teklatuen ekoizpenean buru-belarri sartu ziren. IBMren IBM PC/AT konputagailuek 84 teklako teklatuak zituzten. Haien hedapen moduan, 1986an M eredua edo \"Model M keyboard\" izeneko teklatua sortu zuen. 101 tekla zituen (europan 102), izugarrizko arrakasta lortu zuen, eta azkenean estandar izatera iritsi zen. Diseinu hark, aldaketa txikiekin, gaur egun oraindik gure artean dirau.\nAzken berrikuntzak.\nAzken hamarkadetan teklatuek berrikuntza teknologikoak izan dituzte. Mintzezko teklatuen sorrera da aipatzea merezi duenetako bat. Berri-berriak ez dira, egia esan, 70eko hamarkadan sortu baitziren lehenak, baina benetako goraldia 90eko hamarkadan izan zuten. Normalean silikonazkoak dira eta teklak ez dira bata bestetik aparte kokatutako piezak, teklatu mekanikoetan bezala. Teklatua gainazal lau eta flexiblea da, hizki, zenbaki eta bestelako sinboloak gainazalean inprimatuta daude eta haien gainean sakatzean, azpian dagoen zirkuitu elektrikoarekin kontaktua egitea lortzen da. Abantaila asko dituzte: isilak, malguak, arinak, garbitzen errazak, merkeak eta likidoetara erresistenteak dira, besteak beste. Hala ere, teklak sakatzeko modua oso desberdina da eta ohituta ez dagoen erabiltzaileak akats asko egin ohi ditu.\nBestelako berrikuntzak ere izan dira. Internet-en sorreraren eraginez, funtzio gehigarriak dituzten teklak agertu ziren (nabigazioa errazteko, etab.). Teklatua konektatzeko moduari dagokionez, USB bidez konektatzen diren teklatuez gain gaur egun badira haririk gabekoak, Bluetooth edo Wi-Fi bidez konputagailuarekin komunikatzen direnak. Teklatuaren aurrean lanordu luzeek eragindako kalteak murrizteko helburuz teklatu ergonomikoak sortu dira. Eta, teklatua ez izatera gerturatzen diren berrikuntzak ere badira: teklatu birtuala, esaterako. Ahotsa testu bihurtzeko teknologien aurrerapenak teklatuaren erabateko desagerpena ekarriko ote duen oraindik ikusteko dago.\nTeklatu estandarra.\nHistoriako lehen teklatuek guztira 84 tekla inguru zituzten. Urteak pasatu ahala, kopuru hori handitzen joan zen eta 104 teklako IBMren teklatua estandar bilakatu zen. Gaur egungo teklatu guztiek ez dute tekla kopuru finkoa; batzuek tekla gehigarriak izaten dituzte (hainbat funtzio berezi egiten dituztenak) eta beste batzuek tekla gutxiago (ordenagailu eramangarriek, adibidez, haien tamaina eta pisua txikitzeko). Hala ere, estandar moduan ezagutzen den teklatua da gehien hedatu dena.\nTeklen bidez adierazten dira hizkiak, zenbakiak, sinboloak eta funtzioak. IBMk garatu zuen \"Common User Access (CUA)\" estandarrak garrantzia handia izan zuen teklen erabileraren estandarizazioan. Normalean \"bloke\" deituriko multzoetan banatuta agertzen dira. Lau tekla-bloke izaten dira:\nTeklen banaketa.\nOrdenagailuen eta telefono adimendunen teklatuaren jatorria idazmakinetan dago. Teklatuetarako teklen banaketarik ohikoena QWERTY da, Sholes-ek 1878an idazmakinetarako patentatu zuen bera. Gerora, teklen banaketa hura oinarri hartuta, bestelako banaketak diseinatu ziren (AZERTY, QWERTZ, Dvorak, Colemak, etab.), gehienetan letren kokapena hizkuntza desberdinetara egokitzeko. Telefono marka askok bere teklatu eredu propioa erabiltzen dute. Hainbat hizkuntzatan datoz, eta aplikazioak ere badaude hizkuntza anitzeko teklatuak edo unibertsalak instalatzeko, horietako batzuk software librean eginak. Hala ere, denboran zehar QUERTY banaketak iraun egin du, herrialde askotan estandar bihurtu da eta gaur egun, oraindik, banaketarik hedatuena da.\nQWERTY banaketa.\nQWERTY banaketari izena letren goiko errenkadako lehen sei letrek ematen diote: . Ordenagailuetan eta telefono adimendunetan gehien erabiltzen den teklatu antolaketa da. Teklen kokapen horretan, ingelesez sarrien erabiltzen diren letra-pareak kontrako teklatu-erdietan jarri ziren. Izan ere, XIX. mendeko idazmakina mekanikoetan mailutxoak kolpatuz idazten zen eta teklei azkar eraginez gero, gertuko mailutxoak elkarren artean trabatu eta idazketa prozesua blokeatu egiten zen. Hura ekiditeko saiakera bat izan zen segidan sarri agertzen diren hizkiak elkarrengandik bereiztea. Horrela, eskuen erabilera txandakatu eta teklak blokeatzea saihesten zen: esku batek tekla bat sakatzen duen bitartean, bestea hurrengo tekla sakatzeko prest dago.\nQWERTY teklatua ingelesez hitz egiten den herrialdeetan eta Europako eta Amerikako herrialdeetan asko erabiltzen da. Espainian erabiltzen den QWERTY teklatua espainierara eta bertan hitz egiten diren beste hizkuntzen beharretara egokitua izan da; teklatuak \u00d1 letra dauka (\"monta\u00f1a\" idazteko, adibidez), \u00c7 letra (katalanez \"for\u00e7a\" idazteko), dieresia edo azentu markatua (zubereraz \"\u00fcth\u00fcri\", galizieraz \"antig\u00fcidade\", katalanez \"ve\u00efna\" edo gazteleraz \"ping\u00fcino\" idazteko), hasierako galdera-marka eta harridura-marka (\u00bf, \u00a1) ikurrak ditu, azentu zorrotza ('), etab. Hala ere, karaktere batzuk ez dira agertzen, asturierazko \u1e24 eta \u1e36 kasu.\nGaur egungo teklatuen mekanismoan ez dira garai bateko idazmakina mekanikoen mailutxoak erabiltzen, teklatuan gertu dauden teklak ez dira elkarren artean trabatzen eta QWERTY banaketaren eraginkortasuna zalantzazkoa da.\nQWERTY-ren aldaerak.\nQWERTY banaketak aldaketak jaso izan ditu hizkuntza desberdinetara egokitzeko. AZERTY eta QWERTZ dira seguraski horrela sortutako bi teklatu ezagunenak. Teklatu horien diseinuaren oinarrian QWERTY banaketa dago, baina hizkuntzen arabera letra batzuk, sinboloak, azentudun karaktereak etab. posizioz aldatu dira.\nBestelako banaketak.\nBanaketarik ospetsuena QWERTY izan arren, kritikak jaso izan ditu bere ergonomia eskasagatik. Arazo hori konpontzeko beste banaketa batzuk sortu izan dira. Idazketan laguntzea eta idazterakoan nekea murriztea dute helburu.\nEuskararako teklatu librea.\nBada euskaldunon beharretara egokitua izan den teklatu libre bat. \"Anysoft Keyboard\" teklatua da, librezale.eus elkarteak moldatu zuena. Android gailuetan erabil daiteke eta hitzak osatzeko eta zuzentzeko sistema dauka. Interneten euskaraz aritzeko teklatuak ere sortu dira: Google teklatua.\nTeklatu motak.\nTeklatu mota desberdinak diseinatu izan dira. Ordenagailu eramangarrietan, adibidez, teklatua ez da aparteko dispositibo bat izaten, txertatuta etortzen da eta estandarrak baino tekla gutxiago izaten ditu, ordenagailuaren tamaina eta pisua murrizteko. Teklatu berezi batzuk aipatzearren, hona hemen batzuk:\nKonexio motaren arabera ere bereizten dira teklatuak. Gaur egun gehienak USB bidez konektatzen dira, baina badira baita DIN konektore bidez PS/2 portutik konektatzen direnak eta hari gabekoak ere."}
{"id": "11789", "revid": "90799", "url": "https://eu.wikipedia.org/wiki?curid=11789", "title": "Periferiko (ordenagailua)", "text": "Periferikoak (edo gailu periferikoak) ordenagailuaren nukleoaren parte ez diren hardware-osagaiak dira, sistema informatikoari erraz konektatzen zaizkionak. Konputagailua kanpoarekin komunikatzeko eta datuak gordetzeko erabiltzen dira, haren funtzionamendurako osagarriak izanik.\nOrdenagailuaren nukleoa prozesatzeko unitate zentralak (PUZ), memoria nagusiak, sarrera/irteerako sistema eta haien arteko komunikaziorako busek osatzen dute. Horiez gain, ohikoa izaten da konputagailuari sarrera periferikoren bat (teklatua, sagua), irteerakoren bat (pantaila, inprimagailua) eta biltegiratzeko periferikoren bat (USBa) konektatzea. Periferikoen funtzionamendua sistema informatikoak kontrolatzen du, nahiz eta ez izan haren osagai zentral.\nPeriferikoen sailkapena.\nPeriferiko terminoak \u00abgehigarria baina ez-funtsezkoa\u00bb adierazten badu ere, horietako asko funtsezko elementu bihurtu dira gaur egungo sistema informatikoetan. Pantaila, adibidez, ezinbestekotzat jo badaiteke ere, teknikoki ez da beharrezkoa. Izan ere, hasierako ordenagailuek ez zuten pantailarik. Denboran gertuago geratzen zaigun beste adibide bat saguarena da. 1990eko hamarkadaren hasierako konputagailuetan ez zen sagurik erabiltzen. Garai hartako sistema eragileek komando-lerroko interfaze bat zuen, eta sagua ez zen beharrezkoa. Gerora, sistema eragileak aldatu egin ziren, sagua agertu zen gailu periferiko moduan, eta gaur egun ia ezinbestekoa bilakatu da konputagailuetan. \nTeklatuaren kasua ere enblematikoa da; izan ere, tablet konputagailu berrietan, joko-sistemetan edo ukipen-pantaila duten telefono mugikorretan, teklatua pantailan emulatzen da. Egokitzapen berezien kasuetan ere, teklatuak dira gehien erabiltzen den sarrerako periferikoa, eta kasu batzuetan desagertu egiten da ahotsa ezagutzeko programak erabiltzeagatik.\nGailu periferikoek betetzen duten funtzioaren arabera, hainbat kategoriatan sailka daitezke:\nSarrera-periferikoak.\nOrdenagailuan datuak sartzeko erabiltzen diren gailuak dira. \nTeklatua.\nFuntzio desberdina betetzen duten teklez osatua dago, modu desberdinean banatuak agertzen direnak, hizkuntza edo behar desberdinetara egokituak. Teklatu mota asko dauden arren, teklen arabera sailkatzen dira: QWERTY, AZERTY, etab. Forma berria dutenak sortzen ari dira: ergonomikoak, malguak, etab. Nahiz eta ahotsa testu bihurtzeko edo keinuak ezagutzeko metodoak asko hobetzen ari diren, gaur egun oraindik funtsezko sarrera-periferikoa da.\nSagua.\nKonputagailuen ingurune grafikoarekin errazago lan egiteko erabiltzen den periferikoa da. Bere funtzio nagusia kurtsorea pantailako posizioren batean kokatzea da. Horretarako, ordenagailuak saguaren mugimendua detektatu eta kurtsorea monitorean erakusten du; periferiko erakuslea dela esaten da. Beste hainbat funtzio bete ahal izateko botoiez hornituta dago. Saguaren mugimendua jasotzeko teknologia desberdinak daude: bolatxoa, argia, etab. Mugimendua ondo detektatzeko, sagu-azpikoa erabiltzea gomendatzen da. Ordenagailura konektatzeko aukera desberdinak daude: USB bidez kablea erabiliz, Bluetooth bidez haririk gabe, etab. Beste periferiko erakusle batzuk ere badira: Joystik-a, arkatz optikoa, etab.\nEskanerra.\nIrudien eskaner-a (edo eskanerra) argia erabiliz dokumentuak irakurri eta irudi digital modura gordetzen dituen periferikoa da. Zuzenean konputagailura konekta badaitezke ere, askotan haien erabilera hainbat erabiltzaileren artean konpartitzen da eta sare informatiko lokal baten bidez konektatzen da (lantegi eta eskoletan, adibidez). Badira bestelako eskanerrak, eskaneatu nahi den elementuaren gainetik eskuarekin mugituz erabiltzeko moduko tresna txikiak. Barra-kodeak eta QR kodeak eskaneatzeko periferikoak, adibidez, eskanerra kodearen gainetik pasatzean kodeari dagokion zenbakia irakurtzea lortzen da, teklatuan kodearen zenbakia idatzi izan balitz bezala. \nWeb kamera.\nOrdenagailura konektatzen den kamera digitala da, normalean txikia da eta pantailari erantsita jartzen da. Kamerek jasotako irudiak konputagailura iristen dira, bertan gorde edo editatzeko. Irudiak zuzenean Internet bidez transmititzeko aukera ere ematen du. Asko erabiltzen dira bideodeietan, hainbat lagunen arteko elkarrizketetan zuzeneko audioaz gain bideoa ere konpartitzeko. USB bidez konektatu ohi dira. \nMikrofonoa.\nMikrofonoa soinua jaso eta konputagailuan audio moduan gordetzeko aukera ematen duen periferikoa da. Erabilera aurreratuagoetan, audioaren tratamendua eginez gero (ahotsaren ezagupena), ordenagailuak ahotsaren bidez emandako aginduak exekutatuko ditu. \nBiltegiratze periferikoak.\nInformazioa jasotzeko erabiltzen diren periferikoak dira. RAM motako memoriak ezin dira mota honetako periferikoak bezala hartu, gordetzen duten informazioa ez delako betirako biltegiratzen.\nCD grabagailua.\nDisko trinkoetan (CD) edo DVD-etan datuak grabatzeko balio duen periferikoa. CD grabagailuek CD-a baino ezin dute grabatu eta DVD grabagailuek bi euskarrietan grabatu dezakete. Euskarri horiek 4 mila disko grabatu ditzakete, eta kantitate horrekin degradatzen hasi dira.\nCD irakurgailua.\nCD irakurgailu bat gailu elektroniko bat da, laser izpi bat erabiliz horiek irakurtzea ahalbidetzen duena eta, ondoren, hau ordenagailuak interpretatzen dituen bulkada elektrikoetan eraldatzea ahalbidetzen duena, CD grabagailuek idatzitakoak (askotan \"erregailu\" deituak), CD irakurgailuaren antzeko gailu bat, kontrakoa egiten duenaren diferentziarekin, hau da, bulkada elektrikoak laser argi sorta batean eraldatzea, CDan datu bitar formakoak gordetzen dituztenak.\nOso sineste arrunta da putzu bat balio bitar bati dagokiola pentsatzea, eta lau bat beste balioari, baina ez da horrela, balio bitarrak putzutik lauterako trantsizioek detektatzen baitituzte, eta alderantziz: trantsizio batek 1 bitar zenbakia zehazten du, eta putzu edo lau baten luzerak 0 bitar zenbakien ondoz ondoko kopurua adierazten du.\nDVD grabagailua.\nDVD grabagailua disko optiko unitate bat da, disko aldakor digitalak (DVD) audio, bideo eta datu formatuan irakurri eta grabatzeko gai dena. Grabatutako DVD diskoak edozein DVD erreproduzitzailetan erreproduzitu daitezke.\nDVD irakurgailua.\nDVD erreproduzitzaile (herrialde batzuetan \"DVD-a jotzen du\") Blu-Ray disko, CD eta DVD diskoak erreproduzitzeko erabiltzen den gailu elektronikoa da. DVD erreproduzitzaile gehienek telebista bezalako irteera-gailu batera konektatuta egon behar dute.\nDisko gogorra.\nOrdenagailuan gordeta dagoen informazioa biltegiratzen da disko gogorretan. Memoriak eta disko gogorrak batzuetan pentsatzen dugu gauza bera dela, baina ez. Bakoitzak ezaugarri desberdinak ditu eta gertaeraren arabera erabiltzen da bat ala bestea. Adibidez, daturen bat lortu nahi dugunean, memoria hartzen du disko gogorraren datu-multzo bat (disko gogorreko kopia bat eginez) non egon daiteke bilatzen duen datu konkretu horrek. Horrela bilaketak azkarragoak dira. Hala ere, ordenagailua amatatzen dugunean, memorian zeuden datuak galtzen dira. Horregatik, disko gogorrak erabiltzen dira arazo hori sahiesteko. Gainera, barnekoak edo kanpoko disko gogorrak izan daitezke.\nUSB.\n\u201cUniversal Serial Bus\u201d edo pendrive kanpoko disko gogorrak bezala dira baina bere tamaina eta biltegiratze kapazitatea txikiagoa da. Gainera, memoria-flash erabiltzen dute datuak irakurtzeko eta idazteko une berean. Gailu honen memoria tamaina handitzen ari da denborarekin. Gaur egun, 1 TB-eko tamainaraino saltzen ari dira.\nIrteera periferikoak.\nOrdenagailuaren informazioa kanporantz erakusten duten periferikoak dira. Hauek seinale elektrikoak erabiltzaileak ulertuko duen zerbaitetan bihurtzen dute. Baina mota honeko periferiko guztiek ez dute informazioa erakusten,\u00a0bozgorailua, adibidez, ez du informazioa erakusten.\nPantaila.\nIrteerako periferiko bat da, honek ordenagailua sortzen duen datuak grafikoki erakusten ditu. Mota askoko pantailak daude, adibidez:\nInprimagailu.\nElektronikoki gordeta dauden testuak edo grafikoak kopia fisikoak sortzen ditu, normalean paperan. Horretarako laser teknologia erabiltzen da edo tinta-kartutxoa. Inprimagailu batzuk ordenagailuarekin kableen bidez daude konektatuta. Beste batzuk, ordez, sareen bidez. Sare horreko erabiltzaile guztiak inprimagailua erabil dezakete. Gaur egun inprimagailua funtzioaniztunak dira, inprimatu eta eskaneatu egiten dituzte. Esan beharra dago, inprimagailu multifuntzional hauek ez direla irteerako periferikoak,\nsarrera/irteerekoak baizik.\nBozgarailu.\nIrteerako periferiko honek seinale elektrikoak soinuetan bihurtzen ditu. Ordenagailuak igortzen duten soinuak entzuteko erabiltzen dira. Esan beharra dago, txartel nagusiek bozgorailu bat dutela akats soinuak edo prozesuak adierazteko.\nKomunikazio periferikoak.\nBi gailu edo gehiagoen artean komunikazioa ahalbideratzen du.\nFax.\nFax edo telefax transmisio telefonikoen bidez egiten da. Fax makina eskaneatzen du dokumentu bat edo argazki bat eta bihurtzen du mapa-bit argazki batean. Gero, telefonia sareetatik bidaltzen dio inprimagailu bati edo beste irteera-gailu bati bultzada elektrikoen bidez.\nBideratzaile.\nRouter edo bideratzaileak sare desberdinetan dauden bi pertsonak komunikatzeko erabiltzen dira. Hau da, router-ak sortzen du datu-paketeak jatorritik bere helmugara iristeko sareen arteko ibilbide bat. Agian bere helmugara iristeko, hainbat router-etik pasa beharko liteke paketea.\nSwitch.\nSwitch-ak datu-paketeen transmisioa sahiesten dute bi konputagailuak sare berean badaude. Bestela, routerrak egotea beharrezkoa izango litzateke. Switch-ak oso erabilgarriak dira ordangailu asko badaude sare berean. \nModem.\nModem-a erabiltzen da, batez ere, bi konputagailuak elkarrekin komunikatzeko. Modem-a hartzen du mezua eta seinale-analogikoak sortzen ditu eta hartzailearen modem-a hartzen du seinale hauek eta seinale-digitaletan bihurtzen ditu. Seinale digitalak ordenagailuak ulertzen ditu baina analogikoak ez. Gainera, interneta izateko beharrezkoa da modem bat izatea.\nSare-txartela.\nBeste konputagailuekin edo beste gailuekin\u00a0 komunikazioa izateko beharrezkoa da sare-txartel bat. Sare-txartela sare batean izateko sarbidea ematen dio ordenagailuari eta Sare-txartela identifikadore bat MAC (\u201cMedia Access Control\u201d) ematen dio ordenagailuari baimena izateko.\nUSB HUB.\nGailu honek ahalbidetzen dio erabiltzaileari konektatzeko USB gehiago, baldin eta USB portu kopuruak gainditzen badira. Gailu honek hainbat USB portu dauzka, bi baino gehiago izan lirateke, eta informazio guztia bus kable beretik transmititzen da. Gainera, tresna hau ordenagailuan konektatzen da USB portu batetik.\nSarrera eta irteera periferikoak.\nPeriferiko hauek ordenagailuari komunikatzea laguntzen die. Informazioa jasotzea eta erakustea uzten dizkio.\nUkimen-pantaila.\nUkimenari sentikor den pantaila bat da. Horrela datuak sartu daitezke, teklatu birtual baten bidez adibidez. Gainera, pantailan sartzen den datuen ondorioz sortzen den informazioa erakutsi daiteke.\nInprimagailu.\nGaur egungo inprimagailuak normalean funtzioaniztunak dira. Hau da, datuak inprimatzen eta eskaner baten bidez irakurtzen ditu. Eskanerra sarreko periferiko bat izanik eta inprimagailua irteerakoa.\nErrealitate birtualako kaskoak.\nSarrera eta irteerako periferiko honek hiru dimentsiko errealitate birtual bat erakusten eta bertan eragina izatea ahalbidetzen dizu. Kasu honetan, kaskoa erakusten dizun errealitate birtuala izango litzateke irteera. Gorputzaren mugimendua baizik sarrera. "}
{"id": "11791", "revid": "2234", "url": "https://eu.wikipedia.org/wiki?curid=11791", "title": "Sagu (ordenagailua)", "text": "Sagua ordenagailuaren ingurune grafikoaren erabilera errazteko erabiltzen den periferiko markagailu bat da. Normalean plastikoz egina da eta eskuetako batekin erabiltzen da, bestearekin teklatua edo beste periferikoren bat erabiltzen den bitartean. Haren mugimendua detektatu eta kurtsorearen bidez erakusten du monitorean. Gainera, hainbat funtzio aurrera eramateko balio duten botoiak ditu. Mota ohikoenak mekanikoa (bola daukana) eta optikoa (LED argia edo laserra darabiltena) dira. Ordenagailura kable bidez konekta daiteke (PS/2 edo USB portuak erabiliz), edo haririk gabe, (Wifi, Bluetooth edo ordenagailuan konektatzen den USB hargailua erabiliz). \nSagua gainazal lau baten gainean mugitu behar da. Sagu-azpikoa erabiltzea gomendatzen da, haren funtzionamendua ahalik eta onena izan dadin. Teknologiak aurrera egin ahala, zehaztasun handiko gailu erosoa bihurtu da. Horri esker, arrakasta handia du ordenagailuan aritzeko, baita bideo-jokoetan aritzen direnen artean ere, ia ezinbesteko bihurtzeraino. \nIzena.\nPatentatu zenean, \"Bistaratze-sistemarako X-Y posizio-adierazlea\" (\"X-Y Position Indicator for a Display System\") izena eman zitzaion arren, gailuaren garapenean lan egin zuen Stanford unibertsitateko ikerlari-taldea \"sagu\" izena erabiltzen hasi zen, haren formak eta ordenagailura konektatzeko kableak (isatsak) tresnari sagu itxura ematen ziotelako.\nHistoria.\nRalph Benjamin-ek tresna bat asmatu zuen 1946an, Bigarren Mundu Gerraren ondoren Itsas Armada Britaniarreko Zerbitzu Zientifikoan CDS (\"Comprehensive Display System\") sistemaren garapenean lanean ari zenean. Proiektu hartan, erabiltzaileak emandako hasierako zenbait kokapen-puntuetatik abiatuz, arerioaren hegazkinak gerora non kokatuta egongo ziren kalkulatzen zuten ordenagailu analogikoak erabiliz. Kokapen-puntuak sartzeko egokia izango zen gailua behar zuela konturatu zen Benjamin, eta \"roller ball\" izeneko gailu \"bola-jarraitzailea\" asmatu zuen. Tresna hura bi gomazko gurpilen gainean biraka zebilen metalezko bola batez osatutako prototipo bat zen. 1947an patentatua izan zen, baina sekretu militar gisa gordeta egon zen hainbat urtez.\n1952an, Kenyon Taylor ingeniari britainiarra, Tom Cranston eta Fred Longstaff Canadako itsas armadaren DATAR (\"Digital Automated Tracking and Resolving\") sisteman lanean hasi ziren. CDS proiektua ezagutzen zuten, eta antzeko proiektua abiatu zuten, antzeko tresna bola-jarraitzaile edo \"trackball\"-a erabiliz. Gailuak lau disko zituen posizioaren mugimendua jasotzeko, X ardatzerako bi eta Y ardatzerako beste bi. Bolatxoa biratzean diskoak biratu egiten ziren eta kanpoko ertzekin aldizkako kontaktuak sortzen zituzten. Kontaktu horiek zenbatuz bolatxoaren mugimendu fisikoa ezagutzea lortzen zuten. Ondoren, ordenagailu digital batek kalkulatzen zuen ibilbidea (\"track\"). Tresna hau ez zuten patentatu; proiektu militar sekretua izan zen. \nDouglas Engelbart zientzilaria hartzen da ordenagailurako lehen saguaren asmatzailetzat. Hala agertzen da hainbat liburutan (Thierry Bardini, Paul Ceruzzi, Howard Rheingold), baita Engelbart 2013an hil ondoren argitaratutako hainbat idatzitan ere. 1963an Engelbart-ek ikerketa-laborategi bat zuen Stanford-eko SRI (\"SRI International,\" gaur egun) ikerketa-zentroan: Augmentation Research Center (ARC). Haren helburua, hardware eta software-teknologian aurrerapenak lortzea zen. Grafiko informatikoei buruzko konferentzia batean zegoen bitartean, \"planimetroa\" izeneko tresna X eta Y koordenatu-datuak sartzeko nola egokitu beharko litzatekeen pentsatzen hasi zen eta askatze-botoi bat eta bi gurpil ortogonal zituen tresna bat diseinatu zuen. Bere koadernoan tresna hari buruz erreferentzia egitean, \"zomorro\" hitza erabili zuen. Bere ustez, \"zomorro\" hura erabiliz koordenatuak errazago eta modu naturalagoan sartu ahal izango ziren konputagailuan. Botoiari esker, hura askatzean koordenatu-datuak geldirik mantentzea lortuko zen. Teklatuarekin batera erabiltzeko periferiko egokia izango zela pentsatu zuen. \n1964an Bill English-ek \"sagu\" haren lehen prototipoa eraikitzen lagundu zion Engelbart-i. Hasierako gailu hark buztana zirudien soka bat zeukan atzeko aldetik, eta horrek sagu itxura ematen zion. 1968ko abenduaren 9an Engelbart-ek sagua publikoki aurkeztu zuen. Halako asmakizuna egin izanagatik ez zuen inoiz errekonozimendurik jaso, patentea SRI-ren esku geratu baitzen. Egia esan, saguaren asmakizuna giza-adimena areagotzea helburu zuen SRI-ko ARC proiektuaren zati txiki bat baino ez zen.\nGorputzeko beste mugimendu batzuetan oinarrituz, gailu-erakusle desberdinak diseinatu eta probak egin zituen Engelbart-ek. Buruan jarritako gailuekin, adibidez, kokotsari edo sudurrari lotzen ziren gailuak probatu zituen. Hala ere, sagua izan zen arrakasta lortu zuena, abiaduragatik eta erosotasunagatik. Lehen saguak, bi potentziometro perpendikular zituen bi gurpilei lotuta, gurpil bakoitzaren biraketatik ardatz bakoitzeko mugimendua jasotzeko. Gerora, Engelbart-en taldeak hiru botoiko sagua sortu zuen.\n1968an Telefunken konpainia alemaniarrak \u201c\"Rollkugel\"\u201d izeneko gailua (bola-birakaria edo \"rolling ball\", alemanieraz) aurkeztu zuen, SIG-100 terminalarekin lan egiteko. Engelbart-en saguak ez bezala, tresna honek bolatxo birakari bat zuen, eta hegaldien kontrol mahaietan txertatzen zen antzinako bola-jarraitzaile edo \"trackball\"-en moduan mugimenduaren jarraipena egiteko. Telefunken-eko Rainer Mallebrein-ek gidatutako talde batek garatu zuen, Alemaniako aire-zirkulazioaren kontrol federalarentzat (Federal Air Traffic Control). Telefunken-en ustez, tresna hori eta gerora garatu zituzten antzeko beste gailuak ez ziren asmakuntza oso garrantzitsua izan, eta ez zuten patenterik eskatu. Konputagailuekin lan egiteko hautazko tresnak ziren.\nSagua erabili zuen lehen ordenagailu modernoa Xerox Alto dela esaten da, 1973an modu pertsonalean erabiltzeko diseinatutako lehen ordenagailuetako bat. Lilith ordenagailuak ere sagu bat zekarren (1980). Gerora, Lilith ordenagailuaren saguan oinarrituz, Logitech-en lehen saguak sortu ziren.\n1982an sagua zuen ordenagailurik ezagunena Xerox 8010-a zen. Sun-1-a ere saguarekin. Garai hartako saguen prezioa 415$-ekoa zen. 1982an Logitech-ek \"P4 Sagua\" merkaturatu zuen. Urte berean, Microsoft konpainiak \"Microsoft Word\" programa saguarekin erabiltzeko bateragarri egin zuen. 1983an PC-etarako Microsoft-en lehen sagua kaleratu zen. Hala ere, sagua erabiltzea oraindik ez zen ohikoa. Haren erabilera zabaltzen hasi zen 1984an Macintosh 128K ordenagailua agertu zenean (Lisa saguen botoi bakarreko bertsio eguneratua zuena) eta 1985ean Amiga 1000 eta Atari ST ordenagailuekin. Apple-ek ere patentatu zuen bere sagua.\nGaur egun, saguek gutxienez bi botoi eta beste osagairen bat (gurpila, adibidez) izaten dituzte. Horiez gain, bigarren mailako beste botoi batzuk edo bestelako teknologia (mugimendu-sentsoreak, adibidez) ere izan ditzakete. Normalean ezkerraz edo eskuinaz berdintsu erabiltzeko diseinatuta daude, baina badira erabiltzaile eskuinentzat edo ezkerrentzat bereziak diren saguak diseinatzen dituzten fabrikatzaileak. Gainera, sistema-eragileek aukera ematen dute botoien funtzioa alderantzikatzeko, horrela saguaren erabilera erabiltzailera egokituz.\nHasierako ordenagailuetan, teklatua zen datuak sartzeko ohiko periferikoa. Sagua agertu eta haren erabilera hedatu zenean, biak batera erabiltzea bihurtu zen ohikoena, saguaren laguntzaz datuak sartzea erosoagoa eta errazagoa zelako. Saguaren arrakastak ez du teklatua alboratu, nahiz eta gaur egun hainbat funtzio teklatuarekin edo saguarekin egin daitezkeen, erabiltzailearen gustuen arabera. \nSagu motak.\nSagu mota desberdinak agertu izan dira historian zehar. Haien funtzionamendua baldintzatzen duen teknologiak eragina du sailkapenean. Saguei ematen zaien erabilerak ere eragin du sagu desberdinen sorreran. Ekologikoak ere fabrikatzen dira.\nSagu mekanikoa (optomekanikoa).\nTelefunken konpainia alemaniarrak 1968an aurkeztu zuen lehen sagu mekanikoa. Hautazko tresna moduan aurkeztu zuen, haren sistema informatikoetan erabiltzeko. Gerora, 1972an Engelbart-ek diseinatutako lehen saguaren maketa eraiki zuen Bill English-ek, Xerox PARC-en lanean ari zenean. Hasierako sagu haien gurpilak bola bakar batez ordezkatuak izan ziren gerora, edozein norabidetan biratzen zena. Sagu hura Xerox Alto ordenagailuaren hardwarearen parte zen. Sagu mekanikoaren aldaera berri bat ere sortu zen, optomekanikoa, argia ere erabiltzen zuelako mugimendua detektatzeko.\nSagu mekanikoaren barruan bi arrabola (gurpil, beltzak argazkian) daude, bola batekin kontaktuan daudenak eta modu independentean biratzen direnak. Arrabolak perpendikularrean jarrita daude (90 gradura) bata bestearekiko, batak bolaren aurrera/atzera mugimendua jasotzeko eta besteak ezker/eskuin mugimendua. Hirugarren arrabola bat ere badago, beste bien parean (zuria argazkian) kokatzen dena. Honek presio egiten du, bi arrabolek bolarekin kontaktua ondo egin dezaten. Bola altzairuzkoa izaten da eta gomazko gainazal esferikoa du. Bolaren pisua eta saguaren azpiko azalera egokiak badira, saguaren mugimendua zehatz transmititzea lortzen da. Hala ere, bola saguaren azpiko gainazalarekin kontaktuan dagoenez, transmisio-ardatzean zikinkeria pilatzen da eta horrek saguaren funtzionamenduan arazoak sortzen ditu. \nSagu mekanikoaren funtzionamendua, oro har, horrelakoa da: erabiltzaileak sagua gainazal baten gainean mugitzean, saguaren azpian dagoen bolak gainazala ukitzen du eta saguaren mugimenduaren arabera, bola biratu egiten da. Bolarekin kontaktuan dauden bi arrabolek mugimendua jaso eta ardatz baten bidez lotutako gurpiletara (diskoetara) transmititzen dute mugimendua. Diskoek zulotxoak dituzte, eta haietara zuzendutako argia zulotxoetatik pasatzen da. Bola mugimenduan dagoenean diskoak ere biratzen ari dira, eta beraz, zulotxoetatik beste aldera argi-pultsuak pasatzen dira. Argi-pultsu horiek gurpilaren beste aldean dagoen sentsore optikoak jasotzen ditu. Seinale horiek saguak sistema informatikora bidaltzen ditu kablearen bidez, eta driver izenez ezagutzen den softwareak interpretatuko ditu (seinale digital), kurtsorea ordenagailuaren pantailan erakusteko, behar den posizioan eta mugimenduarekin.\n1980ko eta 1990eko hamarkadetan, ordenagailu pertsonalen erabilera zabaltzen hasi zenean, mekanikoak ziren saguak. Hasierako diseinua aldatuz joan zen eta hainbat berrikuntza jaso zituen. \u00c9cole Polytechnique F\u00e9d\u00e9rale de Lausannen-eko (EPFL) Jean-Daniel Nicoud irakaslearen eta Andr\u00e9 Guignard ingeniari eta erlojugilearen lanari esker, saguari hiru botoi erantsi zitzaizkion. Gerora, diseinu horri mikroprozesadore bat gehitu zion Ren\u00e9 Sommer-ek 1985ean, sagua adimentsuagoa egingo zuena. Garrantzitsua izan zen beste berrikuntza bat saguari desplazamendu-gurpila (\"scroll-wheel\") eranstea izan zen, 1990eko hamarkadan saguen ohiko osagai bihurtu zena. \nSagu optikoa. Laser-sagua.\nSagua optikoak argi-iturri bat eta sentsore optikoak (argi-detektagailuak) erabiltzen ditu gainazal baten gainean egindako mugimendua detektatzeko. Sagu hauek, beraz, ez dute barne-osagai mugikorrik, ezta bola-saguek duten gomazko bolarik ere. Horri esker, sagu mekanikoen transmisio-ardatzean zikinkeria pilatzegatik sortzen diren arazoak ekidin egiten dira. \nSagu optikoak 1980an agertu ziren lehen aldiz. Modu independentean lan egin zuten bi asmatzailek oinarrizko diseinu desberdineko saguak sortu zituzten. MIT-en eta Mouse Systems Corporation-en lanean ari zen Steve Kirsch-ek asmatutako sagu optikoak LED infragorria eta lau koadranteko sentsore infragorria erabiltzen zituen metalezko gainazal berezi batean tinta xurgatzaile infragorriz inprimatutako lerroak detektatzeko. Sagua plaka berezi baten gainean mugitu behar zen, eta argi-puntuen mugimendua detektatu eta abiadura eta norabidea kalkulatzen ziren. Bestalde, Xerox-en lanean ari zen Richard F. Lyon-ek mugimendua detektatzeko gaitasuna zuen 16 pixeleko argi bidezko irudi-sentsore bat integratu zuen saguan txip batean. Kirsch-en eta Lyon-en lehen sagu optiko haiek oso portaera desberdinak zituzten. Kirsch-en saguak plakaren koordenatu-sistema erabitzen zuen, eta ez zuen behar bezala funtzionatzen saguaren azpiko plaka biratuta bazegoen; Lyon-en saguak, aldiz, saguaren koordenatu-sistema erabiltzen zuen, sagu mekanikoetan bezala. \nSaguaren azpiko gainazalarekiko mugimendua hautemateko, hasierako sagu optikoek argi-igorle moduan diodo argi-igorleak (LED) erabiltzen zituzten eta argia hautemateko hainbat fotodiodo. Laser-sagua argi igorle moduan laserra erabiltzen duen sagu optikoa da. Sagu optiko modernoek sentsore optoelektroniko bat erabiltzen dute (ebazpen baxuko bideo-kamera txiki bat) saguaren azpiko gainazalaren irudiak hartzeko. Sagua gainazal baten gainean mugitzen denean, sentsore optikoak gainazalaren argazkiak egin eta argazkien arteko aldaketak detektatzen ditu. Konputaziorako ahalmena handituz joan den neurrian, irudiak prozesatzeko txip hobeak jarri ahal izan dira saguan bertan. \nMerkatuan agertu ziren lehen sagu optiko modernoak Microsoft-en \"IntelliMouse\" (1996) eta \"IntelliMouse Explorer\" izan ziren, Hewlett-Packard-ek garatutako teknologia erabili eginak izan zirenak. Sagu modernoetan hainbat berrikuntza erantsi dira: desplazamendu-gurpila (\"scroll wheel\"), alboetako botoi osagarriak, haririk gabe ordenagailura konektatzeko gaitasuna, etab. Saguen ekoizpenean Microsoft-en lehiakide nagusia Logitech izan da urteetan zehar. \nSentikortasun-maila altua duten saguak dira. 800 dpi-ra iristen dira (\"dpi,\" \"dots per inch\"), hazbeteko puntutan neurtuta, hau da, 800 puntu hazbeteko (2,54 zentimetroko). Hasierako sagu optikoek arazoak izaten zituzten gainazal leunetan edo material distiratsuen gainean mugimendua ondo detektatzeko eta beharrezkoa izaten zen sagu-azpikoa (alfonbratxoa) erabiltzea, ahal zela distiratsua ez zena eta kolore anitzeko grabaturik ez zuena. Sagu optiko modernoak gainazal islatzaile gehienetan ondo dabiltza, baina ez gainazal gardenetan edo beiraren gainean. Hala ere, eremu iluneko mikroskopiaren teknikari esker, gainazal horietan ere ondo funtzionatzen duten sagu optikoak diseinatu dira. \nHaririk gabeko sagu optikoak bateria bidez elikatzen dira. LED-argia igortzeak eragiten duen energia-kontsumoan aurrezteko, mugimendua detektatzen denean bakarrik egiten dute distira. Sagu optikoek saguaren aurreko diseinu mekanikoa ordezkatu dute, neurri handi batean. \nSagu giroskopikoa (inertzia-sagua).\nSagu giroskopikoak ez du azpiko gainazalik behar funtzionatzeko. Horregatik, \"inertzia-sagua\" edo \"aire-sagua\" ere deitzen zaio. Diapasoi bat edo azelerometro bat (azelerazioa neurtzeko tresna) erabiltzen dute mugimenduak antzemateko. Modelo arruntenen (Logitech eta Gyration fabrikatzaileenak) askatasun-gradua bi-koa da (DOF, \"degrees of freedom)\". Kurtsorea mugitzeko erabiltzaileak eskumuturrarekin bira txikiak egitea nahikoa izaten da. Horrela, saguarekin denbora luzez lan egiteagatik besoetan sortzen den nekea murriztu egiten da. \nNormalean kablerik gabe konektatzen dira ordenagailura. Etengailu bat izaten dute saguaren mugimenduaren detekzioa desaktibatzeko. Horrela, erabiltzaileak lasai mugi dezake sagua eusten duen besoa, kurtsorearen posizioa aldatu barik. Inertzia-saguaren patenteak dioenez, sagu optikoek baino energia gutxiago kontsumitzen dute, sentikortasun hobea dute, pisu aldetik arinagoak dira eta erabiltzen errazagoak dira. Kable gabeko teklatu batekin konbinatuta, inertzia-saguek ergonomia aldetik egokiagoak diren gorputzaren posizioak hartzea eta lanerako mahaiaren antolaketa aldatzea posiblea da, ordenagailu aurrean mugimendu errepikakorren ondorioz sortzen diren lesioen sorrera arinduz.\n3D sagua.\nSagu hauek ultrasoinuen bidez funtzionatzen dute eta gutxienez hiru askatasun-gradu ematen dituzte (3 DOF, \"degrees of freedom)\". Ziurrenik, adibiderik ezagunena 3Dconnexion (Logitech) enpresaren \"SpaceMouse\" sagua da (1990). 3 dimentsioko (3D) ordenagailu bidezko grafikoak manipulatzeko eta haietan nabigatzeko oso aproposak dira: 3D modelaketan, animazioan, ordenagailuz lagundutako diseinuan (CAD), 3D objektuen bistaratzean, etab. 3D mugimendu-kontrolatzaile, 3D nabigazio-gailu edo 6 DOF gailu (\"degrees of freedom)\" izenez ere ezagutzen dira. \nPresioarekiko sentikorra den kirtena (tapa, bola edo heldulekua) erabil daiteke 3D inguruneetan zehar hegan egiteko edo 3D aplikazio batean 3D ereduak manipulatzeko. Gailu hauekin posible da 3D irudiaren zoom egitea eta aldi berean biratzea, adibidez, eta teklatuko lasterbideak edo softwareko interfazea erabiliz norabidea aldatzea. Aplikazio askorekin bateragarriak izaten dira: Blender, Maya, Photoshop, Second Life, etab.\nSagu ergonomikoa.\nIzenak iradokitzen duen bezala, sagu mota honek erosotasun optimoa ematea du helburu eta karpoko kanalaren sindromea, artritisa eta bestelako tentsio errepikakorrak saihestea. Eskuaren berezko posiziora eta mugimenduetara egokitzeko diseinatuta dago. \nSagu arruntari heltzen zaionean, besoko kubitu eta erradio hezurrak gurutzatu egiten dira. Sagu ergonomiko batzuk eskua posizio bertikalagoan jartzeko diseinatuta daude, hezur horiek posizio paralelo naturalagoan egon daitezen. Badira eskumuturraren mugimendua mugatu eta mugimendua besoarekin egitera bultzatzen duten diseinuak. Osasuna zaintzeko asmoz saguari halako optimizazioak egiten zaizkionean, sagua ezker-eskuaz ala eskuinaz erabiltzeko diseinatuta geratzen da. Modelo asko existitzen dira, erabiltzaileak bere beharren arabera aukera dezan. \nBeste aukera bat teklatuaren aurreko aldean desplazamendu-barra sagua (\"roller bar mouse)\" kokatzea da. Sagu honetara bi eskuekin iritsi daiteke eta besoa desplazatzeko beharrik ez dago. Eskumuturraren mugimendua murrizten denez, lepoa, sorbaldak eta ukondoak lasaiago daude. Laster-teklak izaten dituzte, modu errazean klik bikoitza egiteko, edota kopiatu/itsatsi moduko funtzioetarako. \nBideo-jokoetarako sagua.\nBideo-jokoetan aritzeko bereziak diren saguek botoi gehiago izaten dituzte sagu arruntek baino. Botoi horiek programatu egin daitezke, hau da, erabiltzaileak botoiarentzat makro bat defini dezake, botoia sakatzean makroko funtzio guztiak exekutatzeko. Aukera hori oso egokia da bideo-jokoetan aritzeko, batez ere ekintza asko oso azkar egitea garrantzitsua denean. Fortnite bideo-jokoan, adibidez, hormak, arrapalak, lurra eta halakoak oso azkar eraikitzeko, edo \"Grand Theft Auto (GTA V)\" akziozko bideo-jokoan ekintza asko azkar egiteko (arma kargatu, automobilaren edo hegazkinaren irratia, orientazioa edo makurdura aldatu, etab.).\nSaguaren botoi gehigarri horiekin, aplikazio informatiko desberdinak kontrolatzea posiblea izaten da. Horrela, aldi berean bideo-jokoan jolasten eta musika entzuten ari denak, musikaren bolumena aldatu ahal izango du botoiari klik eginez, edo beste aplikazio informatiko bat ireki, botoiei esleitu zaien funtzioaren arabera. \nGainera, badira saguaren pisua doitzeko aukera ematen dutenak ere. Sagu batzuetan, ken daitezkeen xaflak edo kapsulak izaten dira barruan txertatuta. Xaflak kenduz, saguaren pisua aldatzen da eta horrekin norberaren gustuetara egoki daiteke sagua. Izan ere, saguaren mugimendua nahi bezain zehatza izan dadin, garrantzitsua da saguak erabiltzailearen gustuko pisua izatea. Batzuek hobeto moldatzen dira sagu arinagoekin, nahiago astunagoa beste batzuek, norbere abileziaren arabera.\nBideo-jokoetarako saguak diseinu aldetik nahiko bereziak izaten dira, bai estetika aldetik eta baita saguaren formari dagokionez ere. Jokoan ordu luzez dabilenarentzat, garrantzitsua da ergonomia aldetik sagua erosoa izatea. Hori dela eta, ezaugarri erregulagarriak izan ohi dituzte: eskua gainean jartzeko euskarriak, hatzak atsedenean jartzeko lekuak, eta halakoak. Saguaren alboetan ere botoiak jarri ohi dira, hatza mugitu gabe azkar eta erraz sakatu ahal izateko. Bideo-jokoetarako saguen fabrikatzaileek forma desberdinekoak egiten dituzte, kontsumitzaile bakoitzak komeni zaiona aurki dezan. Sagu-azpiko bereziak ere fabrikatzen dira. \nFuntzionamendua.\nSaguak eskuaren mugimendua detektatu eta kurtsorea kontrolatzen du pantailaren interfaze grafikoan (GUI). Mugimendua, normalean, bi dimentsiokoa da (atzerantz/aurrerantz, ezkerrerantz/eskuinerantz), eta seinale elektroniko baliokideen bidez saguaren mugimendu bera egiten duen kurtsorea erakusten da pantailan. Mugimendua ondo jasotzeko, gainazal lau baten gainean edo saguarentzat bereziki diseinatutako sagu-azpikoaren gainean mugitu behar da sagua. \nSaguaren mugimendua jasotzeko, teknologia desberdinak garatu izan dira historian zehar. Horren arabera, saguaren funtzionamendua desberdina da. Hiru teknologia bereiz daitezke: lehen maketarena, sagu mekanikoarena eta sagu optikoarena (laser-saguarena). \nKurtsoreak saguaren mugimendua segitzen du pantailan eta erabiltzailearen ekintzak zein puntutan egingo diren erakusten du. Ekintzak burutzeko, saguaren botoiak eta desplazamendu-gurpila (\"scroll wheel\") erabili behar dira. 1990eko hamarkadaren amaieran, bi botoi eta desplazamendu-gurpila zituen sagua estandar bihurtu zen. \nBotoiak.\nSaguaren botoi bat sakatzen denean, \"klik egin\" dela esaten da eta soinu berezi bat entzuten da. Botoiei klik eginez, hainbat ekintza burutzea lortzen da. Saguaren botoi nagusia ezkerrekoa izaten da, erabiltzaile eskuinen mesedetan; erabiltzaile ezkerrek botoien konfigurazioa alda dezakete software bidez. \nSistema eragilearen edo aplikazioaren arabera, klik egitearen ondorioz burutuko den ekintza alda daiteke. Ohikoenak hauek dira: \nDesplazamendu-gurpila.\nDesplazamendu-gurpila edo saguaren gurpila (\"scroll wheel, mouse wheel\") desplazamenduak egiteko erabiltzen den gurpila da. Plastiko gogorrezkoa izaten da eta barnean kodetzaile birakari bat du, normalean ardatz bakarreko gurpila. Gailu elektromekaniko horrek gurpilaren birak kontrolatzen ditu eta mugimendua irteera-seinale digital bihurtzen du. Normalean, saguaren ezkerreko eta eskuineko botoien artean egoten da, eta saguaren gainazalarekiko perpendikular kokatzen da.\nGaur egungo ia sagu guztiek dute desplazamendu-gurpila, oso erosoa gertatzen dena dokumentuetan gora eta behera desplazatzeko, adibidez. Hirugarren botoi gisa ere erabil daiteke, gurpilean sakatuz. \nErabilera bideo-jokoetan.\nOrdenagailuan bideo-jokoetan aritzeko gehien erabiltzen diren bi periferikoak teklatua eta sagua dira. Teklatuko , , eta teklak (\"WASD teklak\" izenez ezagutzen direnak) asko erabiltzen dira. Teklatuan duten posizioaren logika jarraituz, jokoko pertsonaia aurrera, atzera, ezkerrera edo eskuinera mugitzeko erabiltzen dira. Asko erabiltzen diren beste tekla batzuk ere badira, esaterako arma kargatzeko, korrika egiteko, zuriune-barra salto egiteko, etab. \nTeklatuarekin batera sagua erabiltzen da. Haren botoiak sakatuz hainbat ekintzak burutzen dira. Tiro-jokoetan (\"Shooter video games\"), adibidez, tiratzailearen orientazioa ezkerrera edo eskuinera biratzeko, saguaren X ardatza erabiltzen da, eta gorantz edo beherantz begiratzeko Y ardatza. Ezker-botoia tiro egiteko erabiltzen da, normalean, eta eskuin-botoia armarekin apuntatzeko. Saguaren desplazamendu-gurpila ere erabiltzen da, arma aldatzeko, armaren mira teleskopikoan zoom egiteko (hurbildu/urrutiratu), etab. Bideo-jokoaren markaren arabera, teklen eta saguaren botoien funtzionaltasuna aldatu egiten dira. Eskuin-botoiak, adibidez, objektu desberdinak erabiltzeko balio dezake beste joko-mota batean. \nBideokontsoletan aginte edo kontrolatzaile bereziak erabiliz jokatu ohi den arren (joystick-a, bolantea, argi-pistola), badira teklatuarekin eta saguarekin jokatzeko egokituta daudenak. Izan ere, saguaren diseinua eta funtzionalitatea egokituz joan dira urteetan zehar, bideo-jokoetan aritzeko gailu oso aproposa bihurtu den arte. Mugimendua detektatzeko teknologia asko aurreratu da (bola birakaria, sentsore optikoa, laserra) eta horrek jokalariari sentsibilitate eta zehaztasun handiagoak eman dizkio. Botoi gehiago erantsi izanak eta botoien funtzionalitatea programatzeko aukera izateak, jokalariari ekintza gehiago oso azkar egiteko aukera eskaintzen dio. Saguaren (\"dots per inch\" edo \"puntu hazbeteko\") botoia konfiguratuz, adibidez, saguaren sentsibilitatea doitu daiteke. Funtzionalitaterik ez duten botoien helburua, joko desberdin bakoitzerako jokalariak bere ohiturak, bitxikeriak edo maniak konfiguratu ahal izatea da. Horrela, neurrira egindako konfigurazioekin, erosotasunean irabazten du. Ergonomia ere asko zaintzen da, eta ohiko konfigurazioa alda daiteke ezkertientzat egokitzeko. Horregatik guztiagatik, jokalariek nahiago izaten dute sagua erabiltzea joystick-a edo antzeko beste tresna bat erabiltzea baino. \nKonektibitatea. Komunikazio-protokoloak.\nSagua ordenagailura konektatzeko modu ezagunena eta merkeena kable bidezkoa da. Garai batean, datu digitalen komunikazio-interfazerako \"serieko portua\" (\"Serial port\") erabiltzen zen, baina azken urteotan konexiorik ohikoenak PS/2 eta USB bidezkoak dira. Sagua ordenagailura konektatzen denean, haren mugimenduari eta botoiei buruzko informazioa bidaltzen dira.\nSerie-portua. Komunikazio-protokoloak.\nSerie-portuetan, informazioa seriean transmititzen da bitez bit, hau da, bit bakarra aldi berean. Serie-porturako konektoreak 9 pin (orratz edo punta) ditu. Mota honetako konexioetan, komunikaziorako protokoloak sinpleak dira, eta hori abantaila bat da. Komunikazio-protokoloen arabera, seinale elektrikoa transmititzeko modua eta pin-en erabilera aldatzen dira. Protokolo estandarrak daude: RS-232 (\"Recommended Standard\"), RS-422 eta RS-485, adibidez. \nLehen saguek X eta Y ardatzak kodetzeko 4 bit erabiltzen zituzten (2 bit dimentsioko). Konektoreak denborarekin gero eta gailu gehiago onartzeko egokituz joan ziren eta protokolo berriak agertu ziren. Hasierako IBM PC ordenagailuak RS-232 C erabiltzen zuen. Gerora, bost byte-eko protokoloekin saguaren hiru botoien komunikazioa lortu zuen. Microsoft-enak hiru byteko protokoloa zuen eta bi botoi onartzen zituen. \nADB-portua (\"Apple Desktop Bus\").\n1986an Apple-ek sortutako serie-portua da, teklatua, sagua, etab. ordenagailura konektatzeko. Haren erabilera berehala zabaldu zen ondorengo Macintosh ordenagailu modeloetara. 1990eko hamarkadaren amaieran USB konektoreen erabilera hedatu zenean, ADB konektoreen erabilera murriztuz joan zen. Gauza bera gertatu zen antzekoa den PS/2 konektorearekin.\nPS/2 portua.\n1987-an IBM-k \"\"Personal System/2\" edo \"PS/2\"\" izenez ezagutu ziren ordenagailu pertsonalen hirugarren belaunaldia merkaturatu zuen. Izen berarekin izendatua izan zen sagu eta teklatuak konektatzeko aurkeztu zuen portua, laister estandar bihurtu zena: PS/2. Konektore hau borobila da eta 6 pin ditu. Komunikaziorako protokoloak, bi noranzkoko serie-portuaren bidez 3 byte-eko sekuentzietan transmititzen du saguaren mugimenduari eta haren botoiei buruzko informazioa. Oinarrizko protokoloak 3 botoi onartzen ditu, protokolo aurreratuagoek botoi gehiago. Sagu mekanikoak nagusi ziren garaian, haiek konektatzeko erabiltzen zen portua PS/2 izaten zen. \nUSB (\"Universal Serial Bus\").\n1990eko hamarkadan sortua, gailu digitalak ordenagailura konektatzeko eta energiaz elikatzeko aukera ematen duen bus serie interfaze bat da. 1996an agertu zen lehen bertsioa (USB 1.0) eta gerora hainbat estandar aurkeztu dira. Oso erabilia da gaur egun eta kable bidez konektatzen diren saguen artean estandar berria bihurtu da. Estandarraren hainbat aldaera merkaturatu dira, informazioaren transmisioan hobetuz. USB-C bertsioa oso erabilia izan da, nahiz eta gerora USB 4.0 agertu den (2020an). Sagu optikoak eta laser saguak USB portutik konektatu ohi dira. \nHaririk gabeko konexioa.\nHaririk gabeko saguek irrati bidez transmititzen dute informazioa ordenagailura, ez dute kablerik behar. Batzuk Wifi edo Bluetooth moduko teknologiak erabiltzen dituzte transmisiorako, beste batzuk, aldiz, ordenagailuan konektatzen den USB hargailu bat erabiltzen dute.\nOhiko arazoak.\nSagua erabiltzean ager daitezkeen ohiko arazo batzuk hauek dira:"}
{"id": "11792", "revid": "1519", "url": "https://eu.wikipedia.org/wiki?curid=11792", "title": "Inprimagailu", "text": "Inprimagailu bat ordenagailu baten dugun irudi edo testuzko dokumentu bat medio fisiko batetara (orokorrean, papera) pasatzeko funtzioa betetzen duen irteera periferiko bat da. Aurreneko inprimagailua XIX. mendean sortu zen, eta orain arte hobetzen joan dira. Badaude eta eskanerra eta inprimagailua batera dutenak.\nMotak.\nTalka inprimagailuak: kalkatu egiten dute inprimagailu hauek, tinta beste tintarekin kolpatuz. Honen emaitza hurrengoa da: paperean puntu bat edo karaktere bat inprimatzen da. Margarita edo matrizialak inprimagailu hauen adibide dira.\nTintazko inprimagailua: mota honek kartutxo batzuen bitartez inprimatzen du, non bere barruan 3tik 30 ml-ra edukia dauka. Bere kalitateak ia-ia laserrarena berdintzen du.\nLaser inprimagailuak: inprimagailu hauek kalitate onena dutenak dira, tema honetaz hitz egiterakoan, eta beraien prezioak aldakorrak izan daitezke, modeloaren arabera. Bere lan egiteko modua fotokopiagailuen oso antzekoa da. Bere kalitatea eta azkartasuna izugarrizkoa da."}
{"id": "11793", "revid": "6327", "url": "https://eu.wikipedia.org/wiki?curid=11793", "title": "Local Area Network", "text": ""}
{"id": "11794", "revid": "6327", "url": "https://eu.wikipedia.org/wiki?curid=11794", "title": "Area Lokaleko Sarea", "text": ""}
{"id": "11797", "revid": "119347", "url": "https://eu.wikipedia.org/wiki?curid=11797", "title": "Numa Ponpilio", "text": "Numa Ponpilio (; K.a. 753ko apirilaren 21 - K.a. 674) Erromako bigarren erregea izan zen, Romuloren ondorengoa hain zuzen ere. Taziarekin, Tito Tazio errege sabinarren alabarekin ezkondu zen. Ezer gutxi dakigu errege honi buruz, eta apur hori Plutarko izeneko historialari eta idazleak (46\u2013125) idatzitako biografia baten bidez dakigu.\nSabinar jatorria zuenez, erromatarrek errege hautatu zuten latindarrek eta sabinarrek hobeki bat egin zezaten. Haren agintaldian, bien herriak kulturalki integratu ziren.\nNuma Ponpilio boterean zegoela bakea nagusitu zen. Haren ondorengoa (Tulio Hostilio) justu kontrakoa izanen zen, baina Numaren bilobak (Anko Martziok), Erromako laugarren erregeak, bakea ekarriko zuen berriro.\nBizitza.\nRomulo hil edo desagertu ondoren, \"interregnum\" edo erregerik gabeko urtea izan zen. Ondoren, Numa hautatu zuten errege, dagoeneko zahar samarra, gupidatsua eta jakintsua. Cures hirian bizi zen eta jatorri sabindarra zuen. Erroma eta gainerako hirien artean legeak jarri eta bake-akordio zein eskubideak indartu zituen. Horretaz gain, erakunde erlijioso nagusien sortzailea zen Numa, eta Argileto mendiaren oinean dagoen Jano tenplua eraikiarazi omen zuen.\nGainera, Numak egutegia berritu zuen, ilargiaren araberako hamabi hilabetetan zatituz. Ordura arte, urteak hamar hilabete izan zituen, martxotik abendura, eta azken hilabete honen eta urtearen hasieraren artean inongo hilabeteren barnean ez zegoen denbora-tarte bat zegoen. Numak urtarrila eta otsaila gehitu zizkion egutegiari, denbora tarte hori betez, eta hamabi hilabeteko urtea osatuz.\nPlutarkok dioenez, Numa Pompilio izan zen artisauen korporazio bat sortu zuen lehen erregea, eta zortzi klase bereizi zituen:\nGarai hartan erromatarren ohitura zen tenpluaren ateak bake garaian ixtea eta gerran irekitzea, eta Numa Pompilioren erregealdian Erromako tenpluaren ateak itxita izan ziren.\nNumak, gainera, erlijio erromatarra antolatu zuen, alderdi publikoan zein ofizialean. Familia bakoitzak sakra izeneko gurtza bat zuen, eta honen apaiza \"pater familias\" zen, etxeko gizonezko zaharrena. \"Pater familias\"ek bizia eta heriotzaren boterea zuen seme-alaba, emaztea eta esklaboen gain, latinez vitae \"necisque potestas\" deitzen zena. Esklabo bat hiritar aske bihurtzeko, \"pater familias\"-en menpe egoteari utzi behar zion. Seme edo alaba bat ez bazuen gustuko, haren heriotza agintzeko eskubide legezkoa zuen.\nBere seme-alabak esklabo modura saltzeko eskubidea zuen; baina, lege erromatarrak zioenez, semea edo alaba hiru aldiz saltzen bazen, aitaren menpetik askatzen zen. Gainera, \"pater familias\"-ek bere seme-alaben ezkontzak onartu edo debekatzeko boterea zuen.\nErromako hiritarrek bakarrik izan zezaketen \"pater familias\" zeritzon statusa, eta etxe bakoitzean horrelako gizon bakarra zegoen. Gizonezko helduak ere beren aitaren menpe bizi ziren, bizirik zegoen bitartean, hau da, ez zuten \"pater familias\" izateko eskubiderik hau hil artean.\nNumak, era berean, \"Kuria\" (Erromatarrak hiru tribu eta 30 Kuriatan banatuta zeuden) guztiek gurtza bana zuten, gidari banarekin. Familia erromatarrak, \"gens\" deituak, \"sacra gentilicia\" batzuk lotzen zituzten, eta \"flamen\" deituriko apaiz batzuk administratzen zituzten. Familiek kontribuzio batzuk ematen zituzten \"sacra gentilicia\"k mantentzeko.\nErrege honen agintaldian garai \"juvenilista\" amaitutzat eman zen, luperkoek sortu zutena. Horiek Romuloren jarraitzaile sutsuak ziren, beti nerabeak eta Romuloren inguruan egon ziren, zaintzen, bera hil arte. Haiek ziren \u201c300 azkarrak\u201d.\nTulio Hostilio izan zen bere oinordekoa."}
{"id": "11799", "revid": "512", "url": "https://eu.wikipedia.org/wiki?curid=11799", "title": "Tulio Hostilio", "text": "Tulio Hostilio, latinez \"Domus Tullus Hostilius\" Erromako hirugarren erregea, Numa Ponpilioren ondorengoa hain zuzen ere, izan zen K.a. 673tik 641 arte.\nAlba Longa, Fidenae eta Veii aldameneko hirien kontrako borroketan garaile atera zen. Honela, Erromak lehendabiziko zabalkuntza lortu zuen.\nTulio Hostilio Romulo bezalakoa da. Artzainen artean haziak, ondoko hirien aurka borrokatu, hiritarren kopurua bikoiztu, armada antolatu eta lurretik ekaitz batean desagertu ziren biak.\nSenatariek Tulio Hostilio aukeratu zuten erromatar jatorria zuelako eta haren aitonak Romulorekin sabinarren aurka borrokatu zuelako. Numa Ponpilioren heriotzaren ostean, bakearen izpiritua ahuldu zen. Erromatarren eta kanpotarren arteko gatazkak sortu ziren, elkarri ondareak lapurtu eta lursoroak hondatzen zizkioten.\nTulio Hostilio errege borrokatzailea izan zen. Hain lanpeturik zebilen borroketan non jainkoen gurtza ahatu zuen. Hori zela eta, izurrite ikaragarria pairatu behar izan zuten erromatarrek. Egoera konpontzearren, erregeak Jupiterri sakrifizioak egitea erabaki zuen. Behar bezala egin ez zituela kausa, jainkoak tximista batek igorri zion. Hori ikusita, erromatarrek errege bakezale bat aukeratu zuten. Numa Ponpilioren iloba zen hautatua, Anko Martzio."}
{"id": "11800", "revid": "536", "url": "https://eu.wikipedia.org/wiki?curid=11800", "title": "Zabaldu.com", "text": "Zabaldu.com albisteak elkarbanatzeko euskara hutsezko egitasmoa da. Proiektua ingelesezko digg.com eta gaztelaniazko meneame.net-en ildo beretik doa, izan ere azken honek eskaintzen duen kode irekian oinarrituta baitago. 2006ko Martxoaren 26an jarri zen abian.\nErregistratutako edozein erabiltzailek eman dezake Interneten aurkitutako albisteen berri eta horrela guztiok egindako albiste ilara bat sortzen da. Irakurle guztiek dute albisteak bozkatzeko aukera, eta horrela, boto gehien jasotzen dituzten albisteak webguneko azalera pasatzen dira.\nFuntzionamendua.\nHorrela dabil, gutxi gorabehera: irakurle batek albiste bat aurkitzen du Interneten, eta interesgarria iruditzen zaio. Zabaldu.com-era bidaltzen du, gainerako irakurle euskaldunek ere izan dezaten horren berri. Beste irakurleek interesgarri iritziz gero, boto bat emango diote. Hainbat boto jasotakoan, albistea azalean agertuko da, boto gehien jasotzen dituzten albisteen ondoan.\nHori guztia boto ponderatu sistema baten bidez, zeini deitzen zaion \"karma\". Horren arabera, albisteak sarri bidaltzen dituenaren botoak gehiago balio du behin bakarrik bidaltzen duenarenak baino.\nFuntzionamenduaren inguruko azalpen zehatzagoa: Laguntza"}
{"id": "11801", "revid": "98444", "url": "https://eu.wikipedia.org/wiki?curid=11801", "title": "Deep Purple", "text": "Deep Purple 1968an Hertford-en Jon Lord-ek sortutako hard rock musika taldea. Heavy metaleko aitzindaritzat jo ohi dira, nahiz eta haiek ez duten inoiz bere burua heavy metal taldetzat hartu.\nDeep Purple: heavy metalaren aitzindarietako bat.\nHasieran, pop-rocka lantzen zuen Deep Purplek, Rod Evans (ahotsa), Ritchie Blackmore (gitarra), Nick Simper (baxua), Ian Paice (bater\u00eda) eta Jon Lord (teklatua) musikariek taldea osatzen zutenean. Ian Gillan abeslaria eta Roger Glover baxu-jotzailea taldekide berriak sartzean, hard-rocka landu zuten eta musika mota horretako banda garrantzitsuenetakoa izatera pasatu ziren.\nDeep Purple taldeak 1968ko otsailean eman zituen lehen urratsak musikaren munduan, baina Roundabout izenarekin. Proiektuaren ideia Chris Curtisena, The Searchers bandako bateria ohiarena, izan zen, eta ondoren batu zitzaizkion Jon Lord teklatuetan eta Ritchie Blackmore gitarran.\nHandik gutxira, taldekideen kopurua gehitu egin zen, Dave Curtis (baxua) eta Bobby Wooman (bateria) fitxatu baitzituzten. Halere, lantaldeak ez zuen aste asko iraun horrela, izan ere, Lordek eta Blackmorek taldetik alde egin zuten Chris Curtisen jarrera zorrotza zela eta. Roundabout proiektuak etorkizun motza zuela ikusita, managerrek Chris Curtis bota zuten eta Lord eta Blackmore berriro taldean sartzeko konbentzitu zituzten.\nZenbait aldaketen ondoren, Rod Evans abeslariak, Ritchie Blackmore gitarristak, Nick Simper baxu-jotzaileak, Ian Paice bateriak eta Jon Lord teklistak osatu zuten Roundabout.\nHilabete batzuk geroago, Roundabout izatetik Deep Purple deitzera pasatu zen taldea. AEBetan arrakasta handiz egin zuten debuta \"Hush\" Joe Southen abestiari esker, salmenta zerrendetan laugarren postua lortu baitzuten. Urte horretan bertan, 1968an, lehen diskoa kaleratu zuten, Shades of Deep Purple izenburupean.\n1969aren hasieran, The book of Taliesyn Deep Purpleren bigarren lanak ikusi zuen argia; lan hori aurrerakoiagoa zen. Taldeak berak egindako kantuez gain, Neil Diamonden eta The Beatlesen abestien bertsioak sartu zituzten disko horretan.\nUdan, Deep Purple hirugarren bilduma editatu zuten. Aurreko biak baino konplexuagoa zen eta, bertan, \"April\" eta \"The painter\" kantak nabarmentzen dira. Dena den, ez zuten emaitza onik lortu salmentetan eta, ondorioz, Blackmore, Lord eta Paice abeslari berri baten bila hasi ziren, taldeari soinu aldaketa emateko. Azkenean, Episode Six bandako kideetako bi, Ian Gillan (ahotsa) eta Roger Glover (bateria), fitxatu zituzten Rod Evansen eta Nick Simperren ordez.\nRod Evans AEBetara joan zen eta Captain Beyond taldea sortu zuen 1972an. Nick Simper, bestalde, Warhorse bandan sartu zen.\nDeep Purplek taldekide berriekin kaleratutako lehen diskoa Concerto for Group and Orchestra (1970) izan zen. Jon Lorden ideia batetik sortutako proiektu hori Royal Philarmonic Orchestrarekin grabatu zuten eta lan horrek soinu sinfoniko klasikoa eta pop musika uztartzen zituen.\nHard-rock musikako Deep Purplen lehen diskoa.\nIn rock (1970) lanarekin, Deep Purple pop-rockeko talde izatetik hard-rock musikako garai hartako talde garrantzitsuenetakoa izatera pasatu zen Deep Purple. Une horretatik aurrera, taldearen garai komertzialena hasi zen. Britainia Handiko zerrendetako laugarren postuan jarri ziren In rock diskoarekin eta, bertan, taldearen kantu ezagunenak daude, hala nola \"Speed King\", \"Child in time\" eta \"Into the fire\". Gainera, \"Black Night\" singleari esker bigarren postua lortu zuten zerrenda britainiarretan.\n1971an, Fireball LPa plazaratu zuten, barruan \"Strange kind of woman\" kanta sartu zutela. Disko horrekin, gainera, chart britainiarretako postu gorena lortu zuten. Lortutako arrakasta baliatuta, Deep Purplek bere diskoetxea sortu zuen1971eko urrian, Purple Records izenarekin.\nHurrengo lana Machine Head (1972) izan zen, Deep Purplen obra arrakastatsuena. Bertan, \"Lazy\", \"Highway\" eta \"Smoke on the Water\" abesti ospetsuak bildu zituzten. Machine head aurkezteko Japonian eman zituzten kontzertuak Made in Japan zuzeneko disko famatuan jaso zituzten.\n1973an Who do we think we are diskoa argitaratu ostean, taldean sartu ziren azken biak, Gillan eta Glover, Deep Purple bandatik atera ziren."}
{"id": "11804", "revid": "58701", "url": "https://eu.wikipedia.org/wiki?curid=11804", "title": "Gilen II.a Alemaniakoa", "text": "Friedrich Wilhelm Viktor Albert von Hohenzollern, Gilen II.a, (1859ko urtarrilaren 27 \u2013 1941eko ekainaren 4) Alemaniako azken enperadorea (\"Kaiser\") izan zen eta Prusiako azken erregea (\"K\u00f6nig\"), 1888 urtetik 1918 urtera bitartean.\nGilen I.aren biloba zen. Agintea bere eskuetan hartu eta Bismarck egotzi zuen, ez baitzetorren bat harekin, ez barneko, ez atzerriko politikan. Lurralde aurreratu bateko buruzagi izan nahirik, \"bide berria\" () ireki zuen, Alemania Europako industriaren gidari bihur zedin; baina lege aurrerakoiak bultzatu bazituen ere, ezin izan zion aurre egin langileen ezinegonari. Politika kolonial konkistatzailea bideratu zuen B\u00fclow kantzilerraren eraginez. Errusiarekin zuen hitzarmena hautsi eta Austriari eta Italiari hurbildu zitzaien (Hitzarmen Hirukoitzaz, 1907 eta 1912an). 1918an agintea utzi behar izan zuen eta Holandara erretiratu. Lehen Mundu Gerra piztu izana berari egotzi zitzaion. Pastoral bat hari buruz egin da."}
{"id": "11805", "revid": "117019", "url": "https://eu.wikipedia.org/wiki?curid=11805", "title": "\u00c1lvaro de Baz\u00e1n", "text": "\u00c1lvaro de Baz\u00e1n y Guzm\u00e1n (Granada, 1526ko abenduak 12 - Lisboa, 1588ko otsailak 9), Santa Cruz de Mudelako I.en markesa; Espainiako Handia; Viso eta Valdepe\u00f1as hirietako jauna; Done Jakueren Ordean, Le\u00f3n, Villamayor, Alhambra, eta La Solana hirietako komandante nagusia, espainiar militar eta almirantea izan zen. Karlos Habsburgokoaren eta, batez ere, Filipe II.aren zerbitzuan borrokatu zen. Itsasoko Ozeanoko Kapitain Jenerala eta Portugalgo Erresumako gerra-jendearena, XVI. mendeko gerrako galeoiak erabiltzeagatik ospetsua izan zen, itsas infanteria lehen aldiz operazio-anfibioak egiteko erabili zuelako eta batez ere, parte hartu zuen gudetan inoiz garaitu ez zutelako. Besteak beste, V\u00e9lez de la Gomera haitzaren birkonkistatzean (1564) eta Lepantoko guduan (1571) parte hartu zuen. Lisboan hil zen, 1588an, Armada Garaiezina antolatzen ari zela.\nFamiliako armarria xake-taula bat da, esaera herrikoi baten arabera, gudua baino lehen, partida hau jokatzen aritzen zelako, baina armarria Baztango nafar bailaratik omen dator. "}
{"id": "11806", "revid": "512", "url": "https://eu.wikipedia.org/wiki?curid=11806", "title": "Melvil Dewey", "text": "Melvil Dewey (1851ko abenduaren 10a - 1931ko abenduaren 26a), liburuzain estatubatuarra. Dewey Sailkapen Hamartarra garatu zuen 1873 urtean, gaur egungo Sailkapen Hamartar Unibertsalaren aitzindaria. Sailkapen-mota hori mundu osoan erabiltzen da gaur egun. Liburuzainentzako lehen eskola sortu zuen Estatu Batuetan."}
{"id": "11813", "revid": "336", "url": "https://eu.wikipedia.org/wiki?curid=11813", "title": "Egipto (erromatar probintzia)", "text": "Egipto Erromako probintzia bihurtu zen K.a. 30ean, Kleopatraren heriotzaren ostean. Enperadoreak \"equites\" taldekoen artean (eta ez senatarien artean) hautatutako prefektuak gobernatzen zuen Egipto, Senatuko esku-sartzeak saihesten nahi baitziren. Izan ere, oso eskualde garrantzitsua zen Egipto, Erromatar Inperioko gari hornitzaile nagusia baitzen. Hornidura hori eten eginez gero, matxinadak sortuko ziren Erromako behartsuen artean.\nHala ere, erromatarrek ptolomeotarren gobernu-sistema errespetatu zuten. Goi-mailako administratzaileak erromatarrak baziren ere, administrazioko erdi eta behe-mailakoek greziar jatorria zuten eta grezierak hizkuntza nagusia segi zuen. Honela, kultura eta hezkuntza Ptolometarren bezalakoa izan zen. Erromatarrek egiptoarren gurtzak eta ohiturak ere errespetatu zituzten."}
{"id": "11814", "revid": "6327", "url": "https://eu.wikipedia.org/wiki?curid=11814", "title": "Egipto erromatarra", "text": ""}
{"id": "11815", "revid": "1545", "url": "https://eu.wikipedia.org/wiki?curid=11815", "title": "Italia (erromatar probintzia)", "text": "Italia Erromatar Errepublika zein Inperioko garaian zen Italiako penintsulak (Rubicon ibaitik Calabria arte) zeukan izena.\nErrepublikan zehar Italiak ez zuen probintzia estatusa, Erroma hiriko lurraldea baitzen. Honela izanda, jeneralek ezin izaten zuten armada Italian sartu. Julio Zesarrek armadarekin batera Rubicon ibaia zeharkatzeak gerra zibila piztu zuen.\nAugustok Galia Zisalpinoari probintzia izaera kendu eta gainerako Italia barruan sartu zuen. Orduko Italia, ia gaur egungoaren berdina zen hedadura aldetik. ondoren, hamaika eskualdetan banatu zuen Italia osoa:"}
{"id": "11816", "revid": "336", "url": "https://eu.wikipedia.org/wiki?curid=11816", "title": "Afrika Prokontsularra", "text": "Afrika Prokontsularra Erromatar Inperioko probintzia bat izan zen. Egungo Tunisiako lurraldea ia-ia betetzen zuen, baita egungo Libiako kostaldeko zati bat ere. Afrikako kontinenteak izena probintzia honi zela kausa erdietsi zuen.\nHistoria.\nErromak \"afri\" izena eman izan zien aintzinatik Mediterranear Itsasoaren hegoaldean Egiptotik mendebaldera zeuden leinuei.\nHirugarren Gerra Punikoan erromatarrek kartagotarrak garaitu zituztenean, hauen lur onenekin \"Afrika Prokontsularra\" probintzia eratu zuten K.a. 146 urtean. Izenak dioen bezala prokontsul bat ezarri zuten buru eta Utica bihurtu zen hiriburu. Probintzia hoau sortzean Sizilia hegoaldean potentzia berri bat eratzea ekidin nahi izan zen.\nK.a. 118 urtean Jugurta printze numidiarrak inguruko erreinu txikiak batu zituen. Bere heriotzaren ondoren erromatarrek beren menpeko Boko I.a ezarri zuten Afrikako errege.\nK.o. 314 urtean Diokleziano enperadoreak Afrikako diozesia sortu zuen eta Kartago ezarri zuen diozesiko hiriburu. 432 urtean bandaloek inbaditu eta diozesia deseginez beren erresuma ezarri zuten bertan. 533 urtean bandaloen arteko istilu dinastiko bat probestuz Justiniano I.a enperadoreak Belisario jenerala bidali eta erromatarren agintzea berrezarri zuen.\n698 urtean Egiptoko musulmanek konkistatu zuten eremua, Erroma erori eta 222 urte geroago.\nEkonomia.\n\"Inperioaren aletegia\" ezizena eman izan zitzaion, izan ere milioi bat tona zekale ekoizten baitziren urtero eta hauetatik laurdena esportatu egiten zen. II. mendean oliba olioaren esportazioa zekaleen parera iritsi zen.\nErroma hiriaren populazioak gora egin ahala afrikarren artisautza eskaria ere asko igo zen eta ongi antolaturiko hiriak sortu ziren. Keramikak garrantzia handia hartu zuen."}
{"id": "11817", "revid": "336", "url": "https://eu.wikipedia.org/wiki?curid=11817", "title": "Sizilia (erromatar probintzia)", "text": "Sizilia Erromatar Errepublikako lortutako lehendabiziko probintzia izan zen. K.a. 241ean antolatu zen lurralde prokontsular bezala, Kartago Lehen Gerra Punikoan garaitu ostean."}
{"id": "11818", "revid": "48990", "url": "https://eu.wikipedia.org/wiki?curid=11818", "title": "Buruntzaldea", "text": ""}
{"id": "11819", "revid": "219", "url": "https://eu.wikipedia.org/wiki?curid=11819", "title": "Donostialde", "text": ""}
{"id": "11820", "revid": "219", "url": "https://eu.wikipedia.org/wiki?curid=11820", "title": "Tolosalde", "text": ""}
{"id": "11821", "revid": "219", "url": "https://eu.wikipedia.org/wiki?curid=11821", "title": "Urola-Kosta", "text": ""}
{"id": "11823", "revid": "6327", "url": "https://eu.wikipedia.org/wiki?curid=11823", "title": "Bidasoaldea", "text": ""}
{"id": "11825", "revid": "1830", "url": "https://eu.wikipedia.org/wiki?curid=11825", "title": "Infinitu", "text": "Infinitu (formula_1) zenbaki errealen multzoko goi muga da. Kontzeptua matematikaren, filosofiaren eta astronomiaren hainbat adarretan agertzen da, mugarik gabeko edo amaierarik gabeko kopuru bati dagokionez, eta kopuru hori finitutasunaren kontzeptuaren aurkakoa da.\nHistoria.\nAntzinako Grezian infinituari buruzko lehen eztabaidak agertu egin ziren, Zenon filosofo greziarra esaten zuen infinitua unibertsoa geldiarazi dezakela. Idei hau hobeto ulertzeko K.A. VI mendera joango gara, mende horretan Elea-ko Parmenideak \"izatearen\" existentzia aldarrikatu zuen. Izatearen ezaugarri nagusia Parmenides-en arabera, existitzearena da. Horren ondorioz Parmenides suposatu zuen \"izatea\" unibertso osoa betetzen zuela. Eta \"izatearen\" existentzia ez duen leku bat egongo balitz, leku horretan ez existituko litzateke \"izatea\". Baina, \"izatea\" existitzen ez dela kontraesan bat da. Hau kontuan hartuta, Parmenides ondorioztatu zuen \"izatea\" aldaezina dela eta orduan unibertsoa ere. Hau esan nahi du gure inguruan ikusten dugun mugimendua, aldaketa eta denbora ez direla existitzen. Eta \"izatean\" ez dagoela ez etorkizuna ezta iragana, bakarrik existitzen dela oraina.\nZenon infinitua defendatzen.\nZenon Parmenidesen ikaslea izan zen eta bere maisuaren ideak defendatzeko arrazoipen batzuk planteatu zituen, Zenonen paradoxak bezala ezagututa. Paradoxak horiekin saiatu zen frogatzen mugimendua eta aldaketak ez direla existitzen, gure zentzumenen eta gure buruaren gezurrak direla. Paradoxa guztiak infinituarekin erlazionatuta daude. Horietako bat kontatzen digu harri bat metro batera dagoen zuhaitz baten kontra botatzen badugu, gure begiak ikusten dute nola harria iristen den zuhaitzaraino, baina Zenon esaten du harria inoiz ateratzen dela gure eskutik. Hau frogatzeko Zenon esaten du distantzia osoa egin baino lehen distantziaren erdia egin behar duela, baina lehenago laurden bat egin behar du eta laurden bat egin baino lehen zortziren bat egin behar du eta hau gertatzen da bata bestearen segidan. Zuhaitzara heltzeko infinitu pauso egin behar dira, baina ezinezkoa da infinitu pauso egitea denbora tarte finitu batean, horregatik Zenon ondorioztatzen du harria ez dela inoiz gure eskutik atera. Eta modu horretan infinitua erabiliz frogatzen du unibertsoa aldaezina dela.\nAristoteles infinitua argudiatzen.\nK.A IV mendean Aristoteles \"F\u00edsica\" idatzi zuen, bertan gorputzen mugimenduei buruz hitz egiten du, baino mugimenduari buruz hitz egiteko lehen Parmenidesen eta Zenonen argumentuak eztabaidatu behar zuen. Hau eztabaidatzeko Aristoteles esan zuen \"izatea\" existitzen zela, baina bi eratan bereizi zituen potentzian eta egintzan. Adibidez: ume bat heldu bat da potentzian eta handitzen duenean heldu bat da egintzan. Hau ikusita esan dezakegu umea bere egoera aldatu egin duela, horren ondorioz umea aldatu egiten da, baina ez zen inoiz \"izateari\" utzi. Modu honentan Parmenidesen \"izatearen\" ideia aldaketarekin erlazionatzen du, eta argi usten du izatea aldatu dezakela. Baina Zenonen paradoxak esaten zuten denbora eta espazioa infinituki zatitzaileak direla, hau argudiatzeko Aristoteles esan zuen infinitua bakarrik existitzen zuela potentzian eta ez egintzan. Infinitua potentzian nahi duen guztia handitu dezakeen kantitate bat da, baina denbora guztian finitua dena. Eta infinitua egintzan, infinitua den kantitate bat da. Ideia hau bi mila urte baino gehiago iraun zuen.\nInfinitua existentziarik eza defendatuz egintzan.\nInfinitua egintzan existitzen ez dela defendatzeko, Aristoteles argumentu ezberdinak eman zituen. Horietako bat, giza adimena ezin dezake infinitua egintzaren irudi bat errepresentatu. Adibidez, gure adimena zuzen bat irudika dezake, baina ez inoiz ez bukatzen den zuzen bat, beste adibide bat zenbaki guztien zerrenda bat irudikatzea da, ezin dugu irudikatu zerrenda bat existitzen den zenbaki guztiekin. Beste argumentu bat, infinitua erabiltzen dugunean zerbait arrazoinatzeko oso erraza da kontraesanetara iristea. Hau kontuan hartuta infinitua egintzan existitzen ez zela ondorioztatu zen.\nZenbait mende pasatu eta gero, konkretuki XVII mendean Galileo Galilei kontraesan logiko batzuk aurkitu zuen bere ikerkuntzetan eta horren ondorioz, infinitua egintzaren ideia baztertu zuen. Geroago XIX mendean Bernard Bolzano, infinituari buruzko teorema matematiko bat garatzen saiatu zen, baina zenbait paradoxak aurkitu zituen eta ez zuen ebazten jakin.\nEre bai pentsamendu honen aurka zeuden pertsonak egon ziren, adibidez erromatar poeta Lucrecio izenekoa. Lucrecio unibertsoa infinitoa zela defendatzen zuen. Aurkako kasuan, unibertsoa muga bat izan beharko luke eta muga hori zeharkatzeko behar den indarrarekin botatzen badugu objektu bat, objektu hori gure unibertsoaren kanpoan bizitzera pasatuko litzateke eta ezin dezake egon zerbait unibertsoaren kanpoan existitzen dena. Baina ideia hau baztertu egin zen, gaur egun badakigu unibertsoa finitu izan daitekeela eta muga bat izan gabe, hau defendatzeko hurrengo adibidea erabil dezakegu: esfera baten azalera finitua da eta ez du muga bat.\nPentsamendu hau matematikan menderatu zuen 1870eko hamarkadara arte. Hamarkada horretan errusiar-alemaniar matematikari \"Georg Cantor\" bere logika jarraituz, bere burua behartuta ikusi zuen matematikan infinitu egintzaren ikasketa sartzera. \nGalileo-ren infinitua.\nErdi Aroan Aristoteles-ren ideiak onartzen zuten, eta ondorioztatu egin zen infinitua egintzan bakarrik Jainkoa uler dezakela. 1638 urtean Galileo lan bat argitaratu zuen \"Bi zientzia berriei buruzko dialogoa ,\" lan honetan Aristotelesn fisikaren parte bat eztabaidatzea da dinamikaeta estatika erabiliz. Baina infinitu egintzan-ri buruzko ideia errespetatzen zuen lan horretan. Eta argumentu batzuk erabili zituen. Egongela handi batean gizon eta emakumeak egongo balira, haien artean gizon gehiago, gutxiago edo kopuru berdina badago emakumeen kopuruarekin konparatuz gero jakiteko, emakumeak eta gizonak kontatu beharko litzateke. Eta gizon bakoitza bikote bat osatzen badu emakume batekin, kopuru berdina dagoela erakusten du. Orduan bi multzo finito badugu eta multzo bakoitzaren elementua beste multzoaren elementu batekin elkartu badezakegu, bi multzoak kopuru berdina dute.\nBeste argumentu bat, Galileo lan horretan bi multzo hartzen ditu alde batetik zenbaki arruntak eta beste aldetik zenbaki arrunt bakoitzaren karratua. Argi dago zenbaki arrunten multzoa handiagoa dela. Baina, Galileo esaten dela posiblea dela lehen multzoaren zenbaki bakoitza bere karratuarekin elkartzea. Elkarketa hau esaten digu zenbaki kopuru bera dagoela. Baina galdera hau egiten badugu \u00bfZenbaki natural gehiago daude edo kopuru bera?\nGalileo esaten du ezin dugula \"handiago\", \"txikiago\" edo \"berdin\" kontzeptuak erabili bi multzo infinituak konparatzeko, bakarrik erabili dezakegu finituak direnean. Orduan Galileo ondorioztatzen du bi multzo infinitu konparatzea absurdua dela. Baina, Georg Cantor multzo finituak neurtzea eta konparatzea erabaki zuen.\nGeorg Cantor eta infinituaren teoria.\nGeorg Cantor ziur zegoen infinituari buruzko teoria matematiko bat posiblea zela, modu horretan gaur egun ezagutzen dugun teorietako garrantzitsuenetako bat sortu zuen eta matematikak pentsatzeko modu askeago bat ireki zuen. \nCantor eta ordinalak.\nCantor sortutako kontzeptu garrantzitsuenetako bat ordinalak dira, ordinalak infinutu zenbaki zenbatu eta gero datozen \"zenbakia infinitu\" dator, hau da ordinala (\u03c9). Ondoren \u03c9+1, \u03c9+2, \u03c9+3,+...: serie hau eta gero \u03c9+\u03c9 dator eta hau eta gero \u03c9+\u03c9+1, \u03c9+\u03c9+2...: eta horrela jarraitzen da. \u03c9 zenbakia kantitate infinitu bat egintzan irudikatzen du. Cantor bere pentsatseko moduarekin matematikak aldatu egin zuen. Cantor bere teoriak atera baino lehen bakarrik aztertzen ziren fenomeno konkretuak edo korrelatu erreal bat, Cantor eta gero bakarrik eskatzen da koherentzia logika izatea.\nIkerkuntzaren hasiera.\nInfinituaren teoria Cantor-en talentuaren emaitza da, eta 1882 urtean bere teoria lantzen hasi zen. Cantor infinutuari buruzko bere lehen ideiak planteatu zuen Halle-ko unibertsitatean lan egiten hasi zuenean. Baina bere ideiak oposizio handi bat aurkitu zuten. Adibidez, unibertsitatean zegoen bitartean Cantor-en irakaslea izan zen Leopold Kronecker, Kronecker bere influentzia erabiliko zuen Cantor-en ideiak ez zabaltzeko. Cantor 1874 urtean bere ideiak zabaltzeko lehen saiakera egin zuen artikulu baten bidez.\nIkurra.\n\"Infinitu\" ikurraren asmakuntza John Wallis matematikari ingelesari egozten zaio, 1655an. Bernoulliren Lemniscataren forma du, baina ez da oso ziurra irudiaren jatorria bera. Moebius bandaren itxura ere badu, baina hau geroagoko aurkikuntza bat denez ezin da hortik eratorria izan.\nEzaugarriak.\nEzaugarri aritmetikoak.\nInfinitua ez da zenbaki erreal bat baina operazio aritmetikoan hala ere erabili daiteke erreala balitz bezala:\nEragiketa ez definituak.\nAzkena indeterminazioa izateko produktu bakoitza bat izan ordez, baterantz doazen zenbakiak izan behar dira. 1*1*1*1..., beti izango da 1."}
{"id": "11826", "revid": "119347", "url": "https://eu.wikipedia.org/wiki?curid=11826", "title": "Gasherbrum II", "text": "Gasherbrum II \u2014K4 izenaz ere ezaguna\u2014 munduko mendirik altuenetan hamahirugarrena da, 8.035 metro baititu. Gasherbrum mendigunean dago, Himalaiako Karakorum mendilerroan, Pakistan eta Txina arteko mugan."}
{"id": "11827", "revid": "119347", "url": "https://eu.wikipedia.org/wiki?curid=11827", "title": "Shishapangma", "text": "Shishapangma munduko mendirik altuenetan hamalaugarrena da, 8.013 metro baititu. 8.000 metrotik gorako mendietatik txikiena da, beraz. Igo zen azkeneko 8.000koa izan zen.\n1964ko maiatzaren 2an Hsu Ching txinatarrak igo zuen lehen aldiz. 2005 arte ez zuen inork lortu neguan igotzea; Piotr Morawski eta Simone Moro izan ziren lehenak.\nMendi horretara igotzen, 21 pertsona hil dira.\n= Mendia eta literatura =\nUnai Elorriaga bizkaitarrak 2001ean \"SPrako tranbia\" liburua idatzi zuen, \u00abShisha Pangmarako tranbia\u00bb alegia, mendiari buruzko aipamen ugari gordetzen dituena. Bestela, Espainiako Narratiba Saria lortu zuen bizkaitarrak liburu harekin; sari hori eskuratzen zuen bigarren euskal idazlea izan zen.\nJuanra Madariaga bizkaitar mendizale eta idazleak bestela 2015ean \"E(SP)edizioa. Mendi ororen pisua\" idatzi zuen, mendi honetara egindako bere espedizio propioa kontatzen eta erreferentzia eginez Unai Elorriagaren liburu famatuari.\n= Ikus, gainera ="}
{"id": "11828", "revid": "75584", "url": "https://eu.wikipedia.org/wiki?curid=11828", "title": "Aconcagua", "text": "Aconcagua Andeetako mendirik garaiena da. Argentinako Mendozako probintzian dago, Txileko mugatik hurbil. 6.959 metroko altuera du eta, Amerikako gailurra izateaz gain, Asiatik kanpoko mendirik altuena da.\nIzena.\nMendiaren izenari dagokionez, jatorria ez dago argi, eta horren inguruan bi teoria daude: alde batetik, maputxerazko \"Aconca-Hue\" hitza; bestetik, kitxuazko \"Ackon Cahuak\".\nEzaugarri orokorrak.\nAconcagua sumendi itzalia da. Ikerketek haren sorrera Permiar-Triasikoan kokatzen dute, orain dela 200-280 milioi urte inguruan. Nazca plaka hegoamerikar plakaren azpian sartzean eragin zen orogenia andinoan sortu zen.\nIparraldeko malda ez du oso pikoa; hegoaldekoak berriz 3.000 metroko pareta du. Gailurrean ez du elurrik urte osoan, bertan jotzen duen haizeak eramaten baitu. Hainbat glaziar daude: garrantzitsuenak \"Poloniarren glaziarra\" eta \"Ingelesen glaziarra\" dira. Aconcaguako Parke Naturalaren barnean dago.\nIgoerak.\nMatthias Zurbriggen mendi-gidari suitzarra izan zen gailurrera iristen lehenbizikoa, 1897ko urtarrilaren 14an, espedizio-burua Edward FitzGerald britainiarra zelarik. 14 urte lehenago, 1883an, beste europar bat saiatu zen gauza bera lortzen, arrakasta gabe, Paul G\u00fcssfeldt geologo eta esploratzaile alemaniarra buru.\nMendiaren ekialdea eskalatu zuen lehenenego aldiz espedizio poloniar batek, Konstanty Narkiewicz-Jodko, Stefan Daszy\u0144ski, Wiktor Ostrowski eta Stefan Osiecki-rekin, 1934ko martxoaren 9an, bidean \"Poloniar Glaziarretik\" igaroz. Hego-mendebaldeko bidea, bestela, ireki zuen aitzindari moduan 1953an talde suitzar-argentinar batek, Frederico eta Dorly Marmillod, Francisco Iba\u00f1ez eta Fernando Grajales-ekin. Hegoaldeko aurpegi famatua konkistatu zuen frantziar talde batek, Ren\u00e9 Ferlet, Pierre Lesueur, Adrien Dagory, Robert Paragot, Edmond Denis, Lucien Berardini eta Guy Poulet-ekin 1954an.\nPertsonarik gazteena iristen Tyler Armstrong kaliforniarra izan zen, 9 urte zeukalarik, 2013ko abenduaren 24an. Zaharrena, ordea, Scott Lewis izan zen, 2007ko azaroaren 26an, 87 urterekin. 2014an, azkenik, Kilian Jornet kataluniarrak markarik azkarrena ezarri zuen, igo eta jaitsi 12 ordu eta 49 minututan. Bi hilabete baino gutxiago geroxeago, hala ere, Karl Egloff ekuadortar-suitzarrak marka berria lortu zuen, 11 ordu eta 52 minuturekin."}
{"id": "11833", "revid": "6327", "url": "https://eu.wikipedia.org/wiki?curid=11833", "title": "Buruntzalde", "text": ""}
{"id": "11834", "revid": "119347", "url": "https://eu.wikipedia.org/wiki?curid=11834", "title": "Oinarrizko Hitzarmen Demokratikoa", "text": "Oinarrizko Hitzarmen Demokratikoa (OHD), Euskal Herriko hainbat eragile sozial, politiko eta kulturalek sinaturiko akordioa da.\nAkordioaren kronologia.\n2003ko Uztailaren 4an Udal Hautetsien Biltzarrak deituta 180 lagun bildu ziren Donostian, eragile ezberdinen izenean.Bertan, Euskal Herriaren egoeraren diagnostikoa burutzeko Nazio Eztabaida Gunea eratzea erabaki zen. Honek bere lehen diagnostikoa eman zuen 2003ko urte amaieran. Diagnostiko horretan oinarrituz, Nazio Eztabaida Guneak bi proposamen jarri zituen mahai gainean 2004ko Aberri Egunean: \"Nazio Eraikuntzarako Proposamena\" eta \"Gatazkaren Konponbiderako Proposamena\".\n\"Gatazkaren Konponbiderako proposamenean\" Konponbiderako mahaia osatzea planteatu zen, eta mahai hori sortzeko bideak jorratzeko lan batzorde bat eratzea erabaki zen: \"Gatazkaren Konponbidea Sustatzeko Batzordea\". Batzordea, Euskal Herri osoko eragile politiko, sindikal eta sozial askorekin jarri zen harremanetan, beraien ikuspuntu eta ekarpenak jaso eta trukatuz. 55 hartu-eman ezberdin finkatu zituzten lan horretan.\nHarreman horien ondorioz \"gatazkaren konponbiderako\" Oinarrizko Hitzarmen Demokratikoaren lehen zirriborroa idatzi eta eragile guztien eskuetan jarri zuen Batzordeak.\n2005eko Martxoaren 5ean, Bilbon, Oinarrizko Hitzarmen Demokratikoa aurkeztu zuen Batzordeak eta testuarekin bat egin zuten 28 eragile politiko, sindikal eta sozialen ordezkariek Hitzarmena sinatu zuten. Prozesu honetan bi fede emaile eta lau begirale izan ditu lanean:"}
{"id": "11843", "revid": "371", "url": "https://eu.wikipedia.org/wiki?curid=11843", "title": "ASP", "text": ""}
{"id": "11844", "revid": "679", "url": "https://eu.wikipedia.org/wiki?curid=11844", "title": "AOIA", "text": ""}
{"id": "11846", "revid": "105290", "url": "https://eu.wikipedia.org/wiki?curid=11846", "title": "Sare-txartel", "text": "Sare-txartela edo NIC (\"Network Interface Card\", Sareko Interfazedun Txartela euskaraz), DTE (Data Terminal Equipment), ordenagailu edo inprimagailu bati sare baterako sarbidea eta baliabideak elkarbanatzea ahalbidetzen dizkion gailu elektronikoa da. Sarean erabilitako kableatua eta arkitekturaren arabera, interfaze desberdinak existitzen dira, baina gaur egun ohikoena RJ45 interfaze bidezko Ethernet teknologia da erabiliena.\nSare-txartel bakoitzak zenbaki identifikatzaile bat dauka, 48 bit hamaseitarrek osatzen dutena eta MAC deritzona. Hardware helbide hauek bakarrak dira eta Ingeniari Elektriko eta Elektroniken Institutuak (IEEE) kudeatzen ditu. MAC zenbakiaren lehen hiru byteek (OUI) hornitzailea definitzen dute."}
{"id": "11847", "revid": "1545", "url": "https://eu.wikipedia.org/wiki?curid=11847", "title": "Joystick", "text": "Joystick (hitzez hitz itzulita, joko-palanka) bat bideo-jokoekin aritzeko erabili ohi den sarrerako gailu bat da. Sagu batek ez bezala, hiru dimentsiotan mugimenduak sortzeko gai da. Oinarri batek eta bertatik ateratzen den palanka batek osatzen dute, azkenak botoi batzuk izateaz gain mugimendua kontrolatzeko balio duelarik."}
{"id": "11848", "revid": "105290", "url": "https://eu.wikipedia.org/wiki?curid=11848", "title": "Zenbaki-sistema hamaseitar", "text": "Zenbaki-sistema hamaseitarra edo, bakarrik, hamaseitarra (\"HEX\") 16ko oinarria duen zenbaki-sistema da, normalean 0-9 eta A-F ikurrak erabiliz.\nAdibidez 79 zenbakia, 01001111 da sistema bitarrean, eta 4F hamaseitarrean (4 = 0100, F = 1111)."}
{"id": "11849", "revid": "201", "url": "https://eu.wikipedia.org/wiki?curid=11849", "title": "Hamaseitar", "text": ""}
{"id": "11850", "revid": "201", "url": "https://eu.wikipedia.org/wiki?curid=11850", "title": "Bitar", "text": ""}
{"id": "11851", "revid": "201", "url": "https://eu.wikipedia.org/wiki?curid=11851", "title": "Hamartar", "text": ""}
{"id": "11852", "revid": "119247", "url": "https://eu.wikipedia.org/wiki?curid=11852", "title": "USB hub", "text": "USB hub bat USB portu bakar batetik beste zenbait izatea ahalbidetzen duen gailua da. Entxufeen ordez USB portuak komunikatzen dituen lapur bat dela esan liteke. Orokorrean ordenagailura konektatzeko kable bat izaten dute alde batean, eta USB sarrera batzuk bestean."}
{"id": "11853", "revid": "336", "url": "https://eu.wikipedia.org/wiki?curid=11853", "title": "Aberri Eguna", "text": "Aberri Eguna Pazko Igandean ospatzen den aldarrikapen eguna da, bai eta Euskal Herria edota Euskal Aberriaren jaiegun nazionala ere.\nErrepublika garaia.\nEspainiako Bigarren Errepublika sortu eta gero lehen Aberri Eguna ospatu zen. Kataluniako abertzaleek \"Diada\" antolatzen zuten 1889tik eta Galizakoek \"Galiziako Egun Nazionala\" 1919tik. Euskal Herrian antzeko jai bat antolatzeko beharra ikusi zuen Euzko Alderdi Jeltzaleak eta lehenengo Aberri Eguna deitu zuen Bilbon 1932an. Antolaketa Euzko Idazkaltza Burubak egin zuen, Bizkai Buru Batzarrari laguntza tekniko eta aholkularitza egiten zion organoa. Manifestaldi bat izan zen Sabin Aranaren etxean bukatu zena (Sabin Etxea). Jendetza mobilizatu zen (60.000 lagun inguru) \n1933an Donostian ospatu zen Aberri Eguna, \"Euzkadi-Europa\" lelopean. Jose Antonio Agirrek eta Telesforo Monzonek hitz egin zuten publikoaren aurrean. 1934an Manuel Irujok hitz egin zuen Gasteizen egindako mitinean eta 1935ean Iru\u00f1ean ospatu zen. Iru\u00f1ean egin zen manifestazioak arazoak izan zituen, Nafarroako eskuin politikoak ez baitzuen egitea nahi. Horregatik, Gobernuaren baimena lortzeko \"Euzko Eguna\" izena jarri zioten eta data aldatu. Euskal Jai pilotalekuan egin ziren hainbat ekitaldi eta, ondoren, Iru\u00f1eko zezen plazan\nErbestea eta klandestinitatea (1937-1977).\nFrankismoan egun hau guztiz debekatua izan zen eta horregatik aldarrikapen nazionalareko erabili ohi zen. Aberri Egun batean ere ETAk bere burua aurkeztu zuen publikoki Galdakaoko eliza batean.\nErbestean zegoen Eusko Jaurlaritzak egin zuen, 1964. urtean, klandestinitate garaiko lehen deialdia, Gernikara, eta 1966an Eusko Jaurlaritzak eta ETAk dei bana egin zuten Gasteizera eta Iruna. Kontrolak, zapalkuntza, borrokak eta atxiloketak izan ziren nagusi 1978an, gerraondoko lehen Aberri Eguna legez ospatu ahal izan zen arte. Geroztik, gorabehera askoren artean Herri Batasunari debekatu zitzaion 1981ean Gernikara deitu zuen biltzarrerako baimena, alderdi politiko estatalisten axolarik eza, alde batetik, eta estatutuaren aldeko alderdi abertzaleen eta ordena politiko berri baten aldekoen arteko batasun eza, bestetik, izan dira geroztiko deialdien ezaugarria. Ipar Euskal Herrian, Enbata erakundeak 1960ko hamarkadan eginiko deialdien ondoren, urtero egin da Aberri Eguna, azkenaldi honetan alderdi eta erakunde politiko abertzale guztiek bateratsu jokatzea erdietsirik.\nTrantsizio garaia.\nDiktaduraren bukaerarekin Aberri Egun bateratuak deitu izan ziren, baina denborarekin alderdien arteko distantzia handitu zenez banakakoak deitzen hasi ziren. \nGaur egun.\nUne horretatik aurrera, EAJk Aberri Eguna jaiari balio instituzional handiagoa emango dio, irailean ospatzen den Alderdi Egunerako (Euzko Alderdi Jeltzalearen Eguna), jendetza biltzearen ahalegina utziz. Bitartean HBk ohiko duen bezala Nafarroaren barneratze instituzionala aldarrikatzeko Aberri Eguna Iru\u00f1ean ospatuko du. Oraintsuagoko aldietan hurrengo aipatzen diren ospakizunak dira nabarmendu beharrekoak: \n1998tik aurrera Udalbiltzak saiakerak egin izan ditu Aberri Egun bateratuak deitzeko eta honek oihartzuna izan du Ipar Euskal Herrian. Azken urteotan Independentistak sareak deitu ditu hainbat Aberri Egun bateratu, arrakasta handiagoarekin. 2011n Baigorri eta Gernikan deitu ziren aldi berean, Nafarroaren Egunarekin bat eginez."}
{"id": "11854", "revid": "60265", "url": "https://eu.wikipedia.org/wiki?curid=11854", "title": "Euzko Alderdi Jeltzalea", "text": "Euzko Alderdi Jeltzalea edota EAJ ( edota \"PNV\", edota \"PNB\") Euskal Herriko alderdi politiko abertzale eta kristau demokrata da. Alderdiko kideei jelkide deritze, eta zaleei eta haren ideologiari, jeltzale. EAJren gazte erakundea Euzko Gaztedi (EGI) da.\nEuzko Alderdi Jeltzalearen egoitzak batzokiak dira, eta Euskal Herriko udalerri askotan ditu. Gainera, euskal diasporan baditu hainbat ordezkaritza, nagusiak Venezuelan, Argentinan, Mexikon eta Uruguain.\nHistoria.\nLehenengo urteak.\n1895ean Sabino Arana Goirik alderdia Bizkai Buru Batzar izenaz sortu zuen. Badirudi berebiziko eragina izan zuela Luis Arana anaiak Sabinoren ideia politikoetan, baina azken hori izan zen lehen euskal abertzaletasuna ideologiaz, programaz eta erakunde politikoz hornitu zuena. 1892an \"Bizkaia bere independentziaren alde\" eman zuen argitara Sabino Aranak. 1893ko ekainaren 3an Larrazabalgo hitzaldi ospetsua, lehenengo mitin abertzalea, egin zuen eta \"Jaungoikoa eta Foruak\" esapide karlistaren ordez, \"Jaun-goikua eta Lagi-za\u0155a\" (JEL) delakoa aldarrikatu zuen (hortik datoz \"jeltzale\" eta \"jelkide\" izenak). Urte berean sortu zuen Sabino Aranak \"Bizkaitarra\" izeneko aldizkaria eta 1894. urtean ireki zen Bilbon lehen \"Euzkeldun Batzokija\". \"Bizkai Buru Batzar\" edo Bizkaiko abertzaleen zuzendaritza egituratu zen 1895. urtean eta Sabino Arana hautatu zuten lehendakari.\nEuzko Alderdi Jeltzalea Euskal Herriko independentziaren aldeko alderdi kristaua eta errepublikarra zen. Jatorriz alderdi separatista eta katolikoa izaki, egun EAJk euskaldun, demokratiko, parte hartzaile, plural, akonfesional eta humanista modura definitzen du bere burua. Alderdi nazionalista moderatua da, Euskal Herriaren burujabetza helburu duena eta bortizkeriaren aurkakoa.\n1898. urtean, Aldundiko hauteskundeetara aurkeztu zen Sabino Arana eta ozta-ozta ez zuen kargurik atera. 1899an bost zinegotzi lortu zituen Bilbon Euzko Alderdi Jeltzaleak. 1902. urtean, hil baino urte bete lehenago, autonomiaren aldeko bidea jorratu beharraren alde azaldu zen. 1903tik aurrera, Bizkaia osora zabaldu, Gipuzkoan hasi eta Nafarroan eta Araban jarraitzaile batzuk lortu zituen abertzaletasunak. 1904ko otsailean, \"Eusko Gazteria\" taldeak abiarazi ziren eta 1906an hasi ziren Euzko Alderdi Jeltzaleko astekariak argitaratzen \"(Bizkaitarra, Gipuzkoarra, Napartarra...)\". 1907tik aurrera, bi joera nagusitu ziren alderdiaren barnean: Luis Aranak eta Angel Zabala \"Konda\u00f1o\"-k Sabino Aranaren oinordeko ideologiko argienek independentziaren aldeko joera garbia eraman behar zela argudiatzen zuten (\"aberritarrak\"); Ramon de la Sota, Chalbaud, Horn, Epalza, Landeta eta beste batzuek, ordea, joera autonomistaren alde zeuden (\"euskalerriakoak\"). 1908an egin zen Elgoibarren Euzko Alderdi Jeltzaleko lehen biltzar nagusia. Alderdia Hego Euskal Herriko bazter gehienetan zabaldurik zegoen eta lurralde historiko bakoitzak bere egiturak eta bere bitartekoak zituen. Bi joera horien arteko lehian (Arana eta Zabala \"Aberri\" izeneko astekariaren inguruan; Sota, Chalbaud, Horn eta abarrak \"Euskalduna\" aldizkariaren inguruan) Bizkaiko industrian eragin handia zuen talde burgesa nagusitu zen Elgoibarko biltzarrean. 1910. urtean zatitu zen lehenengoz Euzko Alderdi Jeltzalea. Talde berriak \"Askatasuna\" izena izan zuen, \"Aberri ta Askatasuna\" esapideaz, baina bizitza ilaunekoa gertatu zen. Erlijioaren lotura ez zuten onartu eta ezaugarri horrek batu zituen \"aberritarrak\" eta \"euskalerriakoak\" haien aurka. 1911n, langile higikunde \"arrotzak\" Bizkaian eta Gipuzkoan zuen indarra ikusirik, \"Solidaridad de Obreros Vascos\" (geroko \"Euzko Langilleen Alkartasuna\" edo \"ELA-STV\") sindikatua sortzea erabaki zuen EAJk. 1913ko otsailaren 1ean \"Euzkadi\" egunkaria kaleratu zuten lehenengo aldiz.\nLehen Mundu Gerraren garaian, indar handia zuen Euzko Alderdi Jeltzaleak Bizkaian eta goranzko joera zuen Gipuzkoan. Gerrak areagotu zituen bi taldeen arteko desberdintasunak. \"Euskalerriakoak\" aliatuen aldekoak ziren eta Luis Arana germaniarren aldekoa. Luis Aranak 1916. urtean alderdia utzi zuen, eta Sotak gidatzen zuen alderdiak Euzko JEL-Batza (EJB) izena hartu zuen. Autonomismoaren bidea hautatu zuen bete-betean Sotaren alderdiak. 1917ko udal hauteskundeen ondoren, alkate euskal nazionalista izan zuten Bilbok eta Bizkaiko herri askok. Bestalde, Bizkaiko diputatu nagusi aukeratu zuten Ram\u00f3n de la Sota Aburto, buruzagi jeltzalearen semea. 1918an, nazionalistek bost diputatu lortu zuten Bizkaian, bana Gipuzkoan eta Nafarroan, baina emaitza txarrak izan zituen 1920. urteko hauteskundeetan.\n1921ean Aranaren mugimendua banandu egin zen: EJB moderatuak, eta EAJ-Aberri independentistak. \"Aberritarrak\" eta Euzko Gazteria taldeko gazte gehienak, Elias Gallastegi, taldearen sortzailea, zela buru, EJB utzi eta berriz ere \"Euzko Alderdi Jeltzalea\" izena hartu zuen alderdia sortu zuten, EJBk abertzaletasunaren printzipioak saldu zituelakoan. 1922. urtean \"Emakume Abertzale Batza\" sortu zuen Gallastegik berak. 1923an, Primo de Riveraren diktadurak legez kanpo utzi zuen alderdia. Politikan egiterik ez zegoena, ordea, kulturan eta folklorean egin zen. Euskararen eta euskal kulturaren aldeko ekitaldiekin batera \"mendigoizale\" folklore-elkarteak ugaldu ziren Euskal Herriko bazter guztietan. Miguel Primo de Riveraren diktadura erori zenean, indar aski zuten nazionalistek.\n1930eko azaroan, Aberri eta CNV berriz elkartu ziren, Bergaran. Hala ere, hamabost egunen ondoren, talde txiki batek Eusko Abertzale Ekintza (\"Acci\u00f3n Nacionalista Vasca\" bezala ere ezagutua, EAE-ANV) eratu zuen. Euskal alderdi nazionalista moderatu ezkertiarra zen, akonfesionala \u2014erlijio lotura gabea\u2014, eta aliantzei irekia errepublikar eta sozialistekin, diktaduraren aurkako borrokan.\nEspainiako bigarren errepublika.\n1931. urtean Espainiako Bigarren Errepublika nagusitu zen Espainiako estatuan eta Hego Euskal Herriko autonomi estatutuaren aldeko politika bideratu zuen Euzko Alderdi Jeltzaleak. Manifestaldi handien garaia hasi zen (Aberri Eguna 1932tik aurrera) eta izen berriak hasten dira alderdian nagusitzen (Agirre, Irujo, Leizaola, Monzon...). 1933. urtean alde batera utzi zuen EAJk Hego Euskal Herriko eskuinen koalizioa (katolikotasunaren eta eskuinaren balio tradizionalen defentsan sortu zen koalizio hura) eta berebiziko garaipena lortu zuen urte hartako hauteskundeetan. Autonomi estatutua, ordea, ez zen onartu eta bide horretatik kanpora geratu zen Nafarroa, bertako eskuinaren azpijokoaren ondorioz. Halaber, autonomista eta independentisten arteko banaketa agertu zen. 1934. urtean, Elias Gallastegi buru zelarik, talde independentista bat, \"Jagi-Jagi\" astekarian eta Bizkaiko mendizale federazioaren inguruan mugitzen zena, alderditik kanporatu zuten. Hauek EAJko zuzendaritzari epelkeria egozten zioten.\nEspainiako guda zibila.\n1936ko hauteskunde nagusietan, botoak galdu zituen EAJk, nagusi iraun arren, eta zuhur jokatu zuen errepublikaren aurrean.\n1936. urteko uztailaren 18ko altxamenduaren aurrean EAJk barne tentsioa izan zuen. Klerikalismoa errebeldeekin bat zetorren eta Vatikanoaren presioa zegoen katolikoak errepublikatik aldentzeko. Hala ere, hitzartutako autonomiak zekarren konpromisoagatik eta anti-faxismoak alderdian zuen indarraren ondorioz, Errepublikako gobernuaren alde segitzea erabaki zuen:\nAlderdia euskal administrazioa antolatzen hasi zen Euskadiko Autonomi Estatutua onartu ondoren (1936ko urriaren 1). EAJ izan zen Eusko Jaurlaritzako alderdi nagusia.\nFrancoren diktadura.\nGerra galdu ondoren (1937 ekaina-uztaila), Hego Euskal Herrian frankismoa ezartzean, Paris eta Londresa joan behar izan zuten Euzko Alderdi Jeltzaleko buruzagi nagusiek, Irujoren eta Agirreren inguruan, eta 1940ko hamarkadako urteetan hasi zen Hego Euskal Herriko sarea berriz osatzen, Rezola, Lasarte, Mitxelena, Solaun eta, batez ere, Juan Ajuriagerraren inguruan. Agirrek eta Euzko Alderdi Jeltzaleko kide gehienek aliatuen garaipenak Francoren gobernuaren desagerpena ekarriko zuela uste zuten, baina 1947 eta 1951. urteetako grebak hutsean geratu ziren eta 1953. urtetik aurrera, Francoren gobernua babesteko asmoa agertu zuten Ameriketako Estatu Batuek.\n1951. urtearen ondoko greben ondorengo zapalkuntzak oso egoera txarrean utzi zuen EAJk Hego Euskal Herrian zeukan egitura. 1960. urtean Jose Antonio Agirre lehendakaria hil zen arte tirabira handiak izan ziren Euzko Alderdi Jeltzaleko buruzagi gehienen eta, hasieran, EKINen eta, gerokoan, ETAren inguruetara bildu ziren kide abertzale gazteen artean. 1960-70 urteetan, ageriko ekintza gutxi burutu zuten Euzko Alderdi Jeltzaleko kideek eta, aldiz, gerra ondoko lehenengo koadro tekniko, politiko eta ideologikoak hasi ziren antolatzen Hego Euskal Herrian, Juan Ajuariagerraren ardurapean.\n1971. urtean Xabier Arzalluz eta beste alderdikide gazte batzuk hasi ziren Ajuriagerrarekin lanean eta bete-betean hasi zen Euzko Alderdi Jeltzalea Francoren ondorengo aldaketa politikorako prestatzen.\nDemokraziaren hasierako urteak: Garaikoetxea lehendakari.\n1977ko martxoan, Gerra Zibilaren ondoko lehen biltzarra egin zuen EAJk Iru\u00f1ean eta, erlijio lotura gabeziarekin batera, sabinismo klasikotik urrun dagoen irudi modernoagoa eskaini zuen eraberrituriko EAJk, ideologia demo-kristauaren barnean betiere. 1978an, Juan Ajuriagerra hil ondoren, aurre egin behar zion Arzallusek, Euskadi Buru Batzarreko lehendakariak, Ormazaren eta haren jarraitzaile sabindar eta independientziazaleei. 1977an erregetzaren garaiko lehen hauteskundeak egin zirenetik nagusi agertu zen EAJ Bizkaia, Araban eta Gipuzkoan; Nafarroan ordea askoz indar gutxiago zuen. 1978. urtean euskal alderdiak hasi ziren Euskadiko Autonomi Estatuaren aldeko urratsak ematen eta Euzko Alderdi Jeltzalea izan zen horretan parte garrantzitsuena. Euzko Alderdi Jeltzalea izan zen Euskadiko Autonomia Erkidegoko lehen gobernuko alderdi nagusia eta Karlos Garaikoetxea hautatu zuten lehendakari.\nZatiketa eta Eusko Alkartasunaren sorrera.\n1985. urtean Euskadiko Autonomia Erkidegoko administrazio antolamenduari buruzko eztabaida batek zatiketa ekarri zuen berriro ere Euzko Alderdi Jeltzalera. Lurralde Historikoen Legea prestatzean, talde bat lurralde historiko bakoitzeko aldundiari eta erakundeari aginpide handia ematearen alde zegoen, eta beste batek sortu berria zen Eusko Jaurlaritza areago indartzearen alde egiten zuen, hots, zentralismoaren aldekoa. Lehenak nagusitu ziren, Karlos Garaikoetxea agintetik kendu zuten, hura bigarren taldekoa baitzen, eta haren ordez Jose Antonio Ardanza jarri zuten lehendakari (1985eko abendua). Hurrengo urtean, Garaikoetxeak eta haren jarraitzaileek alderdia utzi eta beste bat antolatu zuten: Eusko Alkartasuna.\nHala ere, Eusko Alderdi Jeltzaleak alderdi nagusia izaten jarraitu du Euskal Autonomia Erkidegoan. Erabat nagusi da Bizkaian, eta beste alderdi batzuekin tartekatuta nagusitasuna izaten du Araban eta Gipuzkoan. Nafarroa Garaian, ordea, eta gerra aurrean ez bezala, ez du indar handirik. Euzko Alderdi Jeltzalea Ipar Euskal Herrira hedatu da, halaber, baina ez du oraingoz indarrik. Gainera, Nafarroa Garaian eragin handiagoa izan zuen zatiketak, eta hainbat urtez ia desagertuta egon zen EAJ Nafarroako Foru Erkidegoan. Azken hamarraldi honetan, bestalde, leunduz joan dira EAJren eta EAren hasierako tirabirak, eta lankidetzan jardun izan dute azken urteotan bi alderdi abertzaleon artean, bai erakundeetan, bai jarduera politiko orokorrean.\nXabier Arzallusek dioenez, EAJ eta EA arteko banaketa izan zen politikoki beretzat garairik gogorrena. Izan ere, bera zen EAJko alderdiko burua garai hartan, eta herri askotan alderdikide ohi, familia eta auzokide askok ezinikusiz eta gorrotoz bizi izan zituzten banaketaren ondorioak hainbat hilabetez eta urtez.\nArdanza lehendakari.\n1985eko urtarrilean Jose Antonio Ardanza jelkidea ordu arte Gipuzkoako Aldun Nagusia izandakoa hautatu zuen Euskal Legebiltzarrak Lehendakari, eta 1986. urtean egindako hauteskundeetan ere lehendakaritzari eta nagusitasun politikoari eutsi zion EAJk EAEn.\n1990. urtean Eusko Legebiltzarreko egin ziren hauteskundeetan botoen % 28,9 eta 22 parlamentari lortu zituen EAJ, eta berriro ere Jose Antonio Ardanza lehendakari zela EArekin eta une hartan desegite bidean zegoen Euskadiko Ezkerrarekin Eusko Jaurlaritza eratzeko akordioa izenpetu zuen. Hiruren arteko gobernua, ordea, urte bereko irailean hautsi zen, eta PSE-PSOE alderdia sartu zen orduan Jaurlaritzara. 1994ko Euskal Legebiltzarreko hauteskundeetan zertxobait hobetu zituen botoetan bere emaitzak EAJk, aurrekoekin alderatuz gero: botoen % 28,84 lortu zuen, eta lehendik zituen 22 parlamentariei eutsi. EArekin eta PSErekin batera osatu zuen orduko hartan Eusko Jaurlaritza, betiere Jose Antonio Ardanza jelkidea lehendakari zela. Akordio horrek 1998an sozialistek Eusko Jaurlaritza uztea erabaki zuen arte iraun zuen. Nafarroari dagokionez, 1995eko hauteskundeetan ez zuen inolako presentziarik izan, eta 1999. urtean EArekin batera aurkeztu zen koalizioan; bi alderdien artean 16.512 boto (% 5,57) eta hiru parlamentari lortu zituzten.\nMende aldaketa.\n1998. urtean Eusko Legebiltzarrerako egin ziren hauteskundeetan ere garaile gertatu zen EAJ, nahiz eta parlamentari bat galdu eta 21ekin gelditu. Juan Jose Ibarretxe jelkidea lehendakari izendatu ondoren, EAJk eta EAk ez zutenez behar adina parlamentari Jaurlaritza bien artean osatzeko, 1999ko maiatzean 1999-2002 legegintzaldirako Legebiltzarrean Lankidetzan Jarduteko Oinarrien Akordioa izenpetu zuten Euskal Herritarrok koalizioarekin, lehenbiziko aldiz Euskal Herriko hiru alderdi abertzale nagusiak legebiltzarrean elkarrekin jarduteko modua ireki zuena. 1999an beste hiru hauteskunde garrantzitsu egin ziren EAEn baita aipatutako Foru Parlamenturakoak ere Nafarroan: udal hauteskundeak, Batzar Nagusietarakoak eta Europako Parlamenturakoak. Hiru hauteskunde horietan elkarrekin joan ziren gehienetan EAJ eta Eusko Alkartasuna. Udal eta lurralde historikoen mailako hauteskundeei dagokienez, zerrenda bateratuak aurkeztu zituzten alderdi biek udal askotan, eta elkarren artean lortu zuten beste inork baino boto gehiago (% 23,09). Bakarka aurkezten zen udalerrietan, EAEn eman ziren guztizko botoen % 8,45 eskuratu zituen Euzko Alderdi Jeltzaleak. Hauteskundeen ondoren, Hego Euskal Herriko hainbat udaletan elkarlanari ekin zioten EAJ-EAk eta EHk, alkatetzak lortzeko elkarri laguntza eskainiz. Elkarlan hura Bizkaiko 25 udaletan, Arabako 11tan eta Gipuzkoako 8tan gauzatu zen.\n2000. urtearen erdialdera, ordea, bertan behera gelditu zen lankidetza udal gehienetan, ETAk su-etena bertan behera utzi eta borroka armatuari berriz heldu ondoren, EHk ez baitzuen, gainerako bi alderdiek eskatu bezala, ETAren jarduna gaitzetsi. Nolanahi ere, ordurako erabat nabarmena zen alderdi abertzaleen eta ez abertzaleen arteko etenak ere izan zuen eraginik EAJk erakundeetan zuen presentzian, Arabako Foru Aldundia, Batzar Nagusiak eta Gasteizko Udala galdu baitzituen PPren mesedetan (Batzar Nagusien kasuan, PSE-PSOE Euskadiko Ezkerraren mesedetan). Europako Parlamenturako hauteskundeetara ere elkarrekin aurkeztu ziren EAJ eta EA 1999an (Coalici\u00f3n Nacionalista-Europa de los Pueblos koalizioan), eta 1994an bakarka aurkeztu zirenean alderdi bakoitza koalizio desberdin baten barruan; EAJ \"Coalici\u00f3n Nacionalista\" zelakoaren barruan lortutako botoak hobetu eta EAEn eman ziren botoen % 33,39 eskuratu zuten. 2.000. urtean egin ziren Madrilgo Kongresurako hauteskunde orokorretan 5 diputatu eta 6 senatari lortu zituen Euzko Alderdi Jeltzaleak. Jarduera politiko orokorrari dagokionez, erakundeetako egonkortasun faltaren eragina ere jasan du EAJk neurri batean. Izan ere, 1998an hurrengo urteetako bilakaera politikoa baldintzatuko zuten gertakari garrantzitsuak izan ziren: irailaren 12an alderdi eta sindikatu abertzaleek, IU-EBk eta hainbat gizarte higikunde eta elkartek Lizarrako ituna sinatu zuten, eta handik egun gutxira su-etena iragarri zuen ETAk. Une hartatik aurrera, aurreko urteetan PSE-PSOErekin zein PPrekin estatuan gehienbat zituen lankidetza harremanak eten eta alderdi abertzaleen arteko elkarlanaren aldeko apustu argia egin zuen EAJk, erakundeetan zein politika orokorrean.\n1999ko azaroan ETAk su-etena bertan behera uzten zuela adierazi zuen, eta 2000. urteko urtarrilaren 21ean egin zuen bere lehenengo atentatu hilgarria. ETAk jarduera armatuari berriz heldu ondoren, berehala hasi ziren pitzatzen EAJren eta EHren arteko harremanak, Euskal Herritarrok koalizioak ez baitzuen ahots kritiko gutxi batzuk izan ezik ETAren indarkeria gaitzetsi. Horrek, epe laburrera, zuzen-zuzeneko ondorioa izan zuen erakundeetan, hainbat udaletan zeuden akordioak ez ezik Eusko Jaurlaritzari eusten zion lankidetza ere bertan behera gelditu baitzen, Ibarretxe lehendakariak EHrekin zeukan akordioa etetea erabaki ondoren, eta EHk, hilabete batzuk geroago, Euskal Legebiltzarrean presentzia iraunkorrik ez izatea erabaki zuenean. Berehala hasi ziren nabarmentzen EAJren barnean lehendik ere hainbatek Jose Angel Cuerda Gasteizko alkate ohiak, esate baterako plazaratutako iritzi desberdintasuna. EAJren aginte egiturak eta buruzagi nagusiek Xabier Arzalluz eta Joseba Egibar, esaterako abertzaleekiko lankidetzari eusteko apustuari lotzen zitzaion bitartean, beste kargudun eta militante ezagun askok alderdiaren estrategia beste era batera bideratzearen alde egin zuten. Nolanahi ere, 2000. urteko udaberrian egin zen barne-eraberritze prozesuan lehendik ere alderdiaren ardura nagusia zuten burukideak hautatu zituzten afiliatuek EBBrako, eta EHrekiko lankidetza gartsu defenditu duen Xabier Arzalluz berretsi zuten haren buru izateko. 2004an, alderdiaren lehendakaritzarako hautagaiak Josu Jon Imaz eta Joseba Egibar izan ziren. Imaz alderdiaren moderatuen artean sailkatzen zuten eta Egibar, berriz, Arzalluzek babesten zuen hautagaia zen. Azkenean, Josu Jon Imaz atera zen garaile, gutxigatik izan bazen ere, barne hautaketa tirabiratsu baten ondoren. 2007ko irailaren 12an, baina, Imazek politika uztea erabaki zuela iragarri zuen. Aditu batzuen arabera, EAJko soberanistek menderatzen duen sektorearekiko desadostasunek bultzatu zuten Imaz erabaki hori hartzera. Harrezkero I\u00f1igo Urkullu da alderdiaren lehendakaria.\n2008ko Espainiako Hauteskunde Orokorretan EAJk atzerakada nabarmena egin zuen, ia 120.000 boto galdu baitzituen. Ez zen zerrenda bozkatuena izan EAEko inongo lurraldetan, ez ezein hiriburutan 2012ko abenduaren 13an I\u00f1igo Urkullu Eusko Jaurlaritzako lehendakaria izendatua izan zenez eta kargu horretan EAJko ohituraren arabera lehendakaria aldi berean alderdi horretako barne erakunde nagusia den Euskadi Buru Batzarreko presidentea karguan ezin egon daitekeenez, 2013ko urtarrilaren 12an Urkulluren ordez EBBko presidente berria Andoni Ortuzar aukeratua izan zen.\n2014ko abenduaren 29an, estatus politikoa \"adostasun ahalik eta zabalenarekin\" aldatu nahi zuela adierazi zion EAJk CDCri. Euskal Herriko, Kataluniako eta Espainiako egoera ekonomiko, politiko eta soziala aztertu zuten. Ideologiaren aldetik, gobernu autonomo berriaren testuinguruan, Eusko Alderdi Jeltzaleak \"Euskadi\" egin zuen euskal nazioaren subjektu bere diskurtsoan 2016ko azarotik. 2017ko Kataluniako independentziari buruzko krisi betean, lehendakari posiziotik, Urkullu Espainiako \"estatu konfederalaren alde\" agertu zen, baita alde biko subiranotasunaren alde Espainiarekin, Kataluniako ereduaz bestelakoa, \"euskal bidea\" deitu zuena, Ekonomia Itunean eta eskumen gehiago erdiestean oinarrituta. Alde horretatik, katalan bidearen 'porrota' nabarmendu zuen, eta Rajoy eta Puigdemonten arteko zubi-lana egiteko prest agertu zen. Hainbat ekitalditan, EAJk Kataluniako politikari subiranistei elkartasuna adierazi eta erreferendumaren aldeko agertu zen, baina ez zuen bat egin 2017ko azaroan \"Gure Esku Dago\"k deitutako 155. artikuluaren kontrako manifestazioarekin.\nDiru publikoaren bidegabeko erabilera kasuak.\nEAJ alderdiko kide batzuk ustelkeria kasuetan nahastuta egon dira, besteak beste, \"Noticias\" kasuan, \"De Miguel\" kasuan, \"Hiriko\" kasuan, \"Mi\u00f1ano\" kasuan eta \"Epsilon\" kasuan. Alderdiak klientelismo sare zabala osatu duela salatu da: buruzagi batzuek postu garrantzitsuak dituzte edo izan dituzte hainbat enpresatan politikan jardun ondoren: Idoia Zenarruzabeitia eta Juan Mari Atutxa, Bizkaia Gasen; Josu Jon Imaz, Petronorren; eta Jose Antonio Ardanza, Euskaltelen.\nEuzko Alderdi Jeltzaleko lehendakarien zerrenda.\nOharra: 1908an \"Euzkadi Buru Batzarra\" sortu zen. Horrek Sabin Arana eta Aingeru Zabala \"Bizkai Buru Batzar\"reko lehendakariak bakarrik izan zirela esan nahi du.\nBarne antolaketa.\nEuzkadi Buru Batzar (EBB) erakunde nagusi eta orokorra da, lurraldeetako batzordeek osatutakoa: Bizkai Buru Batzar (BBB), Gipuzko Buru Batzar (GBB), Araba Buru Batzar (ABB), Napar Buru Batzar (NBB) eta Ipar Buru Batzar (IBB). Gainera, ordezkaritzak daude Madril, Bartzelona, Venezuela eta Argentinan.\nHauteskundeetako emaitzak.\nEusko Legebiltzarra.\n &lt;/br&gt;\nNafarroako Parlamentua.\n &lt;/br&gt;\n &lt;/br&gt;\n &lt;/br&gt;\n &lt;/br&gt;"}
{"id": "11855", "revid": "6327", "url": "https://eu.wikipedia.org/wiki?curid=11855", "title": "Al Kaeda", "text": ""}
{"id": "11856", "revid": "336", "url": "https://eu.wikipedia.org/wiki?curid=11856", "title": "Pazko Igandea", "text": ""}
{"id": "11857", "revid": "336", "url": "https://eu.wikipedia.org/wiki?curid=11857", "title": "Ekinokzio", "text": "Ekinokzioa urtean bitan gertatzen da, Lurraren ardatza eta Lurraren eta Eguzkiaren zentroak batzen dituen lerroa elkarzutak direnean; egoera horretan Eguzkiaren zentroa Lurraren ekuatoreko planoan kokatuta dago eta kokapen erlatibo hori mantenduko balitz, Lurraren toki guztietan egunaren eta gauaren luzerak berdinak lirateke. Ekinokzio berba zentzu apur bat lausoagoarekin ere erabiltzen da batzuetan, ekinokzioa gertatzen den data adierazteko.\n\"Ekinokzio\" izena Latineko (berdin) eta (gau) berbetatik dator, ekinokzioaren inguru hurbilean mundu guztietako tokietan eguna eta gauaren luzerak ia berdinak direlako.\nEkinokzioetan, Eguzkia zeruko esferaren aurkako puntu bitako batean kokatzen da, zeruko ekuatorea (0 graduko deklinazioarekin) eta ekliptika batzen diren guneetan. Puntu horiei ekinokzio puntuak deitu zaie. Hori dela eta, batzuetan \"ekinokzio\" hitza ekinokzio baten puntua adierazteko erabili izan da.\nEkinokzioak urte bakoitzean bi une zehatzetan gertatzen dira (ez egun batzuetan zehar), Lurraren ekuatoreko puntu batetik Eguzkiaren erdigunea puntu horren gain gainean (bere zenitean) ikus daitekeenean. Erabiltzen dugun egutegi gregoriarrean une horiek martxoaren 20 edo 21ean eta irailaren 22 edo 23an kokatu ohi dira.\nIzenak.\nHego Hemisferioan alderantziz gertatzen da.\nAurreko izenak izen klasikoak dira, ekinokzioak izendatzeko gehien erabili direnak, baina gaur egun idazle teknikoek gero eta gehiago erabiltzen dituzte Martxoko ekinokzioa eta Iraileko ekinokzioa izendapenak, berdin erabil ahal izateko Lurraren hemisferio bietan."}
{"id": "11858", "revid": "59723", "url": "https://eu.wikipedia.org/wiki?curid=11858", "title": "Ipar hemisferio", "text": "Ipar hemisferioa edozein planetaren \u2014baina bereziki Lurraren\u2014 iparraldeko erdia da, hau da, Ekuatoretik iparraldera dagoen esfera-erdia.\nLurrari dagokionez, Europa, Ipar Amerika, Erdialdeko Amerika eta ia Asia osoa bertan daude, baita Afrika gehiena eta Hego Amerikako iparraldeak ere.\nMunduko biztanleriaren %\u00a090 hor bizi da, eta hemisferiorik aberatsena dela jotzen da, herri industrializatu ia guztiak hortxe baitaude."}
{"id": "11859", "revid": "6327", "url": "https://eu.wikipedia.org/wiki?curid=11859", "title": "Juan Maria Lekuona", "text": ""}
{"id": "11860", "revid": "56334", "url": "https://eu.wikipedia.org/wiki?curid=11860", "title": "Juan Mari Lekuona Berasategi", "text": "Juan Maria Lekuona Berasategi (Oiartzun, 1927ko azaroaren 11 - Donostia, 2005eko abenduaren 5a) euskal olerkari, irakasle eta idazlea izan zen.\nManuel Lekuonaren iloba. Gasteizko apaizgaitegian eta Erromako Unibertsitate Gregorianoan egin zituen apaiz ikasketak. \"Oianburu\" ezizena erabiliz, Zeruko Argia, Olerti, Egan eta \"El Bidasoa\" aldizkarietan hasi zen idazten. Poeta moduan nagusiki nabarmendu den arren, bestelako lanak ere egin zituen. 1987an oso izendatu zuten. Euskaltzale eta euskal ikertzaile-familia ezaguneko kide, nabarmena du ume-umetatik euskaraz izan duen prestaketa. Manuel Lekuona osabaren eragina ere argi asko suma daiteke ilobarengan, ahozko euskal literaturaz egindako ikerketetan.\nLanak.\nLehenbiziko poema liburua 1966an argitaratu zuen, eta 1972an \"Muga beroak\" izeneko bilduman sartu zuen beste bi libururekin batera. Lehena 1966 arteko antologia bat da, Lizardi, Lauaxeta eta gerra aurreko olerkarien eraginez ondua; bigarrena lehen aipatutako \"Mindura gaur,\" gizarte gaiekin lotuagoa; eta, azkenik, \"Hondarrean idatzia,\" gerora hartu duen bidearen erakusgarri. 1950etik 1972ra arteko ibilbide poetikoaren bilduma dena. Olerkariak egiten duen barne-antolaketa diakronikoa da. Liburuak hiru zati ditu:\n1979an \"Ilargiaren eskolan\" plazaratu zuen. Bi zati ditu: lehena, korapilatsua eta ulertzen zaila; bigarrena, arinagoa, satiraz eta kritikaz gatz-ozpindua, herri-poesian eta herri-antzerkian oinarrituta. Bertan, \"Viskningar och rop (Garrasi eta xuxurlak),\" Ingmar Bergmanen filmean oinarri hartuta hango pertsonaien birsortze poetikoa egin zuen.\n1991 urtean \"Mimodramak eta ikonoak\" argitaratu zuen, euskal arimaren interpretazio estetiko-poetikoa dena, Jose Migel Barandiaranen eta Jorge Oteizaren eragin nabariaz.\nXX. mende bukaerako olerkarien artean ahots propioa du Lekuonak, eta oso bide pertsonalari jarraitu zaio. Bestalde, ahozko literaturari buruzko hainbat artikulu, eta saiakera argitaratu ditu. Aipagarria da \"Ahozko euskal literatura\" (1982) liburua. Euskal Itzultzaile, Zuzentzaile eta Interpretarien Elkartearen sortzaileetakoa eta lehen lehendakaria izan zen. Euskaltzain oso da. Azken urteotan, liburu hauek eman zituen argitara: \"Ikonoak eta mimodramak\" (1990), \"Manuel Lekuona Etxabeguren\" (1995), \"Ikaskuntzak euskal literaturaz 1974-1996\" (1998) eta\" Oiartzungo kantutegia\" (1999). 1996an, bestalde, \"Ibilaldia-Itinerario\" argitalpenean bildu zuen Euskal Herriko Unibertsitateak Juan Mari Lekuonaren poemagintza. 2001. urtearen hasieran Gipuzkoako ordezkari postuan berretsi zuen Euskaltzaindiak.\n1998: Rosal\u00eda de Castro Saria, Centro PEN Galicia."}
{"id": "11861", "revid": "59723", "url": "https://eu.wikipedia.org/wiki?curid=11861", "title": "Hego hemisferio", "text": "Hego hemisferioa edozein planetaren baina bereziki Lurraren hegoaldeko erdia da, hau da, Ekuatoretik hegoaldetik dagoen esfera-erdia.\nIpar hemisferioak baino lur eremu txikiagoa eta itsas eremu handiagoa ditu. Haren barnean, Hego Amerikako zatirik handiena, Afrikako hegoaldea, Asiako lur batzuk, Ozeania ia osoa eta Antartika daude.\nGiza populazioaren %\u00a010 eremu horretan bizi da."}
{"id": "11862", "revid": "6327", "url": "https://eu.wikipedia.org/wiki?curid=11862", "title": "Hego Hemisferio", "text": ""}
{"id": "11863", "revid": "6327", "url": "https://eu.wikipedia.org/wiki?curid=11863", "title": "Ipar Hemisferio", "text": ""}
{"id": "11864", "revid": "105290", "url": "https://eu.wikipedia.org/wiki?curid=11864", "title": "Lurraren hemisferioak", "text": "Lurraren hemisferioak Lurra ekuatoretik moztuta ateratzen diren bi esferaerdiak dira. Bi hemisferio ditu lurrak:\nSailkapen batzuetan, ekialdeko eta mendebaldeko hemisferioak ere bereizten dira, Lurra ekuatoretik barik Greenwicheko meridianotik moztuta."}
{"id": "11865", "revid": "6327", "url": "https://eu.wikipedia.org/wiki?curid=11865", "title": "Joseba Etxarri Garmendia", "text": ""}
{"id": "11866", "revid": "90204", "url": "https://eu.wikipedia.org/wiki?curid=11866", "title": "Roger Lewin", "text": "Roger Lewin (1944an jaioa) biokimikari ingelesa da. Hainbat lan argitaratu ditu \"New Scientist\" eta \"Science\" aldizkarian eta Richard Leakeyrekin batera hiru liburu argitaratu ditu, euren artean garrantzitsuena \"Fosilak nola interpretatzen ditugu\".\nKonplexutasunaren teoria ikertu du beste hainbat zientzialarirekin batera.\n1989an \"Lewis Thomas Award for Excellence in Communicating Life Science\" saria eman zioten."}
{"id": "11867", "revid": "119347", "url": "https://eu.wikipedia.org/wiki?curid=11867", "title": "Izate (musika taldea)", "text": "Izate 1999ko abenduan Donibane-Ziburuko Gaztetxean sortutako rock musika taldea da.\nHistoria.\n2003ko ekainean hasi ziren kontzertuetan. 2005ean lehendabiziko maketa argitaraturik, 2006ko irailean atera zuten lehenengo diskoa: \"Diska\". Bigarrena 2010ean argitaratu zuten, \"Gure Negu Hotzak\" izenburuarekin.\nGaur egun, taldeak hirugarren diskaren sorkuntzak sortzen hari dira, lan berria 2016eko urtean argitarazteko asmoarekin."}
{"id": "11868", "revid": "56334", "url": "https://eu.wikipedia.org/wiki?curid=11868", "title": "Mikel Garmendia", "text": "Mikel Garmendia Agirre, ezizenez \"Kutturru\" (Ordizia, Gipuzkoa, 1945eko urtarrilaren 22a - Donostia, 2005eko abuztuaren 6a) aktorea izan zen. Euskarazko antzezlerik ezagunenetarikoa izan da batez ere telebistan egindako lanengatik, guztien gainetik \"Goenkale\" ETBko telesaioagatik. Hala ere, zineman 25 lan baino gehiagotan hartu zuen parte, eta antzerkian ere nabarmena izan da bere presentzia. \u00abEuskal Herriko aktore profesionalen dekanoa\u00bb zela argitaratu zuen \"Berria\" egunkariak, haren hilberrian.\n2005eko abuztuaren 6an hil zen, minbiziak jota."}
{"id": "11869", "revid": "219", "url": "https://eu.wikipedia.org/wiki?curid=11869", "title": "Ordizi", "text": ""}
{"id": "11870", "revid": "137486", "url": "https://eu.wikipedia.org/wiki?curid=11870", "title": "Rammstein", "text": "Rammstein (alemanez ahoskatzea: /'amateurren definizioa/) Till Lindemann, Richard Z. Kruspe, Oliver Riedel, Paul Landers, Christian Lorenz eta Christoph Schneider musikariek 1994an sortutako talde aleman bat da. Bere musika bere herrialdean 1990ean sortutako korronte batean oinarritzen da, \"Neue Deutsche H\u00e4rte\" izenekoan. Korronte horren adierazle ezagunena da, eta Oomph! eta Die Krupps. \nBere abestiak ia alemanez idatzita daude, nahiz eta batzuek ingelesa, frantsesa, errusiera edo are gaztelania ere baduten; eta 50 milioi kopia baino gehiago saldu dituzte mundu osoan.Beste aintzatespen batzuen artean, Grammy sarien bi ediziotan izendatu dituzte, metalaren interpretazio onenaren kategorian: 1999an \u00abDu\u00bb (\"Sehnsucht\" albumekoa) eta 2006an \u00abMein Teil\u00bb (Reise, Reise albumekoa).Estudioko zortzi album eta zuzeneko lau, eta bost DVD merkaturatu dituzte; diskografia guztia Universal Music diskoetxe multinazionalaren katalogoan dago.\nIzena.\nTaldearen izena Ramstein hiri alemanean inspiratuta dago. 1988an istripu bat izan zuen Ramstein hirian, ikuskizun batean. Frecce Tricolori italiar eskuadrila akrobatikoko hiru aireontzik hartu zuten parte. Horietako bik talka egin zuten airean, eta beste batek talka egin zuen jendaurrean, eta hirurogeita hamar biktima baino gehiago eragin zituen. Izenean, \u00abm\u00bb errepikatzen da; hala, aditzaren erroa ('chocar, hundir') \"Stein\" izenarekin ('harria') batera sartzen da; beraz, \u00abRammstein\u00bben itzulpen hurbildua \u00abtalka-harria\u00bb litzateke.\n\u00abRammstein\u00bb abestia, idatzi zuten lehenengoetako bat, gertaera aztertzen duena, oso ezaguna izan zen taldearen lehen urteetan. Horrek lagundu zuen \u00abRammstein\u00bb izena mantentzea erabakitzen.\nBere omenez \"Rammstein\" izeneko asteroide bat dago.\nHistoria.\nAurrekariak (1994 arte).\nRammsteinen jatorria Alemaniaren Berradiskidetzearen garaian dago. Taldeko kide guztiak Alemaniako Errepublika Demokratiko zaharrean jaio ziren. Richard Kruspek bere jaioterritik, Schwerinetik, ihes egin zuen Hungariatik eta Austriatik Alemaniako Errepublika Federaleraino. Han sortu eta jo zuen gitarra Orgasm Death Gimmick lehen taldearentzat. 1989an Berlingo Harresia erori ondoren, Schwerin-era itzuli eta Das Auge Gottesekin jo zuen denbora batez. Garai hartan Till Lindemann ezagutu zuen, kide gisa lan egiten zuen eta \"First Arsch\" izeneko punk banda batean bateria jotzen zuen igerilari ohia. Oliver Riedel The Inchtabokatables taldeko baxu-joleak eta Christoph Schneider Die Firmaren bateria-joleak Rammstein jarri zuten martxan, Kruspeko lankideekin batera. \nPrestakuntza eta \"Herzeleid\" (1994-1996).\n1994an maketa bat grabatu zuten Berlinen banda berrientzako lehiaketa baterako: Berlin Senate Metro. Zintak lau abesti zituen, \u00abDas alte Leid\u00bb, \u00abSeemann\u00bb, \u00abWei\u00dfes Fleisch\u00bb eta \u00abRammstein\u00bb, garai hartan ingelesezko zenbait letra zituztenak. Rammsteinek lehiaketa irabazi zuen. Saria astebeteko saioa zen, grabazio profesionaleko estudio batean. Garaipenak Feeling B taldeko Paul Landersen arreta piztu zuen, eta saria grabatzeko bigarren gitarrista gisa hasi zen. Taldeak Flake Lorenz ere sartu nahi zuen, Landers taldeko teklatuak jotzen baitzituen. Hasieran, Lorenzek ez zuen taldearekin bat egin nahi izan, musika soso eta espresiorik gabearen estiloa aurkitzen zuelako. \n1995ean Emanuel \u00abEmu\u00bb Fialik-en esku jarri ziren eta Motor Music diskoetxearekin sinatu zuten. Urte horretako martxoan argitaratu zuten \"Herzeleid\" debut-albuma, Jacob Hellner-ek ekoitzia eta Polar de Estocolmo estudioetan grabatua. LPko \"Rammstein\" gorteetako bat David Lynch zinemagilearen belarrietara iritsiko litzateke, eta bi urte geroago Carretera perdida filmeko soinu-bandan sartuko luke.\n\"Herzeleid\" grabatu ondoren, bira bat egin zuten Cottbus Sandow bandako telonero gisa, eta gero Project Pitchfork-ekin. Clawfinger suediarraren ikuskizunak ere ireki zituzten Varsovian eta Pragan, azaroaren hogeita zazpian eta hogeita bederatzian, hurrenez hurren. Emanaldi horien ondoren, Rammsteinek lehen bira egin zuen kartel-buru gisa, debut-diskoa aurkezteko. Bira horretan \u2014abenduaren 2tik 22ra bitarteko hamazazpi kontzertu\u2014, The Ramones jo zuten, eta Clawfinger, berriz ere.\n1996an, Bizarra-Festival jaialdian, besteak beste, jo zuten, eta MTV \"Hanging Out\" programan agertu ziren, \u00abWollt ihr das Bett in Flammen sehen?\u00bb eta \u00abDu riechso gut\u00bb abestiekin. Urte horretako irailaren 27an \"Rammsteinen 100\" urteko ikuskizuna eskaini zuten, bere ehungarren kontzertua ospatzeko. Kontzertu horretatik aurrera, Berlingo zinemako zuzendaria, Rally Hof, Rammsteinen muntaien luminotekniaz arduratzen hasi zen. Urtearen amaiera frenetikoan 17 aldiz jokatu zuten Alemanian, Austrian eta Suitzan, eta beren lan berria Maltan grabatzen hasi ziren.\n\"Sehnsucht\" (1997-1998).\nBigarren diskoarekin, \"Sehnsucht\", 1997an argitaratua, zabaltzen hasi zen ikuspegi komertzialetik, bai Alemanian bai atzerrian. Sehnsucht-ek bere bi sinple ezagunenak ditu: \u00abDu\u00bb eta \u00abEngel\u00bb. Haien bideoklipari esker irabazi zuten lehen ECHO saria. NDH Die Krupps taldeak (ik. infra \"Beste talde batzuekiko harremanak\").\n\"Sehnsuchten\" \"Tourrak\" Europa osoan zehar eraman zituen 1997an. Ameriketako Estatu Batuetan ere jo zuten lehen aldiz, eta bi kontzertu eman zituzten New Yorkeko klub banatan, Hanzel und Gretyl eta KMFDMrekin batera. Garai hartan, \"Rock am Ring\" bezalako jaialdi ospetsuetan parte hartu zuten.\nUrte bereko ekainean, Soulfly eta Mindless Self Indulgence-rekin batera agertoki berean egon ziren, 16 egunetan, Estatu Batuetan, urrian, baina 1998an Estatu Batuetako lurra zapaldu zuten berriro, Family Values Tourreko ekitaldietako bat, Korn, Limp Bizkit, Ice Cube eta Orgyrekin batera. Milango \"MTV Europe Music Awards\" sarien galan \u00abDu\u00bb interpretatu zuten, eta bertan \"rockeko zuzeneko onenaren\" kategorian izendatu zituzten.\n\"Live aus Berlin\" (1999-2000).\n1999an, Rammsteinek Grammy sarietarako lehen izendapena jaso zuen, \u00abDu hasta\u00bb filmarengatik, eta bigarren saria, ECHO, oraingoan atzerriko talde aleman ezagunena izateagatik. Abuztuan \"Live aus Berlin\" izeneko album bikoitza argitaratu zuten, 1998ko abuztuaren 22an eta 23an Berlingo \"Volkspark Wuhlheiden\" zuzenean grabatua. Kontzertuek 17000 ikusle bildu zituzten, orain arte Rammsteinen emanaldirik handiena. Bi gau horietako teloneroak Danzig, Nina Hagen, Joachim Witt eta Alaska izan ziren. Jaurtiketa DVD eta VHS kontzertuen bideoarekin batera egin zen.\n1999ko azaroan, 160 orrialdeko argazki-liburua argitaratu zen, Hiru.com Hof-ek egina, eta multzoaren historia azaltzen zuen. 2000. urtean Rammsteinek Berlinen eta Japoniako jaialdi batean baino ez zuen parte hartu. Urte horretan Frantzian hasi ziren lanean hurrengo lanean.\n\"Mutter\" (2001-2003).\n2001ean, azken estudio-diskoa egin eta lau urtera, kontratu diskografikoa estreinatu zuten Universal Music-ekin, partzuergo horretatik Motor Music bereizi zutenean. Multinazionalarekin argitaratu zuten \"Mutter\". Diskoak bere ibilbide osoko salmenta-zifrarik onenak lortu zituen Rammstein, platino bikoitzaren kategoria lortzean. Mutterren bost kanta bakun gisa merkaturatu ziren. Horietako batzuk, bai album honetakoak bai beste batzuetakoak, Hollywoodeko filmen soinu-bandetan sartu ziren, hala nola \u00abFeuer frei!\u00bb xXxn, \u00abHalleluja\u00bb \"Resident\" Evilen edo \u00abDu\u00bb Wachowski \"The Matrix\" anaien kultu-filmean, \u00abMein Herz brennt\u00bb eta Hellbo2 filmean. Sextetoaren ospea izugarri hazi zen, eta 2002an Battery: A tribute to Rammstein izeneko omenaldi-diskoa kaleratu zen.\n\"Mutter\" argitaratzeaz gain, urte horretan Australiako eta Zeelanda Berriko \"Big Day Out Jaialdian\" parte hartu zuten, besteak beste, garai hartan hasiberriak ziren Coldplay-rekin batera. Halaber, Osaka eta Tokio hiri japoniarretan ere aritu ziren klub txikietan, eta, ondoren, Europako bira berri bati ekin zioten. Taldeak Pledge of Allegiance Tourrean parte hartu zuen, Slipknot, System of a Down, Mudvayne eta American Head Charge lagun zituela, Daron Malakian System of a Down gitarra-joleak bira horretako bi kontzertutan parte hartu zuen Rammsteinekin, Paul Derlanders gitarristak itzuli behar izan baitzuen. Kontzertu horien ondoren, Rammsteinek behin betiko bertan behera utzi zuen bira. Azaroan, berriz jo zuten \u2014oraingoan, Ich will\u2014, MTV European Music Awards sarien gala zela eta.\n2003. urtea amaitu baino lehentxeago, \"Lichtspielhaus\" DVDa kaleratu zuten, bideoklip bilduma bat eta zuzeneko emanaldiak.\nReise, Reise eta Rosenerr (2004-2005).\n2004an, estudioko laugarren albumaren grabazioa hasi zen Malagan. Reise, Reise. Lehen sinpleak, \u00abMein Teil\u00bb izenekoak, beste izendapen bat jaso zuen Grammy sarietarako. Reise kaleratu ondoren, Ahoi Tour izeneko bira luzea egin du \"Reisek\" Europan zehar. Rammsteinek hainbat kontzertu grabatu ditu bigarren diskoa eta DVDa zuzenean prestatzeko. Hogeita bat herrialde bisitatzen dituzte \u2014batzuk lehen aldiz, hala nola Eslovenia eta Eslovakia\u2014, eta milioi bat ikuslek baino gehiagok ikusten dituzte. Kontzertuaren eta kontzertuaren artean, taldeko kideek 2005eko ECHO sarien Berlingo emanaldira joateko eta \u00abKeine Lust\u00bb jotzeko aprobetxatu dute, diskoko lau sinpleetako bat. \nReiseren grabaziotik sobratzen den materialarekin, \"Reisek\" 2005ean Rosenerr. argitaratu zuen. Dueto bat dago Sharleen Spiteri kantari eskoziarrarekin. Zuzeneko hiru abesti dituen DVD bat ere saltzen dute, zuzeneko diskoaren aurrerapena...\n\"V\u00f6lkerball\" (2006-2007).\nReise, Reise, Rammstein biraren grabazioekin, \"V\u00f6lkerball\" argitaratu zuen (2006). Zuzenekoaren CDa modu banaezinean saltzen da, DVD batekin batera; DVD horrek kontzertu oso bat du Nimesko Arenan eta beste hiruren laburpenak ditu, Londresen, Tokion eta Moskun. Hiru edizio atera dira merkatura: estandarra, beste berezia, elkarrizketak dituen DVD bat eta biraren irudiak biltzen dituen 190 orrialdeko liburu bat. \"V\u00f6lkerball\" salgai jarri ondoren, taldea eten sortzaile batean sartu da, beste album bat sortzeko zain. Richard Kruspek geldialdi hori aprobetxatu du Emigrate izeneko musika-proiektu paralelo bati ekiteko. Haren lehen diskoak 2007ko abuztuan ikusi zuen argia. \nLiebe ist f\u00fcr alle da (2008-2010).\n2008ko azaroaren 4an, Rammsteinen orri ofizialak iragarri zuen taldeak seigarren diskoaren aurre-produkzioa amaitu zuela Berlinen, eta haren grabazioaren zatirik handiena bost egun geroago hasiko zela San Frantziskotik hurbil dagoen estudio batean. Hil horretako 21ean jakinarazi zen lehen sinplea 2009ko udan aterako zela eta albuma, berriz, urte horretako udazkenean. Gainera, taldeak bira handi bati ekingo lioke. Lehen kontzertua azaroaren 8an izango zen Lisboan, eta \u00ab2010 urtea ondo sartu arte\u00bb iraungo zuen. \n2009ko abuztuan, Liebe ist f\u00fcr alle da (El amor est\u00e1 aqu\u00ed para todos) marketin biralaren ataria jarri zen martxan, Facebook eta Twitter bezalako sare sozialetarako estekak dituela, publizitate-kanpainaren zati gisa. Gainera, baimendutako zenbait atari material berriari buruzko lehen iritziak ematen hasi ziren, Berlinen egindako prentsaurreko esklusibo batean entzun ondoren. Irailean album berriaren titulua (Liebe ist f\u00fcr alle da) argitaratu zen orri ofizialean, urriaren 16tik aurrera salgai.\n'In Amerika' disko berria atera zuen Rammsteinek. Matthew Amos buru duen Madison Square Garden-en aurkeztu ziren.\n\"Made in Germany 1995-2011\" eta Bideoak 1995-2012 (2011-2013).\nRammsteinek arrakasta handien bilduma kaleratu zuen, \"Made in Germany 1995-2011\" izenekoa, 2011ko abenduaren 2an. Argitaratu gabeko gai bat du, \u00abMein Land\u00bb, eta erraz kaleratu zen 2011ko azaroaren 11n beste abesti batekin, \u00abVergiss Uns Nicht\u00bb, geroago kaleratu zena. Konpilazioa hiru ediziotan dago eskuragarri: edizio estandarra, edizio berezia eta super luxuzko edizioa. Mein Land abestiaren bideoa 2011ko maiatzaren 23an filmatu zen Playa Sycamore-n Malibun (Kalifornia). 2011ko azaroaren 11n estreinatu zen taldearen webgune ofizialean. 2012ko martxoaren 4an, Vitaly Milonovek, San Petersburgon, propaganda bat sortu zuen homosexualitatearen eta pedofiliaren aurkako legeak sortzeko.\nRammsteinek Echo sariak irabazi zituen 2012ko martxoaren 22an Berlinen egindako \u00abArtista, Rock Alternatiboa eta Atzerrian arrakasta handiena izan duen Emanaldia\u00bb sarietarako, eta \u00abZuzeneko Emanaldi Onena\u00bb eta \u00abBideo Nazional Onena\u00bb (Mein Land) sarietarako izendatu zituzten. Horrez gain, aurkezpen berezi bat egin zuen Marilyn Manson-ekin, \u00abPeiful Auttul\u00bb arrakastaren antzezle.\nAbenduaren 7an eta 14an argitaratu ziren Mein Herz Brennten bakunak (lehenbizi piano-bertsioa atera zen, eta \"\u00abGib mir deine Augen\u00bb\" (Dame tus ojos) izeneko argitaratu gabeko kanta bat aurkeztu zuen, eta gero jatorrizko bertsioa), bideoekin.\n2013ko urriaren 2an, 2oan, \"\u00abIn Stille N\u00e4chten\u00bb\" (En Noches Silenciosas) aterako da salgai. Till Lindemann-en poesia-liburua (haren lehen liburua \"\u00abMesser\u00bb\" (Cuchillo) da, 2002an argitaratua), eta haren sustapenaren zati gisa, Holger Johnek arte-erakusketa bat ireki zuen Alemaniako Dresde hirian, eta 2013ko abenduaren 12tik 2014ko urtarrilaren 13ra egon zen zabalik erakusketa horretan, non STEMANNeko arte-lanak eta -lanak erakutsi baitziren. \nBeste proiektu batzuk eta In \"Amerika\" (2014/2015).\n2014a urte sabatikoa izan zen taldearentzat, ez baitzuten atsedenik izan 2008an Liebe ist f\u00fcr alle grabatzeko estudiora sartu zirenetik, eta, beraz, zenbait proiektu egiteko edo berrabiarazteko aprobetxatu zuten urte hau zenbait kidek.\nTill Lindemannek bere bi liburuen (\"Messer\" eta In Stille \"N\u00e4chten\") olerki-bilduma bat iragarri zuen, \"Die Gedichte\" (\u00abPoemak\u00bb, gaztelaniaz) izenekoa. \n2014ko uztailaren 24an, Wacken: Louder than Hell DVDa, 3D formatuan, salgai jarri zen. Heavy Metal Wacken Open Air jaialdian grabatu zen, 2013ko abuztuan, eta Rammsteinek dokumental honetan agertu zen, parte hartu zuten gainerako taldeez gain. Norbert Heitkerrek zuzendu zuen (1997an, Engel-en bandarekin lan egin zuen). DVDa bere orrialde ofizialean sustatzeko, jakinarazi zuten 75X2 sarrerak oparituko zituztela Berlinen, \"Kino in der Kulturbrauerei\" (Cine de la Cultura Cervecera, gaztelaniaz) jaialdiaren aurrebista ikusteko.\nRichard Z. Kruspek berriro ekin zion Emigrate talde alternatiboari. Abenduaren 9rako, bigarren estudio-albuma, \u00abSilent So Long\u00bb merkaturatu zuten. Era berean, Till Lindemannek, Facebooken bidez, Lindemann taldearen sorrera iragarri zuen 2015eko urtarrilean, Peter T\u00e4gtgrenekin batera, eta urte bereko ekainean merkaturatu zuen \"Skills in Pills\" debut diskoa. \nUrte bereko abenduaren 4an, \u00abXXI. The Vinyl Box Set\u00bb merkaturatu zen, 21. urteurreneko zati gisa; bigarren Box Set bat, 12 hazbeteko binilo-diskoetan; azken horrek orain arte jaurtitako banda-estudioko album guztiak biltzen ditu (Herzeleid, Sehnsucht, Mutter, Republicerizise, Republicure, Rosenit\u00e9). Egun batzuk geroago, abenduaren 18an, \u00abXXI. Klavier\u00bb (\u00abPiano\u00bb, gaztelaniaz) audiolibroa kaleratu zen. Album bilduman, \"pianoz\" soilik erreberberatutako abestiak aurkezten dira, tituluak dioen bezala.\nRammstein: Paris eta estudioko album berria (2016/2017).\n2016ko maiatzaren 11n, Jonas \u00c5kerlund zuzendaria Canneseko Zinemaldian aurkeztu zen, \u00abRammstein: Paris\u00bb izeneko proiekzio berria estreinatzeko. Bercyn, 2012ko martxoan, Frantziako Made in Germany 1995-2011 Tourrean, egindako zuzeneko kontzertuaren grabazioa da, eta, gero, irailaren 23an eta 24an, DVD estreinatuko da ofizialki. Estreinaldian, V\u00f6lksbuhne, Berlinen, Richard Z. Kruspe eta Paul Landers gitarra-joleek ikasketa-album berri bat grabatzeko prozesua berretsi zuten, eta 2017.eko udazkenean grabatzen hasi ziren.\n\"Rammstein\" (2018-2019).\nKerrangekin egindako elkarrizketa batean! 2019ko urtarrilean, Richard Z. Kruspek album berrirako bost bideo musikal sortuko zirela esan zuen. Lehen bideo musikalerako teaser klipak martxoaren amaieran kaleratu ziren. Klip horiek bideoaren irudiak aurkeztu zituzten, 2019ko martxoaren 28rako definitutako zenbaki erromatarrekin batera. Egun horretan, \"Deutschland\" abestia jaurti zuten plataforma digitaletako albumaren elementu sinple gisa, eta ia 10 minutuko bideo musikala YouTuben estreinatu zen. Sinplean, Kruspek berak sortutako abestiaren remix bat ere sartu zen, eta, era berean, 2019ko maiatzaren 19an ezarritako albumaren merkaturatze-data ere azaldu zuen. Abestien zerrenda apirilaren 16tik 19ra bitartean kaleratu zen, YouTubeko abesti bakoitzaren riff-zatiekin, diskoaren azala barne, apirilaren 18an, astebete geroago, \"Radio\" bideorako promozioak kaleratu zituen apirilaren 26rako eta hilabete geroago \"\"Ausl\u00e4nder\" bideorako. Maiatzaren 17an, azkenik, album berria kaleratuko litzateke, eta, bitxia bada ere, ez du titulu ofizialik; horregatik, \"Rammstein\"\" disko homonimoa deitzen zaio, eta haren azala hondo zuriko buru gorriko pospolo bat da.\nFecha posadas eta \"Zeit\" (2020-2022) estudioko zortzigarren albuma.\n2020an, taldeak Europe Stadium Tourraren bigarren zatia hasiko zuen Austrian, maiatzaren 25ean. North American Stadium Tourrerako datak ere iragarri ziren, baina, pandemia zela eta, bi tours horiek atzeratu egin behar izan zituzten.\nHilabete batzuk geroago, sare sozialetan argazki bat atera zuten, eta bertan 4 eta 2 ekoizle ikus daitezke saiakuntza-/grabazio-areto batean. Kondairan hauxe irakur daiteke: \u201cTristeziaz ez dago birarik aurten, baina bikaina da estudioan itzulita egotea!\u201d. Christoph Schneiderrek hartu zuen argazkia.\nGrabazioak Saint-R\u00e9my-de-Proventzako (Frantzia) Studios La Fabrique n egin ziren. Paul Landers-ek grabatutako bideo bat ere aurkeztu zen. Bideo horretan, Christoph Schneider eta Paul Landers ikus daitezke.\nJoan den urteko urriaren 26an beste post bat izan zen, eta bertan esaten da single berria espazioan estreinatu zela.\n2021eko otsailean, Flake Lorenzek Motor Music-i esan zion taldeak estudioko zortzigarren albuma grabatu zuela. Lorenzek esan zuen grabazio-saioak ez zirela planifikatuak, eta pandemiak eragindako koarentenak \"arreta gutxiago\" eta \"gauza berrietan pentsatzeko denbora gehiago\" ematen zuela. [57] 2021eko urrian, albumeko abesti bat estreinatu zuten Thomas Pesquera astronauta frantsesaren Nazioarteko Espazio Estazioan. [58] Albumean lan egin zuen Sven Helbig konpositorearen arabera, albumaren jaurtiketa atzeratu egin zen, 2021\u20132022 hornidura-katearen mundu-krisiaren ondorioz, eta horrek albumaren jaurtiketa fisikoei eragin zien. [59] Richard Kruspe affirmed in an interview that Rammstein's eighth studio album would be released in the first half of 2022, prior to the slated resumption of their Stadium Tour that had been postponed to 2022.\nRammstein bere zortzigarren estudio-albumaren lehen bakuna iragartzen hasi zen 2022ko martxoaren 8an, eta sare sozialetako kontuetan klipak argitaratu zituen \u201c#ZEITkommt\u201d hashtagarekin. Martxoaren 10ean, \"Zeit\" izeneko albuma iragarri zuten formalki. Egun horretan bertan, albumeko lehen bakuna atera zen, Zeit izenekoa, albumari izena ematen diona, baita bere bideo musikala ere.\n2022ko apirilaren 7an, 'Zick Zack' albumeko bigarren bakuna eta bideo musikala kaleratu ziren. \n\"Zeit\" albuma 2022ko apirilaren 29an merkaturatu zen. Egun horretan bertan, 'Angst' abestiaren bideoklipa argitaratu zen. \n2022ko maiatzaren 25ean, 'Dicke Titten' abestiaren bideoklipa argitaratu zen. Bi egun geroago, erraz merkaturatu zuten.\nEstiloa.\nMusikala.\nOro har, Rammstein-en musika-estiloa honela sailkatzen da: metal industriala eta neue deutsche h\u00e4rte, baina metalaren hainbat genero ere bai, hala nola heavy metala, metal progresiboa, rock industriala, metal alternatiboa, groove metala eta musika elektronikoa. Musikari dagokionez, Rammsteinen eragin handia dute artista hauek: Eslovakiako Laibach banda industriala, DAF (Deutsch-Amerikanische Freundschaft), Oomph! eta ministroa. Al contrario que muchos grupos del Berl\u00edn reunificado, Rammstein asegura que no quer\u00edan imitar a grupos estadounidenses e ingleses. Flake Lorenz dijo al respecto en una entrevista:\n \n \u00ab\"Hemos encontrado el estilo porque sab\u00edamos exactamente qu\u00e9 era lo que no quer\u00edamos.\" \"Y lo que no quer\u00edamos era hacer m\u00fasica funk y americana, o punk, o algo para lo que no servimos. Nos hemos dado cuenta de que el \u00fanico tipo de m\u00fasica que sabemos tocar es el que tocamos. Y es un estilo simple, inexpresivo, mon\u00f3tono\"\u00bb.\nHain zuzen, bateria-erritmo erraz eta errepikakorrak oso bereizgarriak dira Rammstein-en. Gitarra-riff indartsuak eta distortsio handikoak ere badira, askotan bi gitarrek batera interpretatuak. Rammsteinen estiloa heavy metal purutik aldentzen da bateria-breakik ez dagoelako, gitarra-soloetan birtuosismoik ez dagoelako eta soinu-efektu elektronikoak etengabe sartzen direlako. 1997ko elkarrizketa batean, Richard Kruspek Rammsteinen bakartasuna aldarrikatzen zuen musikaren alorrean:\nBigarren albumetik aurrera (\"Sehnsucht\"), fintasun pixka bat hautematen da Till Lindemann-en kantatzeko eran \u2014Christoph Schneiderren hitzetan, Lindemann \u00abkantatzen hasten da, eta ez hitz egiten bakarrik\u00bb\u2014. Hirugarrenetik aurrera (\"Mutter\"), kritikari batzuen iritziz, ekoizpena garbiagoa da eta gitarrek gutxiago jotzen dute. Azken diskoetan, balada lasaien kopurua handitu egin da, hala nola \u00abNebel\u00bb eta \u00abOhne dich\u00bb, eta instrumentu berriak sartzen hasi dira, hala nola akordeoia (\u00abReise, Reise\u00bb), flauta peruana (\u00abWo bitdu?\u00bb) edo tronpetak, \u00abTe quiero puta!\u00bb mariachiaren erara.\u00bb.\nLetrak.\nLetrak Rammsteinen musika-nortasunaren funtsezko elementuak dira. Tabu eta gai eztabaidagarriak jotzen dituzte, hala nola sadomasoquismoa (\u00abBestrafe Mich\u00bb, \u00abIch tu weh\u00bb), incestoa (\u00abSpiel mit mir\u00bb, \u00abWiener Blut\u00bb, \u00abTier\u00bb edo \u00abLaichzeit\u00bb), voyeurismoa (\u00abFeuer und Wasser\u00bb) Lehen albumetako abestiak (\"Herzeleid\", \"Sehnsucht\" eta \"Mutter\") batez ere sexuari eta indarkeriari buruzkoak dira. Reise, Reise eta \"Rosenroten\" pertsonen arteko harremanei buruzko beste gai batzuk ere lantzen dira.\nLetra asko hainbat literatura-lanek eragiten dituzte, bereziki alemanek. \u00abDalai Lama\u00bb kanta Goetheren \"Der\" Erlk\u00f6nig-en egokitzapena da.\u00abHilf mir\u00bb Heinrich Hoffmann Struwwelpeterren (\u00abPedro Melenas\u00bb) haurrentzako liburuko \u00abPospoloen historia tristea\u00bb poeman inspiratuta dago.\u00abRosenerr\u00bb abestia Goethe \"Heider\u00f6sleinen\" poeman oinarritzen da; \u00abDu riechst so gut\u00bb abestia Patrick S\u00fcskind-en \u00abPerfume\u00bb liburuan eta \u00abStein um Stein\u00bb liburuan inspiratuta egon liteke, Edgar Allan Poeren Amontiltze-upela kontakizunean. \nHizkuntzaren erabilera.\nCasi todas sus canciones est\u00e1n escritas en alem\u00e1n. Las excepciones son las versiones en ingl\u00e9s de \u00abEngel\u00bb, \u00abDu hast\u00bb y \u00abAmerika\u00bb, las versiones de los temas \u00abStripped\u00bb y \u00abPet Sematary\u00bb, y la canci\u00f3n \u00abTe quiero puta!\u00bb, totalmente en espa\u00f1ol. Adem\u00e1s, los temas \u00abAmerika\u00bb, \u00abStirb nicht vor mir//Don't die before I do\u00bb y \u00abPussy\u00bb contienen versos en ingl\u00e9s, \u00abMoskau\u00bb en ruso y \u00abFr\u00fchling in Paris\u00bb en franc\u00e9s. \u00abOllie\u00bb Riedel coment\u00f3:\n \u00ab\"El idioma alem\u00e1n queda bien con el heavy metal.\" \"El franc\u00e9s podr\u00eda ser el idioma del amor, pero el alem\u00e1n es el idioma de la furia\"\u00bb.\nIkuspegi estilistikotik, Rammsteinen testuak ikuspegi sinple eta zuzenekoak dirudite, baina batzuetan ez da arraroa haietan zentzu bikoitzak, esaerak, hitz-jokoak eta alegoriak aurkitzea. Lehen pertsonan idatzita egoten dira, eta, askotan, zati batzuk hainbat modutan interpreta daitezke. Bateriak dioenez, Christoph Schneiderrek, \u00abRammstein-en abestietan beti geratzen da interpretazioetarako tartea\u00bb. Hori nabaria da \u00abDu\u00bb, \u00abMann gegen Mann\u00bb edo \u00abLos\u00bb bezalako abestien letrak ikustean. Azken horretan, adibidez, alemaniar atzizkiaren errepikapenarekin jokatzen dute -los:\nAzken lerroa hiru modutan interpreta daiteke: \u00absie sind Gott. / Los!\u00bb esan nahi du: \u00abHaiek Jainkoa dira, / goazen!\u00bb. \"Sie sind Gott los\" honela itzul daiteke: \u00abJainkoarengandik askatu ziren\u00bb. Azkenik, \u00absie sind gottlos\u00bb hitzak \u00abbakoitiak edo ateoak\u00bb esan nahi du. \u00abSie sind\u00bb ere \u00abzu zara\u00bb gisa uler daiteke, sei interpretazio osagarri gehituz.\nIkuskizunak.\nRammsteinek fama berezia garatu du zuzeneko pirotekniaren erabilerarengatik. Till Lindemann kantaria pirotekniko kalifikatua da. Rammsteinek bere kontzertuetan ematen duen ikuskizunean, besteak beste, lanzallama maskarak (ikus \"Lycopodium\") eta baketak, gitarrak, mikrofonoak eta botak erabiltzen dira, txinpartak edo harpak botatzen dituztenak.\nTaldearen azken biretan, pirotekniak bigarren maila bat hartu du, eta ikuskizunen alderdi komikoari garrantzi berezia eman dio. Adibidez, \u00abMein Teil\u00bbn Lindemannek \u00absukaldaritza\u00bb egiten dio Flake\u00bb Lorenzi, lanzallama handi bat duen eltze erraldoi batean, eta eszenatoki osoan zehar jarraitzen dio. Rammsteinen kontzertuetako beste \"gag\" tipiko bat da taldeko kide bat txalupa puzgarri baten gainean igotzea eta txalupa horrek jendearengan nabigatzea.\nLIFAD 2009-2010 birarako, ikuskizun piroteknikoak indarra berreskuratu zuen, efektu berriak sortuz. Agertokiaren oinarrian eta sabaian lanzallamak daude. \u00abBenzin\u00bbn, kasu fanatiko bat agertokira igo eta sugarretan sartu da. \u00abIch tu dir weh\u00bb filmerako, Flake bainuontzi batean sartu da, eta Tillek haren gainean metal likidoa botatzen duela simulatzen du.\nIrudi publikoa.\nIdeologia.\nHizki anbiguoak eta estilo gogorra zirela eta, bandaren lehen urteetan, askotan, \u00abeskuin-joerak\u00bb izatea leporatu zitzaien, baina zuzenean \"neonaziak\" izatea. Kritika areagotu egin zen 1998an \u00abStripped\u00bb-en bideoa (Depeche Mode-ren kanta baten bertsioa) argitaratu ondoren. Horretarako, Leni Riefenstahl zinemagilearen 1936ko Berlingo Joko Olinpikoetako grabazioak erabili zituzten, III. Reichen garaiko propaganda-produkzioengatik ezaguna. Ulf Poschardt, \"S\u00fcddeutsche Zeitung\" egunkariko aldizkari osagarriaren erredaktore-burua, Potsdamen 1999an egin zen Riefenstahli buruzko erakusketa baten esparruan honela adierazten zen:\nKonstituzioaren kontrako sinboloen arrasto guztiak bideotik kendu ondoren, Rammsteinek ideia faxista bat zabaldu eta III. Reicharen estetika arduragabe idealizatu izana leporatzen jarraitu zuen. Ondorioz, debekatuta zegoen bideoak 22:00ak baino lehen emititzea. Till Lindemann abeslariak geroago azalduko luke probokazio horrekin linea bat aldatu zela eta berak ez zuela inoiz gehiago egingo. 2001. urtean, Rammsteinek \u00abLinks 2 3 4\u00bb abestia argitaratu zuen, etengabe egiten diren salaketen aurrean bere ezkerreko ideologia azaltzeko. Flake Lorenz teklatuaren arabera, Rammsteinek manifestu gisa konposatu zuen abesti hori, \u00abaurreiritziei amaiera emateko\u00bb adierazpen politiko argia: \u00abGu desfilatzen dugu, baina ezkertiarrak gara erabat konfesatuak\u00bb. Paul Landers gitarra-joleak ere esan zuen:\nBeste elkarrizketa batzuetan, indarkeria arrazistaren aurkako jarrera hartu zuten. Christoph Schneider bateria-joleak azaltzen zuen zergatik ez zuten inoiz parte hartzen ekintza zehatzetan, hala nola \"Rock gegen Rechts\" zinemaldian:\nPaul Landers gitarra-joleak \"ezkerreko patriota\" gisa deskribatu zuen Rammstein beste elkarrizketa batean.Laibach bandak, neurri batean Rammstein babestu zuenak, bere jarrera politikoei buruzko antzeko eztabaida bati ere egin behar izan zion aurre.Till Lindemannek \"r palatal\" deritzonaz abesteko egiten duen erabilera, Adolf Hitlerrek esaten zuen bezala, Rammsteinek eskuin muturreko munduarekin dituen sinpatiak iradokitzeko ere erabili izan da. Lindemannek berak honela azaltzen zuen:\nAskotan, filonazismo akusazioak Alemaniaren kultura herrialde horretatik kanpo ez jakiteagatik gertatzen dira. Horren harira, \"V\u00f6lkerballen\" bigarren DVDko \"Anakonda im Netz\" dokumentalean, Rammstein Emanuel Fialikek taldearen autografo-sinadura batean Mexikoko musika-denda batean gertatu zen pasadizo garrantzitsu bat kontatzen du:\nTaldearen adierazpen guztiak gorabehera, 2006ko maiatzean berriro agertu ziren salaketak, Petaj Tikvaren (Israel) sinagoga profanatu zutenean. Asaltanteek, aerosolen bidez ikur naziak marraztu zituztenek, \"Rammstein\" hitza idatzi zuten tenpluaren zoruan, \"Jerusalem\" Post-ek adierazi zuenez.\nKomunikabide batzuek Rammstein inplikatu dute behin baino gehiagotan, indarkeriazko gertaerekin. \u00abIch will\u00bben bideoklipa 2001eko irailaren 11n estreinatu zen, New Yorkeko eraso terroristen aurreko egunean. Kasualitatez, bideo horretan Rammstein-eko kideak terroristatzat jotzen ziren. Estatu Batuetan gaueko txandara mugatu zen emisioa, eta sektore batzuek debekua eskatu zuten.\nAurretik, Columbine institutuko sarraskiaren ondoren (Colorado, EE.\u00a0AEB) Eric Harris eta Dylan Klebold hiltzaileak Rammsteinen jarraitzaileak zirela esan zen. Taldeak publikoki gaitzetsi zuen indarkeria mota oro, eta ez zuen onartu musikak gertaerarekin zuen edozein lotura.2004ko irailean Besl\u00e1n eskola (Errusia) sarraskitu ondoren, \"The Independent\" egunkari britainiarrean aipatu zen bahitzaileek eta hiltzaileek Rammsteinen musika entzun zutela poliziaren setioan motibazio-metodo gisa.\nBeste polemika batzuk.\nRammsteinek estetikarekin eta jarrera probokatzaileekin jokatu du bere ibilbide osoan. \"Mutter\" albumaren azala (2001) erlijio-agintariek kritikatu zuten, feto baten irudia erakusten baitzuen. 2004ko urrian, Mein Teilen bideoak eztabaida gogorra piztu zuen Alemanian. Armin Meiwes-en kanibalismoaren kasuaren berrikuspen berezia da, umore beltzeko kutsukoa. Christoph Schneider zakur-uhalez lotutako bost lagunak paseatzen trabestituta agertzen da. Polemikak xumea zerrenda alemanetako bigarren postura igo zuen. Polemika handiagoa izan zen Meiwesek berak taldearen aurkako demanda jarri zuenean abestian bere historia erretratatzeagatik. Horren helburua, berez, kondenatuta zegoen epaiketa atzeratzea zen, eta ez zen ezertara iritsi. Paul Landersen arabera, \"gustu txarraren mugetan\" ibiltzea gustatzen zaie. Bestalde, Christian Lorenz-ek dio \"polemika dibertigarria da, debekatutako fruta lapurtzea bezalakoa. Baina helburu bat du. Gure publikoa gure musikaren aurrean egotea gustatzen zaigu, eta jendea harkorrago bihurtu da\".\nAlemaniako agintariek beste bideoklip bat, \u00abMann gegen Mann\u00bb, Rosenbiren albumekoa, gomendatu gabekotzat jo zuten hamasei urtetik beherakoentzat; izan ere, taldeko kideak erabat biluzik agertzen ziren (nahiz eta inoiz ez ziren ikusten haien genitalak, tresnekin estaltzen zituztenak) eta oliotan sarturik.\n2007ko udan, Gazteriaren Babeserako Institutuak ikuskapen ofizial bat egin zuen eta Rammsteinen albumak zentsura ofizialari begira jarri zituen, \"gazteentzako material arriskutsu\" gisa sailkatu nahi zituelako. Pilgrim Management-ekin negoziatu ondoren, ekintza hori urte horretako urriaren 10ean amaitu zen, Estatuko agintariek osatutako berrikuspen-talde batek, gazteak, hezitzaileak, erlijio-taldeak eta publizistak babesteko zerbitzuek erabaki zutenean Rammsteinen hizkiek \"ez dutela jendaurrean material lizunik jartzen, indarkeria edo sexu-iraintzea eragiten duena\". Hala ere, 2009ko azaroaren 5ean, Rammsteinek Facebookeko bere orrian epai berri bat iragarri zuen, Liebe ist f\u00fcr alle albuma \"Gazteriarentzako material arriskutsuen indizea\" lanean jartzen zuena, bereziki \"Ich tu dir weh\", \"Sadomasokista-praktiken gazteentzako antzezpen arriskutsua\", eta Richardek dituen libretoaren argazkia. Gainera, azterketa-batzordeak \u00abPussy\u00bb abestia hartu zuen kontuan, eta haren bideoklipak sexu-harremanak babesik gabe izatera bultza dezake. Bideoklip horrek sexuari buruzko eszena esplizituak ditu, sadomasokismoari eta hermafroditei buruzko aipamenak. Web pornografiko batean estreinatu behar izan zuten, eta zalaparta handia eragin zuen mundu osoan. Azkenik, 2010eko ekainaren 6an, Koloniako Administrazio Auzitegiaren ebazpen bat argitaratu zen Ministerioaren Gazetan, LIFAD indizetik erretiratzea agintzen zuena, eta, horrekin batera, debekua.\nHala ere, hori ez zen izan Liebe ist f\u00fcr alle-rekin izan zuen eztabaida bakarra: 2009ko uztailaren erdialdera, Pilgrim Management eta Universal Music-ek prentsa-askatasunaren aurkako erasoa leporatu zieten diskoko materiala Internet bidez iragazi ondoren, nahiz eta oraindik argitaratu gabe egon. Rammsteinen legezko ordezkariek neurriak hartu zituzten bi \"fansite\" ezagun ixteko, eta berri bat kendu zuten \"Augsburger Allgemeine\" egunkariaren edizio digitalean. Album berriaren lehen promozio sinplea zirudiena iragazteari buruzko informazioa ematen zuen.\n2010eko otsailean, Bielorrusian, Morala Behatzen duen Estatuko Kontseilu batek (alderdi politikoek, buruzagi erlijiosoek osatua eta Aleksandr Lukashenko presidentearen babesa duena) taldea \"Etsai publikoa\" zela esan zuen, \"besteak beste, homosexualitatea, masokismoa, indarkeria eta hizkera lizuna oztoporik gabe sustatzea, eta hiriburuko kontzertua bertan behera uztea proposatu zuen. Hala ere, Bielorrusiako enbaxadoreak berak, Berlinen, zinegotziaren adierazpenak ezetsi zituen, \"norberarentzat zoritxarreko adierazpenak\" direla esanez. Hain zuzen, amaiera eman zien kontzertuaren balizko baliogabetzeari buruzko espekulazioei, Arena Minsk estreinatu berrian lehenak, herri agortuak baitzituen.\nBeste banda batzuekiko harremana.\nSarritan, Rammstein antzeko musika-estiloko beste banda alemaniar batzuekin konparatzen da, baina denbora gehiago daramate aktibo; adibidez, Oomph!, Rammsteinek musika-eragina aitortu dion banda. Bi taldeen arteko harremana funtsean ona da:\nHala ere, badira alde batzuk ere:\nnn\nPaul Landers Rammstein-eko gitarra-jolea bi taldeen arteko harremanaz mintzatu zen, Sehnsucht-ekin nazioartean arrakasta lortu zuenean:\nOomph!-rekin ez ezik, Neue Deutsche H\u00e4rte, Die Krupps taldeko beste talde batekin ere izan zuen eztabaida. Rammsteinek \"Sehnsucht\" albumeko \"Tier\" abestiak plagioagatik egindako eskaerari aurre egin behar izan zion, Die Krupps-en \"The Dawning of Doom\" izenburuaren oso antzekoa. Harrezkero, Rammsteinek J\u00fcrgen Engler aipatzen du diskoen kredituetan kantaren egilekide gisa. Englersek berak dio Rammsteinek epaiketa galdu zuela. Richard Kruspek elkarrizketa batean iradoki du aipamen hori bi alderdiek adostu zutela.\nTradicionalmente, Rammstein ha tenido tambi\u00e9n enfrentamientos p\u00fablicos con Campino, el l\u00edder de la banda de m\u00fasica \"punk rock\" Die Toten Hosen. En una ocasi\u00f3n Campino dijo refiri\u00e9ndose a Rammstein:\n \n A los americanos les gusta el entretenimiento. Y les gustan tambi\u00e9n David Copperfield y Siegfried &amp; Roy. Por eso, si va donde ellos un idiota del tipo de Siegfried &amp; Roy y juega un poco con fuego, les parece fant\u00e1stico.\nCuando Rammstein fue nominado para un premio Grammy en 2006, Paul Landers coment\u00f3 en una entrevista:\n \n Lo bueno (de estar nominados) es que har\u00e1 que Campino se enfade.\nEcho 2012 sarietan, taldeak (Till Lindemann izan ezik), Marilyn Mansonekin batera, \u00abThe Beautiful People\u00bb kantari estatubatuarraren kanta ezagun eta esanguratsuenetako bat jo zuen.\nDiskografia.\nOrain arte, \"Rammsteinek\" zortzi estudio-album argitaratu ditu, hiru album zuzenean eta Rammstein filma: Paris, eta hogeita bost bideoklip, hogei bakun baino gehiago eta edizio bereziak. "}
{"id": "11871", "revid": "119347", "url": "https://eu.wikipedia.org/wiki?curid=11871", "title": "Minbizi", "text": "Minbizia, kantzerra, mingaiztoa edo minjalea gaixotasun oldarkorra da, hilgarria izan daitekeena. Minbizi edo neoplasia hitzak zelula ugalketa iraunkor, anormal eta autonomoa izendatzen du, zelulen alterazio genetikoaren ondorioz sortua dena eta bere progenie zelularrari transmititua izango dena.\nEritasun honen jatorria DNA-k kodifikatutako informazioan aldaketa patologikoren bat ematen denean dago, hau da, DNA-ren nukleotido sekuentzian aldaketak daudenean.\nPertsona batean, gene bakoitzak mutazioak pairatzen ahal ditu 109 aukera desberdin baino gehiagotan. Baina zelula normal bat zelula gaizto bihurtzeko, mutazio bakar bat baino gehiago eman behar da. Mutazio horiek modu sekuentzialean gertatzen dira urte askotako periodoan zehar. Mutazio asko pairatzeaz gain, zelula hauek, genetikoki, ezegonkorrak izan ohi dira.\nEragileen artean, hainbat ditugu: tabakoa, dieta, birus-infekzioak, alkohola, faktore genetikoak, ingurune kutsadura, eta abar, zeintzuetatik guztien buru tabakoa dagoen.\nBatzuetan, organo batean gera daiteke. Beste batzuetan, aldiz, gorputzeko beste organo batzuetara hedatzen da. Kasu horretan, metastasi izena hartzen du. Hori dela eta, oso garrantzitsua da gaixotasuna garaiz harrapatzea, metastasia gertatzen bada beranduegi izan daitekeelako.\nOnkologia da minbiziak tratatzen dituen espezialitate medikoa.\nEtimologia.\n\"Kantzer\" hitza grezieratik dator \u03ba\u03b1\u03c1\u03ba\u03af\u03bd\u03bf\u03c2 (karramarro). Hipokrates eta Galeno greziar medikuek, besteak beste, minbizi tumoreen eta karramarroen artean antzeman zituzten antzekotasunen bidez azaldu zuten hori. Euskal Herriko leku batzuetan, karramarro esaten da euskaraz minbiziari buruz hitz egiterakoan.\nZatiketa zelularra: zelula osasuntsuetan eta minbizi zeluletan.\nMinbizi-zelulek ez dute zatiketa zelularra gainerako zelula osasuntsuek bezala burutzen. Minbizi-zelulen zatiketa ulertzeko, lehenik eta behin, zelula osasuntsu baten zatiketa zelularra ulertu behar dugu.\nZatiketa zelularra 4 fasetan osatutako prozesua da: G1, S, G2 eta M faseak.\nM fasea bukatzerakoan, bi zelula alabek G1 fasea egiten hasiko dira berriro.\nM fasea edo mitosia 4 azpifasetan banatuta dago:\nZitozinesia\nProzesu honen bidez, bi zelula kumeak fisikoki banatzen dira. Animalien zelulen kasuan, zitozinesian mintz plasmatikoa zelularen erditik uzkurtzen da ama zelulatik beren artean independenteak diren bi zelula kume sortuz.\nZatiketa zelularraren txekeo-sistema.\nZelularen zatiketa prozesuan zehar, zelulak txekeo sistema bat du honen bikoizketa ingurune egokian eta DNA eta organulu guztiak bikoiztu direnean ematen dela ziurtatzeko: ziklo zelularraren kontrol-sistema edo \u00ab\"checkpoint\"\u00bb sistema.\nKontrol-puntua edo txekeo-puntua ziklo zelularraren etapa bat da, non zelulak barne eta kanpo seinaleak aztertzen dituen eta zatiketarekin jarraitu ahal duen edo ez erabakitzen duen. Txekeo sistema hau ziklo zelularraren momentu jakinetan jartzen da martxan. Hiru txekeo-puntu garrantzitsuenak honakoak dira:\nErantzuna baiezkoa bada, zelula S fasean sartuko da. Erantzuna ezezkoa bada, ordea, zelulak bi aukera ditu:\nErantzuna baiezkoa bada, zelula mitosiarekin hasiko da. Erantzuna ezezkoa bada, kasu honetan, zelulak apoptosira bideratuko du bere burua. Apoptosia zelula heriotzera bideratzen duen mekanismo programatua da.\nG1 fasean dagoenean, zelulak itxoin dezake material genetikoa oraindik integroa delako. Baina G2 fasean akatsen bat badago, oinarrizko materiala zuzena ez dela esan nahi du, eta, zelulak zatiketarekin jarraitzen badu, akats hori sortuko diren bi zelula-alabei transmitituko zaie. Hori dela eta, puntu honetan zelulak bere burua suntsitzen du kaltetutako DNA ekiditeko.\nErantzuna baiezkoa bada, zelulak zatiketarekin jarraituko du. Erantzuna ezezkoa bada, berriz, apoptosia burutuko du.\nBeraz, txekeo-puntu hauetan arazorik detektatzen bada, zelula osasuntsuek zatitzeari utziko diote baldintzak zuzendu arte. Minbizi-zelulek, aldiz, ez diete arau hauei kasurik egiten, eta hazten, eta zatitzen jarraituko dute.\nZelulen gehiengoa ez da zatitzen ari momentu oro; beren funtzioak betetzen jarduten dute. Portzentaia txiki bat soilik ari da prozesu hori pairatzen. Zelulak, kanpoko seinaleei erantzuteko zatitzen dira; seinale hauek jasotzerakoan, zatiketa zelularraren gene arduradunak aktibatu egiten dira, eta zelula zatitzen hasten da.\nZelulak, gainera, beren ingurunea sentitzeko eta aldaketei erantzuteko gai dira. Adibidez, zelula batek beste zelula batzuez inguratuta dagoela sentitzen duenean, zatitzeari uzten dio. Horrela, zelulak hazi egiten dira beharrezkoa denean, baina gelditu egiten dira beren betebeharra betetakoan.\nMinbizi zelulek, aldiz, ez diote zatitzeari uzten beste zelulekin kontaktuan daudenean. Zelula horiek, inguratuta daudenean ere, hazten jarraitzen dute. Ondorioz, zelulak masa kontzentratu batean pilatzen joaten dira tumorea eratu arte.\nMinbizi zelulen ezaugarriak.\nZatiketa zelularra ez da zelula osasuntsuen modu berean ematen minbizi-zeluletan, hauen ezaugarriak direla eta.\nKontrolik gabeko zatiketa zelularrak zelula-tumoralak sortzeko aukera handitzen du. Izan ere, zelulak etengabe ugaltzen dira kalte genetikoen presentzian ere. Gainera, bikoizketa prozesuan kontrolik ez egotean, zelulek denbora gutxiago behar dute ziklo zelularra osatzeko, eta, ondorioz, azkarrago bikoizten dira.\nMutazioa.\nMinbizia zelularen zatiketa erregulatzen duten prozesuen akats baten emaitza da. Akats horien jatorria zelulen ADNaren aldaketak dira, hau da, mutazioak. Mutazioak gure zelulen ADNaren sekuentzian gertatzen diren edozein aldaketak dira. Mutazioak, nukleotido mailan, nukleotido gutxi \u00a0batzuei edo bakar bati eragiten diete, edo kromosoma mailan izan daitezke, kromosomen egituran aldaketa garrantzitsuak egiten dituztenak.\nMutazio motak mutazioaren jatorriaren arabera desberdintzen dira. Mutazio hauen artean bi hauek daude:\nOnkogeneak eta tumoreen gene supresoreak.\nGiza genoman existitzen diren 30.000 gene ingurutik, badago azpimultzo txiki bat minbiziaren prebentzioan, garapenean eta progresioan bereziki garrantzitsua dena. Izan ere, minbizi mota eta kasu anitzetan, gene horiek kaltetuta zeudela ikusi da,\nGene hauek bi talde handitan banatu daitezke zelularen barruan duten funtzioaren arabera:\nOnkogeneak.\nProtoonkogene batek mutazio bat pairatzen duenean, bere berezko funtzioa galtzen du: ugalketa eta hazkunde zelularra kontrolatzea, hain zuzen ere. Mutazioa jasan duen protoonkogeneari onkogene deitzen zaio.\nHori gertatzen denean, ugalketaren kontrola galtzen da. Izan ere, onkogeneek zatiketa zelularra azeleratzen dute. Hau da, onkogeneek modu dominantean jokatzen dute zatiketa zelularra bultzatuz.\nHorrek zelula-tumoralak sortzeko aukera handitu egiten du, eta, zelula-tumoral asko sortuz gero, horiek elkarrekin pilatu daitezke tumore bat osatuz.\nOnkogeneen produktuak onkoproteinak dira. Horiek, inolako agindurik gabe, hazteko beharrezkoak dituen nutrienteak edo baliabideak lortzen laguntzen diote zelulari modu horretan kontrolik gabeko ugalketa bultzatuz.\nTumoreen gene supresoreak.\nGene supresoreek modu atzerakorrean jokatzen dute; hau da, zelularen gehiegizko ugalketa eragozten edo frenatzen dute.\nGene mota horren adibide bat p53 proteina kodifikatzen duen genea da. Proteina horrek lotura sendoa du minbiziarekin; izan ere, minbizi mota eta kasu gehienetan, proteina honetan kalteak zeudela ikusi da. Proteina hau oso aztertua izan da minbiziaren prebentzioan berebiziko garrantzia duen funtzio bat betetzen duelako: zelulak apoptosira bideratzea.\nApoptosia zelulak hiltzeko bide programatua da, organismoak berak eragindakoa. Honen bidez, posible da kaltetutako zelulak hiltzea minbizia bezalako gaixotasunak sahiestuz.\nGene supresoreek kodifikatzen dituzten proteinek hainbat funtzio betetzen dituzte:\nGene hauek mutazioren bat jasaten dutenean, ordea, euren funtzioa galtzen dute, hots, ez dute gehiegizko ugalketa eragozten. Akatsa duen p53 proteina batek zelula kaltetuak hedatzea ahalbidetzen du, horren ondorioa minbizia garatzeko aukerak ugaritzea izanik.\nGiza tumoreen % 50ak (esaterako, p53 proteinan) mutazioak dituela ikusi da.\nOnkogeneek aski dute mutazio bakar bat beren funtzioa galtzeko eta, ondorioz, gehiegizko ugalketa bultzatzeko. Gene supresoreen kasuan, aldiz, mutazio bakarrak ez du efekturik eragiten genearen kopia batengan. Mutazio bat bakarrik pairatzen badute, zelulak bere funtzionamendu normalarekin jarraitzen du bigarren mutazio bat jasan arte. Bi mutazio inaktibatzailek gene supresorearen funtzioa ezabatzen dute.\nSailkapena.\nMinbizia minbizi-zelulak sortzen diren ehunaren arabera sailkatzen da. Diagnostikoa, neurri handi batean, tumore motak eta gaixotasunaren hedadurak eragiten du. Askotan, hasierako faseetan, sintomak beste patologia batzuetatik datozela interpreta daitezke. Gaixotasunaren lehen agerpenak sintometatik, odol-analisietatik edo X izpietatik datozen arren, behin betiko diagnostikoak mikroskopioarekin azterketa histologikoa eskatzen du. Lesioaren biopsiaren ondorengo sailkapen histologikoak tratamendu egokiena zehazteko balio du.\nDetektatu ondoren, kirurgia, kimioterapia eta erradioterapia konbinazio egokiarekin tratatzen da aurkitzen den motaren, kokapenaren eta etapa edo egoeraren arabera. Azken urteotan, tumore jakin batzuetan, anomalia molekularra bereziki zuzendu eta zelula normalen kalteak minimizatzen dituzten sendagaien garapenean, aurrerapen handia izan da. Hala ere, sendatze-tasetan etengabe hobetzen ari diren arren, minbizi mota batzuek pronostiko txarra izaten jarraitzen dute.\nNomenklatura.\nTumore guztiek, onberak eta gaiztoak, oinarrizko bi osagai dituzte beren egituran: Tumorea bera osatzen duten eta parenkima osatzen duten ugaltzen diren zelulak; haren euskarria den estroma, ehun konektiboz eta odol hodiez osatua, azken hau tumore ez diren ehunez osatuta eta eraketa tumoreak berak eragindakoa. Nomenklatura onkologikoa osagai parenkimatikoan oinarritzen da. Bi sailkapen-irizpide erabiltzen dira: eratorritako ehuna eta izaera onbera edo gaiztoa.\nTumoreen % 90 zelula epitelialek sortzen dituzte, kartzinoma izenekoak. Konektibo edo muskulu-ehuneko zeluletatik eratorritako sarkomak. Leuzemiak, linfomak eta mielomak odol-zeluletatik sortuak, eta neuroblastomak eta gliomak nerbio-sistemako zeluletatik eratorritakoak.\nBi motatako tumoreak aurki ditzakegu:\nTumore onbera eta tumore gaiztoa. Minbizia eragiten duen tumorea tumore gaiztoa da.\nZenbait desberdintasun daude bien artean:\nOnbera:\nGaiztoa:\nTumore gaiztoa zenbait ekintzen ondoren sortzen da:\nHorrela, metastasiaren bidez, gorputz osotik heda daiteke minbizira, kontrolik gabe. Horregatik, sendatzeko aukera gehiago ematen diote beti tumorea azkar aurkitzen diotenari.\nEpidemiologia.\nPopulazio batean denbora-tarte batean diagnostikatzen diren minbizi-kasu berriak ezagutzeko, biztanleriaren minbiziaren erregistro deitutakoak erabiltzen dira, minbiziaren intzidentzia datuak lortzeko beharrezkoa den informazioa modu sistematiko, jarraitu eta estandarizatuan biltzeaz arduratzen direnak, eta bere banaketa adinaren, sexuaren, tumoreen ezaugarrien arabera aztertu behar da, baita denboran zehar izan duen bilakaera ere.\u200b\nGaixotasunaren garapena.\n\u200b\u200bMinbizi gehienak zelula klonal batetik sortu, eta etapa desberdinetan garatzen dira.\nHasiera.\nAgente kantzerigenoak ADN zelularrean alterazio genetikoa eragiten du.\nPromozio edo garapena.\nZelula, onkogeneen aktibazio progresibo eta independentegatik, minbizi zelula bihurtzen da.\nProgresioa.\nProgresio tumorala ondoko prozesu hauen bidez gauzatzen da:\nHonela, zelula minbizidunek toki urrunetan tumore berriak sortzen dituzte metastasiarengatik.\nMetastasia.\nMinbizia gorputzean zehar metastasiaren bidez hedatu egiten da. Metastasia, modu laburrean, minbizi zelulak gorputzean zehar migratzearen prozesua da.\nProzesua gertatzeko, minbizi zelulek beren zitoeskeletoa berregituratu egiten dute, eta beste zelula batzuei lotzen zaizkie beren mintz-plasmatikoaren gainazalean dituzten proteina batzuek erabiliz. Hau egin ondoren, zelula hauek gorputzetik higitzen hasten dira pasatu ezin duten blokeo bat aurkitzen duten arte. Maiz, glikoproteinez eta proteinez osaturiko mintz basal bat izaten da, ehunak biltzen dituena. Honi aurre egiteko, zelulek entzima digestibo batzuk jariatzen dituzte, mintz basala degradatu egiten dutenak. Blokeo hauek pasatu ondoren, gorputzaren bidez higitzeko modu desberdinak dituzte zelulek, adibidez, odol-zirkulaziotik.\nOdol-zirkulazioan sartzen direnean, normalean, honen bidez garraiatzen dira ehun berri batera iristen diren arte, eta, momentu horretan, tumore berri bat sortzen hasten dira.\nOndorio fisiopatologikoak.\nTumoreak mota, kokapen, ezaugarri biologiko eta ostalariaren portaeraren araberakoak dira.\nSintomen agerpena tumorearen tamaina, hazkuntza abiadura eta kokapenaren araberakoa izango da. Tumoreak parasito gisa jokatzen du; ostalariaren bitartez elikatzen da, eta ekoizten dituen hondakinak bere bitartez kanporatzen ditu. Berak ekoiztutako substantzia hauek markatzaile tumoral gisa ezagutzen dira.\nTumoreak hormonak ekoizten dituen kasuetan, sindrome berezi bat agertzen da, sindrome paratumorala.\nTratamendua.\nTratamendu espezifikoa hiru bidetik etor daiteke:\nKasu terminaletan, gaixoak tratamendu espezifikorik ezin duenean hartu tratamendu sintomatikoa baino ez du jasotzen hil arteko tartea ahalik eta modurik hoberenean pasatzeko.\nImmunoterapia.\nImmunitate-sistemak parte hartzen du minbiziaren prebentzioan. Minbiziaren aurka 3 immunoterapia bereiz daitezke:\nProfilaxia.\nBizimodu ohiturei, dietari eta beste faktore batzuei lotutako prebentzio neurri desberdinak daude minbizia agertzeko probabilitatea murrizteko gai direnak. Hauek dira nagusiak:\nBaheketa.\nBaheketa, itxuraz horren agerpenik erakusten ez duten pertsona osasuntsuetan gaixotasun baten zantzuak hautematean datza, hasierako faseetan, sendabidea lortzeko aukera gehiago dagoenean, tratatzeko helburuarekin. Onkologia arloan frogatu da baheketa egitea baliagarria dela bularreko minbizia, umetoki-lepoko minbizia eta kolon eta ondesteko minbizia detektatzeko. Hala ere, gaur egun, ez da gomendagarria beste minbizi mota batzuetarako, hala nola biriketako minbizia eta pankreako minbizia, ezin izan baita pazienteen biziraupena hobetu.\u200b\n\u200b* Umetoki-lepoko minbizia. Gomendagarria da 25 urtetik aurrera emakume guztiei Pap test edo zerbikal-zitologia egitea, edo sexu harremanak hasi eta hiru urtera. Proba urtero errepikatzea komeni da, eta lehenengo bi emaitzak negatiboak badira, hiru urtean behin egin 65 urte arte.\nEstatistikak EAEn.\n1995etik 2003 arte, Txagorritxun, Santiagon, Basurtun, Gurutzetan, Galdakaon eta Donostia Ospitalean jasotako datuen arabera, hauexek dira emaitzak, orokorrean, EAEari dagokionez:\nZortzi urte horietan 69.411 kasu antzeman zituzten guztira Osakidetzako aipatutako ospitaleetan, horietatik 41.144 gizonezkoak eta 28.267 emakumezkoak. Adin tarteak kontuan harturik, gehienek 60-79 urte zituzten diagnostikoaren momentuan (35.000 pertsona baino gehiago), bereziki 70-74 urte (10.532 kasu) eta 65-69 urte (10.215 kasu).\nAparatuen arabera, guztira heste lodiko minbizia ohikoena izan zen, 9.222 kasuekin; bigarrena, birikakoa 8.088rekin, eta, hirugarrena, bularrekoa 7.861ekin. Sexuaren arabera, emakumezkoengan, bularrekoa (7.760); ugaltze-aparatuarenak (4.942), eta heste lodikoa (3.493). Gizonezkoengan, berriz,birikakoa (7.112), heste lodikoa (5.729) eta ugaltze-aparatuarenak (5.127)."}
{"id": "11872", "revid": "336", "url": "https://eu.wikipedia.org/wiki?curid=11872", "title": "Akaia (erromatar probintzia)", "text": "Akaia () Erromatar Inperioko probintzia bat zen, egungo Grezian kokatua. K.a. 146an Erromatar Errepublikak bereganatu zuen borroka latza baten ostean. Luzio Mumio jeneralak Korinto hiria birrindu zuen, biztanleak esklabo bihurtu eta tenpluetako estatua eta ondasun oro arpilatu zituen."}
{"id": "11873", "revid": "336", "url": "https://eu.wikipedia.org/wiki?curid=11873", "title": "Alpe Cottiae", "text": "Alpe Cottiae Erromatar Inperioko Alpeetako probintzia bat zen, egungo Frantzia eta Italian artean kokaturik. Alpeetako igarobideak gordetzea zen bere betebehar nagusia.\nAlpes Cottiae probintziako hainbat kolonia:"}
{"id": "11874", "revid": "48798", "url": "https://eu.wikipedia.org/wiki?curid=11874", "title": "Anjel Lertxundi", "text": "Anjel Lertxundi Esnal edo Andu Lertxundi (Orio, Gipuzkoa, 1948ko martxoaren 5a) euskal idazlerik oparoenetarikoa da. Filosofia eta Letra ikasketak egin zituen Donostian, Erroman eta Valentzian. Irakasle izan zen Zarauzko Salbatore Mitxelena Ikastolan, eta bertako zuzendari lau urtez. Zarautzen bertan bizi da umetatik. Idazle lanetan, bi ezizen erabili izan ditu: Andu \u2014aitaren baserriaren izena\u2014 eta I\u00f1aki Aldai. Hitz-jokoen zalea, hiztegia iraultzeko eta aberasteko bultzatzaile nekaezina da. Euskarak duen idazle onenetakotzat jotzen da Lertxundi, eta ofizio handienekoen artekoa.\nProdukzio handiko idazlea, literaturaren alor guztiak jorratu ditu, eleberri eta ipuinetatik hasi eta itzulpen eta saiakerara, haur eta gazte literatura ahaztu gabe. Zinemaren munduan ere murgildu eta bi film zuzendu ditu: 1985ean \"Hamaseigarrenean, aidanez\" (izen bereko bere liburuan oinarritua) eta 1987an \"Kareletik\". Horretaz gain, hainbat hedabidetan esku hartu du, tartean \"Berria\" egunkarian. Euskal Idazleen Elkartearen sorreran, 1982an, erakundearen presidente izendatu zuten, eta kargu hartan aritu zen 1985 arte. Euskaltzain urgazlea da, eta euskaltzain oso izendatzeko proposatu dute. 2010ean Espainiako Literatura Sari Nazionala irabazi zuen, saiakera arloan, \"Eskarmentuaren paperak\" lanarekin.\nIdazlanak.\nEuskal komunitate zientifikoaren Inguma datu-baseak Andu Lertxundiren 69 ekarpen jasota dauizka.\nInternet.\nAnjel Lertxundi ez da teknofiloa, baina hasiera-hasieratik garrantzi handia eman dio Interneti. Euskal idazleen artean, eremu horretan gehien nabarmendu direnetariko bat da.\nBloga.\nAnjel Lertxundik \"Hitz beste\" izeneko blog pertsonala dauka, \"Berria.eus\" webgunean. Blog horretan argitaratzen du egunero \"Berria\" egunkarian idazten duen zutabea, \"Hitz beste\", baina blogean idazleak atal bat gehitzen dio zutabeari, post scriptum bat, eta hor Lertxundik azaldu ohi du zelan idatzi duen zutabe bakoitza, zergatik aukeratu dituen hitz edo adierazpide batzuk eta ez beste batzuk, alegia, azaltzen ditu bere idazkuntzaren nondik norakoak.\nHitz asmatzaile.\nHainbat hitz asmatu ditu Anjel Lertxundik, Interneti lotuak, eta hitz horiek bidea egin dute sarean:"}
{"id": "11875", "revid": "336", "url": "https://eu.wikipedia.org/wiki?curid=11875", "title": "Angelu Iparraldeko kantonamendua", "text": "Angelu Iparraldeko kantonamendua Lapurdiko administrazio zatiketa edo eskualde bat da, Angelu hiriaren ipar partea hartzen duena. 2011n 15.931 biztanle zituen. Hiriko beste kantonamendua Angelu Hegoaldekoa da.\nHistoria.\nHasieran Angelu Baionako kantonamenduan kokatua zen. Bainan 1973an berrantolatu ziren kantonamenduak eta orduan sortu zen Angeluko kantonamendua eta lehen hauteskundeak 1976an egin ziren. Halere 1982an, berriz antolatu ziren kantonamenduak eta Angelukoa bitan zatitu zuten: Angelu Iparraldea eta Angelu Hegoaldea."}
{"id": "11876", "revid": "6327", "url": "https://eu.wikipedia.org/wiki?curid=11876", "title": "Hazparneko kantonamendu", "text": ""}
{"id": "11878", "revid": "336", "url": "https://eu.wikipedia.org/wiki?curid=11878", "title": "Angelu Hegoaldeko kantonamendua", "text": "Angelu Hegoaldeko kantonamendua Lapurdiko administrazio zatiketa edo eskualde bat da, Angelu hiriaren hego partea hartzen duena. 2011n 22.650 biztanle zituen. Hiriko beste kantonamendua Angelu Iparraldekoa da.\nHistoria.\nHasieran Angelu Baionako kantonamenduan kokatua zen. Bainan 1973an berrantolatu ziren kantonamenduak eta orduan sortu zen Angeluko kantonamendua eta lehen hauteskundeak 1976an egin ziren. Halere 1982an, berriz antolatu ziren kantonamenduak eta Angelukoa bitan zatitu zuten: Angelu Iparraldea eta Angelu Hegoaldea."}
{"id": "11879", "revid": "6327", "url": "https://eu.wikipedia.org/wiki?curid=11879", "title": "Hazparneko Kantonamendu", "text": ""}
{"id": "11880", "revid": "6327", "url": "https://eu.wikipedia.org/wiki?curid=11880", "title": "Baionako Kantonamendu", "text": ""}
{"id": "11881", "revid": "6327", "url": "https://eu.wikipedia.org/wiki?curid=11881", "title": "Bastidako Kantonamendu", "text": ""}
{"id": "11882", "revid": "336", "url": "https://eu.wikipedia.org/wiki?curid=11882", "title": "Baiona Ekialdeko kantonamendua", "text": "Baiona Ekialdeko kantonamendua Lapurdiko administrazio zatiketa edo eskualde bat da, Baiona hiria osatzen duten hiru kantonamenduetako bat (beste biak Baiona Iparraldekoa eta Baiona Mendebaldekoa dira). 2011n 12.783 biztanle zituen.\nHistoria.\nKantonamendua 1973an eratu zen, Baionako kantonamenduaren zatiketaren ondotik."}
{"id": "11883", "revid": "336", "url": "https://eu.wikipedia.org/wiki?curid=11883", "title": "Baiona Iparraldeko kantonamendua", "text": "Baiona Iparraldeko kantonamendua Lapurdiko administrazio zatiketa edo eskualde bat da, Baiona hiria osatzen duten hiru kantonamenduetako bat (beste biak Baiona Ekialdekoa eta Baiona Mendebaldekoa dira). 2011n 20.664 biztanle zituen.\nHistoria.\nKantonamendua 1973an osatu zen Baionako kantonamenduaren zatiketaren bidez. Baionako parte batek eta Bokale, Hiriburu, Lehuntze, Mugerre eta Urketa udalerriek osatzen zuten. 1982an, beste aldaketa bat izan zen: Hiriburu, Lehuntze, Mugerre eta Urketa Hiriburuko kantonamendu berria osatzera igaro ziren."}
{"id": "11884", "revid": "336", "url": "https://eu.wikipedia.org/wiki?curid=11884", "title": "Baiona Mendebaldeko kantonamendua", "text": "Baiona Mendebaldeko kantonamendua Lapurdiko administrazio zatiketa edo eskualde bat da, Baiona hiria osatzen duten hiru kantonamenduetako bat (beste biak Baiona Ekialdekoa eta Baiona Iparraldekoa dira). 2011n 19.409 biztanle zituen.\nHistoria.\nKantonamendua 1973an eratu zen, Baionako kantonamenduaren zatiketaren bidez. Baionako parte batek eta Arrangoitze eta Basusarri udalerriek osatzen zuten. 1982an, beste aldaketa bat izan zen: Arrangoitze eta Basusarri Uztaritzeko kantonamendura igaro ziren."}
{"id": "11885", "revid": "336", "url": "https://eu.wikipedia.org/wiki?curid=11885", "title": "Biarritz Ekialdeko kantonamendua", "text": "Biarritz Ekialdeko kantonamendua edo Miarritze Ekialdeko kantonamendua Lapurdiko administrazio zatiketa edo eskualde bat da, Miarritze hiria osatzen duten bi kantonamenduetako bat (bestea, Biarritz Mendebaldeko kantonamendua da). 2011n 14.476 biztanle zituen.\nHistoria.\nKantonamendua 1973an eratu zen, Biarritzeko kantonamenduaren zatiketaren ondotik."}
{"id": "11887", "revid": "137486", "url": "https://eu.wikipedia.org/wiki?curid=11887", "title": "Disko gogor", "text": "Disko gogorreko unitate (HDD), disko gogor, edo disko finkoa, (, \"HD\" edo \"HDD\" akronimoekin laburtu ohi dena) datuak biltegiratzeko gailu elektromekaniko bat da, datu digitalak biltegiratzen eta berreskuratzen dituena biltegiratze magnetikoa erabiliz, material magnetikoz estalitako plater biratzaile zurrun batekin edo gehiagorekin. Platerak buru magnetikoekin parekatzen dira, normalean eragingailuaren beso mugikor baten gainean jarrita, zeinak plakaren gainazalean datuak irakurri eta idazten baititu. Datuetara, ausaz sartzen da; hau da, datu-bloke indibidualak edozein ordenatan gorde eta berreskuratu daitezke. Disko gogorrak lurrunkorrak ez diren biltegiratze mota dira, itzaltzean biltegiratutako datuak gordetzen dituztenak. Disko gogor modernoak lauki formako kutxa txiki baten itxura dute.\nIBMk 1956an sartuta, disko gogorrak, erabilpen orokorreko ordenagailuetarako, bigarren mailako gailu nagusia izan ziren 1960ko hamarkadaren hasieratik aurrera. Disko gogorrak posizio horri eutsi zion zerbitzari eta ordenagailu pertsonalen aro modernoan, nahiz eta erruz ekoizten diren ordenagailu pertsonalak, hala nola telefono mugikorrak eta tabletak, flash memoriadun gailuetan oinarritzen diren biltegiratzeko. Historikoki, 224 enpresak baino gehiagok ekoitzi dituzte disko gogorrak, baina, industria sendotu ondoren, unitate gehienak Seagatek, Toshibak eta Western Digitalek fabrikatzen dituzte. Disko gogorrak dira nagusi zerbitzarientzako sortutako biltegiratze-bolumenean (exabyteak urtean). Ekoizpena pixkanaka hazten ari den arren (exabyte bidalien bidez), salmenten sarrerak eta bidalketa unitateen kopuruak behera egiten ari dira, egoera solidoko unitateek (SSD) datu-transferentzia tasa handiagoak, zonako biltegiratze dentsitate handiagoa, fidagarritasun pixka bat hobea eta latentzia eta sarbide denbora askoz txikiagoak dituztelako.\nSSDen errentek, zeinak gehienek NANDen flash memoria erabiltzen duten, disko gogorrenak baino zertxobait handiagoak izan ziren 2018an. Biltegiratzeko flash produktuek disko gogorren sarreren bikoitza baino gehiago zuten 2017tik aurrera, SSDek, biteko, lau edo bederatzi aldiz kostu handiagoa duten arren, Disko gogorrak ordezten ari dira abiadura, energia kontsumoa, tamaina txikia, gaitasun handia eta iraunkortasuna garrantzitsuak diren aplikazioetan. 2019tik aurrera, SSDen kostua txikitzen ari da, eta disko gogorren gaineko prezio-saria murriztu egin da.\nDisko gogor baten ezaugarri nagusiak bere gaitasuna eta errendimendua dira. Gaitasuna 1.000 potentziei dagozkien unitate aurrizkietan zehazten da: 1 terabyteko (TB) unitate batek 1.000 gigabyteko ahalmena du (GB; non gigabyte bat 1.000 milioi byte (109) diren). Normalean, HDD baten ahalmenaren zati bat ez dago erabiltzailearentzat eskuragarri fitxategi-sistemak eta sistema eragile informatikoak eta, beharbada, akatsak zuzentzeko eta berreskuratzeko erantsitako erredundantzia erabiltzen dutelako. Biltegiratzeko gaitasunari dagokionez, nahasmena egon daiteke, disko gogorren fabrikatzaileek gigabyte hamartarretan (1.000 potentziatan) adierazten baitituzte gaitasunak; sistema eragile erabilienek, berriz, 1.024 potentziako gaitasunenetan ematen dituzte, eta horrek iragarritakoa baino kopuru txikiagoa dakar. Errendimendua honela zehazten da: buruak pista edo zilindro batera eramateko behar den denbora (batez besteko denbora), nahi den sektorea buru azpian mugitzeko behar den denbora (latentzia ertaina, hau da, biraketa-abiadura fisikoaren funtzioa minutuko) eta, azkenik, datuak transmititzen diren abiadura (datuen tasa).\nDisko gogor modernoen bi forma-faktore ohikoenak hauek dira: 3,5 hazbetekoa mahai gaineko ordenagailuentzat, eta 2,5 hazbetekoa ordenagailu eramangarrientzat batez ere. HDDak sistemetara konektatzen dira: PATA (Parallel ATA), SATA (Serial ATA), USB edo SAS (Serial Attached SCSI) moduko kable interfaze estandarren bidez.\nOrokorrean, disko gogorrak magnetiko digital grabazio sistema erabiltzen du.\nDisko hauetan, karkasa barrenean, zentrokide plater pila bat aurkituko dugu. Plater hauek, biraka hasten direnean, abiadura handia lortzen dute. Plater hauetan, pultsu magnetikoak irakurri edo idazteaz arduratzen diren buruak daude. Estandar ezberdinak daude ordenagailua disko gogorrarekin komunikatzeko garaian. Erabilienak Integrated Drive Electronics (IDE), SCSI, eta SATA dira, azken hau 2004ean estandarizatua.\nSistema eragile batek ezin du disko gogor bat erabili lantegitik ateratzen den bezala. Lehenik, maila baxuko formatu bat eta partizio bat edo gehiago definitu beharra daude, eta, gero, gure sistemak uler dezakeen formatua eman behar zaio.\nBadira informazioa biltegiratzeko erdieroalezko memoria erabiltzen dituzten egoera solidoko unitate izenaz ezagututako mota desberdinetako diskoak ere. Disko mota hauen erabilera, orokorrean, maila handiko konputagailuentzat mugatzen zen bere prezio altuagatik, nahiz eta gaur egun, ordenagailu pertsonalen erabilerarako, kapazitate baxuko unitate ekonomikoagoak aurki daitezkeen merkatuan. Horrela, cache-pista egoera solidozko memoria bat da (RAM motako memoria), egoera solidozko disko gogor baten barruan dagoena.\nHistoria.\nHasiera batean, disko gogorrak atera zitekeen, gaur egun, ordea, itxiak saltzen dira gehien bat.\nIBM disko gogorreko lehen diskoa, 350 diskoen biltegia, 1957an agertu zen IBM 305 RAMAC sistemaren osagai gisa. Bi hozkailu handiren tamaina zuen gutxi gorabehera, eta sei biteko bost milioi (3,75 megabyte) karaktere zituen gordeta 52 diskoko multzo batean. 350ak beso bakarra zuen, bi buru irakurtzen/idazten zituena, bata gorantz eta bestea beherantz, eta, bai horizontalki mugitzen ziren elkarren ondoko plater pare baten artean, bai bertikalki plater pare batetik bigarren multzo batera. IBM 350aren aldaerak hauek ziren: IBM 355, IBM 7300 eta IBM 1405.\n1961ean, IBMk iragarri, eta, 1962an, IBM 1301 diskoaren biltegia atera zuen, zeinak IBM 350 eta antzeko dispositiboak ordezkatu zituen. 1301ak modulu bat zuen (1. eredurako), edo bi zituen (2. eredurako); bakoitzak 25 plater zituen, bakoitza hazbeteko lodierakoa (3,2 mm) eta 24 hazbeteko diametrokoa (610 mm). IBMren aurreko diskoek bi buru irakurri/idatzi besterik ez zuten erabiltzen besoko, eta 1301ak, berriz, 48 (m) buruko matrize bat erabiltzen zuen. Matrize bakoitza horizontalki mugitzen zen unitate bakar gisa, buru bat erabilitako eremuko. Zilindro moduan irakurtzen/idazten ziren eragiketak onartzen zuen, eta buruak 250 bat mikro-hazbete (6 \u00b5m inguru) hegaldatzen ziren plateraren azaleraren gainetik. Buruaren mugimendua eragingailu hidraulikoen batugailu sistema bitar baten mende zegoen, zeinak kokapen errepikakorra ziurtatzen zuen. 1301aren armairua hiru hozkailu handiren tamainakoa zen, bata bestearen ondoan jarrita, eta 8 biteko 21 milioi byte inguru gordetzen zituen modulu bakoitzeko. Sartze denbora segundo laurden ingurukoa zen.\n1962an, IBMk 1311 disko modeloa aurkeztu zuen, garbigailu baten tamainakoa gutxi gorabehera, eta bi milioi karaktere biltegiratzen zituen disko erauzgarri batean. Erabiltzaileek pakete gehigarriak eros zitzaketen, eta beharraren arabera trukatu, zinta magnetikoen antzera. Geroagoko pakete erauzgarriko dispositiboen modeloak, IBMkoak eta beste batzuk, ohiko bihurtu ziren instalazio informatiko gehienetan, eta 300 megabyteko gaitasuna lortu zuten 1980ko hamarkadaren hasieran. HDD ez erauzgarriak \"disko finkoa\" izena zuten.\n1963an, IBMk 1302a aurkeztu zuen, pistaren ahalmena bikoiztuta eta 1301aren pista bikoitza zilindroko. 1302k modulu bat (1. eredurako) edo bi (2. eredurako) zituen, bakoitzak orrazi berezi batekin lehengo 250 pistetarako eta azken 250 pistetarako.\nErrendimendu handiko disko gogor batzuk pista bakoitzeko buru batekin egin ziren, adibidez, Burroughs B-475 1964an, IBM 2305 1970ean. Beraz, ez zen denborarik galtzen buruak fisikoki pista batera eramateko, eta latentzia bakarra zen datu-blokea buruaren azpian posizioan biratzeko denbora. Buru finko edo pistako buru gisa ezagunak oso garestiak ziren, eta jada ez dira ekoizten.\n1973an, IBMk HDD kode-mota berri bat aurkeztu zuen, \"Winchester\" izenekoa. Haren ezaugarri bereizgarri nagusia zen disko-buruak ez zirela erabat erretiratzen disko-plater multzotik unitatea itzaltzen zenean. Horren ordez, buruei \"lurreratzeko\" baimena ematen zitzaien diskoaren azaleraren eremu berezi batean, beherantz biratzerakoan, berriro \"aireratuz\" diskoa geroago martxan jartzen zenean. Horrek asko murriztu zuen eragingailu-mekanismoaren kostua, baina eragotzi zuen unitatetik diskoak bakarrik kentzea, eguneko disko-sortekin egiten zen gisa. Horren ordez, \"Winchester technology\" diskoen lehen modeloetan, disko-modulu erauzgarri bat zuten. Modulu horrek barne hartzen zituen, bai disko-paketea, bai muntaia nagusia, eragingailuaren motorra bertan utziz. Geroago, \"Winchester\" motorrek komunikabideen kontzeptu erauzgarria alde batera utzi, eta plater ez erauzgarritara itzuli ziren.\n1974an, IBMk beso kulunkariaren eragingailua aurkeztu zuen, Winchesterren grabazio-buruek ondo funtzionatzen dutelako grabatutako pistetara salto egitean. IBM GV (Gulliver) eroalearen diseinu sinplea, IBMren Hursley Labs Uk Labs-en asmatua, IBMren garai guztietako asmakizun elektro-mekaniko lizentziatuena bihurtu zen, 1980ko hamarkadan, eragingailu eta filtrazio sistema hatu ziren, batez ere HDDrentzat, eta, oraindik ere, ia 40 urte eta 10 mila milioi beso geroago, unibertsala izaten jarraitzen du.\nLehen pakete erauzgarriaren moduan, lehen \"Winchester\" motorrek 14 hazbeteko (360 mm-ko) diametroko platerak erabiltzen zituzten. 1978an, IBMk beso kulunkari bat aurkeztu zuen, IBM 0680 (Piccolo) izenekoa, 8 hazbeteko platerekin eta plater txikiagoek abantailak eskaintzeko aukera aztertuz. Zortzi hazbeteko beste disko batzuek jarraitu zuten; gero, 5+ (130 mm) motakoak, diskete garaikideak ordezteko dimentsionatutakoak. Azken horiek, batez ere, garai hartako ordenagailu pertsonalaren (PC) merkaturako ziren.\nDenborarekin, grabazio dentsitateak asko handitu zirenez, diskoaren diametroa 3,5\" eta 2,5\"-ra murriztu zen. Lur-arraroen iman-material boteretsuak eskuragarri bihurtu ziren garai horretan, eta zutikako besoen eragingailuaren diseinuaren osagarri izan ziren gaur egungo HDDen forma trinkoko faktoreak ahalbidetzeko.\n80ko hamarkadaren hasieran, HDDak ezaugarri gehigarri bakan eta oso garestiak ziren ordenagailuetan, baina, 80ko hamarkadaren amaieran, haien kostua murriztu zen ordenagailu guztietan estandarrak izateraino, merkeenetan izan ezik.\n1980ko hamarkadaren hasierako HDD gehienak PCaren azken erabiltzaileei saldu zitzaizkien kanpoko azpisistema osagarri gisa. Azpisistema ez zen eragingailuaren fabrikatzailearen izenean saldu, baizik eta azpisistemaren fabrikatzailearen izenean (Corvus Systems eta Tallgrass Technologies) edo PC sistemaren fabrikatzailearen izenean (Apple ProFile). 1983ko IBM PC/XTk 10 MBko barne HDD bat zuen, eta, handik gutxira, barneko HDDak ordenagailu pertsonaletan ugaritu ziren.\nKanpoko HDDak oso ezagunak izan ziren Apple Macintoshen. 1986 eta 1998 artean fabrikatutako Macintoshen ordenagailu askok SCSI ataka bat zuten atzealdean kanpoko hedapena erraza bihurtuz. Macintosh ordenagailu zaharragoek ez zuten disko gogorrerako sarrerarik (Macintosh 128K, Macintosh 512K eta Macintosh Plusek ez zuten disko gogorreko sarrerarrik), eta, beraz, modelo horietan, SCSIko kanpoko diskoak ziren edozein barne-biltegitan hedatzeko aukera bakarra.\nHDD hobekuntzak zonako dentsitatea handituz bultzatu dira, aurreko taulan zerrendatzen direnak. Aplikazioak 2000ko hamarkadan zehar hedatu ziren, 50eko hamarkadaren amaierako ordenagailu nagusietatik biltegiratze masiboko aplikazio gehienetara, ordenagailuak eta kontsumoko aplikazioak barne, hala nola entretenimenduzko edukien biltegiratzea.\n2000ko eta 2010eko hamarkadetan, NAND disko gogorrak ordezten hasi zen eramangarritasuna edo errendimendu handia eskatzen zuten aplikazioetan. NANDen errendimendua HDDena baino azkarrago ari zen hobetzen, eta HDDen aplikazioak higatzen ari ziren. 2018an, disko gogor handienak 15 TBko ahalmena zuen, eta SSDak, berriz, 100 TBkoa. 2018. urtetik aurrera, HDDek, 2025. urterako, 100 TB gaitasuna lortuko zituztela aurreikusten zen, baina, 2019. urtetik aurrera, aurreikusitako hobekuntza-erritmoa 50 TBkoa izango zen 2026. urterako. Forma-faktore txikiagoak (1,8 hazbetekoak edo gutxiagokoak) eten egin ziren 2010. urtean. Mooreren legeak adierazitako egoera solidozko diskoen (NAND) biltegiratzearen kostua HDDenak baino azkarrago ari zen hobetzen. NANDek prezioen eskariaren elastikotasun handiagoa zuen HDDek baino, eta horrek merkatuaren hazkundea bultzatu zuen. 2000ko eta 2010eko hamarkaden amaieran, HDDen bizi-zikloa heldutasun fase batean sartu zen, eta salmenten moteltzeak beheranzko fasearen hasiera adieraz zezakeen.\nThailandiako 2011ko uholdeek fabrikazio plantak kaltetu zituzten, eta disko gogorraren kostuan eragin zuten 2011 eta 2013 artean.\n2019an, Western Digitalek Malaysiako azken HDD fabrika itxi zuen eskaria gero eta txikiagoa zelako eta SSDen ekoizpenean zentratzeko. Gainerako hiru fabrikatzaileek gero eta eskaera txikiagoa dute 2014tik.\nDisko gogorretan aplikatu zen hasierako teknologia oso sinplea zen. Metal magnetikoarekin metal disko bat kubritzen zen, hauek gero sektoreetan banatzen ziren.\n1992. urtean, 3,5 pulgada neurtzen zuten disko gogorrak 250 MB eko ahalmena zuten. Hamar urte geroago 40 GB (40.000 MB) ko ahalmena izatera iritzi ziren. Gaur egun disko gogorrak 4TB (4.000.000 MB) ko ahalmena dute.\n2005. urtean, Samsung eta Nokia disko gogorra zuten lehenengo mugikorrak aurkeztu zituzten, baina ez zuten arrakasta handirik izan, zeren flash memoriak baztertu zituzten, batez ere hauskortasun eta nagusitasun arrazoiengatik.\nEgitura fisikoa.\nDisko gogor baten barruan plater ugari daude (2 eta 4 artean), hauek disko kontzentrikoak dira eta denek batera egiten dute bira. Burua (irakurri eta idazteko gailua) denak batera, kanpora edo barrura mugitzen diren eta bertikalki lerrokatuta dauden beso multzo bat da. Plater hauen puntan irakurketa/idazketa buruak daude, buruaren mugimenduari esker diskoaren kanpoko eta barruko aldeak irakurri ditzakeenak.\nPlater bakoitzak bi aurpegi ditu, eta beharrezkoa da irakurketa/idazketa buru bat aurpegi bakoitzarentzat (ez da buru bat plater bakoitzeko, buru bat aurpegi bakoitzeko baizik). Zilindro-Buru-Sektore eskema begiratzen bada, hasiera batean 4 beso ikusten dira, bat plater bakoitzarentzat. Errealitatean, beso bakoitza bikoitza da, eta 2 buru ditu: bat plateraren goiko aurpegia irakurtzeko eta bestea behekoa irakurtzeko. Orduan, 4 plater irakurtzeko 8 buru daude. Irakurketa/Idazketa buruek ez dute inoiz diskoa ukitzen, ordez oso gertu pasatzen dira (3 nanometro arte). Baten batek ukitzera iristen bada, diskoan eragozpenak sortuko lituzke, plateren abiadura handia dela eta (7.200 rpm, 120 km/h ertzean).\nKonexio motak.\nDisko gogorretaz hitzegiten dugunean aipatu ahal ditugu haien konexio motak ama plakarekin, hau da SATA, IDE, SCSI edo SAS.\nbatek 7 disko gogor kudeatu ahal ditu.\nBideraketa.\nKontzeptu desberdinak daude diskoko eremuak adierazteko:\nLehenengo erabili zen bideraketa sistema CHS (zilindro-buru-sektore), hiru balio hauekin diskoaren edozein datu koka daitekeelako. Aurrerago sistema errazago bat sortu zen: LBA (blokeen bideraketa logikoa), disko osoa sektoreetan banatzean eta bakoitzari zenbaki bat ezartzean datza. Hau da gaur egun erabiltzen dena.\nEgitura logikoa.\nDisko barruan daude:\nEtorkizuna.\nGaur egun disko gogorren belaunaldi berria PMR teknologia erabiltzen dute, zeinek biltegiratze dentsitate gehiago ahalbidetzen du.\nEgoera solidoko unitateak: egoera solidoko unitate edo SSD bat bada datu biltegiratze dispositibo bat zeinek memoria ez hegazkor edo memoria hegazkor batean eraikita egon ahal dena. Ez hegazkorrak egoera solidoko unitateak dira, gaur egun memoria flash txipekin eraikita daude. Ez dira diskoak, baina berdin jokatzen dute praktikoki onura gehiago eginez oztopo teknologikoak baino. Horregatik garrantzia gero eta handiago artzen ari du merkatuan eta uste da etorkizunean disko gogorrei ordezkatuko dietela memoria ez hegazkorren erabilera ingenieritza informatikan inplementatzeko.\nEuskarri horiek oso azkarrak dira zati mugikorrak ez baituzte eta energia energia gutxiago kontsumitzen dute. Guzti hau oso fidagarriak eta fisikoki iraunkorrak egiten ditu. Hala ere bere GBeko prezioa oso altua da disko gogorren Gbetako prezioarekin konparatuz eta honek oso garrantzitsua da biltegitze beharrez hitz egiten dugunean, gaur egun Terabytesetan neurtzen direnak.\nHala ere industriak etxeetarako soluzio teknologiko honen alde apustu egin du, baina kontuan hartu beharko da sistema hauek modu egoki batean konektatuak izan behar direla.\nDiskoak ez diren diskoak: egoera solidoko unitateak \u201cdisko\u201d bezala kategorizatu egin dira hainbat alditan, baina ez dira diskoak zeren ez dituzte bere datuak azal zilindriko edo plateretan gordetzen. Erru honek askotan jendeari \u201cSSD\u201d Solid State Disk esan nahi duela pentsatzera eramaten du, baia errealitatean Solid State Drive esan nahi du.\nMantentze-lana.\nDisko gogorrak mantentze-lan bat behar dute, hauek dira egin beharreko gauzak disko gogor bat ongi mantentzeko:\nFuntzionamendu mekanikoa.\nDisko gogor batek du:\nDisko gogor baten ezaugarriak.\nKontutan hartu behar diren disko gogorraren ezaugarriak dira:"}
{"id": "11888", "revid": "105290", "url": "https://eu.wikipedia.org/wiki?curid=11888", "title": "Soinu-txartel", "text": "Soinu-txartela programa informatikoen bidez ordenagailu baten soinu sarrera eta irteera kontrolatzea ahalbidetzen duen txartela da.\nHistoria.\nAsko zabaldu zen lehenengo soinu txartela AdLib izan zen FM sintesia erabiltzen zuena. Musika eta jokoen efektuak berregiteko baino ez zuen balio. Gero Sound Blaster txartela agertu egin zen, FM sintesiaz gain, audio digitala grabatu eta berregiteko aukera ematen zuela ( 8 bitetan ). Horrela, errealitateko soinuak erabil zitezkeen ( zaratak, ahotsa.. ) eta honi esker, asko zabaldu zen txartel hau.\nGero, Sound Blaster 16 txartela agertu zen, eta berarekin 16 bitezko audioa etxeetara heldu zen.( gogora dezagun soinuaren grabaketa CD kalitatean 16 bitetan dela), FM sintesia oraindik mantentzen zuelarik.\nBeranduago ASP bertsioa agertu zen, seinalearen prozesu digitalerako txipa zuena.\nGaur egungo txartelek efektu asko lortzen dituzte ( oihartzuna, koroak, distortsioa...) eta digitalizatu dezakete. Normalean 16 bit erabiltzen dira, baina profesionalen kasuetan 20 edo gehiago ere. Badaude ere grabatu eta berregitzeko kapaz direnak.\nSoinuak berregiteko, FM sintesia, uhinen tauleko sintesia ( wave table ) edo moldaketa fisikoaren ( wave guide ) sintesia erabil daiteke.\nKalitatezko berregiketarako, 32 kanalak izaten dira beharrezkoak ( 16 instrumento stereoan ), horregatik txartel askok daramate 32 euren izenetan. Hori bai, instrumento batek nota batzuk jotzen baditu aldi berean, kanal gehiago behar izango ditu.\nKonexioak.\nSoinu-txartel gehienek Microsoften PC99 estandarra erabiltzen dute, bere konektoreei hurrengo koloreak emanez:"}
{"id": "11889", "revid": "336", "url": "https://eu.wikipedia.org/wiki?curid=11889", "title": "Biarritz Mendebaldeko kantonamendua", "text": "Biarritz Mendebaldeko kantonamendua edo Miarritze Mendebaldeko kantonamendua Lapurdiko administrazio zatiketa edo eskualde bat da, Biarritz hiria osatzen duten bi kantonamenduetako bat (bestea, Biarritz Ekialdeko kantonamendua da). 2011n 11.427 biztanle zituen.\nHistoria.\nKantonamendua 1973an eratu zen, Biarritzeko kantonamenduaren zatiketaren ondotik."}
{"id": "11890", "revid": "23317", "url": "https://eu.wikipedia.org/wiki?curid=11890", "title": "Biarritz Olympique", "text": "Biarritz Olympique Pays Basque (B.O.P.B.) Biarritzeko (Lapurdi) errugbi kluba da. Aguilera zelaian jokatzen du. Frantziako errugbi txapelketa bost aldiz irabazi eta Europako txapeldun orde birritan izan da. Europa mailako norgehiagokak azken urteotan Donostiako Anoeta estadioan jokatu ohi ditu.\nIpar Euskal Herriko errugbi derbian Aviron Bayonnais taldearekin lehiatu ohi da. Serge Blanco klubaren jokalari ezagunenetarikoa izan da, 93 aldiz Frantziako selekzioarekin jokatu zuena.\nKronologia.\nHastapenak.\nErrugbiaren hastapenak aspaldikoak dira Biarritzen izan ere lehenengo taldea 1898an sortu baitzen \"Amicale des anciens de Jules-Ferry\" izena zuena. 1913ko apirilaren 24an \"Biarritz Stade\" eta \"Biarritz Sporting Club\" elkartu eta \"Biarritz Olympique\" sortu zen. Hasierako urte horietan Aviron Bayonnais zen Euskal Herriko talde nagusia baina 1930 hamarkadan Biarritzek talde indartsua osatu zuen. 1934 urteko finala bi euskal taldeen artean jokatu zen eta baionarrak 13-8 nagusitu ziren. Hurrengo urtean ordea Biarritz izan zen txapelduna finalean Perpignan garaituz. 1939 artean beste bi final jokatu zituen Perpignanen aurka eta 1939koa irabazi zuen.\nUrrezko aroa.\nHainbat hamarkada apal izan ondoren 1992an berriz jokatu zuen finala eta galdu egin bazuen ere 2000 hamarkadan etorriko zen bolada onaren aurrekari izan zen.\n2002 eta 2006 artean Frantziako hiru txapelketa berri irabazi zituen eta 2006an gainera Heineken Kopako txapeldunordea izan zen. Irlandako Munster taldeak 23-19 irabazi zuen finalean. Aurrez 2004 eta 2005ean finalerdiak jokatu zituen Biarritzek. 2008ko urriaren 4an BOPB-TV telebista kate propioa aurkeztu zuen. Taldearen bolada bikainak 2010 arte iraun zuen, bigarren aldiz Europako Kopako finalera iritsi baitzen, oraingoan Tolosak garaitu zuen 21-19 emaitzarekin. Europako txapelketa hauetan Anoeta estadioan hainbat kanporaketa jokatu zituen arrakasta eta giro itzelarekin. 2012an European Challege Cup irabazi zuen Biarritzek.\nGainbehera.\nDiru arazoek jokalarien maila bikaina ezin mantentzea ekarri zuen eta 2014an Top14 maila galdu eta Pro D2 mailara jaitsi zen. 2016an F\u00e9d\u00e9rale 1 mailara administratiboki jeitsiaraztekotan izan zen diru arazoen erruz, baina bigarren mailan mantentzea lortu zuen. 2020-21 denboraldian Pro D2-ko finalista izan da. Perpignan taldeak finalean garaitu ondoren Top14 mailako azkenaurrekoaren aurka jokatuko du play-offa, Aviron Bayonnaiseren aurka hain zuzen ere.\nAzken denboraldiak.\nEuropako emaitzak"}
{"id": "11891", "revid": "56334", "url": "https://eu.wikipedia.org/wiki?curid=11891", "title": "Hamabosteko errugbi", "text": "Hamabosteko errugbia, eskuarki errugbia deitua, kontaktu kirola da, hamabost jokalariz osatutako bi taldek jokatzen dutena. Ingalaterran sortua, Warwickshireko \"Rugby School\"-en garatutako arauak hartu zituen XIX. mendean. Kontaktuzko jokoa da eta oso beharrezkoak ditu trebetasuna, indar fisikoa eta taktika. Mundu guztian zabaldurik dagoen arren, Britainiar uharteetan (Ingalaterra, Irlanda, Gales eta Eskozia), Frantzia, Australia, Zeelanda Berria, Fiji, Samoa, Tonga, Hegoafrika eta Argentinan dauka entzuterik handiena. Euskal Herriari dagokionez, oso hedaturik dago Ipar Euskal Herrian, eta jarraitzaile ugari ditu. Hego Euskal Herrian, berriz, askoz ere zabalkunde murritzagoa du.\nErrugbiak nahiko joko zakarra badirudi ere, arau askok osatzen dute, batez ere jokoa segurua eta azkarra izan dadin. Talde lana ezinbestekoa du, prestakuntza fisikoa eta psikologikoa bezala. Norbere segurtasunerako onartuta dago babes batzuk erabiltzea, batez ere burua eta ahoa babesteko: jokoa ez da arriskutsua, jokalari guztiek elkarri agertzen dioten errespetua dela kausa.\nErrugbiaren funtsa eta oinarria besteekiko eta arauekiko errespetuan datza. Epailearen erabakiak ez dira ia sekula eztabaidatzen eta partidua bukatu bezain laster, aurkariak lagun bihurtzen dira. Hirugarren Zatia deiturikoa ere bada: parte hartzaile guztiak etxeko taldearen elkartean lagun giroan batzen dira, eskuan garagardo batzuk dauzkatela.\nEzaguna da errugbiaren munduan esaldi eder hau: \"Futbola basatiek jokatzen duten zaldunen jokoa da; errugbia, berriz, zaldunek jokatzen duten basatien jokoa\".\nHistoria.\nAurrekariak.\nMende asko aurretik, kontinente guztietako kulturek pilotadun joko ugari zituzten eta denen helburua pilota zulo, egitura edo estruktura handi batetik pasaraztea zen, horretarako eskuak, oinak edo gorputazko beste edozein atal erabiliz. Joko horien artean gertatu zen elkarreragina zehaztea oso lan konplexu eta zaila da. Haien aintzineko aurrekariak honako hauek bide dira: maien kulturako \"pok-ta-pok\" (k.a. 500 urtea), txinatar \"cuju\"-a (k.a. 300-200), \"tlachtli\" aztekarra, \"kemari\" japoniarra (k.o. 200-300), \"linao\" maputxea, \"episkyros\" grekoa eta \"harpastum\" erromatarra.\nEuropar Erdi Aroan, hainbat eskualdetan oso pilota joko oldarkorretan jokatzen zen: adibidez, \"soule\"a Frantziako mendebaldean, \"barette\"a Frantziako hegoaldean eta \"calcio\"a Florentzian. Britainiar Uharteetan beste horrenbesteko jokoak zeuden: \"hurling\"a Kornualles eta Irlandan, \"camping\"a East Anglian, \"cnapan\"a Galesen eta jokoa eskoziar Borders eskualdean. Joko horiek ez zuten inolako araudi garbi edo ezagunik eta ospatzen ziren heinean, egun batzuetako partida luze eta amaigabeak, arraroa izaten zen hildako edo zauritu larririk ez egotea.\nErrugbi modernoa, futbol modernoaren antzera, Erdi Aroko britainiar futbolaren ondorengoa da: \"Inauterietako futbola\" edo \"mob football\" (futbol jendetsua) esaten zitzaion: arau oso aldakorrak zituen eta maiz debekatzen zen, hain bortitza baitzen. Erdi Aroko Britainiar Uharteetan jokatzen zen jai eta herri giroan, eskuak nahiz oinak erabiliz, bai eta indar hutsa ere, lehiakideak geldiarazteko.\nAldi berean, Inauterietako futbolak uharteetan jokatzen ziren beste jokoen eragina jaso zuen: maien \"pok-ta-pok\"etik gomazko baloia hartu zuen, erromatarren \"harpastum\"etik baloia larruz biltzea...\nAsmakuntza eta garapena.\nXIX. mendean zehar, Ingalaterrako eskola pribatuetan \"football\" deitzen zenaren araudiaren berrikuntza eta berfinkatzea gertatu zen: gutxi zehaztutako jokoa zenez, ikasleek tokian tokiko arauen arabera jokatzen zuten. Araudi berrikuntza prozesu haretatik gaur egun ezagutzen ditugun errugbia eta futbola sortu ziren, bai eta tarteko beste zenbait kirol ere.\nUsadioak dioenari kasu eginez gero, errugbia 1823an sortu zen, Rugby herriko eskolan. William Webb Ellis Teologia ikaslea, futbol partida bateko arauei muzin eginez, pilota eskuekin hartu eta aurkarien ateraino joan zen korrika bizian; modu horretan, eskuekin, gol bat egin zuen.\nXIX. mendearen erdialdera, Britainia Handian tren-sare handi bat hedatu berria zen: horren bidez, uharteko hiri eta herrien arteko hartu emana estutu egin zen eta ondorioz eskola arteko errugbi partidak hedatu eta emendatu ziren.\n1840. urtean, araudiak batzeko beharra sortu zen: asmo horrekin, ingeles eskoletako ikasleak arauak idatziz jartzen hasi ziren. Lan horretan aritu zen lehena Rugby-ko Eskola izan zen. Bertan jokatzen zen errugbiaren bertsioa oso fisikoa zen, zangotrabatzeak eta jokalari pilatzeak baimentzen baitzituen (ingelesez, \u00abhacking\u00bb eta \u00abmaul\u00bb), baloia eskuetan zutelarik, eta hartu, elkarren artean pasatu eta lasterka egitea onartuta zeuden. Azkenean, hiru ikaslek ezarri zituzten errugbiaren arauak, 1845eko abuztuaren 28an: William Delafield Arnoldek, W. W. Shirleyk eta Frederick Hutchinsek. Arau horiei, beste eskoletakoek beste arau batzuk kontrajarri zitzaizkien, eskuen erabilera eta indar fisikoaren erabilera mugatuz. Haien artean, Etoneko (1847) eta Cambridgeko (1848) arauak dira azpimarragarrienak: beren arautegiak trebetasuna bultzatzen zuela zioten eta Rugbykoa, berriz, indarraren aldekoa zela.\nUrteak pasa ahala, Rugby eskolako araudian jolasteko prest zeuden kirol elkarteak sortzen hasi ziren. 1843an munduko \"football\" kirol elkarte zaharrena sortu zen, Guy's Hospital Football Club, eskolako ikasle ohiekin. 1854an sortutako Dublin University Football Club delakoa da, oraindik jokatzen deen \u00abfootball\u00bb-eko kirol elkarte zaharrena da, edozein araudiren pean. 1857 edo 1858an sortutako Blackheath taldea oraindik diharduen unibertsitate kirol elkarte zaharrena da.\nAzkenik, 1863ko urriaren 26an, eskola ezberdinen arteko ikasle ordezkarien biltzarra hasi zen London-en, Freemason's izeneko tabernan, football izenpean zeuden joko metodo ezberdinak elkartzen zituen araudi bat idazteko asmoz. Laugarren biltzarrean, egunkariek 1863ko Cambridge-eko araudiak argitaratu zituztela nabarmendu zen, azken hau \"Football Association\"-eko araudiaren zirriboarengandik bi oinarrizko puntuetan ezberdintzen zen: \u00abbaloiarekin korrika egin\u00bb eta \"hacking-a\" (aurkariaren hanka-hezurra ostikoz jotzea); eztabaida sortzen zuten arauak honako hauek ziren:\nBosgarren biltzarrean arau hauek kentzea erabaki zen. Blackheat kirol elkartekoa zen F.W. Campbellen ustetan, \"hacking\"-a jokoaren ezinbesteko elementua zen eta hau kentzea zera izango litzateke bere hitzetan: \u00abjokoaren kuraia eta ausardia guztia kenduko luke; frantziar multzo handi bat ekartzeko irrikaz egongo nintzateke, aste bateko entrenuaren ondoren, garaituak izango zinatekete\u00bb.\nEskolen gehiengoa arau eztabaidagarri hauek kentzearen aldeko agertu zen, oinarrizko 13 arau onartu ziren eta The Football Association delakoa sortu zen. Cambpell-ek Blackheat kaleratu zuen, kendutako arau horiek gabe jokoa eta beregan egon zitekeen interesa desagertu egingo zelakoan. Beste talde batzuk Blackheat-i jarraitu zioten eta aldi honetan, errugbia eta futbolak bide ezberdinak jarraitu zituzten, amankomuna zen enborretik banatuz.\n1871ko urtarrilaren 26an \"Rugby Football\"-aren lehenengo Federakundea sortu zen Ingalaterran, \"Rugby Football Union\" delakoa, 22 taldez osatua. Rugby-ko ikasle izan ziren hiru abokatuk idatzi zuten aurreneko araudia. 1871ko ekainean onartua izan zelarik. Urte hartako martxoaren 27an Ingalaterra eta Eskoziaren arteko lehendabiziko partida jokatu zen Edinburghen. 1877an 20tik 15ra murriztu zen talde bakoitzeko jokalarien kopurua. 1886an, Eskozia, Gales eta Irlandak International Rugby Board delakoa sortu zuten.\nBritainia Handian errugbiak izan zuen zabalkundearekin, nazioarteko lehenengo kirol txapelketa antolatu zen, 1883ko Lau Nazioen Torneoa, lau herrialde britainiarren arteko norgehiagoka: Inglaterra, Escocia, Gales e Irlanda (azken hau, garai hartan Britainia Handiko zati). Handik gutxira, Frantzia, errugbiak garapen handia pairatu zuen herrialdea, txapelketara elkartu zen, Bost Nazioen Torneoa izenez birbataiatu zutelarik; orain dela gutxi, Italiaren sarrerarekin, Sei Nazioen Torneoa bilakatu zen, 1987an Munduko Errugbi Txapelketa sortu baino lehen, errugbi mailako munduko txapelketarik garrantzitsuena izan zena.\nErrugbia munduan zehar zabaldu zen, bereziki britainiar komunitate garrantzitsuak zeuden lekuetan, indar handiz Hegoafrikan, Australian, Zeelanda Berrian, Hego Pazifikoko Uharteetan; Hego Amerikan: Argentina, eta indar gutxiagoz, Txilen eta Uruguain.\nOzeaniako herritarren artean ere errugbiak onarpen handia du, tribuen arteko guden ordezkoa izan zelarik. Munduko errugbi selekzio boteretsuenetako batek, Zelanda Berriko \"All Blacks\" (euskaraz, \"Denak Beltzak\") delakoa, jatorri maori nahiz britainiarreko jokalariz osatuta dago, \u00abhaka\u00bb dantza maoria bereganatu zuen, partida aurretiko ohitura moduan.\nErrugbi zelaia.\nErrugbiko zelai bat laukizuzena da, eta ezin ditu 100 metro luze eta 70 metro zabalera baino gehiago izan. Alboko marrek (\"\"touch\"-ren marrak\") ez dute zelaia bera osatzen. Laukizuzenaren alde txikienen jarraian entseiua lortzen den gunea dago, \"\"in-goal\" bezala ezagutzen da, 10 eta 22 metro arteko luzeerarekin. Joko zelaia eta entseiu gunea hauen artean jarraieko marra bat dago, \"goal\" marra\" deitzen dena (marka edo golarena), azken hauen zati da eta bere erdian golaren zutoinak daude. Zutoin bertikal hauek 5,6 metroko distantziaz daude banatuak heuren artean eta 3 metroko langa horizontal batez elkartuak. Hortaz ateek H itxura dute. Zutoin hauen garaiera bertakoen gustoen arabera dago, halere ezin dute inolaz ere 3,4 metroko garaiera igaro. Joko zelaia eta gol guneari multzo osoari \"joko eremua\" deritze. Joko eremua, bertan sartuta ez dauden marrak (\"touch\" marrak, alboko eta amaierako lerroek \"in-goal\" gunearekin mugatzen dute, \"touch in-goal\" eta pilota hilaren guneak bezala izendatzen dira), eta aurreko multzoaren 5 metro zabalerako eremu perimetralari \"joko zelatia\" deritzo.\nZelaiaren erdian, gol marrekin paraleloan, \"joko zelaiaren erdiko marra\" deritzon jarraieko marra bat kokatzen da. Honen erdian, marra perpendikular batek joko zelaiaren erdia irudikatzen du. Erdiko lerrotik alboetara 10 metroko distantzian marra jarraigabe paralelo bat dago, hau irteeren erreferentzi moduan erabiltzen da, baloiak marra hau igaro behar baitu jokaldia gol bilakatzeko. Alde bakoitzetik beste marra jarrai bat ageri da, biak alboetako marrak, gol marraren pararleloak dira eta honetatik 22 metroko distantziara zelaiaren erdialderuntz. Lerro honek eta golaren marrak (hau kanpoan utziz) mugatzen duten eremua \"22arena\" deitzen zaio. Alboetako bi marren artean, golaren lerrotik 5 metrora eta honetatik paraleloan marra ez-jarraiak daude. Amaitzeko, aurrekoen artean lerro ez-jarraiak daude, alboko marrekin paraleloan, hauetatik 5 eta 15 metrora. Marra hauek jokalari aurreratuenaren eta atzeratuenaren kokapenak adierazten ditu alboetako sakeetan.\nJokoaren arauak.\n\"Errugbi jokoaren arauak\" International Rugby Board erakundeak arautzen ditu. Haren araudi nagusia jokoa arautzen duten 22 arauak dira: joko-zelaia, jokalari kopurua, janzkera, denbora, epaileak, jokatzeko era, markatzeko era, joko zikina, \"offside\" (jokoz kanpo) eta \"on side\" (jokoan), pase forward (aurreranzko pasea edo \"avant\"-a), irteerak, pilota lurrera tackle-rik (\"plakaketa\") gabe, tackle (\"plakaketa\"): baloidunaren lurrera botatzea, \"ruck\", \"maul\", \"mark\", \"touch\" eta \"line-out\"-a, \"scrum\" (\"uztartzea\" edo \"mel\u00e9\"-a), zigorrak eta \"free kicks\" (\"jaurtiketa libreak\") eta \"tries\"-ak (\"entseiuak\").\nErrugbi jokoaren arauak hitzaurre batez osatuta daude. Hitzaurrea honetan datza: arauetan erabiltzen diren terminoen definizioen zerrenda bat da, 19 urtez beherakoen jokoan dauden aldakuntzen atala, epaileen seinaleak, eta jokalarien janzkerari buruzko 12. erregulaketaren azalpen bat. International Rugby Board-en argitalpen ofiziala jokoaren \u00abJoko agiri\u00bb araudi osagarri batekin batera dator. Agiri horrek \"errugbiaren oinarrizko funtsak gordetzen ditu\".\n2008an International Rugby Board-ek araudiari zenbait berrikuntza funtsezko egin zizkion, ingelesez ELV hizkiekin ezagutzen direnak (\"Experimental Law Variations\", euskaraz: \"Lege esperimentalaren bariazioak\" edo LEB), 2008ko abuztuaren 1etik aurrera indarrean jarri zirenak.&lt;/br&gt;&lt;/br&gt;&lt;/br&gt;&lt;/br&gt;\nErrugbiaren Historia Euskal Herrian.\nEuskal Herrian, errugbi modernoa lehenengoz XIX. mendearen amaieran agertu zen Ipar Euskal Herrian. 1897. urte aldera, Baionako Lizeoko Errugbi Taldeko jokalari izan nahi zuen 20 urtetako gazte landatar baten albistea badugu. Errugbiko jokalari horiek Baionako Harresien inguruan zuten errugbi zelaia, eta gara hartan, beste Baiona eta Biarritzeko errugbi taldeen aurka lehiatzen ziren. 1898. urtean, Biarritz-Sporting-Club et de l'\u00abAmicale des anciens de Jules-Ferry\u00bb taldea sortu zen. 1902. urtean \u00abBiarritz Stade\u00bb zelaian jokatzen zutelarik, 1913ko apirilaren 26an Biarritz-Sporting-Club taldearekin batu eta Biarritz Olympique behin-behineko izena hartu zuten.\nEzbairik gabe, sona handiagoa du errugbiak Ipar Euskal Herrian Hegoalden baino. Izan ere, Frantzian eta Europan emaitza onak lortu ditu azken urteotan Biarritz Olympiqueko taldeak. Baionako Aviron ere aritzen da Frantziako lehen mailan.\nHona hemen Euskal Herrian dauden errugbi taldeak:"}
{"id": "11892", "revid": "23317", "url": "https://eu.wikipedia.org/wiki?curid=11892", "title": "Munduko Errugbi Kopa", "text": "Munduko Errugbi Kopa (, ) mundu mailako errugbi txapelketa da, World Rugbyk antolatutakoa, 1987tik aurrera lau urtean behin jokatzen dena. Hego hemisferioko selekzioak nagusitu dira orain arte jokaturiko hamar edizioetatik bederatzitan.\nHegoafrikak lau kopa eskuratu ditu eta Zeelanda Berriak eta hiru. Bi hauek dira Munduko Kopako talde indartsuenak.\nEstatistikak.\nParte hartzeak.\n2023ko Munduko Txapelketa barne.\nPartida garaipenak.\n2023ko Munduko Txapelketa barne."}
{"id": "11893", "revid": "69477", "url": "https://eu.wikipedia.org/wiki?curid=11893", "title": "Errugbi Munduko Kopa", "text": ""}
{"id": "11895", "revid": "219", "url": "https://eu.wikipedia.org/wiki?curid=11895", "title": "Papua Ginea Berri", "text": ""}
{"id": "11896", "revid": "219", "url": "https://eu.wikipedia.org/wiki?curid=11896", "title": "Zeelanda Berri", "text": ""}
{"id": "11899", "revid": "56334", "url": "https://eu.wikipedia.org/wiki?curid=11899", "title": "Tenis", "text": "Tenisa Ingalaterran eta XIX. mendean sortutako kirola da, pilota batekin eta bi edo lau jokalarien artean jokatua. Tenis jokalariei tenislari ere deritze. Mende haren amaieran arautu zuten: sare batek banatzen duen zelai batean jokatzen da, jokalariak erraketez baliatzen dira pilota sarearen gainetik aurkariaren zelaira botatzeko, partidek ez dute iraupen jakinik (beharrezko puntuazioa lortzean bukatzen da), prestakuntza fisikoa eta teknika behar dira tenisaren ezaugarriak eta arautegia betetzeko.\nHistoria.\nHistorialari batzuen arabera, tenis modernoaren historia XIX. mendean hasi zen, Europako kontinentean. Bere lehen urteetan, herrialde anglosaxoietan zabaltzen hasi zen modu masiboan, eta, horregatik, \u201ckirol zuria\u201d ezizena hartu zuen. Era berean, klaserik aberatsenetako pertsonek soilik jolasten zuten hasiera batean. Kirol honen sortzailea Walter Clopton Wingkifield komandante britainiarra izan zen. Tenisa, lehenbizikoz, 1913an instituzionalizatu zen, teniseko nazioarteko federazioa sortu zenean, zehazki, 1913ko martxoaren 1ean, Londresen.\nBeste historialari batzuek diotenez, tenisa Frantzian jaio zen 1200 eta 1300 artean, non pilota bat eskuarekin jotzean zetzan kirol bat sortu zen. Kirol hau \u201cjeu de paume\u201d (esku-ahur jokoa) izenarekin ezagutu zen. Historialari horien arabera, lehen tenis joko hau ariketa pixka bat egin nahi zuten monje talde batek asmatu zuen. Horretarako, \"arrautza\" izeneko pilota bat erabiltzen hasi ziren, klaustroko hormen, lurraren eta habeen kontra errebotatzen zutena, eskua erabiliz eta errebote bakoitzaren ondoren elkarri pasatuz.\nDenborak aurrera egin ahala, jokoa aldatuz joan zen, eta lehen esku biluziekin edo eskularru batzuekin jotzen zen jokoak ere aldaketak izan zituen: eskularruak sokekin indartu ziren, kolpea eta mina murrizteko eskuetan. Handik gutxira, XVI. mendean, egurrezko erraketa bat erabiltzen hasi ziren, eskuen ordez. Lehen palak nahiko harrigarriak izan ziren arren, pixkanaka sofistikatu egin ziren kirtenekin eta sokekin.\nGaur egun, kirola hedatu da eta arraza zein klase sozial desberdinetako pertsonek praktikatzen dute; mundu mailan kirol ospetsua bihurtu da.\nEmakumezkoen tenisa.\nEmakumezkoen tenis profesionalaren hastapenak 1970an izan ziren, emakume talde batek \"WTA zirkuitua\" sortu zuenean. Emakumeak kirolean integratzea lortu den arren, gizarteko gainontzeko arlo guztietan gertatzen den gauza bera gertatzen da hemen ere, bide luzea dago egiteko oraindik. 1900. urtean, Charlotte Cooperrek, txapelketa olinpiko bat irabazi zuen lehen tenislari emakumezkoak, lehen aldiz emakumezkoei parte hartzeko aukera eskaini zien Joko Olinpikoetan parte hartu zuen, Parisko Joko Olinpikoetan, alegia.\n1957an, Althea Gibson Ingalaterrako txapelketan partida bat irabaztea lortu zuen lehen emakumea izan zen. Izan ere, berarentzat oso bide luzea izan zen, etnia beltzeko jokalariek ezin baitzuten txapelketan parte hartu, eta orduan diskriminazio bikoitzaren aurka borrokatu behar izan zuen, emakumezkoa eta beltza izanagatik. Gaur egun, gero eta emakume gehiagok praktikatzen dute kirol hau, eta horietako asko gai dira nazioarteko txapelketak eta lehiaketak irabazteko.\nEtimologia.\nTenis munduan terminologiak jatorri frantsesa du. Tenis hitzaren jatorria frantseseko \u00ab\"tenez\u00bb\" hitzean dago. Tenislari batek, sakearen bitartez, pilota jokoan jartzen zuenean, \u00ab\"tenez\u00bb\" oihukatzen zuen.\nBeste hitz batzuk ere hizkuntz berdinean dute jatorria. Adibidez, erraketa \u00ab\"raquette\"\u00bb hitzetik dator eta deuce \u00ab\"\u00e0 deux le jeu\"\u00bb esamoldetik, markagailua 40 puntutan berdinduta dagoenean erabiltzen da.\nEzaugarri orokorrak.\nJokoaren helburua.\nHelburua, erraketaz pilota tenis zelaia banatzen duen sarearen gainetik bidaltzea da, aurkaria arauz itzultzeko gai izan ez dadin ahaleginduz; baina kontuan hartu behar da, pilotak aurkariaren zelaiaren zatiaren barruan jo behar duela lurra sare gainetik iragan ondoren.\nJokoaren modalitateak.\nPartida edo norgehiagokak banakakoak (bi jokalari elkarren kontra) edo binakakoak (bikote bat bestearen kontra) izan daitezke. Lehen modalitatean gizonezkoak eta emakumezkoak bereizten dira; bigarrenean, ordea, partida mistoak ere antolatzen dira. Badira bai profesionalentzako, bai afizionatuentzako lehiaketak.\nPartidaren iraupena.\nEz da denboraz neurtzen, jokalariek lortu behar duten set kopuru jakin batez baizik. Normalean gizonezkoek bost set egin behar dituzte partidako; emakumeek, berriz, hiru. Partida, jokalarietako batek hiru (gizonezkoek) edo bi (emakumeek) set irabaztean bukatzen da.\nArautegia.\nTenis pista.\nZoruak laukizuzen forma du eta gehien erabiltzen diren materialak lur trinkoa, belarra eta material sintetikoa dira. Neurriei dagokionez, bakarkako partiduetarako 23,77 m luzeran eta 8,23 m zabalean eduki behar du pistak eta binakako partiduetarako 10,97 m-ko zabalera.\nSarearen bi aldeetan, saretik 6,40 m-tara marra zuzen bana dago alboetako lerroetatik. Gainera, erditik zatitzen duen beste lerro bat trazatzen da. Lerro hauek sakerako koadroak osatzen dituzte, sakatzen duen tenislariak koadro horien barnean sartu behar duelako sakea balezkoa izateko.\nTenis-pisten azalera-motak.\nTenisean jokatzeko oinarrizko sei azalera-mota daude, baina lehenengo laurak baino ez dira erabilera orokorrekoak:\n\u2022 Soropila edo belarra (azkarra)\n\u2022 Lur harrotua (geldoa)\n\u2022 Zementua (azkarra)\n\u2022 \"Tenis quick\" (azkarra, ez da erabiltzen nazioarteko txapelketetan)\n\u2022 Barnealdeen sintetika (ez da erabiltzen)\n\u2022 Zura (ez da erabiltzen)\nLerroak.\nTenis pista lerro ezberdinez osaturik dago. Atzeko lerroak (\"baseline\") eta zerbitzu lerroak (\"service line\") laukizuzen bat osatzen dute. Atzeko lerroaren erdian marka bat dago bi zati berdinetan zatitzeko (\"centre mark\"). Luzera osatzen duten lerroak binakako partiduetarako lerroak dira (\"doubles sideline\"). Bestalde, binakako lerroen barnealdean bakarkako lerroak daude (\"singles sideline\") eta banakako partidetan pistaren mugak dira. Jokalari baten zelaiaren erditik zeharkatzen den lerroa erdiguneko zerbitzu lerroa da (\"centre service line\").\nLerro guztiek 25 eta 51 mm-ko zabalera eduki behar dute atzeko lerroak ezik. Atzeko lerroak 100 mm-ko zabalera izan dezake, nahiz eta normalean beste lerroen zabalera berdina duen.\nMateriala.\nPilota.\nZuria edo horia izan daiteke, kautxuz egina eta forratua; barrutik hutsa da, gainak uniformea izan behar du eta josturarik gabea.\nLehiaketa bakoitzaren antolatzaileek aldez aurretik zehaztu behar dute joko bakoitzean zenbat pilota erabiliko diren eta pilota aldaketak egongo balira, honi buruzko arautegia.\nPilota aldaketa bi modutara egin daiteke:\nPilota bat apurtzen bada, puntua errepikatzen da.\nPilotaren ezaugarriak.\n-Pilotaren pisua 56,7 eta 58,5 gramo artekoa izan behar da.\n-Pilotaren erreboteak ezin du 147 cm-tik gorakoa izan, eta gutxienez 135 cm-ko errebotea egin behar du.\n-Pilotaren diametroa 6,35 cm eta 6,67 cm artekoa izan behar da.\n-Pilotaren presioak 8,165 kg izan behar du.\nErraketa.\nZurezkoa edo gai sintetikozkoa izaten da normalean. Ezaugarri oso desberdineko erraketak erabiltzen dira, esaterako, pisu ezberdinekoak, erabiltzaileen arabera (haur, emakume edo gizonezko izan). Heldulekuaren diametroa ere ezberdina da pisuaren arabera.\nUrtez urte, tenisa garatuz joan da, bai jolasteko moduan, bai erabilitako materialetan ere. Bereziki, erraketek izugarrizko bilakaera izan dute; lehenbiziko erraketak zurezkoak ziren eta gaur egungoek baino askoz azalera txikiagoa zuten. Lehenbiziko erraketa horiek asko pisatzen zuten eta indar handia behar zen haiekin jolasteko. Gaur egun ezagutzen ditugun erraketak oso sofistikatuak dira, garai batean baino material arinagoz eginak baitaude, pilotari abiadura eta efektua emateko material bereziekin.\nSarea.\nTenis zelaia bitan banatzen du sareak. Erabat zabaldua egon behar da, sareko bi zutoinen arteko espazioa erabat betez, eta sarearen zuloek ez dute utziko teniseko pilota bertatik pasatzea. Zelaian zeharka dagoen oihal zuriz estalitako kabletik zintzilikatzen da eta kableari zelaitik kanpo dauden bi zutabeek eusten dute. Zutabe hauen altuera 1,07 m-ko altuera eduki behar dute. Sarearen zuloak txikiak izan behar dute, pilota ez pasatzeko modukoak. Pistaren erdian sarearen altuera 0,914 m-koa da. Sarea eusten duen kable edo sokak 8 mm-ko diametroa du gehienez.\nZelai aldaketa.\nPartidan, jokalariek zelaia trukatu egiten dute aldika. Aldaketa hori, set batean egindako jokoen kopurua bakoitia den bakoitzean egiten da. Set berria hastean, bukatutako jokoen kopurua bikoitia baldin bada, lehen \"game-\"a jokatu eta zelai aldaketa egiten da.\n\"Tie break\"-ean jokalariak 6 punturo aldatzen dira aldez.\nPuntuazioa.\n\"Tie break\".\nTxapelketa bakoitzaren arautegiak berdinketen haustura hartzen du kontutan. Set bakoitzean (6-6) emaitzara iristen badira tenislariak, \"berdinketa hauste\" jokoa edo \"tie break\"-a jokatzen da. Bertan, emaitza puntu korrelatiboez erabakitzen da (bat-zero, bi-zero, hiru-zero...) 7 tantotara iritsi arte, 2ko abantailarekin. Jokalari bat 7 tantotara iristen bada 2 puntuko abantailarik gabe (7-6), jokoa luzatu egiten da jokalarietako batek 2 puntuko abantaila lortu arte. Lortzerakoan jokoa amaitutzat hartzen da eta set-a (7-6) bukatzen da.\nSake-zerbitzaria eta sake-erantzulea.\nJokalariak edo taldeak sarearen kontrako aldeetan kokatuko dira. Zerbitzaria da lehenik eta behin pilota jokoan jartzen duen jokalaria. Errestatzailea zerbitzariak ateratako pilota itzultzeko prest dagoen jokalaria da.\nAldeen aukeraketa.\nAldeak aukeratzea eta lehenengo jokoan zerbitzari eta errestatzaile izateko eskubidea zozketa bidez erabakitzen da, beroketa hasi baino lehen. Zozketa irabazten duen jokalariak edo taldeak aukera dezake:\nHiztegia.\nKolpeak.\nPartidan pilota erraketaz jotzeari deitzen zaio horrela. Pilotari norberaren zelaian lurra jo ondoren nahiz jo aurretik eman dakioke kolpea. Botea eman ondoren, drive eta errebes kolpeak erabiltzen dira: lehenengoan, erraketari eusten zaion alde beretik ematen da kolpea; bigarrenean kontrako aldetik. Globoa eta dejadak dira erabilienetako beste kolpe mota batzuk eta botearen aurretiko kolpeetan bolea da aipagarriena. Lehenengoak zelaiaren atzealdetik eman ohi dira; boleak, berriz, saretik hurbil. Jotzean pilotari ematen zaion efektuaren (edo gurpilaren) arabera, aldaki desberdinak izaten ditugu. Kolpe mota bakoitzerako erraketari eusteko era desberdina izaten da. Honez gain, bestelako kolpe mota ezberdin gehiago ere badira.\nJokalariek hainbat kolpe erabiltzen dituzte tenisean jokatzen dutenean, besteak beste: sakea (partida hasteko erabiltzen den kolpea), \"drive-\"a edo eskuina (errebotearen ondoren pilota tenislariaren beso trebearekin jotzen denean), alderantzizkoa edo errebesa (\"rev\u00e9s\", driveren kontrako aldean kolpea ematen denean), bolea (jokalariak airean egiten duen kolpea, kantxan errebotea eman baino lehen), \"drop shot\" (kolpe honekin pilotak potentzia galtzea eta aurkariaren aldeko saretik oso gertu erortzea bilatzen da, dejada ere deitua), errematea (sakean egiten den mugimendu bera, baina buru gainetik egiten da).\nSakea.\nZerbitzu esaten zaion ekintza honen bidez, pilota jokoan jartzen da. Norberaren zelai eremuko hondoko marraren atzetik egin behar da, marra zapaldu gabe. Pilota kolpatu ondoren, pilotak sare gainetik pasa eta aurkariaren sake eremuan, diagonalki kontrakoan, jo behar du lurra. Zuzena izan arren, pilotak sarea ukitu badu, \u201clet\u201d gertatu dela esaten da, eta berriz egin behar da sakea. Zerbitzua puntu bakoitzaren hasieran egiten da, eta bi aukera izaten dira sakea zuzen egin ahal izateko. Lehenengoan huts egiten bada, bigarren aukera dago. Bigarren sakean huts egiten bada \"\u201cfalta bikoitza\u201d\" egiten du jokalariak eta puntua errestalariak irabazten du.\nSake mota ezberdinak daude: laua, \u201cliftatua\u201d eta moztua, pilotari eragindako efektuaren arabera. Kasu bakoitzean era desberdinean hartzen da erraketa.\n\"Ace\".\nTenisean \"ace\" bat sakearekin zuzenean, aurkariak pilota erraketarekin ukitu gabe, egiten den puntua da. Normalki, tenislarien lehen sakean gertatzen da jokalariak arrisku gehiago hartzen dituelako. Indar gehiago eta angulo eta efektu zailagoak bilatzen dituzte lehen sakean bigarrenarekin alderatuz, beraz, lehenengo sakearekin puntu gehiago lortzen dira sake zuzenarekin.\n\"Ace\" gehiago egiteko lurzoru egokienak, lurzoru azkarrenak izaten dira, hau da, lur gogorrean eta belarrean, lurrezko zelaian, berriz, zailago izan ohi da pilota moteltzen duelako botea ematean.\nPartidu batean inoiz ace gehien egin dituen tenislaria John Isner estatubatuarra da 113-rekin eta bigarrena Nicolas Mahut frantziarra 103-rekin. Estatistika guztiak gainditu zituzten bi jokalari hauek 2010eko ekainaren 22tik 24 arte Wimbledoneko txapelketako lehengo partidan. Partidu hau da orain arteko partidurik luzeena (11 ordu, 6 minutu eta 23 segundu, 183 joko).\nEstatistikei begiratuz, sakatzaile onenen artean azaltzen dira Ivo Karlovic eta Giran Ivanisevic kroaziarrak, John Isner estatubatuarra eta Roger Federer suitzarra. Ivo Karlovic-ek du errekorra karrera profesional guztia kontutan edukita (&gt;12.000 \"ace\").\nErrestoa.\nSakeari erantzuteko ematen den kolpea da errestoa. Kolpe guztien artean garrantzitsuenetako bat da. Sakeari kalitate handiko erresto batez erantzutean, sakearen bitartez lortzen den abantailaren zati handi bat kentzen dio errestok. Azken urteetako tenislari onenen artean Espainiako David Ferrer da. 2018an errestoan puntuen % 50a baino gehiago irabaztea lortu zuen, bataz bestearekiko (% 20-% 30) abantaila handia lortuz.\nDrive edo eskuinkada.\nEskuinkada oinarrizko kolpe bat da eta, nahiz eta, eskuinkada izena eduki tenislariaren arabera beso batekin edo bestearekin egin daiteke. Hau da, tenislaria ezkerra bada, ezker eskuarekin heltzen badu erraketa pilotari kolpea emateko, eskuinkada deritzo. Jokalari gehienentzat kolpe errazena da puntua irabazteko, normalean kontrolatuen duten kolpea delako. Kolpe hau hobekien egiten zuten edo duten tenislariak arrazoi ezberdinengatik izan daitezke. Pilotari ematen dioten potentzia, zehaztasuna edo bien arteko baturagatik Pete Sampras, Roger Federer, Ivan Lendl, Juan Martin Del Potro edo Fernando Gonzalez dira nabarmenenak.\nErrebesa.\nJokalariaren esku onenaren kontrako aldera datorren pilotari ematen zaion kolpea da. Errebesa bi eskuekin edo esku bakarrarekin jo daiteke. Nahiz eta mekanika naturala duen, kolpe hau kontrolatzea zailenetakoa izan ohi da. Duela hamarkada batzuk esku bakarrez eginiko errebesa zen nagusi tenis profesionalean. Kolpe hau erabiltzen zuten tenislari ospetsu batzuk Boris Becker, Pete Sampras eta Ivan Lendl izan ziren. Gaur egun Roger Federer, Stanislas Wawrinka eta Richard Gasquet-ek erabiltzen dute. Esan bezala, duela hamarkada batzuk esku bakarreko errebesa gehiago erabiltzen zen, gaur egun bi eskuko errebesak indarra hartu du. Kolpe hau erabiltzen duten tenislari batzuk Rafael Nadal, Juan Martin Del Potro eta Novak Djokovic dira eta jada (2020) erretiratutako Andre Agassi eta David Nalbandian.\nGloboa.\nKolpe hau pilota aurkariaren gainetik pasatzeko erabiltzen da. Normalean aurkaria saretik hurbil dagoenean erabiltzen da zelaiaren hondoko marratik hurbil bote egin dezan. Hala ere, kolpe defentsibo modura ere erabiltzen da.\nBolea.\nBolea pilotak lurra ukitu aurretik pilotari ematen zaion kolpea da. Normalki saretik gertu egin ohi da puntu bat bukatu ahal izateko. Bi bolea mota egin daitezke kolpearen sakonera kontutan harturik, motza eta sakona. Bolea motza botea saretik gertu egiten duenean eta bolea sakona, berriz, saretik urrun eta atzeko lerrotik gertu egiten duenean. Bolea egin ahal izateko sarera gerturatzea lortu behar da eta horretarako erabiltzen den kolpea \"approach-a\" da. Boleatzaile onenen artean daude Stefan Edberg, John McEnroe, Boris Becker, Patrick Rafter, Pete Sampras, Roger Federer, Pat Cash eta Radek Stepanek.\nDejada.\nNormalean erraketaren atzeko aldeaz ematen den kolpea da. Kolpe honekin pilotaren indarra gutxitzen da, aurkariaren zelaian bote txikiaz eta saretik ahalik eta hurbilen eror dadin. Mugimendua azken unean egin behar da aurkaria ustekabean harrapatzeko. Normalean aurkaria saretik urrun dagoenean egiten da, pilotara iritsi ahal ez izateko.\nKontradejada.\nKontradejada dejadari aurre egiteko erabiltzen den kolpeetako bat da. Dejada bati beste dejada batez erantzutean kontradejada deritzo. Normalki aurkariaren dejadaren bigarren botea eman baino apur bat lehenago iristen denean egiten da azken errekurtso gisa.\nPassing shot.\n\"Passing shot\"-a indar handiz aurkariaren irismenetik kanpo egin ohi den kolpe bat da. Normalki pistaren atzeko aldetik aurkaria sarera gerturatzen edo jada sarean dagoenean egiten da. \"Passing shot\"-aren alternatiba globoa da, aurkariaren gainetik jaurtiz. Kolpe honen helburua aurkari sarean dagoenean edo gerturatzen dagoenean pilotara ez iristea da.\nSmash.\nSmash edo errematea sakearen antzeko mugimendu batekin egiten da. Altu doan pilotari, lurra jo aurretik, besagainez ematen zaion kolpea da, pistara bizkor eta zuzen bidaltzeko. Normalki, saretik gertu edo pista erditik egiten da. Hau, kolpea seguruagoa izateko egiten da. Gainera, azken kolpe bezala asko erabiltzen den kolpea da. Kolpe indartsu batez egiten denez, abiadura handia har dezake pilotak eta aurkariarentzat zaila izan ohi da smash-ari ongi erantzutea.\nEfektuak.\nTenisean historian zehar teknikan egon diren aurrerapen eta aldaketa guztien ondorioz, kolpe ezberdinei hainbat efektu gehitu zaizkie. Efektu hauen bitartez norabide eta abiadura ezberdinak lortzeko aukera ematen die tenislariei. Hauek erraketa modu ezberdinetan eutsiz eta pilota hainbat modutan kolpatzean lortzen dira.\nLaua.\nKolpe laua inongo efekturik ematen ez den kolpea da. Erabiltzeko modu egokiena pilota goitik bera eta sarearen altuera baino handiagoz kolpatzen da.Kolpe laua kolpe mota ezberdinetan erabiltzen da. Horien artean sakea, \"drive,\" errebesa eta bolea daude.\nLiftatua.\nKolpe mota honekin aurrerantz birarazten da pilota, botearen angelua eta altuera handiagoak izan daitezen eta aurkariari altuera handiago batean kolpatzea derrigortuz. Aurkariari kolpe erasokor bat egitea galarazten dio edo arriskutsuagoa den kolpe erasokorra egin beharko luke derrigorrez. Pilotari biraketa indar handiena ematen zaionean, \"top spin\" deitzen zaio kolpe honi.\nEfektu erabiliena da tenislarien artean, gainera, beste abantaila batzuk ere badituelako. Horien artean kolpe seguruago da, efektu honekin altuera handiagoz pasatzen delako beste jokalariaren aldera eta, beraz, sarea ez ukitzeko aukera gehiago daude, pilotak ibilbide parabolikoa egiten duelako.\nMoztua.\nPilotari ematen zaion efektu mota da. Pilota atzerantz birarazten lortzen da efektu hau, eta ondorioz altuera eta angelu txikiagoz egiten du honek botea. Honek aurkariak kolpea baxuago egitea behartzen du, honek ekar lezakeen zailtasunarekin. Defentsarako efektu modura erabiltzen da ere, pilotaren abiadura baxuagoa denez, denbora gehiago du tenislariak posizio hobeago batean egokitzeko edo sarera gerturatzeko.\nNormalean, tenislariek ez dute kolpe hau bere kolpe arruntena izaten, baina, salbuespen horietako bat Monica Niculescu da. Tenislari errumaniarrak efektu moztua ohikotasunez erabiltzen du bere eskuinkadetan \"(drive)\", nahiz eta jokalari gehienek errebesarekin erabiltzen duten.\nTxapelketa ezagunak.\nGrand Slam.\nGrand Slam-eko txapelketak ospe gehien duten txapelketak dira eta denboraldi batean lau Grand Slam txapelketa jokatzen dira. Horiek Australiako Irekia, Roland Garroseko txapelketa, Wimbledongo txapelketa eta AEBetako Irekia dira. Lau txapelketa hauek Tenisaren Federazio Internazionalak (ITF) antolatzen ditu, Olinpiar Jokoak, Davis Kopa, Federazio Kopa eta Hopman Koparekin batera.\nATP eta WTA ranking-etarako ere garrantzi handiena duten txapelketak dira, banatzen den dirua eta puntuak gehiago direlako. ATP-ko Masters 1000-etan eta WTA Premier tournaments-etan banatzen diren puntuen bikoitza.\nGainera, Grand Slam-etan 128 tenislarik hartzen dute parte eta 2 asteko iraupena izaten dute. Beste txapelketekin alderatuz, tenislari gehiagok hartzen dute parte Grans Slam-etan eta egun gehiago irauten dute. Normalean txapelketek aste 1 irauten dute, Indian Wellseko Mastersa eta Miamiko Mastersa izan ezik, hauek ere 2 asteko txapelketak dira.\nGizonak ATP.\n2020ko txapelketak\nKategoriak.\nTeniseko kategoriak, orokorrean, honakoak dira:\n10. Amateurra, edo hasiberriak.\n9. Amateurra, jokatzen hasi berri diren jokalarien taldeka ere barnebiltzen duena.\n8. Amateurra, kirolaren jakintzaren bat duten hasiberriak barne hartzen dituena.\n7. Amateurra, jokatzen dakiten baina sakontasuna edo potentzia menderatzen ez duten hasiberrien taldea.\n6. Amateurra edo maila aurreratuagoko jokalariak.\n5. Amateurra edo bitarteko jokalariak, teknika eta sendotasun egokia dutenak.\n4. Amateurra, tarteko maila aurreratuko jokalariak barnebiltzen dituena.\n3. Amateurra, maila aurreratuko jokalariak eta teknika erabat menderatzen dutenak.\n2. Amateurra, kolpe, sakontasun eta aldaera guztiak menderatzen dituzten maila oso aurreratuko jokalariak.\n1. Amateur maila altuena da eta jokalari lehiakorrak dira.\nRanking.\nBanakako sailkapenak.\nEgungo Top 10 Gizonak ATP.\n2020ko azaroaren 23ko datuak:\nEgungo Top 10 Emakumeak WTA.\n2020ko azaroaren 23ko datuak\nBinakako sailkapenak.\nEgungo Top 10 Gizonak ATP.\n2020ko azaroaren 23ko datuak\nEgungo Top 10 Emakumeak WTA.\n2020ko azaroaren 23ko datuak\nBitxikeriak.\n1. Historiako partidarik luzeena.\nTenisa ez da soilik arintasuna, erreflexuak, erresistentzia fisikoa eta indarra neurtzen dituen kirola. Izpirituaren eta adimenaren arteko borroka ere bada, eta jokalariek dena uzten dute kantxan. Horren frogarik onena orain arteko tenis partidarik luzeena da.\nPartida horrek 11 ordu eta 5 minutu iraun zituen, eta John Isner eta Nicolas Mahuten artean jokatu zen. Azkenean, Isnerrek irabazi zuen partida, 6-4, 3-6, 6-7 (7-9), 7-6 (7-3), 70-68.\n2. Historiako sakerik azkarrena.\nTeniseko sakerik azkarrena, gizonezkoen modalitatean izan zen, eta Sam Groth australiarrak egin zuen. Pilotak 263,44 km/h-ko abiadura hartu zuen.\n3. Wimbeldon txapelketa eta marrubiak.\nUrtero 24 tona inguru marrubi kontsumitzen dira Wimbeldongo txapelketan.\n4. Tenisa eta apustuak.\nBeste kirol batzuetan ez bezala, tenisaren aldaerak gutxi dira. Tenisa jarraitzen dutenen grinarekin batera, kirol honetako apustuak intentsitate oso altukoak izan ohi dira.\nIzan ere, munduko kasino ospetsuenek kirol honi bakarrik eskainitako atalak eta gaiak dituzte. Honek tenisak gaur egungo testuinguru digitalean duen ospea agerian uzten du."}
{"id": "11900", "revid": "336", "url": "https://eu.wikipedia.org/wiki?curid=11900", "title": "Alpe Maritimoak", "text": "Alpe Maritimoak () Erromatar Inperioko Alpeetako probintzia bat zen, egungo Frantzia eta Italian artean kokaturik. Alpeetako igarobideak gordetzea zen bere betebehar nagusia. Oktavianok fundaturik, Cenemelum zuen hiriburua, egungo Cimiez, Frantziako Niza hirian."}
{"id": "11901", "revid": "336", "url": "https://eu.wikipedia.org/wiki?curid=11901", "title": "Alpe Poenninae", "text": "Alpe Poenninae Erromatar Inperioko Alpeetako probintzia bat zen, egungo Frantzia eta Italian artean kokaturik. Alpeetako igarobideak gordetzea zen bere betebehar nagusia. Izan ere, Hanibalek hemendik zeharkatu omen zituen. Hori zela eta, izen hori jaso zuten, erromatarrek \"poeni\" deitzen baitzieten kartagotarrei."}
{"id": "11902", "revid": "1545", "url": "https://eu.wikipedia.org/wiki?curid=11902", "title": "Arabia Petraea", "text": "Arabia Petraea Erromatar Inperioko probintzia bat zen. Lehengo nabatear erreinuan oinarriturik, gaur egungo Jordania, Siria eta Saudi Arabian kokatuta dago. Petra zuen hiriburua.\nTraianok konkistatu zuen, Armenia, Mesopotamia edo Asiria bezala, baina Traianoren agintaldia baino gehiago iraun zuen Arabiak erromatarren mendean. Partiarrek noizean behin eraso bazuten ere, Arabiak ez zuen beste mugako probintziek bezainbeste eraso."}
{"id": "11903", "revid": "336", "url": "https://eu.wikipedia.org/wiki?curid=11903", "title": "Alfred Hitchcock", "text": "\"Sir\" Alfred Joseph Hitchcock (Londres, 1899ko abuztuaren 13a \u2013 Hollywood, 1980ko apirilaren 29a) zinema zuzendari eta ekoizle ingelesa izan zen, thriller eta beldurrezko generoetan maisulan ospetsuen egilea. Lanean Erresuma Batuan hasi bazen ere, 1938tik aurrera Ameriketako Estatu Batuetan errodatu zuen, eta, 1956an, hango hiritartasuna erdietsi. 60 urtetan zehar 50 film baino gehiago zuzendu zituen.\nHaren filmak beldurran eta fantasian oinarritzen dira. Gehienetan, protagonistek kontrolez kanpoko egoera ulertezinetan harrapaturik aurkitzen dute euren burua. Beste gai nagusia gizon-emakumeen arteko hartu-emanak dira. Sexuen arteko ohiko erlazio erromantikoak ikuspegi ziniko batetik jorratzen dira Hitchcocken filmetan.\nIkusleen artean berebiziko ospea eta arrakasta bazuen ere, kritikak ez zuen inoiz Hitchcock kokatu garaiko maila altuenetako zuzendarien artean, eta berandu iritsi zitzaion onarpena. \"Rebecca\" izan zen Oscarra irabazi zuen bere film bakarra, beste lau alditan hautagai izan arren. Frantziako \"Nouvelle Vague\" mugimenduko kritikoak, \u00c9ric Rohmer, Claude Chabrol, eta Fran\u00e7ois Truffaut besteak beste, izan ziren lehenak Hitchocken meritu artistikoa azpimarratzen. Haien ustez, zuzendariak bere nortasuna agerrarazi behar du filmetan, eta Hitchcock eredu bikaina zen horretan. Gaur egun zuzendari betetzat jotzen da Alfred Hitchcock, artea eta entretenimendua maisuki batzen zituelako eta luze eta sakon eragin zuelako ondorengo zuzendari, ekoizle eta aktoreengan.\nBiografia.\nLehen urteak.\nAlfred Hitchcock Londresen jaio zen 1899an, erdi mailako familia katoliko batean. Aita William zuen (1862\u20131914) eta ama, berriz, Emma (1863\u20131942). Dendariak ziren eta beste bi senide izan zituen bera baino zaharragoak, William eta Eileen. Heziketa zorrotzaren eta gorpuzkera gizenaren ondorioz, Alfred ume uzkur eta goibela bilakatu zen, bizitza osorako bereizgarriak bere izaeran.\nSaint Ignatius Collegera bidali zuten Alfred. 14 urte zituela aita hil zitzaion, eta 1915ean eskola utzi behar izan zuen Hanley enpresa telegrafikoan lanean hasteko. Charles Dickens eta Edgar Allan Poeren miresle sutsua zen Hitchcock, zinemazale izateaz gain.\nZinemaren mundua.\n1920an, Famous Players Lasky etxean zine muturako errotuluak egiten ari zen. Noizbehinkako lana bazen ere, pixkanaka Hitchcock gaztea zinemara zaletu zen eta montadore, zuzendari artistiko edo gidoilari lanetan parte hartzen hasi zen, Donald Crisp eta Hugh Ford bezalako zuzendariekin. Hementxe ezagutu zuen Alma Reville, eta berarekin ezkondu zen 1926an. Alma zuzendari laguntzailea eta gidoilaria izan zen senarraren hainbat filmetan.\n1928ko uztailaren 7an, alaba bat izan zuten, Patricia, \"Strangers on a Train\" filmean parte hartuko zuena.\nHitchcock 3 urtez aritu zen Graham Cuttsen zuzendari laguntzaile lanetan. 1923an, \"Number 13\" film laburra enkargatu zioten, baina ekoiztetxeak asmoa geldiarazi eta filma bukatu gabe geratu zen.\nBerehala etorri zitzaion film luzea egiteko aukera, eta 1925ean \"Alaitasunaren lorategia\" egingo zuen Munichen.\nBeranduxeago, 1929an, Londresko errealizadoreak Ingalaterrako lehen film soinuduna zuzendu zuen: \"Londresko neskatila\". Filmatzen ari zela, Elisabeth Yorkeko Dukesaren bisita izan zuen.\nLan gutxi batzuekin, Hitchcock britainiarren ikono bihurtu zen. \"Murder!\" (\"Hilketa!\") (1930), \"The Man Who Knew Too Much\" (\"Gehiegi zekien gizona\") (1934) edo \"Strangers on a train\" (\"39 harmailak\") (1935) britainiar zinemaren eredu bilakatu ziren.\nAktoreei txantxak egiteko zaletasuna omen zuen, batzuk nahiko krudelak, eta hauek ez ziren beti gustura hartzen.\nHollywood.\n1937ko abuztuaren 22an, bere familiarekin joan zen New Yorkera, David Oliver Selznickekin elkarrizketatzeko asmoz. Selznick \"Gone with the Wind\" (\"Haizeak eraman zuena\") filmaren ekoizlea zen eta 1938ko uztailaren 14an kontratua egin zion Alfredi. Baldintza onek erakarrita, Hitchcock eta bere familia AEBetara joan ziren 1939an.\nSelznickek agindutako lehen lana izan zen \"Rebecca\" (1940) izeneko Daphne du Maurierren eleberria zinemara eramatea. Melodrama gotiko honek emazte gazte eta ilusionatu baten beldurrak aztertzen ditu. Britainia Handira iritsi berria da eta senarra hotz ikusten du, etxezaina erabateko dominantea da, eta Rebecca, bere senarraren lehen emaztea, hilda badago ere, beti dago presente etxe hartan. Filmak 11 izendapen izan zituen Oscar sarietarako, baina John Fordek eramango zuen saria \"The Grapes of Wrath\" lanarekin (\"Saminaren mahatsak\").\nSari gutxi lortuko zuen Hitchcockek, eta gainera, Selznickekin arazoak hasi ziren, britainiarrak ezin baitzituen eraman ekoizleak ezartzen zizkion etenik gabeko diru-murrizketak.\nHitchcocken bigarren film amerikarra ere Europan girotua zen. Aurrekoa bezala, \"Foreign Correspondent\" film hoberena izateko izendatu zuten. II. Mundu Gerraren lehen urtean filmatu zen eta Europan gertatzen ari ziren aldaketa azkarrak nahi zituen deskribatu. Hollywooden eraikitako dekoratuak nahastu zituen egiazko Europarekin. Ez zen Alemania eta alemaniarren arrastorik ageri, Hollywoodek eskatzen zuen bezala.\nHurrengo 3 hamarkadetan, Hollywooden zuzendu zituen filmak, urtean bat. Haietako bakoitzean, kamera aurrean esaldirik gabeko agerraldi bat egiten zuen zuzendariak.\n\"Suspicion\" (\"Susmoa\") (1941) egin zuen gero, Cary Grant lagun minarekin. James Stewart ere oso gustuko aktorea izan zuen.\nArazo pertsonalak.\n1942ko irailaren 26an, ama hil zitzaion Londresen, 79 urte zituela. Hurrengo urtean anaia hil zitzaion, William.\nGizentasun morbidoa zuen eta 135 kilo pisatzen zituen. Kezkaturik zegoen arazo horrekin eta 40 kilo galtzera iritsi zen hilabete gutxian.\nIngrid Bergmanetik Grace Kellyra.\n1944an, bere ekoiztetxe propioa sortu zuen Sidney Bersteinekin batera: Transatlantic Pictures. Urte horretan bertan hasi zen Ingrid Bergmanekin lanean; hots, Hitchcock hainbeste liluratuko zuen lehenengo ilehoriarekin.\nIngrid Bergman eta Gregory Peckekin Spellbound (Liluratua) \"egin zuen. Filmak psikoanalisiaren gaia lantzen zuen eta Salvador Dalik diseinatu zizkion ametsaren dekoratuak.\"\n1948tik aurrera, bere filmetako ekoizle bihurtu zen. 1950eko hamarkadatik aurrera, ospetsu egin zen mundu osoan, eta Hollywoodeko aktore onenak bere aginduetara egotea erdietsi zuen. Beranduago, filmen argumentuak aldatzea erabaki zuen, haiei suspense gehiago gaineratuz; hala ere, salbuespena izan ziren gai antikomunista darabilten bi film, nahiz eta horiek arrakasta handirik ez lortu. Hitchcocken film guztiek badute beste lanekiko bereizgarriren bat, beste hainbat zuzendarirengan, Fran\u00e7ois Truffaut edo Jean-Luc Godard, adibidez, eragina izango duena.\n1948an, Hitchcock utzirik, Bergman Roberto Rossellinirentzat hasi zen lanean. Kolpe latza izan zen Hitchcockentzat, baina berehala aurkitu zuen musa berria: Grace Kelly. Bera agertuko da ondorengo film askotan: \"Rear Window\" James Stewartekin (1954), \"Dial M for Murder\" Ray Millandekin (1954), eta \"To Catch a Thief\" Cary Grantekin (1955).\nHitchcockentzat, bere film kuttuna \"The Wrong Man\" (1957) zen, Henry Fonda eta Vera Milesekin.\nTelebistako proiektu berri bat sortu zitzaion, \"Alfred Hitchcock Presents\". Telesail horretan, Hitchcock bera pantaila aurrean agertzen zen, zetorren filmarekin lotua zegoen istorio bat kontatzen. Beste kolpe bat etorri zitzaion, ordea, bere musa Monakoko Rainiero III.a printzearekin ezkondu zenean.\nHitchcock, suspensearen maisu.\n1958an, sari ezberdinak jaso zituen:\nTamalez, urte hartan, minbizia diagnostikatu zioten emazteari eta Alfred lur jota utzi zuen horrek.\n1959an, \"North by Northwest\" egin zuen Cary Grant eta Eva Marie Saintekin. Bere film onena kontsideratua dago.\n1960an, \"Psycho\" egin zuen, Anthony Perkins eta Janet Leighekin. Film erdian, ospe itzela hartuko zuen Janet Leighen erailketa agertzen da.\n1963an, \"The Birds\" zuzendu zuen Tippi Hedren eta Rod Taylorrekin. Musa ilehori berria zuen eta erabat zaindu zuen hura. 1964an, berarekin eta Sean Conneryrekin egingo zuen \"Marnie\".\n1966 eta 1969 artean, kritika ugari izan zen bere aurka. Paul Newman eta Julie Andrewsekin egin zuen \"Torn Curtain\" film luzeak eta Frederick Stafford eta Claude Jaderekin eginiko \"Topaz\" filmak ia ez zuten arrakastarik izan. Estilo aldaketa baten beharra zegoela zirudien eta 1972an Jon Finchekin eginiko \"Frenzy\" filmak saiakera bat erakusten du, zine teknika berriak, biluzteak eta gaur egun erabiltzen den beste sekuentzia mota asko. Baina proiektua iraultzailea bazen ere, arrisku handia zekarren era berean, eta Hitchcock zuzendariaren betirako gainbehera suposa zezakeen. Universal Pictures estudioek ezetza eman zioten.\n1968an, Ohorezko Oskarra eman zioten, Irving Thalbergen Omenezko Saria bere bizitza osoko lanari.\nEz zuen sekula Oscarra lortu lehiaketan, baina suspensearen maisutzat hartua da.\n1972an, Luis Bu\u00f1ueli miresmena aitortu zion, \"hoberena eta apalena zara gu denon artean\" esanez.\nNew Yorken omenaldia egin zioten eta Grace Kelly, musa ilehoria eta orain printzesa, bertan izan zen.\n4 urte geroago, J. Russel Taylorrek Alfred Hitchcockek baimendutako lehen biografia.\n1976an, Karen Black eta Bruce Dernerekin \"Family Plot\" egin zuen.\n1979an, American Film Institute delakoak bizitza osoko lana saritu zion. Urte berean, Elisabet II.a Erresuma Batukoak \"Sir\" titulua ezarri zion.\n1980ko apirilaren 29an hil zen Los Angeleseko etxean, 80 urte zituenean.\nGaur egun, zuzendari gehienek onartzen dute Alfred Hitchcockek zineman izan duen eragina.\nEstiloa eta gaiak.\nHitchcocken film ekoizpenak aurrekontu txikiko film mutuekin hasi eta aurrekontu handiko filmetaraino izan ziren. 1925 eta 1929 artean grabatu zituen film mutuak krimenei buruzkoak eta suspensezkoak ziren, baina baita melodramak eta komediak ere. Erresuma Batuan trebatu zen, eta Hollywoodera joan zenerako, kamera teknikak ongi ezagutzen zituen. Robin Wooden arabera, zuzendariaren lehen bi filmetan, \"The Pleasure Garden\" eta \"The Mountain Eagle\", Alemaniako inpresionismoaren eragina izan zen. Gerora, sobietar zinema ezagutu zuen, eta harekin batera Sergei Eisenstein eta Vsevolod Pudovkinen edizio teoriak ikasi zituen.\n\"\" (1926) filmerako, Alemaniako eta Sobietar Batasuneko estetikak izan zituen inspirazio iturri, eta estilo horrek sendotu zuen haren ibilbidea. Nahiz eta Hitchcocken lanek arrakasta lortu zuten 1920ko hamarkadan, Erresuma Batuko kritikariek originaltasun falta leporatu zioten.\n\u201cSuspensearen maisua\u201d kargua lortu zuen, eta bere lanen bidez tentsioa nola lortu bilatu zuen. Bai film mutuetan, bai soinuzkoetan, gai berak erabili zituen hainbat aldiz. Batetik, voyeur izaera landu zuen, \"Rear Window\", \"Marnie\" eta \"Psycho\" filmetan. Ulertu zuen gizakiek badutela voyeurismorako joera, eta gisa hartan audientzia parte-hartzaile bihurtu zuen, bere pertsonaien bitartez.\nBere 53 filmetatik 11tan landu zuen nortasun nahastearen gaia: protagonista errugabe bati krimen bat leporatzen zitzaion eta polizia zeukan atzetik. Normalean, ohiko pertsonak ziren, egoera arriskutsuan jartzen zirenak. Hitchcockek Fran\u00e7ois Truffauti azaldu zion hori egiten zuela, akusatutako gizon errugabea bide egokia zela audientziari arriskuaren kontzientzia hobeto helarazteko, haientzat errazagoa baitzen pertsonaiarekin identifikatzea.\nBeste gai bat da pertsonaiek duten borroka \u201cordenaren eta kaosaren\u201d artean. Gai horietan bi pertsonaien edo bi objekturen arteko kontrastea aipatzen zuen, alde iluna erakusten zuena.\nPentsamendu kontrajarriak zeuzkan homosexualitateari begira, nahiz eta hainbat aktore homosexualekin lan egin zuen. Donald Spotoren ustez, haurtzaroan sexu zapalkuntza jasan izanak eragin zuen desbideratzea esploratzera. 1950eko hamarkadan, Filmen Ekoizpen Kodeak debekatzen zuen homosexualitatea aipatzea, baina Hitchkockek erreferentzia sotilak egiten zituen eta zentsuraren mugetan ibiltzen zen. \"Shadow of a Doubt\" filmean bi intzestu aipatu zituen, irudien bidez inplizituki adierazi zituenak. Jane Sloan idazlearen ustez, Hitchcockek sexu adierazpenaren modu konbentzionala eta ez-konbentzionala erabili zituen. Ezkontzari buruzko irudi eszeptikoa ere zeukan. 1942an hil zen bere ama, eta haren heriotzaren ondoren, amaren irudia \u201cama-munstroaren\u201d gisan erakutsi zuen.\nBestalde, espioitzari buruzko filma eta joera psikopatak zituzten pertsonaiek egindako hilketen gaiak maiz agertzen ziren haren filmetan. Hiltzaileak edota gaiztoak pertsona xarmagarri eta atsegin gisa erakusten zituen, ikuslea haiekin identifika zedin. Haurtzaro zorrotza eta hezkuntza erlijiosoak eragina izan zuen polizien eta politikarien autoritarismoarekiko konfiantza falta.\nGizonen errepresentazioa.\nHitchcocki gustatzen zitzaion heroia pertsona oso arrunta (\u201cdenak bezalakoa\u201d izatea. Zuzen-kontra akusatutako pertsonaren gaia interesatzen zitzaion asko. Gai hori landu zuen lehen filmetako bat izan zen \"The 39 Steps\" (1935), eta oso ezagunak izan ziren, halaber, \"North by Northwest\" (1959) eta \"Frenzy\" (1972). Baina film mutuetan ere landu zuen gai hori: \"The Mountain Eagle\" (galdutako filma), \"\", \"Downhill\" et \"Easy Virtue\".\nEmakumeen errepresentazioa.\nFilm gehienetan, emakumeen irudi iluna erakutsi ohi zuen. Emakume gazte ile-beltzek gaizkia ordezkatzen zuten, maiz. Amaren irudia nahiko txarra izan ohi zen, \"The Birds\"-en ageri zen bezala. Film hartan, ama beldur zen semeak ez ote zuen abandonatuko. Gai hori muturrera eraman zuen, \"Psycho\" filmean.\nEmakume heroiak, gehienetan, ile-horiak ziren. Gehienetan emakume ile-horiak subertsiboak ziren, edo askotan biktimak. \"The Lodger\" filmeko biktima guztiak emakume ile-horiak ziren. \"The 39 Steps\" filman, Madeleine Carrollek antzezten duen pertsonaiak heroia salatu zuen. \"Rear Window\" (1954) filmean, Lisa (Grace Kelly) ustezko hiltzailearen pisuan sartu zen. \"To Catch a Thief\" (1955) filmeko \"Francie\" (Grace Kelly) lapurra laguntzen hasi zen. \"Vertigo\"-n (1958), Judy (Kim Novak), ile-horiz jantzita, hilketa bateko konplizea zen. \"Birds\" (1963) filmean, aldiz, Melanie Daniels (Tippi Hedren) pertsonaiari, une batez, leporatu zioten gertakari haien erantzule izatea. \"Psycho\" filmeko pertsonaiak (Janet Leigh aktoreak antzeztutakoa) 40.000 dolar lapurtu zituen, Norman Batesen hotelera joan aurretik.\nAmaren figura ere adierazgarria da, maiz dominatzaile gisa agertzen baita \"Notorious\" (1946) filmeko gaiztoa, Sebastian (Claude Rains), amaren (Leopoldine Konstantin) menpe dago; azken hau ez da batere fidatzen bere erraina izango denaz (Ingrid Bergman). \"Strangers on a Train\" (1951) filmeko gaiztoak ama erdi eroarekiko (Marion Lorne) harreman oso estua du. \"Birds\" (1963) filmean, Rod Taylorren pertsonaiari txoriek eraso egiten diote, ama posesiboarengandik (Jessica Tandy) askatzen hasten denean. \"Frenzy\" (1972) hiltzaileak emakume guztiak gorroto ditu, izugarri miresten duen bere ama salbu. Eta \"Psycho\"-ko Norman Batesek (Antony Perkins) amaren gorpua kontserbatzen du.\nNarratiba teknikak.\nMacGuffin.\n\u201cMacGuffin\u201d teknika aipatu izan zuen, maiz, Hitchcockek. \u201cMacGuffin\u201d intrigaren osagai giltzarri bat da, materiala edo ez, gehienetan misteriotsua, hariaren garapenerako aitzakia baizik ez dena. Hots, funtsean, ez dauka inolako garrantzirik, baina istorioari abiapuntua emateko erabiltzen da. \"The 39 Steps\" filman, espioi batzuek lapurtutako zenbait plano dira; \"Notorious\" (1946) filman, ardo botila batean ezkutatutako produktu kimiko bat da; \"North by Northwest\" (1959) filman, estatua txiki bat da, gobernuaren sekretuak dauzkan mikrofilmak dituena barruan. Hitchcocken iritziz, bere \u201cMacGuffin\u201d hoberena izan zen hori, egiazki ez zelako existitzen, eta huskeria handiena zelakoan. \u201cMacGuffin\u201d horiek garrantzia galtzen dute filma aurreratu ahala, ikusleak arreta jartzen duelako pertsonaietan eta gertakarietan.\nSuspensea.\nSuspensea da Hitchcocken obraren ezaugarri nagusia. Haatik, ez dira gauza bera suspensea eta sorpresa edo ustekabeko kolpea. Hitchcocken filmetan, suspensea lortzen da ikusleak dakienaren eta pertsonaiak ikusten duenaren arteko desfasetik. Ikuslea urduri jartzen da, eta horri gehitu dakizkioke musika, argi eta itzal efektuak. Beldurrezko filmetan, ustekabeko gertakaria gertatzen da ikusleek eta pertsonaiak espero ez zuten unean. Hitchcocken filmetan, aldiz, tentsioa eta urduritasuna gero eta handiagoak dira.\nIkusleak badaki, adibidez, \"Psycho\" (1960) filman hilketa bat gertatuko dela edo gerta litekeela. Ikusleak badaki zein den \"Vertigo\"\u00a0(1958) filmeko Judyren benetako identitatea. Ez dakiena da istorioek zein bilakaera izanen duten.\nUmorea.\nHitchcockek dio bere film guztiak direla komediak. Bere filmek umore kutsua daukate. Zuzendariaren ustez, ezinezkoa da tentsioari eustea filmak irauten duen denbora guztian, eta tarteka atseden uneak behar dira. Horregatik erabiltzen zuen umorea. Umore hori, maiz, umore beltza izaten da.\nBerrikuntza teknikoak.\nHainbat filmetan erronka tekniko berriak jartzen zituen. \"Lifeboat\" (1944) filman, adibidez, istorio guztia barku txiki batean gertatzen zen. \"Rear Window\" (1954), aldiz, gela batean, eta kanpoko eszenak gela horretatik ikusten zirenak ziren. Bi kasu horietan zegoen zailtasuna zen errepikakorra ez izatea eta monotonia saihestea.\n\"Rope\" (1948)\u00a0 filmaren helburua zen dena plano bakarrean grabatuta balego bezala erakustea. Hori egitea ezinezkoa zen, bobinen iraupena hamar minutukoa zelako; beraz, hainbat bobina erabili behar zirenez, bobina aldaketak ezkutatu zituen tarteka plano beltz batzuk sartuz.\n\"Vertigo\" (1958) izan zen kamerarekin \u201cVertigo efektua\u201d edo \u201cdolly zoom\u201d teknika asmatzera eraman zuena. Helburua zen luzatzen zen irudi baten efektua sortzea.\nCameoak.\nHitchcocken berezitasunetako bat zen bere filmetan agertzeko ohitura zuela. Film askotan egin zituen halako cameoak. Lehenbizikoa \"The Lodger\" (1926) filman egin zuen. Azken unean erabaki omen zuen eszenan sartzea, telefono operadorearen rola egin behar zuen aktorea ez zelako agertu. Aukera atsegina iruditu zitzaion lehen plano bat orekatzeko (eserita agertu zen, bizkarrez, bulego txiki batean), eta bere filmen marka bat bihurtu zen, eta haren zale askoren jolasa bihurtu zen filmetan noiz agertzen zen bilatzea. Hori dela-eta, erabaki zuen filmaren hasieran agertzea, bestela ikusleek arreta galtzen zutelako haren agerraldiaren bila.\nBere 54 film nagusietako 40tan agertu zen. Une labur batean agertzen zen, ez zuen hitz egiten, eta autobusa hartzen, bidea zeharkatzen edo nonbait zutik agertzen zen, adibidez. \"Strangers on a Train\" filman\u00a0kontrabaxu bat trenean sartzen ahalegintzen da, txakurrekin doa oinez \"The Birds\"-en, auzoko erlojuari begira dago \"Rear Window\"-en, itzal bat da \"Family Plot\"-en, autobus gidaria da \"North by Northwest\" eta \"To Catch a Thief\" filmetan."}
{"id": "11904", "revid": "65203", "url": "https://eu.wikipedia.org/wiki?curid=11904", "title": "Steven Spielberg", "text": "Steven Allan Spielberg (1946ko abenduaren 18a, Cincinnati, Ohio) Ameriketako Estatu Batuetako film zuzendari eta ekoizlea da. Hollywood Berria aroaren sortzaileetako bat dela esan ohi da, eta zinemaren historian egondako film zuzendari eta produktore ezagunenetako bat da.\nSpielberg Hollywoodenn telebista eta antzerki obra txikiak zuzentzen hasi zen lanean. \"Jaws\" (1975) zuzendu zuenean ezagun bihurtu zen, kritikak eta publikoak txalotu zuen filma eta historiako lehenengo udako arrakastatzat hartzen dena. Bere ondorengo filmetan zientzia-fikzioa eta abentura landu zituen, \"Close Encounters of the Third Kind\", \"Indiana Jones\", \"E.T. the Extra-Terrestrial\" edo \"Jurassic Park\" filmekin. Hauek Hollywoodeko genero eskapista modernoaren arketipoak dira.\nSpielbergek gai serioak landu zituen bere lanetan ondoren, adibidez \"The Color Purple\" (1985), \"Empire of the Sun\" (1987), \"Schindler's List\" (1993), \"Amistad\" (1997), eta \"Saving Private Ryan\" (1998). Praktika honekin bereziki lotu zen XXI. mendean zehar \"Munich\" (2005), \"Lincoln\" (2012), \"Bridge of Spies\" (2015), eta \"The Post\" (2017) lanekin. Amblin Entertainment eta DreamWorks Studiosen sortzaileetako bat da, filme arrakastatsu ugari produzitu dituzten estudioak, tartean \"Gremlins\", \"Back to the Future\", \"Men in Black\" eta \"Transformers\" serieak. Azke urteotan bideo-joko industriako hainbat jokoren produktore ere izan da.\nBi Oscar irabazi ditu, \"Schindler's List\" eta \"Saving Private Ryan\" filmengatik. Kritikariek zein ikusle arruntek zuzendari arrakastatsutzat jotzen dute, bere talentu eta aldakortasunagatik. 2005ean, \"Empire\" aldizkariak historia osoko zuzendari handiena izendatu zuen. Bere filmeek lortutako diru-sarrerak historiako zinema-zuzendaririk arrakastatsuena egin dute. 3.000 milioi dolar irabazi dituela kalkulatzen da."}
{"id": "11905", "revid": "131252", "url": "https://eu.wikipedia.org/wiki?curid=11905", "title": "Queen", "text": "Queen, 1970ko hamarkadan sortutako britainiar rock taldea da. Freddie Mercury abeslaria, Brian May gitarjolea, Roger Taylor baterijolea eta John Deacon baxu jotzaileaz osatuta dago. Gaur egun, Mercury (1991an zendua) eta Deacon (1997an erretiratua) ez daude taldean, baina May-ek eta Taylor-ek \u201cQueen\u201d izenpean jarraitzen dute, beraz taldea aktibo dagoela esaten da.\nTaldeak arrakasta handia izan zuen Erresuma Batuan, \"Sheer Heart Attack\" (1974) eta \"A Night at the Opera\" (1975) bezalako albumekin. Azken honek atentzioa deitu zuen \"Bohemian Rhapsody\" senzilloagatik gehienbat, eta horrelaxe goratu zen taldea. Estatu Batuetan arrakasta ere izan zuten 70 hamarkadaren amaieran.\nArlo artistikoan, taldearen dibertsitate musikalak, konponketa eta armoniak dira azpimarragarriak. Queen eragin handiko taldetzat hartzen da hard rock-a eta heavy metalaren garapenean, glam rock-a, rock progresiboa, folk-a, blues-a eta pop-aren ezaugarri batzuk gehituta. Historiako lehen taldeetako bat izan zen kontzertuetan argiteria elementu konplexuak erabiltzeagatik.\nHamabost estudio album kaleratu dituzte, zazpi zuzenean eta hainbat bilketa beraien ezagunenekin.\nHistoria.\n1968. urtean Brian Mayek eta Tim Staffelek, Imperial Ikastetxeko ikasleak biak, Smile taldea sortu zuten eta ondoren, Roger Taylor bateria-jotzailea batu zitzaien. Freddie Bulsara, Tim Staffelen laguna, taldearen jarraitzailea zen eta 1970. urtean, Timek banda utzi zuenean, Freddiek ordezkatu zuen.\nFreddie Bulsarak abizena aldatu zuen Mercuryrengatik eta taldeari ere, Queen izena jarri zioten. John Deacon baxu-jotzailea, berriz, urte bete beranduago batu zitzaien. Lau musikari horiek historiako talde britaniar garrantzitsuenetakoa osatu zuten.\nLehen diskoa.\n1973. urtean Queen bandaren lehen lana argitaratu zuten Trident diskoetxearekin eta Mott The Hopple laukotearen lehenengo taldea izan zen garai horretan.\nQueen II 1974. urteko matxoan kaleratu zuten eta AEBetatik bira bat egiteari ekin zioten Mott The Hopple taldearekin batera. Baina bira bertan behera utzi behar izan zuten Brian May gaixotu egin zenean. Urte berean, azaroan, Sheer Heart Attack! merkaturatu zuten, AEBetan eta Ingalaterran diskorik salduenetakoa.\n\"Bohemian Rhapsody\" sei minutuko abestia.\n1975. urtean AEBetatik egindako biran bi emanaldi eskaini zituzten zenbait lekutan, lortutako arrakasta ikusita. Bestalde, \"Bohemian Rhapsody\" kaleratu zuen taldeak urte horretan, eta, inork ez zuen pentsatu abesti horrek arrakasta izango zuenik 6 minutuko iraupenarekin. Mercuryk abestiaren kopia bat entzuteko Londresko programatzaile bati eman zion baina, irrati-programatzaileak abestia bi egunetan hamalau aldiz aireratu zuen, Freddieri kasurik egin gabe. Abestiak izugarrizko oihartzuna lortu zuen eta A Night At the Opera lana kaleratu zutenean platinozko lehen diskoa eskuratu zuen laukoteak.\n1976. urtean A Day At The Races diskoa kaleratu zuen bandak eta 1977ko azaroan \"We are the champions\" bideoa grabatu zuten New London Antzokian. Urte berean, News of the World albuma editatu zuten eta 1978. urtean Jazz diskoa.\n80ko hamarkadaren hasiera.\n80ko hamarkadaren hasieran Flash Gordon, komikiaren heroian oinarritutako filmaren soinu banda, eta \"Under Pressure\" (1980) singlea, David Bowiekin batera konposatutako abestia, kaleratu zituen taldeak. Urte berean, The Game diskoa merkaturatu zuten eta sintetizadoreak erabili zituzten lehen aldiz lan horretan. Lanak disko salduenen zerrendan lehenengo postua bereganatu zuen."}
{"id": "11906", "revid": "124047", "url": "https://eu.wikipedia.org/wiki?curid=11906", "title": "Freddie Mercury", "text": "Freddie Mercury, jaiotzez Farrokh Bommi Bulsara (gujarateraz: \u0aab\u0abe\u0ab0\u0acb\u0a96 \u0aac\u0ab2\u0ab8\u0abe\u0ab0\u0abe; Stone Town, Zanzibar,\n1946ko irailaren 5a - Londres, Erresuma Batua, 1991ko azaroaren 24a) \"Queen\" rock talde britainiarraren abeslaria eta ikurra izan zen. Talde honetan, konpositore, pianista, gitarra eta abeslari izan zen. Rockaren historian, abeslari hoberenetako bat izan zela\nkontsideratzen da eta, duela gutxi egindako inkesta batean, \"Rockaren Jainko\" aukeratua izatera iritsi da. Mercury 1991. urtean hil zen, HIESa gaixotasunak eragindako bronkoneumonia batetik suspertu ezin izan zelako. \n\"HitParader\" aldizkariaren arabera, Heavy metalaren historian, seigarren abeslaririk hoberena izan zen eta, Rock 'n'rollaren 100 abeslari handienen artean, hemezortzigarren atera zen \"Rolling Stone\" aldizkarian. HIESak jota hil izanaren ondorioz, ugari zabaldu zen gaitz horren gaineko ezagutza eta kontzientziazioa.\nBiografia.\nHaurtzaroa eta gaztaroa Indian.\nFreddie Mercury 1946ko irailaren 5ean jaio zen, ostegun batean, garai hartan britainiarra\nzen eta gaurko Tanzanian dagoen Zanzibar izeneko irla txiki batean. Bere gurasoak, Bomi eta Jer Bulsara, Indiako \"parsi\" batzuk ziren. Aita, Bomi, gobernu britainiarraren Gorte Goreneko diruzain lanetan ari zen funtzionario bat zen. 1952an, Freddieren arreba, Kashmira Bulsara-Cooke, jaio zen. 1954an, 8 urte zituenean, Mumbaitik 75 kilometrotara zegoen Panchganira bidali zuten eta hango lagunak hasi zitzaizkion Freddie deitzen, familiakoek ere gauza bera egingo zutelarik.\nSan Pedro eskola ikastetxe britainiarra zenez, bertan egiten ziren kirol guztiak Ingalaterran\ngogokoak ohi zirenak izaten ziren. Freddiek gorroto izugarria zion cricketari eta distantzia handiko lasterketei ere bai, baina oso gustuko zituen hockeya, distantzia txikiko lasterketak eta boxeoa. 10 urte zituenean, mahai-teniseko txapeldun izan zen bere eskolan. 12 urterekin, berriz, \"erregulartasunez kirola egiten zuen eskolako kirolari gazteenaren saria\" jaso zuen. Baina, bere trebetasunen artean, kirolarekin zerikusia zutenaz gain, artistikoak ere bazeuden. Artea barneratuta zuen eta lagunak eta familiakoak imitatzen egoten ohi zen maiz.\nEra berean, musikazale amorratua ere bazen eta etxean zuten disko-jogailuan entzuten zuen. Nagusiki, Indian ekoiztutako musika izango zen ziurrenik, baina mendebaldekoa ere joan zen entzuten.\nSan Pedro ikastetxeko zuzendaria Freddiek musikarako zuen trebeziaz ohartu zen eta, gehixeago ordaindu behar bazen ere, Freddieri benetako heziketa musikal bat emateko komenientziaz hitz egin zien gurasoei. Hauek aholkua jarraitu zuten eta Freddie pianoa jotzen ikasten hasi zen. Ikastetxeko abesbatzan ere aritu zen eta antolatzen ziren antzerki-emanaldietan maiztasunez hartzen zuen parte. Piano klaseak oso gustuko zituen eta bere gogo guztia jartzen zuen haietan. Horrela, bai atal teorikoan eta bai praktikoan, notarik altuena lortu zuen.\n1958an, eskolako zenbait ikaslek, Freddie Bulsara, Derrick Branche, Bruce Murray, Farang Irani eta Victory Renak, rock'n'roll talde bat sortu zuten, \"The Hecticks\", eta Freddiek pianoa jo zuen. Urteroko ospakizunetan eta ikastetxeak antolatutako dantzaldietan jotzen zuten, baina ez dugu askoz gehiago ezagutzen.\n1962an, Freddie,ikasketak amaituta, Zanzibarrera itzuli zen eta bertan igaro zuen denbora gehiena lagunekin merkatuetara, parkeetara eta hondartzetara joanez.\n1964an, Zanzibarreko ezegonkortasun politikoagatik, britainiar asko eta jatorriz indiarra zen jende ugarik, beren gain egin zen presio handia zela medio, herrialdea utzi zuten. Horietako familia bat Bulsara familia izan zen; hain zuzen, Ingalaterrara joan ziren.\nLehenengo urteak Britainia Handian.\nHasiera batean, Freddie eta bere familia lehengusu batzuekin bizi ziren Felthamen (Middlesex) inguru hartan etxe atxiki txiki bat aurkitu zuten arte. Freddiek 17 urte zituen eta arteko fakultatera joan nahi zuela erabaki zuen, baina, onartua izateko, oso nota altua behar zuen. Horregatik, 1964an bere etxetik gertu zegoen Islewortheko eskola politeknikoan matrikulatu zen. Horrela bere arteko kalifikazioa hobetuko zuela pentsatu zuen, behar zuen nota igoz.\nOporretan zenbait lan egiten aritu zen dirua irabazteko: bere etxetik oso gertu zegoen Heathrow aireportuko jatetxean, Feltham merkataritza agentziako biltegiko kaxa handiak zamatzen eta pilatzen... Bere lankideek Freddieren esku delikatuak dituzte gogoan, lan hartarako batere egokiak ez ziruditen eskuak. Musikaria zela esan zuen berak eta denbora-pasan zebilela lanean.\nGogor eman zien ikasketei. Hala ere, nahiago zuen bizitza eskolarraren alderdi estetikoa alde mundukoia baino. Arteko klasean, inongo arazorik gabe lortu zuen nota gorena eta 1966ko udaberrian joan zen Isleworthetik. Bere notek eta talentuak urte hartako irailean Ealing College of Arten onartua izango zela ziurtatzen zuten.\n1967an, Jimi Hendrix (Freddie miresle sutsua zuen) eszenatokietan agertu zenean, Freddiek denbora asko pasa zuen bere heroia imitatzen eta marrazten. Markoa jarri bere marrazki haiei eta bere lagun Chris Smithek errentan hartu zuen pisuko paretak apaintzeko erabiltzen zituen; izan ere, Felthameko etxea utzi ondoren, bertara etxe aldatu zen Freddie bere familiaren. Garai hartan, Kensington arte leku garrantzitsua zen, bertan zegoen \"Biba\" boutique ospetsua eta \"in crowd\"\ndeiturikoek (kontzertuz kontzertu ibili ohi zirenak) biltzen zituen \"Kensington merkatua\"ren jaiotze lekua ere bazen.\nEaling unibertsitatean zuen ikaskide bat, Tim Staffel, Freddieren oso lagun ona bilakatu zen. Lagun honek Smile izeneko taldean baxua jotzen zuen eta Brian May gitarra eta Roger Taylor bateriarekin zegoen horretan. Freddie entsegu askotara eraman zuen eta oso ondo eramaten zen bai Brian eta baita Rogerrekin ere. Gainera, asko gustatu zitzaion talde hark zuen soinua. Hauen inspirazioan, Freddie, India utzi zuenetik, lehen aldiz hasi zen musikarekin esperimentatzen.\nHasieran, Tim, Nigerl Foster eta Chris Smithekin hasi zen musika jotzen. Chrisek gogoan du Freddie lehenengo aldiz abesten entzun zuenekoa:\n1969ko ekainean ikasketak Ealingeko unibertsitatean bukatu eta gero, Diseinu eta Arte Grafikoetan diplomatua zen. Bertako egunkari batzuetan iragarkiak diseinatzeko aukera izan zuen eta, uda hartan, Roger Taylorren etxera joan zen bizitzera. Bien artean, Kensingtoneko merkatuan postu txiki bat ireki zuten eta berak edo Ealingeko kideak eginiko artelanak saltzen zituzten. Erropak saltzen ere aritu ziren gero, viktoriar estiloko jantziak, bigarren eskukoak eta abar.\n1969ko udan, Freddiek Londresera etorritako Liverpooleko banda bat ezagutu zuen, The Ibex. Mike Bersin zen gitarra, John Tupp Taylor baxua eta Mick Miffer Smith bateria. Managerrak ez zuen esperientzia handirik eta, noizbehinka, beste baxu bat ere beraiekin izaten zen: Geoff Higgins. Taldearekin jo ohi zuen Jethro Tull zalea zen Tuppek xirula jotzeari ematen zionean.\n1969ko abuztuaren 13an ikusi zituen lehenengoz Freddiek eta, erabat liluraturik, handik 10 egunetara The Ibexen errepertorio osoa ikasita zeukan. Abesti berriak ere egin zituen eta beraiekin batera joan zen Lancashireko konderrira; hantxe izan zen Freddieren debuta kontzertu batean, abuztuaren 23an. Hiriko Octogon Theatre delakoan \"Bluesologia\" deitu zitzaion kontzertu zerrenda bat izan zen. The Ibexek irekieran hartu zuen parte, Boltoneko Queen\nParken. Boltoneko \"Evening News\" egunkariak eman zuen egun haietako kronika eta Freddieren argazki bat ere bazetorren, antzematen oso zaila bada ere.\nThe Ibexen emanaldia, berriz, zinta batean grabatuta geratu zen eta garbi nabarmendu daiteke hainbat zaletasun: The Cream, Jimi Hendrix edo Freddieren talderik gustukoena zen Led Zeppelin.\nIzena aldatu zuten une hartan, Mike Miffer Smith bateriak alde egin zuen eta Richard Thompsonek hartu zuen bere ordea, Brian Mayren \"1984\" bandaren bateria ohia. Ahalmen handiko banda zirudien, baina 1960ko hamarkadaren bukaera Wreckagen bukaera izan zen. Emanaldi gutxi izan ziren eta tarte handiak haien artean. John Taylor, Richard Thompson eta Freddie Londresen zeuden, Mike Bersin Liverpooleko unibertsitatera joan zen bitartean. Banda desagertu egin zen betirako.\nFreddie beste banda baten bila hasi zen eta \"Sour Milk Sea\" aurkitu zuen Melody Maker egunkarian. Abeslari bat behar zuten.\nEsan dugu Freddieren ahotsa apartekoa zela, baina jendea erakartzen zuena ez zen ahotsa soilik.\nBere lehen banda lideratzen.\n1969an, Freddie \"Sour Milk Sea\" bandaren liderra zen. Chris Chesney bokalista eta gitarra zen, Paul Milne baxua, Jeremy Rubber Gallopek gitarra ritmikoa jotzen zuen eta Rob Tyrellek, berriz, bateria. Hainbat entseguren ondoren, Oxforden eman zituzten kontzertu batzuk. Freddie eta Chris lagun bikainak ziren eta hau era Freddiek Smilerekin batera zeukan etxera etorri zen, Barneseko Ferry Roadera.\n\"Sour Milk Sea\"ko gainontzeko kideak jeloskor agertu ziren, Chris eta Freddie beti batera zeudelako eta bandaren etorkizuna zalantzan egon zitekeelako. Bi hilabete beranduago, Jeremyk ekipoaren gehiena eraman zuen, berea baitzen, eta banda disolbatu egin zen.\n1970eko apirilean, Tim Staffellek \"Smile\" banda utzi zuen eta Freddiek beraiekin batzeko erabakia hartu zuen. Bera izango zen abeslari nagusia. Izena aldatu behar zitzaion bandari eta\nQueen izango zen. Bere abizena ere aldatuko zuen eta Mercury jarri zuen.\n1970ean, Freddiek Mary Austin ezagutu zuen eta 7 urtez bizi izan ziren biak elkarrekin bikote eginda.\nQueen.\n1971n, John Deaconek hasi zen Queen taldearen baxua jotzen. Freddiek diseinatu zuen logoa: bi lehoi Roger eta Johnentzat (Leo ziren), karramarroa Brianentzat (Kantzer) eta bi maitagarri beretzat (Virgo). Freddie izan zen \"Seven Seas Of Rhye\" abestiaren autorea, britainiar zerrendetan sartuko zen taldearen lehen abestia, eta \"Killer Queen\" ere berea zen. Laster egingo zuen bederatzi astez zerrenden gailurrean mantenduko zen \"Bohemian Rhapsody\". Egia esan, Freddie zen nagusia banda hartan.\n1975ean, Queenek Japonian zehar egin zuen bira eta fans andana atzetik zuen nonahi. Harrituta zeuden harrera harekin eta Freddie liluratuta geratu zen herri hartan. Antzinako gauzak eta japoniar artea bildumatzeari eman zion.\n1979ko urriaren 7an, Freddiek Royal Balleten egin zuen emanaldia. Sekula balletean aritu gabekoa zen, baina irrikaz zegoen aspalditik. \"Bohemian Rhapsody\" eta \"Crazy Little Thing Called Love\" aukeratu zituen eta orkestrak lagundu zion berak zuzenean abesten zuen bitartean. \"Bohemian Rhapsody\"n egin zituen lehen dantzak eta bere talentua erakusteko aukera izan zuen. Txaloen trumoia berehalakoa izan zen.\n1980an, Freddiek irudi aldaketa garrantzitsua egin zuen eta ilea moztu eta bibotea utzi zuen. Bere jarraitzaileek atzazaletarako esmaltea eta bizar-xaflak bidaltzen hasi zitzaizkion. Era berean, funky eta musika diskorantz biratu zuen eta rocketik aldendu zen.\n1982an, Queeneko kideek deskantsu bat hartu beharrean zirela erabaki zuten. Hurrengo urtera arte, ez ziren beste bira batean sartuko. Freddiek bakarlari lanetan aritzeko asmotan zebilen eta denbora horretarako aprobetxatuko zuen. Estudio bat alokatu zuen Musiclanden, Munichen, eta lanean hasi zen 1983ko hasieran. Garai horretan ezagutu zuen Giorgio Moroder, Fritz Langen \"Metropolis\" filmaren bertsio berri batean lanean ari zena. Freddieri kolaborazioa proposatu zion eta honek baiezkoa eman zuen. \"Love Kills\" atera zen kooperazio haren fruitu. Garai horretan ere beste hainbat musikarirekin aritu zen, adibidez Michael Jacksonekin argitaratu ez zen \"There Must Be More to Life Than This\" abestia grabatu zuen\".\"\n1983ko maiatzean, Freddiek Giuseppe Verdiren \"Un ballo in maschera\" ikusteko aukera izan zuen. Montserrat Caball\u00e9 entzun zuen lehen aldiz eta harrapatuta geratu zen zeharo.\n1984an, Queen berriro itzuli zen, indarberrituta eta, funk eta diskoa baztertuz, berriro joan ziren 70eko hamarkadan ospea eman zien popera.\n1984ko irailaren 10ean, Freddieren lehen bakarreko lana atera zen, Giorgio Moroderrekin \"Metropolis\"erako egin zuen hura: \"Love Kills\". CBS Recordsek editatu zion lehen bakarreko albuma: \"Mr. Bad Guy\". Porrota erabatekoa izan zen.\n1985eko uztailaren 13a egun berezia izan zen Queenentzako eta Freddierentzako. \"Live Aid\" eguna zen eta mila milioi pertsonek ikusi zuten mundu osoan. Arrakasta izugarria izan zen.\n1986an izan zen Queenen azken bira. \"Magic Tour\" Europan zehar ibili zen bi hilabetez eta Knebworth Parken bukatu zen abuztuaren 9an. Hura izan zen Freddie Mercuryren azken emanaldia Queenentzako.\nAzken urteak.\n1987an, Freddiek taldearen etena aprobetxatu zuen bakarreko lana ateratzeko. Townhouse estudioetan grabatu zuen eta The Plattersen \"The Great Pretender\" abestia zegoen beste batzuen artean. Otsailaren 23an atera zen.\n1987ko martxoan, Freddie Bartzelonara joan zen Montserrat Caball\u00e9 ezagutzeko xedean. Bi edo hiru abesti zituen kasete bat eman zion eta kataluniarrari izugarri gustatu zitzaizkion. Haietako bat Londresko Covent Gardenen abestera iritsi zen eta apirilerako biak elkarrekin lan egiten hasita zeuden.\nMaiatz bukaeran, Eivissan jaialdi handi bat izan zen, eta Freddie ohorezko gonbidatua izan zen. Montserrat Caball\u00e9kin batera egin zuen klausura berak idatzitako abestia kantatuz, \"Barcelona\". Gerora, Espainiako Komite Olinpikoak single hura 1992an Bartzelonan egingo ziren Joko Olinpikoetarako ereserki ofizial egitea erabaki zuen.\n1988ko urriaren 8an, Freddie eta Montserrat batera atera ziren Bartzelonan \"La Nit\" delakoan. Oraindik editatu gabe zegoen albumeko 3 abesti eskaini zituzten: \"How Can I Go On, The Golden Boy\" eta \"Barcelona\".\nJendaurrean egin zuen azken agerraldia 1990eko Brit Awardsetan izan zen. Urdinez jantzita atera zen eta ez zuen ezer asko esan:\n1991ko azaroaren 23an, HIESa zuela iragarri zion munduari prentsan. Ordu batzuk beranduago, 1991ko azaroaren 24an, bronkopneumonia batek hil zuen Freddie. Ondoan zuen bere mutil laguna, Jim Hutton, eta bera eta Dave Clark gaixoa garbitzen ari ziren Londresko Garden Lodgeko etxean.\nAzken guraria \"Bohemian Rhapsody\" berriro ateratzea izan zen, Hiesaren aurka borroka egiteko. Heriotzaren ondoren, Mercuryk prestatuta utzi zuen material ugari editatu zuten.\nOmenaldiak.\n1992ko apirilaren 20an kontzertu handi bat antolatu zuten Wembleyko estadioan: Robert Plant, Liza Minelli, Elton John, David Bowie, Guns N' Roses, Metallica, Roger Daltrey edo George Michael bertan ziren. Han lortutako guztia HIESaren aurka borroka egiteko eman zuten.\n2006an, \"Lover of Life, Singer of Songs \u2014 The Very Best of Freddie Mercury Solo\" diskoa atera zen merkatura, bakarreko lanak bilduz.\n2007ko azaroaren 24an, 16 urte bete ziren bere heriotzaren ondoren eta \"Queen Rock Montreal &amp; Live Aid\", atera zuten. Montrealen 18.000 pertsonen aurrean emandako kontzertua dago bertan eta 1981eko azaroaren 24 eta 25 grabazioak ziren. 2018ko urrian, Freddie Mercuryri buruzko film biografikoa plazaratu zen, \"Bohemian_Rhapsody\" deitutakoa.\nOrain dela gutxi, Queen eta Paul Rodgersek \"The Cosmos Rocks\" izeneko ekoizpena atera zuten. "}
{"id": "11907", "revid": "360", "url": "https://eu.wikipedia.org/wiki?curid=11907", "title": "Freddy Mercury", "text": ""}
{"id": "11915", "revid": "336", "url": "https://eu.wikipedia.org/wiki?curid=11915", "title": "Meneame.net", "text": "Meneame.net taldeko adimena erabiliz albisteak ezagutarazteko balio duen gaztelaniazko bloga da. Erregistratutako erabiltzaileek gainontzekoek (erregistratuta edo gabe) bozka ditzaketen albisteak bidal ditzakete webgunera, boto gehien dituzten albisteak azalera pasako direlarik. Proiektu honen garatzailea Ricardo Galli da, Balear Uharteetako Unibertsitateko irakaslea.\nWeb 2.0 proiektu bat da, Digg.com-en ideia berean oinarrituz. Hala eta guztiz ere, azken honek ez bezala, \"karma\" bezalako kontzeptuak ere baditu. \"Karma\" erabiltzaile batek duen puntuazioa da, bere partehartzea eta lan onaren ondorioz handituz doana.\n\"Meneame.net\"en oinarrituta, eta euskaraz, Zabaldu.com egitasmoa dugu."}
{"id": "11921", "revid": "60265", "url": "https://eu.wikipedia.org/wiki?curid=11921", "title": "Euskal Herritarrok", "text": "Euskal Herritarrok (EH) 1998an sortutako hautes elkarte bat zen, Hego Euskal Herriko abertzale eta ezkertiarrak biltzeko asmoa zuena. 2003ko martxoaren 17an, Espainiako Auzitegi Gorenak Euskal Herritarrok legez kanpo utzi zuen, Batasuna eta Herri Batasuna alderdiekin batera.\n1998ko eta 2001eko Euskal Autonomia Erkidegoko hauteskundeetara eta 1999ko udal eta foru bozkaketetara (Nafarroako parlamentua barne) aurkeztu zen.\nEHren barran, Herri Batasuna alderdiak zuen indar nagusia, nahiz eta Batzarre eta Zutikeko kideek ere parte hartu. Azken bi alderdi horiek hautes elkartea utzi zuten 1999an, ETAk su-etena hautsi zuela eta.\nEHko kide ezagun gehienak Batasuna alderdira igaro ziren, alderdi horren sorrera prozesuan parte hartu ostean.\nHistoria.\nEusko Legebiltzarreko 1998ko hauteskundeetara lehendakaritzarako hautagairik gabe aurkeztu zen EH, erakunde horretan era iraunkorrean parte hartuko ote zuen argitu gabe. Hauteskundeetara aurkeztu aurretik, hala ere, Hauteskunde Batzordeak eskatutako sinadurak jaso behar izan zituen, talde berri bezala hartu baitzuten. Horrexegatik, HBk izandakoak baino diru laguntza eta hauteskunde espazio gutxiago izan zituen kanpainan zehar. Talde berritzat hartua izan zenez, ezin izan zituen jaso HBri 1994ko emaitzen arabera zegozkion 22 milioi pezetak. EAEko Legebiltzarrerako hauteskunde haietan 224.001 boto jaso zituen EHk (guztizko kopuruaren % 17,91), eta 14 eserleku eskuratu zituen Gasteizko ganberan, EAEko hirugarren indar politiko bilakaturik. Nabarmen hobetu zituen 1994an HBk lortutako emaitzak, orduko hartan 166.147 boto (% 16,29) eta 11 eserleku lortu baitzituen Herri Batasunak. EAJ suertatu zen garaile hauteskunde haietan. Hala eta guztiz ere, Eusko Jaurlaritza osatzearen ardura euren gain hartu zuten EAJk eta EAk. Gutxiengo egoera horretan, EHrekin lankidetza akordioa sinatu zuten 1999-2002 legegintzaldirako, eta Eusko Jaurlaritza EHren unean uneko babes parlamentarioarekin hasi zen lanean.\nNafarroako Foru Parlamenturako 1999an egin ziren hauteskundeetara ere aurkeztu zen EH, eta 47.271 boto (emandako botoen % 15,96) eta 8 eserleku lortu zituen. Nafarroako Foru Erkidegoan ere nabarmen hobetu zituen Herri Batasunak 1995eko hauteskundeetan lortutako emaitzak, 1995ean, 27.404 boto (% 9,4) eta 5 eserleku lortu baitzituen HBk. Argitu beharra dago 1995eko foru hauteskundeetan, Herri Batasuna eta Batzarre, bakoitza bere aldetik joan zirela Nafarroan. 1999an, aldiz, lau urte lehenago 6.500 boto lortutako Batzarre Euskal Herritarrok taldearen barruan aurkeztu zen hauteskundeetara. Hala eta guztiz ere, 1995ean bi taldeek lortutako emaitzak batuta ere askoz ere hobeak izan ziren 1999an EHk lortutakoak.\nETAk su-etena bertan behera utzi eta borroka armatuari berriz ekin zionean, ordea, Batzarrek jarduera hori gogor kritikatu eta EHtik irtetea erabaki zuen, nahiz eta Milagros Rubio Batzarreko ordezkariak EHren taldean zeukan eserlekua gordetzea erabaki zuen Batzarrek, eta talde mistoko kide bezala gelditzea. 1999ko udal hauteskundeetan ere oso emaitza onak lortu zituen EHk. EAEn, esaterako, botoen % 19,91 eta 679 zinegotzi lortu zituen, eta bakarka aurkezten zen alderdien artean boto gehien lortu zituena bilakatu zen. Gogoan izan behar da udalerri askotan elkarrekin aurkeztu zirela hauteskunde haietara EAJ eta EA, zerrenda bakar eta bateratuak aurkeztuz. Hauteskundeen ondoren, Hego Euskal Herriko hainbat udaletan elkarlanari ekin zioten EAJ-EAk eta EHk, alkatetzak lortzeko elkarri laguntza eskainiz. Elkarlan hura Bizkaiko 25 udaletan, Arabako 11tan eta Gipuzkoako 8tan gauzatu zen. 2000. urtearen erdialdera, ordea, bertan behera gelditu zen lankidetza udal gehienetan, ETAk su-etena bertan behera utzi eta borroka armatuari berriz ekin ondoren EHk ez baitzuen, gainerako bi alderdiek eskatu bezala, ETAren jarduna gaitzetsi.\n1999ko ekainean egin ziren Europako Parlamenturako hauteskundeetan ere hartu zuen parte Euskal Herritarrok-ek, eta 223.030 boto lortu zituen, 1994ko hauteskundeetan baino 83.000 gehiago; Koldo Gorostiaga zerrendaburua europarlamentari bilakatu zen. 2000. urtean, berriz, bertan behera gelditu zen EHk Euskal Legebiltzarrean EAJ-Earekin zeukan lankidetza akordioa, eta apirilean Legebiltzarrera era iraunkorrean joateari utzi zion EHk, ordutik aurrera erakunde horretan unean-unean baino ez zuela parte hartuko adieraziz. Egoera horretara heldu aurretik, eta 2000. urteko otsailean ETAk Fernando Buesa PSE-PSOEko legebiltzarkidea hil ondoren, Juan Jose Ibarretxek berak adierazi zuen indargabetutzat ematen zuela lankidetza akordioa EHk ETAren jarduera gaitzesten ez bazuen. Handik bi hilabetera, Arnaldo Otegi EHko bozeramaile parlamentarioak eraikuntza nazional prozesuak epel jokatzea egotzi zien gainerako alderdi abertzaleei, eta lankidetza hitzarmena alde batek etenik utzi zuenez, EH konpromiso guztietatik libre sentitzen zela adierazi zuen. 2001. urteko urtarrilean, Euskal Legebiltzarreko Mahaiak EHko legebiltzarkideei soldatarik ez ematea erebaki zuen. Bestalde, 2000. urtean Espainian egin ziren hauteskunde orokorretan ez parte hartzea erabaki zuen EHk, eta abstentzioa bultzatu zuen."}
{"id": "11922", "revid": "17", "url": "https://eu.wikipedia.org/wiki?curid=11922", "title": "Zutik (argipena)", "text": "Zutik hitzak adiera hauek ditu:"}
{"id": "11923", "revid": "119347", "url": "https://eu.wikipedia.org/wiki?curid=11923", "title": "Zutik (alderdia)", "text": "Zutik Euskadiko Mugimendu Komunistaren (EMK) eta Liga Komunista Iraultzailearen (LKI) bategitearen ondoren 1991n sortutako alderdi politiko ezkertiarra izan zen. Zutikeko kideek Nafarroan Batzarre alderdian parte hartzen zuten. 2008ko Nazio Konferentzian alderdi politiko izateari utzi zion, \u00abpluraltasun handiko talde politiko-soziala\u00bb bilakatu zen, ordutik aurrera alderdiko ildo desberdinek jarduera propioa garatuz. Azkenik, 2011ko abenduaren 17an, Bilbon egindako Biltzar Orokorrean, alderdia desegitea erabaki zuten.\n1990eko hamarkadan Zutiken gazte alorreko erreferentea Hautsi bazen ere, 2000ko hamarkadan sartzearekin batera eta Hautsiren desagertzearekin batera, Zutikek \"Zutik-Gazteok\" sortu zuen.\nIdeologia.\nZutik ezker iraultzailearen eremuan kokatzen zen.\nZutik sortutako alderdiek (EMK-k zein LKIk) historikoki ezkerreko abertzaletasunaren gertuko posizio politikoa landu zuten (esaterako, 1990eko hamarkadan zehar botoa Herri Batasunarentzat eskatuz). Zutikek, hala ere, ez zuen bere burua abertzaletzat hartzen. Horrela,\nHortaz, \" abertzale eta ez-abertzalez\" osatutako talde politikoa zen, alderdiaren arabera, eta \"euskal gatazkaren konponbide adostu batean sinesten\" zuten. Ideologia eta sentsibilitate guztiak errespetatzen dituen gizarte baten aldeko apostua egiten du Zutikek. Horrela, hainbatetan agertu zen ETAren aurka, \"gizarte honen aniztasunaren kontra dagoen eta oinarrizko giza eskubideak errespetzatzen ez dituen talde armatua baita\", taldeak zioenez.\nHistoria.\n1999 eta 2000 urteetan, Zutik Euskal Herritarrokeko parte izan zen. ETAk garai hartan mantentzen zuen su-etena hausterakoan, Zutik EHtik atera zen, Batzarre bezala. Alderdiak, halaber, ez zuen Batasuna prozesuan parte hartu.\nBanaketa eta ondorengo egoera.\n2006an, Zutikek \u00abEuskal Herriko nazio gatazkari buruzko jarreran izandako aldaketa\u00bb zela eta, LKIn jatorria zuten hainbat kidek Zutiketik eszisioa burutu zuten. 2007ko martxoan ofizialki Ezker Gogoa sortu zuten. 2009an Ezker Gogoak Alternatiba alderdi sortu berrian bat egin zuen Ezker Batutik zetozen hainbat kiderekin.\n2009tik aurrera, halaber, Zutikeko hainbat ildok agerpenak egin zituzten, Gorripidea ildoak eta Gune Antikapitalistak bezala. Aitzitik, Zutik alderdiaren izenean egindako agerpenik ez zegoen edo oso urriak ziren.\n2011ko abenduaren 17an, Bilbon egindako Biltzar Orokorrean, alderdia desegitea erabaki zuten, eta Gorripidea ildoak bere burua alderdi bilakatuko zuela adierazi zuen, Gorripidea izenaz.\nHauteskundeak.\nHainbatean Herri Batasunarentzat eskatu zuen botoa. 2004ko Espainiako Hauteskundeetara Aralarrekin aurkeztu zen koalizioan Euskal Autonomia Erkidegoan, baina ez zuen ordezkaritzarik erdietsi. Botoen %1,7 lortu zuten.\n2007ko Udal Hauteskundeetan Debagoienako herri batzuetan (Arrasaten, kasu) Ezker Batuarekin batera aurkeztu zen."}
{"id": "11924", "revid": "6950", "url": "https://eu.wikipedia.org/wiki?curid=11924", "title": "Roman Pola\u0144ski", "text": "Rajmund Roman Thierry Pola\u0144ski (Paris, 1933ko abuztuaren 18) frantziar-poloniar film zuzendari eta aktorea da. Hollywooden arrakasta lortu zuen, besteak beste, 1968ko \"Rosemary's Baby\" eta 1974ko \"Chinatown\" filmengatik. Hala ere, bizitza pertsonalaren aldetik, gorabehera dezente ezagutu ditu Polanskik Estatu Batuetan. Izan ere, 1969an, Sharon Tate emaztea erail zuten Manson familiakoek; eta 1978an, Polanskik herrialdea utzi behar izan zuen bortxakeria leporatu ziotelako. Hortik aurrera, Europan egin du lan, hala nola, 1988ko \"Frantic\" eta 2002ko Oscar irabazi zuen \"The Pianist\".\n2009ko irailaren 26tik atxilotu zuten aurretik aipatutako akusazioak zirela-eta."}
{"id": "11926", "revid": "70718", "url": "https://eu.wikipedia.org/wiki?curid=11926", "title": "Batzarre", "text": "Batzarre Nafarroa Garaiko alderdi politiko ezkertiar eta euskaltasunaren aldekoa da. Zutik alderdiarekin harreman estua zeukan. 1987an sortu zuten Euskadiko Mugimendu Komunistak eta Liga Komunista Iraultzaileak hauteskunde-koalizio gisa. Aurretik, LKIk arrakastarik izan ez zuen Auzolan koalizioa sortu zuten beste alderdi ezkertiar batzuekin. 1991n Batzarre alderdi politiko bilakatu zen.\n1999an Euskal Herritarroken parte hartu zuen, nahiz eta handik gutxira koalizioa utzi zuen. 2004tik Nafarroa Bai (NaBai) koalizioko parte izan zen, 2010ean \u20142011ko hauteskundeetarako estrategiaren eztabaidaren testuinguruan\u2014 koalizioan ez jarraitzea eta Nafarroako Ezker Batuarekin harremanetan hastea erabaki zuen arte. 2011ko urtarrilean, bi alderdiek Izquierda-Ezkerra koalizioa aurkeztu zuten.\nBatzarre alderdi txikia da; gehienbat Iru\u00f1errian eta Tuteran du eragina. Alderdiaren aurpegi ezagunenak Milagros Rubio eta Ioseba Eceolaza dira. Lehena Euskal Herritarrokekin Nafarroako foru parlamentarioa izan zen, eta Tuterako zinegotzia izan da hainbat urtez. Bigarrena Batzarreren ordezkaria zen NaBain.\nBatzarrek \"Ezkerretik berrituz\" aldizkaria plazaratzen du.\nHauteskundeetako emaitzak.\nBatzarre 1987an sortu zen eta 2003an aurkeztu zen azkenekoz Batzarre izenarekin hauteskundeetara. Nafarroako Parlamenturako hauteskundeetan ondoko emaitza hauek lortu ditu:\nUdal hauteskundeei dagokienez, 2003an 8.449 boto (%2,8) eta 15 zinegotzi lortu zituen."}
{"id": "11927", "revid": "101217", "url": "https://eu.wikipedia.org/wiki?curid=11927", "title": "Nafarroa Bai", "text": "Nafarroa Bai, NaBai, 2004an Nafarroa Garaiko koalizio abertzale bat zen. Hasiera batean, Aralar, Eusko Alkartasuna, EAJ, Batzarre eta hainbat independentek edo afiliazio gabek osatu zuten. Batzarrek 2011ko hauteskundeetarako, NaBai utziko zuela jakinarazi zuen 2010 amaieran, eta Nafarroako Ezker Batuarekin batera koalizio berria sortu zuen.\n2011ko urtarrila eta otsaila bitartean, Aralarrek, EAJk eta koalizioko kide independente batzuek Eusko Alkartasuna NaBai-tik kanpo geratu zela adierazi zuten, Ezker Abertzalearekin zituen akordio estrategikoak ez zituelako bertan behera utzi nahi izan. EAk koaliziotik bota zutela salatu zuen, eta, sortzaileen gehiengoa koaliziotik kanpo zegoenez, Aralar eta EAJren arteko koalizioak ezin zuela Nafarroa Bai izena izan adierazi zuen. Gauzak horrela, Aralarrek eta EAJk 2011ko hauteskundeetan Nafarroa Bai 2011 izena erabiliko zutela adierazi zuten.\n2011ko udal hauteskundeek utzitako emaitzen ondoren, Aralarrek akordioa lortu zuen Bildu koalizioa osatzen zuten kideekin hauteskundeetara elkarrekin joateko, Amaiur koalizio berrian. Horren ondoren, NaBai-n geratzen ziren gainerako eragileek (EAJ alderdia, independenteen Zabaltzen elkartea) Geroa Bai izeneko koalizio berria osatzea adostu zuten Nafarroarako.\nHelburua.\nBere sorreran, Nafarroa Bai koalizioaren helburu nagusia Nafarroako Gobernutik nahiz udal gobernuetatik UPN ateraraztea zen, eta horretarako Nafarroako Ezker Batua (NEB) eta Nafarroako Alderdi Sozialista (PSN)rekin paktuak egiteko asmoa erakutsi zuen.\nHistoria.\n2004ko hauteskundeak.\n2004ko Espainiako hauteskundeetara aurkeztu zen lehen aldiz, lehen postuan Uxue Barkos zuela, eta diputatu eserleku bat lortu zuen, 61.045 sufragio, botoen % 18,84 alegia, lortuta. Beraz, Nafarroako Foru Erkidegoan aukera euskaltzale batek ordu arte lortu zuen emaitzarik onena izan zen. Horrekin batera, Espainiako Diputatuen Kongresuan, azken 18 urteetako lehen diputatu euskaldun nafarra lortu zuten. Herri Batasunak (HB) lortu zuen azkenekoz Nafarroako euskaldun bat diputatu izatea Madrilen, nahiz eta ez zuen eserlekua hartu.\n2007ko hauteskundeak.\nAkordioa.\n2007ko foru eta udal hauteskundeetan aurkeztu zen Nafarroa Bai koalizioa. Akordio bat sinatu zuten koalizioko alderdiek, non lehen 10 lekuetan Aralarko 5 lagun egongo ziren, Eusko Alkartasunako 3, Batzarreko 1 eta EAJ alderdiko beste bat.\nNafarroako Ezker Batua alderdiari koalizioan sartzeko gonbita egin zitzaion, baina haiek beren zerrenda propioa aurkeztea hobetsi zuten. Hala ere, UPN gobernutik kentzeko akordio batera iristea ongi ikusi zuten. Nahiz eta Batasunari ere gonbite bera egin, ez zen akordiorik lortu eta ez zen koalizioan sartu.\nNafarroako Parlamentuari dagokionez, Aralar taldeak aurkeztu zuen zerrendaburua (Patxi Zabaleta); eta Iru\u00f1eko Udalari dagokionez, EA-EAJk bere hautagaia aurkezteko aukera bazuen ere, Uxue Barkos independenteari utzi zioten zerrendaburu tokia.\nAkordio horretan, Parlamentuko lehen 10 hautagaien artean independente bat egon zen, eta hiriburuko lehen 6 zinegotzietan, bertze independente bat.\nEmaitzak.\n2007ko hauteskundeetan Foru Erkidegoan bigarren zerrenda bozkatuena izan zen NaBai, zerrenda abertzale batek bigarren postua lortzen zuen lehenengo aldia. Botoen % 23,7 lortu zuen eta 12 eserleku. Horrela, koalizioko alderdiek banandurik lortu zituzten emaitzak hobetu zituen (8 eserleku).\nIru\u00f1ean botoen % 26,26 eta 8 zinegotzi lortu zituen. Udalerri askotan ere zinegotzi kopurua handitu egin zuen, eta hainbatetan zerrenda bozkatuena izatea lortu. Hauteskunde gauean, Patxi Zabaleta taldearen zerrendaburuak adierazi zuen NaBai Nafarroako bigarren indar politikoa zela eta etorkizunean lehena izan litekeela.\nEmaitzak merindadeka.\nNaBaik Iru\u00f1eko merindadean lortu zituen emaitzarik onenak eta Tuterakoan, txikienak; hala ere, Nafarroako merindade guztietan 2003ko hauteskundeetan baino boto gehiago eskuratu zituen.\nErriberriko merindadea.\nNafarroako Parlamenturako hauteskundeetan, Nafarroa Bai zerrendarik bozkatuena izan zen merindadeko hiru herritan: Untzue, Leotz eta Oloritzen.\nErriberriko merindadeko udalerri handienetan lortutako emaitzak:\nIru\u00f1eko merindadea.\nNafarroako Parlamenturako hauteskundeetan, Nafarroa Bai zerrendarik bozkatuena izan zen merindadeko 57 herritan, Nafarroa iparraldeko herri gehienetan, eta Sakanako eta Iru\u00f1erriko hainbatetan.\nIru\u00f1eko merindadeko udalerri handienetan lortutako emaitzak:\nLizarrako merindadea.\nNafarroako Parlamenturako hauteskundeetan, Nafarroa Bai zerrendarik bozkatuena izan zen merindadeko zazpi herritan.\nLizarrako merindadeko udalerri handienetan lortutako emaitzak:\nTuterako merindadea.\nNafarroako Parlamenturako hauteskundeetan, Nafarroa Baik botoen %10 baino gutxiago eskuratu zuen herri gehienetan, baina 2003ko emaitzekin alderatuz gero, igoera nabarmena izan zuen.\nTuterako merindadeko udalerri handienetan lortutako emaitzak:\nZangozako merindadea.\nNafarroako Parlamenturako hauteskundeetan, Nafarroa Bai zerrendarik bozkatuena izan zen merindadeko 18 herritan.\nZangozako merindadeko udalerri handienetan lortutako emaitzak:"}
{"id": "11928", "revid": "96586", "url": "https://eu.wikipedia.org/wiki?curid=11928", "title": "Krzysztof Kie\u015blowski", "text": "Krzysztof Kie\u015blowski (Varsovia, 1941eko ekainaren 27 - Varsovia, 1996ko martxoaren 13) poloniar zinema zuzendaria izan zen. \"Trois couleurs\" trilogiak mundu osoan ospea eman zion. Zinema garaikidean, gehien eragin duen Europako zinemagileetako bat da, eta, gaur egun ere, bere filmak zinema klaseetan erakusten eta irakasten dira."}
{"id": "11929", "revid": "15251", "url": "https://eu.wikipedia.org/wiki?curid=11929", "title": "Herriko Alderdi Sozialista Iraultzailea", "text": "Herriko Alderdi Sozialista Iraultzailea (HASI) 1977an sortutako alderdi politiko independentista eta sozialista marxista izan zen. Bere jarduera-eremua Hego Euskal Herria izan zen. KAS erakundeko partaide izan zen eta Herri Batasunaren sorreran parte hartu zuen. Zatiketa askoren ostean, 1992ko V. Biltzarrean alderdia desegin eta bere kideak KASera pasa ziren.\nHistoria.\nEuskal Herriko Alderdi Sozialista (EHAS), Eusko Sozialistak (ES) eta zenbait independenteren batze-prozesu baten ondoren sortu zen 1977an. Marxista eta sozialista zen eta Euskal Herri batu eta independentea lortzea zuen helburu. Santi Brouard izan zen alderdiaren fundatzaileetako bat eta lehendakaria. HASI Koordinadora Abertzale Sozialistan sartu zen eta Herri Batasunaren sorreran parte hartu zuen 1978an.\n1978ko Lehen Biltzarrean zatiketa gertatu zen HASI barruan: EKIA taldea alderditik irten eta Euskadiko Ezkerran sartu zen. Hirugarren Batzarra egin zenean (1987), ordura arte idazkari nagusi zen Txomin Ziluagak zuzendutako militante-talde bat alderditik bereizi zen. Bosgarren Biltzarrean (1992) alderdia desegitea eta militanteak KASen lanean jarraitzea erabaki zen."}
{"id": "11930", "revid": "336", "url": "https://eu.wikipedia.org/wiki?curid=11930", "title": "Jeltzale", "text": "Jeltzalea Euzko Alderdi Jeltzalearen (EAJ) jarraitzailea eta haren ideologia da. EAJko kidea, berriz, jelkidea da.\n\"Jeltzale\" hitza, beste hainbat hitz bezala, Sabin Aranak asmatu zuen. \u00ab\"JEL\"aren zale\u00bb (\"JEL + -zale\") esan nahi du. JEL, berriz, EAJ alderdiak goiburutzat zuen \"Jaun-goikua eta Lagi-za\u0155a\" sabindar aldarriaren sigla da. \"Lagi-za\u0155a\" (lege zaharra) Euskal Herriko antzinako legeei deritze, hau da, foruei.\nGoiburu hori, Sabino Aranak eta haren garaiko eusko abertzale askok erlijio katolikoari ematen zioten lehen mailako garrantziaren adierazgarri da. Euskal Herriko ikurrinean ere islatuta dago goiburua, Jainkoa adierazten baitu gurutze zuriak, eta lege zaharra gurutze berdeak."}
{"id": "11931", "revid": "349", "url": "https://eu.wikipedia.org/wiki?curid=11931", "title": "Jelkide", "text": ""}
{"id": "11933", "revid": "119347", "url": "https://eu.wikipedia.org/wiki?curid=11933", "title": "Europako Ikasle Foroa", "text": "Europako Ikasle Foroa Europako ikasleak biltzeko ideiarekin sortu zen foroa da. Lehenengo edizioa Nafarroako Bakaiku herrian izan zen 2006ko Martxoaren 24tik 26ra.\nBakaikuko edizioa.\nBakaikuko edizioa Bologna Prozesuaren aurrean hartu beharreko bideak zehazteko erabili zen. Era berean foroaren ideia aztertu eta adierazpen bateratu bat egiteko erabili zen.\nParte-hartzaileak.\nParte-hartzaile batzuek euren izenean egin bazuten ere hauek dira bertan agertutako antolakunde ezberdinak.\nErabakiak.\nErabakirik garrantzitsuena Bakaikuko Adierazpena izan zen. Era berean antolatzen jarraitzea erabaki eta hurrengo baterako zita jarri zen Italian."}
{"id": "11936", "revid": "349", "url": "https://eu.wikipedia.org/wiki?curid=11936", "title": "EAE-ANV", "text": ""}
{"id": "11939", "revid": "512", "url": "https://eu.wikipedia.org/wiki?curid=11939", "title": "Ang Lee", "text": "Ang Lee (; Chaozhou, Pingtung, 1954ko urriaren 23) Taiwango film zuzendaria da. Zinemagintzan Taiwanen hasi zen bazen ere, azken urteotan Hollywooden aritu da. Horko lanen emaitza biribilena \"Brokeback Mountain\" filma da, zeini esker Zuzendari onenaren Oscar saria saria irabazi zuen Ang Leek. \"Life of Pi\" filmagatik bigarrenez eskuratu zuen Zuzendari onenaren Oscarra."}
{"id": "11941", "revid": "336", "url": "https://eu.wikipedia.org/wiki?curid=11941", "title": "Robert Altman", "text": "Robert Bernard Altman (Kansas Hiria, Missouri, 1925eko otsailaren 20 - 2006ko azaroaren 20) Ameriketako Estatu Batuetako film zuzendaria da, zinema naturalista egiteagatik ezaguna. 2006an ohorezko Oscar jaso zuen. Ekitaldi horretan \"berritzaile garrantzitsu\"tzat nabarmendu zuten Altman.\n\"The Delinquents\" 1957an zuzendutako lehen film luzeak Alfred Hitchcocken arreta piztu zuen, eta \"Alfred Hitchcock Presents\" telebista saioan berarekin lan egiteko deitu zion zinemagile mitikoak. Arrakasta handiko beste telesail batzuetan egin zuen lan gero, \"Whirlybirds\" eta \"Bonanza\"-n kasu. Zineman, arrakasta 1970eko hamarkadan lortu zuen Altmanek, batez ere \"M*A*S*H\", \"The Long Goodbye\" edo \"Nashville\" filmei esker."}
{"id": "11942", "revid": "96586", "url": "https://eu.wikipedia.org/wiki?curid=11942", "title": "Stanley Kubrick", "text": "Stanley Kubrick (1928ko uztailaren 26a - 1999ko martxoaren 7a) Bronxeko familia judu batean jaiotako Ameriketako Estatu Batuetako zinema zuzendari, argazkigile, gidoilari eta ekoizlea zen.\nXX. mendeko zuzendari eraginkorrenetakoa da, bere zinema erabat berritzailea baita. Haren film gehienak literaturako lanetan oinarriturik daude, eta istorio laburra badute ere, oso argiak eta zorrotzak dira. Teknikoki biziki landuak, pop zein musika klasikoa nahasten dira.\nZinema eta argazkilaritzatik aparte, xakea, musika, jazza batez ere (Taft Swing Band izeneko taldean bateria jo zuen) gustuko zituen. Gustu horiek guztiek bere bizitzan eragin nabaria izan zuten, eta baita haren lanetan ere.\nStanley Kubrick zuzendari, gidoilari eta produktore estatubatuarraren zinemaren ezaugarririk nagusiak perfekzio teknikoa eta sinbolismo intelektual sakona dira. Oso zehatza izan zen bere pelikuletan, zertzeladarik txikiena era kontrolatzen zuen eta mugaraino eraman zituen eskura zituen baliabide zinematografikoak. Haren lan nagusien artean \"Laranja mekanikoa\" da.\nBizitza.\nGaztaroa.\nStanley Kubrick 1928ko uztailaren 26an jaio zen Bronxen (New York, AEB), klase altuko familia judu batean. Gazte-gaztetik erakutsi zuen musika, batez ere jazza, xake eta argazkigintzarako zaletasuna. Zaletasun horiek eragina izan zuten gero haren zuzendari lanean. Ikaslea zela argazki batzuk saldu zizkion \"Look\" aldizkariari eta 17 urterekin bertan lana lortu zuen.\nLehen filmak.\n1951n, lehen filma egiteko erabili zuen aurreztuta zeukan dirua, Walter Cartier boxeolariari buruzko dokumentala izan zen: \"Day of The Fight\". \"Flying Padre\" (1951) eta \"The Seafarers\" (1953) film laburrak egin zituen ondoren.\n1953an, \"Fear and Desire\", lehen film luzea egin zuen, jaberik gabeko lurren alde borroka egiten duen gudari talde bati buruzko. Hamar langile baino gutxiagorekin egin zuen eta bera arduratu zen ia lan gehienez; bi lagunek eta lehen emazteak (Toba Metz, 18 urterekin ezkondu zen harekin) lagundu zioten. Film horren kopia askorik ez dago, Kubrickek berak deuseztatzeko eskatu baitzuen: haren esanetan, \"gaztaroko akatsa\" zen. Ez zuen arrakasta handirik izan, baina hurrengo lana finantzatzen lagundu zion: \"Killer's Kiss\" (1955), gangster baten alaba ezagutu eta berarekin maitemindu den boxeolari baten istorioa kontatzen da intrigazko film horretan. Ruth Sobotka-k, haren bigarren emaztea izan zenak, antzezten du hor. Baliabide gutxirekin egin zuen, baina Kubrickek zuri-beltzezko argazkiekin zuen maisutasunak NBCko ekoizle James B. Harrisen arreta piztu zuen.\nArrakasta Hollywooden.\n1956an, Kubrick eta Harrisek ekoiztetxe bat sortu zuten eta bien artean \"The Killing\" pelikula egin zuten, Lionel Whiten nobela batean oinarrituta dago eta Sterling Hayden da protagonista. Hipodromo batean egindako lapurreta kontatzen du filmak. Garai hartan berrikuntza handia izan zen Kubrickek film honetan nola erabili zuen denbora zinematografikoa.\nHollywoodeko pertsonaia batzuen arreta piztu zuen lan horrek, horien artean, Kirk Douglasena. Bost pelikula egiteko kontratua sinatu zuten aktorearekin. Taldearen lehen pelikula \"Paths of Glory\" (1957) izan zen. Douglas bera zen protagonista, Dax koronelaren papera egin zuen, Lehen Mundu Gerran, etsaiaren aurrean koldarki jokatzeaz salatu zituzten soldaduak defendatu beharko ditu koronelak. Kubricken lehen film polemikoa izango zen. \"Paths of Glory\" pelikulan bere alderik gizatiarrena eta sentikorrena erakusten du Kubrickek, inoiz egin den amaierarik hunkigarriena dauka. Filma egiten ari zela, hirugarren eta azken emaztea ezagutu zuen, Suzanne Christianne.\n1960an Douglasekin egingo zuen berriz topo Kubrickek. Aktorea, \"Spartacus\" egiteko zuzendari bila zebilen, Anthony Mannen ordez. Kubrickek proposamena onartu zuen, hain aurrekontu handia zuen pelikulak bere ibilbideari bultzada handia emango ziolako. Pelikulak hiru Oscar sari irabazi zituen eta zinema-aretoetan lortu zuen lehen arrakasta izan zen. Kubricken lanak bultzada handia izan zuen. Douglasekin beste hiru pelikula egiteko zuten kontratua bertan behera uztea lortu zuten Kubrick eta Harrisek. Bien artean egindako hurrengo filma \"Lolita\" (1962) izan zen, Vladimir Nabokoven nobela batean oinarritutakoa. Zalaparta handia sortu zuen filmak. Humbert Humberten (James Masonek antzeztua) istorioa kontatzen du: adin ertaineko gizon hori 14 urteko neska batekin maitemindu da eta, bera lortzeko, neskatilaren amarekin ezkondu. Beste maisulan bat da, Kubrickek istorioak kontatzeko zuen gaitasun bikaina erakusten du. Filma, hainbat arrazoirengatik, Ingalaterran egin zuen.\n\"Lolita\" egin ostean, Harris eta Kubrickek elkartea desegin zuten eta zuzendariak bakarka ekoitzi zituen hurrengo filmak. Entzute handiko idazleen lanak egokitzen segitu zuen: \"Dr. Strangelove or: How I Learned To Stop Worrying And Love The Bomb\", \"A Clockwork Orange\", \"Barry Lyndon\" eta \"Eyes wide shut\" filmetan adibidez.\nGerra hotza eta Kubako misilen krisiaren garaian, 1964an, \"Dr. Strangelove\" filma egin zuen. Hasieran gai hori seriotasunez lantzeko asmoa zuen arren, azkenean umore beltzeko komedia bat egin zuen. Peter Sellers aktoreak hiru pertsonaiaren papera egin zuen bertan. Arrakasta handia izan zuen, baina baita kritikak ere, AEBetako defentsa sistemari buruz ematen zuen irudi txarragatik.\nZinema berritzen.\n1960ko hamarkadaren amaieran Britainia Handira bizitzera joan zen eta hurrengo filmak hantxe egin zituen.\n1968an, zinemaren historiako film moderno eta arriskutsuenaz etorri zitzaion bere ibilbidearen une gorena: \"\". Zientzia-fikzio film horretan gizakiaren etorkizuneko eboluzioa kontatzen du. Zinemaren historiako filmik onenen artean kokatu ohi da: harengatik, Oscar saria jaso zuen.\n1971n Anthony Burgessen eleberri bat egokitu zuen \"The Clockwork Orange\" filmean. Alexen istorioa kontatzen du. Gazte oso oldarkorra da eta bere denbora-pasa gogokoenak bortxaketa, muturreko bortizkeria eta Beethoven dira. Filmean erakusten ziren irudi gogorrak eta kalean hainbat eszena imitatu zituztelako, zinema-aretoetatik kentzeko eskatu zuen Kubricek. Oscar sarietarako hiru izendapen jaso zituen: moldatutako gidoi onenarena, zuzendari onenarena eta ekoizle onenarena.\nTerrorezko filmaketa.\nFilm futurista biren ostean, gaia aldatu eta \"Barry Lyndon\" lana egin zuen. XVIII. mendean kokatutako istorioa da eta William Makepeace Thackerayk XIX.ean idatzi zuen. Kritikak aspergarri eta klasikoegia zela esan zuen. Hala ere, Oscar sarietarako zazpi izendapen jaso zituen, zuzendariaren aurreko edozein filmek baino gehiago eta azkenean lau irabazi zituen.\n1980an Stephen Kingen eleberri batean oinarritutako beldurrezko film bat estreinatu zuen, \"The Shining\". Filmak arrakasta ekonomiko handia izan zuen; kritikak ordea, ez zion harrera ona egin. Gaur egun, genero horretako film onenen artean dago.\nAzken lanak.\nHurrengo filma egin zuenerako zazpi urte pasa ziren. 1987an \"Full Metal Jacket\" estreinatu zuen. Berriz gerraren gaia jorratu zuen, baina oraingoan Vietnamgoa. \"Full Metal Jacket\" filmarekin ospea berreskuratu zuen eta kultuzko zuzendari bihurtu.\n1990eko maiatzean, Martin Scorsese, Woody Allen, Francis Coppola, Steven Spielberg, Robert Redford, Sydney Pollack eta George Lucas zinemagileekin batera, Film fundazioa sortu zuen, filmen zaharberritzea eta zaintza bultzatzen dituen erakundea.\nKubricken azken lana \"Eyes Wide Shut\" (1999) izan zen, Arthur Schnitzlerren nobela batean oinarritutako drama psikologikoa. Tom Cruise eta Nicole Kidmanek New Yorkeko bikote baten papera egiten dute bertan, itxuraz pozik bizi dira euren etxean, baina ametsetan eta fantasietan benetan nolakoak diren ageri da. Zuzendaria hil ostean estreinatu zen, izan ere, muntaia amaitu gabe zendu zen, lo zegoela bihotzekoak emanda, 1999ko martxoaren 7an.\nKubriken lana hainbat alditan saritu dute. Oscar sarietarako 13 izendapen jaso zituen, baina bakarra irabazi zuen bere izenean, efektu bereziena \"\" filmagatik. 1997ko martxoan \"Director Guild of Americak\" ematen duen saririk handiena jaso zuen, David Wark Griffith izenekoa; eta irailean berriz, bere ibilbide guztiari eskainitako Urrezko Lehoia eman zioten Veneziako Mostran."}
{"id": "11943", "revid": "96586", "url": "https://eu.wikipedia.org/wiki?curid=11943", "title": "Orson Welles", "text": "George Orson Welles (Kenosha, Wisconsin, AEB, 1915eko maiatzaren 6a \u2013 Los Angeles, Kalifornia, AEB, 1985eko urriaren 10a) film zein antzerki zuzendaria, aktorea eta ekoizlea izan zen. Inoizko zinema zuzendari hoberenetakoa da. Izan ere, 1941eko \"Citizen Kane\" nahiz 1958ko \"Touch of Evil\" filmak zinemako historiako aurrerapauso garrantzitsutzat jotzen dira aho batez, eta inoizko film hoberenen zerrendetan agertzen dira beti.\nWelles eta Euskal Herria.\n1955ean Wellesek bi dokumental sorta zuzendu zituen ITV telebistarako . Bigarrenean, \"Around the World with Orson Welles\" izenburukoan, \"The Land Of The Basques\" dokumentalean garai hartako Euskal Herriari buruzko lana egin zuen. Bigarren dokumental batean, bestetik, euskal pilotari buruz aritu zen.\nEuskarari buruz \u00abEdeneko hizkuntza, edo beharbada deabruarena\u00bb dela esan zuen."}
{"id": "11945", "revid": "65203", "url": "https://eu.wikipedia.org/wiki?curid=11945", "title": "Martin Scorsese", "text": "Martin Charles Scorsese (1942ko azaroaren 17a, New York) Ameriketako Estatu Batuetako zinema zuzendari, gidoigile eta ekoizlea da.\nKritika onak sarri jasota, gerra ondoko zuzendari onenetakotzat jo ohi dute kritikariek. Bost izendapenen ostean, 2007an Oscar saria irabazi zuen azkenean. Bere ibilbidean zehar, zuzendari onenaren kategorian Oscar sarietarako bederatzi aldiz izan da nominatua, kategoria horretan izendapen gehien lortu dituen eta gaur egun bizirik dagoen zuzendaria izanik, eta historiako bigarrena.\nBere filmetan auzi batzuk jorratu ditu, hala nola italiar nortasuna Ameriketako Estatu Batuetan, errua eta erredentzioa Eliza Katolikoan, matxismoa eta bortizkeria... "}
{"id": "11946", "revid": "59723", "url": "https://eu.wikipedia.org/wiki?curid=11946", "title": "Peter Jackson", "text": "Peter Robert Jackson (Pukerua Bay, Wellington eskualdea, 1961eko urriaren 31) Zeelanda Berriko zinema zuzendaria da, J.R.R. Tolkienen \"Eraztunen Jauna\" izeneko eleberrian oinarritutako hiru filmak egiteagatik ezaguna. Gaur egun Hollywooden lanean hasi bada ere, Jacksonen lehenengo filmak aurrekontu baxuko beldurrezko komediak ziren."}
{"id": "11948", "revid": "98220", "url": "https://eu.wikipedia.org/wiki?curid=11948", "title": "Lasse Hallstr\u00f6m", "text": "Lars Sven \"Lasse\" Hallstr\u00f6m (Stockholm, 1946ko ekainaren 2) Suediako film zuzendaria da. Karin Lyberg (1907-2000) idazlearen semea da eta Lena Olin suediar aktorearekin ezkondua dago..\nHallstr\u00f6m-ek bideoklipak egiten (batez ere ABBA taldearentzat) eman zituen lehen urratsak zinemagintzan. Izan ere ABBAko bideo gehien-gehienak Hallstr\u00f6m-ek berak filmatu zituen. Berrikuntza tekniko asko erabili zituen, eta, ondorioz, bideoklipak oso aurrerakoiak izan ziren. Ondoren, zineman aritu da. Hasieran Suedian bertan, baina \"Mitt liv som hund\" filmatuz geroztik, Ameriketako Estatu Batuetan jarduten du."}
{"id": "11950", "revid": "46640", "url": "https://eu.wikipedia.org/wiki?curid=11950", "title": "Curtis Hanson", "text": "Curtis Hanson (1945eko martxoaren 24, Reno, Nevada - Los Angeles, Kalifornia, 2016ko irailaren 20a) Ameriketako Estatu Batuetako film zuzendaria izan zen. Haren esanetan, Alfred Hitchcockek eragin handia izan zuen bere filmatzeko eran. \"L.A. Confidential\" filmarekin ospe handia lortu zuen Curtis Hansonek. Bi Oscar izendapen ere jaso zituen film horrengatik, eta gidoi onenarena irabazi zuen."}
{"id": "11951", "revid": "46380", "url": "https://eu.wikipedia.org/wiki?curid=11951", "title": "Milo\u0161 Forman", "text": "Milo\u0161 Forman, Jan Tom\u00e1\u0161 Forman jaioa (\u010c\u00e1slav, 1932ko otsailaren 18 - Danbury, Connecticut, AEB, 2018ko apirilaren 13) Txekiako film zuzendaria izan zen. Umezurtz geratu zen oso gazte, gurasoak Auschwitzeko kontzentrazio-esparruan hil baitziren.\nGaraiko Txekoslovakian hasi zen zinemagintzan. Hala ere, Sobiet Batasunak 1968ko Pragako Udaberrian herrialde inbaditu zuenean, Forman Parisen zegoen, film baten ekoizpenaren negoziazioan. Hori zela eta, estudioek kaleratu ondoren, Ameriketako Estatu Batuetara joan zen. 1977an hiritartasuna eskuratuko zuen. Hor, arrakasta handia erdietsi zuen 1975eko \"One Flew Over the Cuckoo's Nest\" filmarekin, Ken Kesey-en eleberrian oinarriturik. Oscar irabazi zuen Formanek. 1984ko \"Amadeus\" filmekin berriro lortu zuen Oscar saria."}
{"id": "11953", "revid": "20653", "url": "https://eu.wikipedia.org/wiki?curid=11953", "title": "Kapitalista", "text": "Kapitalista ekonomian ohikoa den terminoa da, zeinaren lana eztabaida politiko eta sozialera hedatu zen. Aberastasuna ekoizteko bitartekoen jabe edo kontrolatzen duen agente ekonomikoa izendatzen du. \nKapitalista, beraz, inbertitzailea da (adibidez, \"arrisku kapitalista\" arrisku-kapitalean inbertitzen duena da).\nJatorrizko zentzu honetan \"kapitalista\" izateak ez du zertan esan nahi \"kapitalismoa\" deritzon sistema ekonomiko eta sozialaren aldekoa izatea; geroago \"kapitalista\", berriz, merkatu askearen ideologiaren defendatzailea izendatzen duen epiteto gisa erabili da. Erabilera hori langile mugimenduak asmo peioratibo batekin egin zuen lehenik eta gero \u2014bereziki 1989an Berlingo harresia erori zenetik eta 1991n Sobietar Batasuna desagertu zenetik\u2014 harro hartu zuten bere aldekoek, adibidez, misioan. \"Forbes\" aldizkariaren adierazpena.\nBestalde, zaila da enpresariaren figura zehaztea, ez baita zertan kapitalaren jabeekin bat etorri behar \u2014baina enpresa baten jabeari maileguan eman izana edo bazkide kapitalistak enpresa bat eratu, kasu honetan akziodunek, beren akzioen araberako etekinetan parte hartzen dute, eta enpresa exekutiboek zuzentzen dute\u2014, eta horrek aldea dakar haietako bakoitzak jasotzen duen ordainsarietan (kapitalaren interesak, etekina enpresaburu indibidualarentzat, akziodunentzako dibidenduak, sozietateetako zuzendarien funtzio exekutiboa ordaintzeko modu oso desberdinak, etab.), baita horren justifikazioa ere ( arriskua, aldi baterako monopolioa edo abantaila lehiakorraz gozatzea \u2013eskasiaren \"boterea\u2013\", enpresa-sormena sustatu beharra, etab. ). \nKontzeptuaren historia.\n/\"kapitalist\" terminoa ekonomian erabiltzen du XVI. mendearen erdialdean Wolffgang Schweicker-ek. \n\"Capitalist\" hitzaren lehen erabilera \u2014ingelesez\u2014 Arthur Young-i zor zaiola dirudi 1792ko \"Travels during the years 1787, 1788, and 1789, undertaken more particularly with a view of ascertaining the cultivation, wealth, resources, and national prosperity of the kingdom of France\" liburuan non termino horrek erreferentzia egiten zion kapitalaren jabe zenari .\n1817ko \"On the Principles of Political Economy and Taxation\" liburuan, David Ricardok jabe pribatuen klase menperatzailea kapitalista gisa deskribatzen du.\nMarxismoan hitzak ekoizpen baliabideen jabe den pertsona adierazten du. Bizitza mantentzeko, ez du zertan lan egiteko gaitasuna saldu behar \u2014proletarioak bezala\u2014. Kapitalistak ekoizpen baliabideen jabe gisa duen posizio pribilegiatuaz aprobetxatzen du proletalgoa ustiatzeko."}
{"id": "11955", "revid": "46380", "url": "https://eu.wikipedia.org/wiki?curid=11955", "title": "Miranda do Douro", "text": "Miranda do Douro \u2014portugesez\u2014 edo Miranda de l Douro \u2014mirandesez\u2014 Portugalgo hiria da. \"Concelho\" izaera du eta Tras-os-Montes Garaia azpieskualdean dago, Bragantza barrutian. 488,36\u00a0km\u00b2-ko azalera eta 8.048 biztanle ditu (2001ean).\nBertan astur-leonesaren aldaera mirandesak izaera ofiziala du.\nHistoria.\nMiranda herria Dionisio erregeak fundatu zuen. Dueroko itsaslabarretan zegoen eta Duero eta Fresno ibaiek bustitzen zuten. Alca\u00f1izesko Itunaren garaian -Portugalgo erregeak (Dionsio) eta Leongo eta Gaztelako Fernando IV.ak sinatua -, Mirandak, 1286ko abenduaren 18an, herri (\"villa\") mailara igo zuten eta pribilegio zaharrak handitu zizkioten. \nGutunaren abantailetako bat izan zen Mirandak ez zuela inoiz koroa utziko. Une horretatik aurrera, Miranda pixkanaka Tras-os-Montes herri hesituen artean garrantzitsuena bihurtu zen. 1545eko uztailaren 10ean, Joan III jaunak Miranda do Douro hiri-kategoriara igo zuen, eta Tras-os-Montesko lehen elizbarrutia bihurtu zen (1545eko maiatzaren 22ko Paulo III.a Aita Santuaren bulkada bidez). Hala, Miranda Tr\u00e1s-os-Monteseko hiriburu, gotzainaren egoitza, kanonigoak eta elizako beste agintari batzuen egoitza bihurtu zen, baita agintari militar eta zibilenak ere. \n1762an, Zazpi Urteko Gerraren testuinguruan, armada franko-espainiarrak, Sarriako markesaren agindupean, Miranda do Douro hiria inguratu zuen. Bolborina gazteluaren gotorlean barruan zegoen, 500 bat bolbora upel zituen eta eztanda egin zuenean, leherketak gazteluko defentsak eta inguruko zenbait auzo suntsitu zituen. Ez dago jakiterik leherketaren arrazoia zein izan zen. Hiriko biztanleen herena inguru, 400 pertsona, hil zen hondamendi hartan, eta horrek Mirandaren hondamen erlijioso, demografiko eta urbanoa eragin zuen. \nGerra horri \"Mirandum gerra\" deitu zioten. Ia bi urte geroago, 1764an, Frei Aleixo Miranda Henriques jaunak (23. gotzaina) Miranda utzi eta egoitza Bragantzan ezarri zuen. Egoitza berri hori 1780tik aurrera behin betiko geratu zen. \nBerrehun urte geroago, Picote eta Mirandako urtegien eraikuntzari esker, eskualdea garapen ekonomiko nabaria izan zuen. Horrez gain, gaur egun mugaz bestaldeko espainiarrentzat merkatal gunea da eta turismoari lotutako zerbitzuek pisua hartu dute."}
{"id": "11959", "revid": "349", "url": "https://eu.wikipedia.org/wiki?curid=11959", "title": "Bable", "text": ""}
{"id": "11960", "revid": "59723", "url": "https://eu.wikipedia.org/wiki?curid=11960", "title": "Astur-leones", "text": "Astur-leonesa edo astur hizkuntza taldea antzinako astur tribuaren lurraldean, ondoren Asturias eta Leongo erresumak izanen zirenak, latinaren bilakaeraren ondorioz sortutako mintzairei ematen zaien izena da. Askotan asturierarekin (\"bable\"a) nahasi ohi da, nahiz eta, filologo gehienen aburuz, haren aldaeretako bat besterik ez den.\nAstur-leonesaren aldaerek hainbat izen hartzen dituzte, eremu geografikoaren arabera:\nHalaber, ondoko biak astur-leonesaren eta gaztelaniaren arteko aldaerak dira:\nHiztun kopurua.\nEz dago astur-leonesaren barruan sartzen diren mintzairen hiztunen kopuruari buruzko datu zehatzik, Leonen, Kantabrian nahiz Extremaduran ez baita ikerketa estatistikorik egin. Hala ere, Asturiasko eta Miranda do Douroko datuak nahiko zehatzak dira."}
{"id": "11961", "revid": "6327", "url": "https://eu.wikipedia.org/wiki?curid=11961", "title": "Asturleonesa", "text": ""}
{"id": "11962", "revid": "371", "url": "https://eu.wikipedia.org/wiki?curid=11962", "title": "Meneame", "text": ""}
{"id": "11964", "revid": "59723", "url": "https://eu.wikipedia.org/wiki?curid=11964", "title": "Leones", "text": "Leonesa (\"asturllion\u00e9s\", \"llion\u00e9s\", \"llengua llionesa\") astur-leonesaren mendebaldeko aldaera edo hizkuntza da. Ia hiztun guztiak elebidunak dira. Estimazioen arabera, 25.000 bat lagunek mintzatzen dute.\nSektore batzuek, Asturiasen batez ere, leonesa asturieraren aldaeratzat hartzen dute, berezko hizkuntzatzat jo beharrean, eta \"asturlleon\u00e9s occidental\" deritzote. Leonen, berriz, \"Conceyu Xoven\" ('Bilera gaztea' euskaraz) inguruko elkarteek moduko talde batzuek leonesa hizkuntza beregaintzat jotzen dute eta, horrela, asturieraren idaztarau estandarra erabili beharrean, leoneserako arau propioa defendatzen dute.\nBestalde, Leongo idazleek eta hizkuntzaren alorrean lan egiten duten elkarte kulturalek \"Academia de la Llingua Asturiana\"ren idaztarau estandarra erabiltzen dute, oro har.\nLeonesa mintzatzen zen balizko lurraldeari Leongo Herria deitzen diote zenbait sektore erregionalistak.\nHiztunen geografia.\nHiztunak Leongo iparralde, hegoalde eta mendebaldean, eta Zamorako mendebaldean (Sanabria, Benavente, Aliste, Sayago, eta Los Arribes) dira. Hala ere, gehienak adinekoak dira. Salamancako Arribes eta Sierra de Gatako toponimian eta berbategian ere leonesaren arrastoak daude.\nPortugalgo Bragantza barrutian mintzatzen den mirandesak leonesarekin harreman estua du, nahiz eta bere idaztaraua duen eta portugesaren eragin handia izan."}
{"id": "11965", "revid": "880", "url": "https://eu.wikipedia.org/wiki?curid=11965", "title": "Leonesa", "text": ""}
{"id": "11966", "revid": "6327", "url": "https://eu.wikipedia.org/wiki?curid=11966", "title": "Astur hizkuntza talde", "text": ""}
{"id": "11967", "revid": "6327", "url": "https://eu.wikipedia.org/wiki?curid=11967", "title": "Astur-Leonesa", "text": ""}
{"id": "11968", "revid": "6327", "url": "https://eu.wikipedia.org/wiki?curid=11968", "title": "Leoiera", "text": ""}
{"id": "11969", "revid": "105290", "url": "https://eu.wikipedia.org/wiki?curid=11969", "title": "Biokimika", "text": "Biokimika izaki bizidunen osagarri kimikoak ikertzen dituen zientzia da. Osagarri kimiko hauek biomolekula izenekoak dira: gluzidoak, lipidoak, proteinak , azido nukleikoak, bitaminak, etab. Biomolekula horietan guztietan karbonoa dago, hau baita kimika organikoaren oinarrizko elementua. Baina karbonoz gain, izaki bizidunen molekulak hidrogenoz, oxigenoz, nitrogenoz, fosforoz eta sufrez daude batez ere osatuta.\nBiomolekula horien egitura ez ezik, bizidunengan gertatzen diren erreakzio kimiko guztiak ere ikertzen ditu Biokimikak. Erreakzio kimiko horien multzoa metabolismo deritzona da.\nBiokimikak biziaren oinarri kimikoak aztertzen ditu. Bizidun guztiek materia eta energia trukatzen dituzte ingurunearekin, eta metabolismoaren erreakzio kimiko batzuen bitartez truke hori bideratzen dute. Biokimikak zelula barnean gertatzen diren erreakzioak zein organismo zelulanitzen barne-inguruan gertatutakoak ikertzen ditu. Kimika organikoaren erreakzioen aldean, bizidunen erreakzioak tenperatura bajuetan gertatzen dira (45\u00ba C-tik behera), entzima izeneko katalizatzailei esker.\nMetabolismoa osatzen duten bizidunen erreakzio kimiko guztiek elkarrekintzaren sare korapilatsua eratzen dute. Bi metabolismo mota daude: energia lortzeko biomolekulak degradatu eta oxidatzen dituena (katabolismo) eta energia erabiliz zelulen osagaiak eta makromolekula konplexuak sortzen dituena (anabolismo).\nBizidun guztiek, bakterioengandik ugaztunenganaino, antzeko biokimika dute, eboluzio biologikoaren aldeko froga garbia dena (gaurko bizidunek arbaso komun batengandik baitatoz, hots, jatorri berdina dute).\nBere lan-eremua dela eta, esan ohi da Biokimika Kimika eta Fisiologiaren arteko esparrua hartzen duela ikergaitzat.\nHistoria.\nAspalditik ezagutzen du gizakiak biokimikaren aplikazio praktikoak, bere oinarri teorikoa ezagutu ez arren. Duela 8.000 urte Asiako zibilizazioek hartziduraren bidez garagardoa ekoizten zuten, eta duela 5.000 urte ogia egiten zuten Egipton legamiak erabiliz. Edari alkoholiko edo esnekien ekoizpena oso aspaldikoa izan arren, XIX. mendera arte -hartziduraren oinarri biokimikoa argitu arte- gizakiak etekina ateratzen zien prozesu biokimikoei haien funtsa ezagutzen ez bazuen ere.\nAntzina uste zen izaki bizidunen materiak berezko legeak zituela, ez zuela naturaren lege fisiko-kimikoak jarraitzen. Eta bizidunen molekulak bizidun beraiek besterik ez zituztela sortzen. Teoria \"bitalista\" haien ustez \"bizi-fluido\" ikusezin batek bizidunen prozesu guztiak zuzenduko lituzke. 1828an, baina, bitalismoak zartada gogorra jaso zuen Friedrich W\u00f6hler kimikari alemaniarrak urea (gernuan dagoen molekula) laborategian sintetizatu zuenean. W\u00f6hlerrek urea lortu zuen azido zianikoa amoniakoarekin nahastuz; modu honetan frogatu zuen izaki bizidunen osaera ez zegoela naturaren gainontzeko elementuetatik bereizita. Kimika organikoaren sorrera ezarrita zegoen, eta materia ez-organikotik molekula organikoak lor zitezkeenaren teoria egiaztatu zen.\nXVIII. mendeko aitzindarien lana biokimikaren oinarriak jarri zituen: Karl W. Scheelek azido laktikoa eta azido zitrikoa aurkitu zuen hainbat janaritan, eta Antoine Lavoisierek bizidunek oxigenoa hartu eta karbono dioxidoa kanporatzen zutela arnasketa prozesuan frogatu zuen.\nXIX. mendean metabolismoari buruzko lehenengo ikerketak abiatu ziren. Anselme Payen frantziarrak lehenengo entzima aurkitu zuen, amilasa, almidoiaren hidrolisia katalizatzen duena. Louis Pasteurrek ere legamien hartziduraren atzean dagoen prozesu biokimikoa azaldu zuen. 1903an Carl Neuberg kimikariak izen berria eman zion ordura arte kimika fisiologikoa deitutakoari: biokimika.\nXX. mendeko lehenengo zatiak biomolekulen ezagutza sakona ekarri zuen. Hainbat bide metabolikoren nondik-norakoak aurkitu ziren: Embden-ek eta Meyerhof-ek glukolisiaren etapak azaldu zituzten 1933an. Adolf Krebs biologoak bere izena daraman zikloa 1937an; eta Otto Warburg-ek arnas katea eta ATParen sintesia burutzen duen fosforilazio oxidatiboa.\nXX. mendeko bigarren zatiak biokimikaren arorik oparoena ireki zuen. Teknikaren garapena eta prozedura analitiko berriek (kromatografia, elektroforesi, mikroskopio elektronikoa, X izpien difrakzioa, erresonantzia magnetiko nuklearra, erradioisotopoen markatzea, espektroskopia molekularra, etab) biomolekulen egitura zehatza eta zelularen bide metaboliko nagusien ezagutza ahalbidetu dute."}
{"id": "11970", "revid": "42829", "url": "https://eu.wikipedia.org/wiki?curid=11970", "title": "Katalan Herriak", "text": "Herrialde Katalanak (katalanez \"Pa\u00efsos Catalans,\" askotan \"PPCC\" gisa laburduta) katalana mintzatzen den lurraldeari ematen zaion izena da. Orokorrean, Katalan Herriak Iberiar Penintsularen ekialdean kokatzen dira, Pirinioak eta Segura ibaiaren artean, Balear Uharteak ere batasun honetan sartuz. Zenbaitzuk Sardiniako Alguer (\"Alghero\") hiria ere sartzen dute Katalan Herrien barne.\nHedadura 69.823 kilometro karratuetakoa da eta 12,9 milioi biztanle ditu (2004ean).\nKatalan Herriak terminoa katalan nazionalista askok erabiltzen dute maiz.\nBanaketa administratiboa.\nTradizionalki eta administratiboki, Katalan Herriak ondoko lurraldeok osatzen dituzte, guztiak Espainiako administraziopean Ipar Katalunia (Frantzia), Andorrako Printzerria (\"Principat d'Andorra\") eta L'Alguer (Italia) izan ezik:\nHizkuntzan oinarrituriko ikuspuntu batetik, Katalan Herrien barruan ondorengo lurraldeak ere sartzen dira:\nDemografia.\nKatalana hedatzen den lurraldeak 12.805.197 biztanle zituen 2006an. Valentziar Herriko eskualde gaztelaniadunetako biztanleria (719.970 lagun) eta Arango haranekoak (9.554 biztanle) kontuan hartuz, 13.534.721 biztanle dituzte Katalan Herriek.\nKultura.\nLiteratura.\nKatalunierazko idazleen artean, nabarmentzekoak dira, beste batzuen artean, Ramon Llull, Ausias March eta Salvador Espriu.\nMusika.\nAzpimarratzekoak dira Raimon, Joan Manuel Serrat, Maria del Mar Bonet eta Lluis Llach abeslariak.\nInadaptats, Obrint Pas, Opci\u00f3 k-95, Els Pets, Sopa de Cabra eta La Gossa Sorda dira talde ezagunetako batzuk."}
{"id": "11971", "revid": "47194", "url": "https://eu.wikipedia.org/wiki?curid=11971", "title": "Paisos Catalans", "text": ""}
{"id": "11974", "revid": "371", "url": "https://eu.wikipedia.org/wiki?curid=11974", "title": "E-posta", "text": ""}
{"id": "11975", "revid": "371", "url": "https://eu.wikipedia.org/wiki?curid=11975", "title": "E-mail", "text": ""}
{"id": "11977", "revid": "47238", "url": "https://eu.wikipedia.org/wiki?curid=11977", "title": "Sardiera", "text": ""}
{"id": "11978", "revid": "119347", "url": "https://eu.wikipedia.org/wiki?curid=11978", "title": "MSN Messenger", "text": "MSN Messenger Windows eta Mac OS sistema eragileetan bat-bateko mezularitzan aritzeko aplikazio ezaguna da. Izen honekin talde bat osatzen dute hurrengo hiru aplikazioek:\nAplikazioa erabili ahal izateko Microsoft Passport kontu bat izatea beharrezkoa da eta erabiltzen duen protokoloa itxia da. Dena dela, alderantzizko ingeniaritza eginez protokoloaren funtzionamendua ezagutu ahal izan da, eta horri esker Linux bezalako sistema eragileetan sare honetara konektatzea ahalbidetzen duten aMSN, Gaim eta Kopete aplikazioak existitzen dira, besteak beste."}
{"id": "11979", "revid": "371", "url": "https://eu.wikipedia.org/wiki?curid=11979", "title": "Messenger", "text": ""}
{"id": "11980", "revid": "336", "url": "https://eu.wikipedia.org/wiki?curid=11980", "title": "Valentzia", "text": "Valentzia (valentzieraz , ) Valentziako Erresuma, Valentziar Herrialdea eta Valentziako Erkidegoa izeneko errealitate historiko, nazional eta administratiboetako hiriburua da; hiri nagusia izanik, guztiei izena ematen die. Horren ondorioz izen bereko probintziako eta Horta eskualde naturaleko hiriburua ere bada, baita azken horren barruan sortutako lau eskualdeetako bat osatu ere, besteak Horta Nord, Horta Sud eta Horta Oest direla; beraz, Valentziar Herrialdeko hiri-eskualde bakarra da. Biztanle kopuruan udalerria (809.267 2010ean) eta bere metropoli eremua (1.738.690) espainiar estatuko hirugarrenak eta Katalan Herrietako bigarrenak dira.\nHiriari ematen zaizkion beste izenak \"Cap i Casal\" (\"hiriburua\") edota \"Turiako hiriburua\" dira.\nGeografia.\nValentziako alde zaharra Turia ibaiaren ondoan zegoen, ibaiaren hegoan, baina 1985an Turia bidea besteratu zuten, uholdeak ekiditeko. Gaur egun, ibaia hiriaren hegoan itsasoratu da. Ibaiaren antzinako bidea bederatzi kilometro luze parke bihurtu da.\nValentziako Albufera Valentziako udalerrian dago, Pobles del Sud distrituan. Natura parkea eta inguru heze zabala da.\nHistoria.\nK.a. 138 urtean erromatarrek Valentzia ireki zuten. XI. mendean, Valentziako taifaren hiriburua zen.\n1238an, Aragoiko errege Jakue I.a Konkistatzaileak hiria hartu zuen, eta Valentzia Valentziako erresumaren hiriburua zen.\nKirola.\nValenziako Erkidegoko Itzulia bertan amaitzen da. Urte askotan, azken etapa hirian irteera eta helmuga izan du. Bertan irabazi dute Eddy Merckx handia, Txomin Perurena, Bernard Hinault, Alex Zulle, Tadej Pogacar, besteak beste.\nJaiak eta ospakizunak.\nMartxoan \"Fallak\" izeneko jai ezagunak ospatzen dituzte hirian.\nHiri senidetuak.\nValentzia ondorengo hiriekin senidetuta dago:"}
{"id": "12024", "revid": "336", "url": "https://eu.wikipedia.org/wiki?curid=12024", "title": "PDF", "text": "PDF edo Portable Document Format (Dokumentu Formatu Eramangarria) dokumentuen elkartrukerako fitxategi formatua da, Adobe Systems enpresak garatutakoa. 2008ko uztailaren 1az geroztik estandar irekia da, \"ISO 32000-1:2008\" kodearekin.\nPDF hibridoak.\nPDF hibridoak PDF fitxategiak dira, beste edozein PDF bezala irakur daitezkeenak, baina jatorrizko dokumentua ODF formatuan ere badute. Esate baterako, LibreOffice erabiliz PDF hibridoak eskaini daitezke, non PDF testua jasotzen duenak testuaren zati batzuk erraz edita ditzake eta testuaren beste zati batzuk, ordea, irudi bezalako zerbait aldaezin agertuko dira."}
{"id": "12026", "revid": "371", "url": "https://eu.wikipedia.org/wiki?curid=12026", "title": "Portable Document Format", "text": ""}
{"id": "12028", "revid": "118097", "url": "https://eu.wikipedia.org/wiki?curid=12028", "title": "MP3", "text": "MPEG-1 Audio Layer III edo MPEG-2 Audio Layer III, ezagunagoa MP3 izenaz. Internet bidezko p2p sareetako elkartukreeei esker ezagun egin den fitxategi formatua da eta bere erabilera galerak dituen algoritmo baten bidez, audio edukia txikiagotzean datza. Oso erabilia da musikan, bai ordenagailuetan eta baita ere musika entzuteko gailuetan.\nMP3-a Moving Picture Experts Group (MPEG) -ek garatu zuen. Sortuta dagoen MP3 batek 128 kbit/s bidez konpresioa eginez gero CD-an baino 11 aldiz txikiagoa den tamaina lortuko du.\nXehastasun teknikoak.\nEzberdintasun nabarmen bat, MPEG-1 edo MPEG-2-ren artean ez dutela laginketa maiztasun berdinak erabiltzen.\nMPEG-1 audio edukiek: 32, 44,1 y 48 kHz-etako laginketa maiztasunak erabiltzen ditu.\nMPEG-2 audio edukiek: 16, 22,05 y 24 kHz-etako laginketa maiztasunak erabiltzen ditu."}
{"id": "12029", "revid": "512", "url": "https://eu.wikipedia.org/wiki?curid=12029", "title": "Tim Robbins", "text": "Timothy Francis \"Tim\" Robbins (West Covina, Kalifornia, 1958ko urriaren 16a - ) Ameriketako Estatu Batuetako aktore, gidoilari, zuzendaria eta ekoizlea da. Susan Sarandon aktorearekin aspaldi elkarturik, biek ikusmolde politiko ezkertiarra daukate."}
{"id": "12030", "revid": "349", "url": "https://eu.wikipedia.org/wiki?curid=12030", "title": "Trebi\u00f1o", "text": ""}
{"id": "12031", "revid": "71145", "url": "https://eu.wikipedia.org/wiki?curid=12031", "title": "Trebi\u00f1u (barrendegia)", "text": "Trebi\u00f1u edo Uda Burgosko probintziaren (Gaztela eta Leon) barrendegia da, ikuspuntu geografiko eta kulturaletik Arabako parte dena. Gasteiztik 15 kilometro hegoaldera dago, eta 279,58 kilometro karratuko hedadura du. Iparraldean Gasteiz mendiek eta hegoaldean Tolo\u00f1o mendilerroak mugatzen dute lurraldea.\nBarrendegia bi udalerrik osatzen dute: Trebi\u00f1u (260,71 km\u00b2) eta Argantzon (18,87 km\u00b2). Bertako biztanleek hainbatean eskatu dute lurraldea Arabari batzea.\nMugakideak.\nArabako udalerri hauek inguratzen dute konderria: Iparraldean Iru\u00f1a Oka eta Gasteiz, ekialdean Bernedo, hegoaldean (ekialdetik mendebaldera) Lagran, Urizaharra, Zanbrana, Berantevilla eta Armi\u00f1on eta mendebaldean Erriberagoitia eta Erriberabeitia.\nHerriak.\nTrebi\u00f1u eta Argantzon udalerrien barnean hainbat herri dago. Gehien-gehienak Trebi\u00f1uko udalerriari dagozkio:\nArgantzongo udalerria:\nTrebi\u00f1uko auzia.\nTrebi\u00f1uko barrendegia Arabako lurraldeetan dagoen eskualdea da, administratiboki Burgosko probintzia dena. Gaztelako Erresumak Araba indarrez konkistatu ondoren 1200. urte inguruan, Henrike II.a Gaztelakoak Trebi\u00f1u eta bere lurraldeak Pedro Manrique Larari dohaintzan eman egin zizkion 1366an, Arabako Anaiarteak 1463an sortu zenean Arabatik kanpo geratu zela, XVI. mende bukaeratik Burgosi lotu zitzaiola.\nTrebi\u00f1u Araban sartzeko hainbat eskaera egin dituzte barrendegiko agintariek zein herritarrek historian zehar. Trebi\u00f1uarrei 1998ko martxoaren 8an galdetu zitzaien azkenekoz auziari buruz. Orduko alkateek bultzatuta, kontsulta bat egin zen barrendegian, herritarrek erreferendumik egin nahi zuten ala ez ezagutzeko. Gaztela eta Leongo agintariek ez zuten kontsulta ontzat eman. Emaitzak honakoak izan ziren:\nHizkuntzak.\nEuskarazko aztarnak nabariak dira eskualde osoko toponimian, inguruko Arabako udalerrietan bezala.\nEuskara XVII. eta XVIII. mendeetan galdu zen barrendegian, Arabako inguruko herrietan bezala. Artean, XIX. mendearen hasieran, Euskal Herria gerra giroan murgilduta zegoela, Argantzonen euskara erabiltzen bide zen, mapa batean ageri denez.\nXXI. mendean euskara berreskuratzen ari dira trebi\u00f1arrak, batez ere bertako biztanleek hura berreskuratzeko duten interesagatik. Trebi\u00f1arren %\u00a039 oso interesatuta daude euskaran, eta %\u00a023k interes pixka bat dute. Elebitasuna hiru modutara handitu da: %\u00a060k eskolan ikasi dute euskara, %\u00a021ek bere kabuz ikasi dute, eta %\u00a019k etxean ikasi dute, ama hizkuntza gisa. Kontuan izan behar da barrendegiko gazte gehienek D ereduan ikasten dutela Arabako ikastetxeetan, eta barrendegian bertan badagoela ikastola bat, Argantzon Ikastola.\nAzterketa soziolinguistikoa egiten da barrendegian 5 urtetik behin, euskararen egoera ezagutzeko. 2012an egindako azterketa baten arabera, biztanle elebidunak %\u00a022 ziren, eta %\u00a017 elebidun hartzaileak ziren. Gazteagoak euskaldunagoak dira, eta 16 urtetik beherakoen artean elebidunen ehunekoa %\u00a065 izatera iritsi da. Elebidunen ehunekoa antzekoa da barrendegian jaiotakoen artean (%\u00a026) eta EAEn jaiotakoen artean (%\u00a028), eta baxuagoa da beste toki batzuetan jaiotakoen artean (%\u00a04).\nArgantzon Ikastolak hiru aldiz antolatu izan du Araba Euskaraz jaia azkenaldian, 2001ean, 2007an eta 2018an hain zuzen ere."}
{"id": "12032", "revid": "46640", "url": "https://eu.wikipedia.org/wiki?curid=12032", "title": "Oliver Stone", "text": "William Oliver Stone (New York, 1946ko irailaren 15a) Ameriketako Estatu Batuetako film zuzendaria da. Zuzendari onenaren Oscar Saria birritan irabazi ditu, \"Platoon\" eta \"Born on the Fourth of July\" filmeengatik. Yale eta New York Unibertsitatean egin zituen ikasketak. Vietnamgo gerran soldadu izan zen: han zauritua izan zen.\nHaren zinemak, maiz benetako gertaeretan oinarritua, oso ideologia garbia dauka. Askotan filmak (batik bat \"JFK\" eta \"Natural Born Killers\") manipulaturik daudela leporatu diote. \"U Turn\" filma salbu, Stonek bere gidoi guztiak idatzi ditu. Zuzendu dituenez gain, \"Midnight Express\" (1978), \"Conan the Barbarian\" (1982), \"Scarface\" (1983), \"Year of the Dragon\" (1985), \"8 Million Ways to Die\" (1986) eta \"Evita\" (1996) filmeen gidoietan ere parte hartu du.\nDonostiako Zinemaldia.\n1987an, Donostiako Zinemaldia ospetsu bilakatzen hasi berria zela, bertan zinema zuzendari gisa ian zen, bere \"Salvador\" filmaz Anoetako belodromoa antzoki erraldoi gisa inauguratzera. 2012an, Donostia Saria jaso zuen."}
{"id": "12034", "revid": "105290", "url": "https://eu.wikipedia.org/wiki?curid=12034", "title": "Leongo Herria", "text": "Leongo Herria (leoneraz: \"Pa\u00eds Llion\u00e9s\") zenbait erregionalista eta nazionalistak Leon, Zamora eta Salamancako probintziek osatzen duten lurraldeaz aritzeko darabilten izena da. Gaur egun ez du inolako onarpen ofizialik.\nLeongo Herriaren hiriburua Le\u00f3n da. 1.046.334 biztanle ditu (2005), 38.436 km\u00b2, eta 27,22 biztanle/km\u00b2-ko biztanleria dentsitatea.\nLurralde aldarrikapen hau egiteko, asturleoneraren aldaera den leoneran oinarritzen dira, bai eta Gaztelatik bereizteko nahian ere. Gaur egun, hala ere, hizkuntza hedatuena eta ofiziala gaztelania da. Era berean, historiari erreparatuz, Leongo Erresuma aldarrikatzen dute.\nLeonesismoa.\nEgun, Leongo Herriaren kontzeptua PREPAL (\"Partido Regionalista del Pa\u00eds Leon\u00e9s\"), PC-RL (\"Part\u00edu Carlista'l Reinu de Lli\u00f3n\") eta UPL (\"Uni\u00f3n del Pueblo Leon\u00e9s\") alderdiek aldarrikatzen dute, azken honen gazte erakundearekin (\"Conceyu Xoven\") batera. Horiekin batera, UPLren gertuko UPSa (\"Uni\u00f3n del Pueblo Salmantino\") eta PAL-UL (\"Partido Autonomista Leon\u00e9s - Uni\u00f3n Leonesista\") alderdiek ere aldarrikapen bera egiten dute. Talde hauei guzitei \"leonesista\" deritzaie.\nHizkuntzak.\nGaztelania da hizkuntza hedatuena, baina hizkuntza gutxitu propioa ere badaukate: Leoiera; Asturiera eta Miranderarekin senidetuta eta asturleonera hizkuntza orokorraren osagaia.\nHalaber, galizieraren aldaera bat hitz egiten dute Bierzoko eskualdearen hainbat lekutan, Leongo probintziaren mendebaldean."}
{"id": "12035", "revid": "46380", "url": "https://eu.wikipedia.org/wiki?curid=12035", "title": "John Huston", "text": "John Marcellus Huston (1906ko abuztuaren 5a, Nevada, Missouri - 1987ko abuztuaren 28a, Middletown, Rhode Island) Ameriketako Estatu Batuetako zinema gidoilaria eta zuzendaria zen. Walter Huston aktorearen semea eta Anjelica Huston aktorearen aita zen.\nZineman kasualitatez hasi zen, gaztetan hamaika lanbide izan baitzuen. Walter Huston aitari esker, William Wylerren aginpean ekin zion lanari gidoilari gisa. 30 zein 40ko hamarkadetan gidoi askotan hartu zuen parte. 1941ean haren estreinako filma, \"The Maltese Falcon\", zuzendu zuen, eta arrakasta itzela izan zen. Hortik aurrera gero eta gehiagotan zuzendaritzan jardun zuen, zinemako maisu handienetakoa bihurtu arte. Maiz eleberri arrakastatsuetan oinarriturik, bere filmetako ezugarri nabarmena pertsonai nagusiaren porrota da. Izan ere, porrota \"hustoniarraz\" ere hitz egin da."}
{"id": "12036", "revid": "90799", "url": "https://eu.wikipedia.org/wiki?curid=12036", "title": "Ingmar Bergman", "text": "Ernst Ingmar Bergman (Uppsala, 1918ko uztailaren 14 - F\u00e5r\u00f6, Gotland, 2007ko uztailaren 30a) Suediako antzerki eta zinemako zuzendari, gidoigile eta ekoizle eta idazle bat izan zen. Bere garaian, inoiz ez zuen publiko handiaren arretarik izan, agian bere lanak suedieraz filmatzen zituelako, Hollywoodeko zirkuitutik kanpoko zeudelako eta akzio gutxikoak zirelako. Baina giza emozioen paisaia beste edozein zuzendarik baino lehen aztertu zuen, eta kritikarien nahiz zinemagileen errespetu osoa lortu zuen.\nMaiz gehienbat \"Aktoreen Zuzendaria\" zela esan izan da, antzerkigintzan zuen eskarmentu handiari esker zinemako aktoreak egoki eta begirunez tratatzeko trebezia zuen, honela aktoreek ere berarekin gustura lan egiten zutelako, horren froga onena beraren zuzendaritzapean lan egin zuten aktore askok bere beste film ugaritan errepikatzen zutela da. Haren aktore gustukoenen artean Harriet Andersson, Bibi Andersson, Liv Ullmann, Gunnar Bj\u00f6rnstrand, Erland Josephson, Ingrid Thulin eta Max von Sydow zeuden, Ingrid Bergman bera ere zuzendu zuen.\nEuropa osoko zinemagile garrantzitsuenetakoa izan da, korronte artistiko nagusietatik at egon baitzen beti eta bere nortasunarekin bere estiloa eraiki baitzuen. Bere filmetako gaiak orotarikoak dira baina betiere gizakien barne gatazka eta bizipenekin lotuak: bizitzaren zentzua, heriotza, bakardadea, isolamendua, gizakion barne beldurrak, maitasuna, bikoteen arteko harremanak, desleialtasuna, elkarbizitza, erlijioa eta Jainkoaren eza, amatasuna, abortua, egunerokotasuna edo errutina, zahartzaroa, haurtzaroa, gizartea, eta abar.\nBere filmak orokorrean erritmo lasaia eta solasaldi edo esaldi sakonak izan ohi dituzte, zuzendariak burututako teknika, honela ikusleek entzundakoa barneratu eta hurrengo eszenara igaro aurretik gogoeta laburra egiteko denboratxo bat izan dezaten.\nBiografia.\nErik Bergman (1886-1970) artzain luteranoaren eta Karin \u00c5kerblomen bigarren semea, Ingmar Bergman Uppsalan (Suedia) jaio zen. Erlijioaren mundu metafisikoak eragina izan zuen, bai bere haurtzaroan, bai nerabezaroan. Bere heziketa kontzeptu luteranoetan oinarritzen zen: \"Ia gure hezkuntza guztia bekatua, aitorpena, zigorra, barkamena eta errukia bezalako kontzeptuetan oinarritzen zen, gurasoen eta seme-alaben arteko harremanetan eta Jainkoarekiko faktore konkretuetan\", idatzi du bere oroitzapenetan. \u00abZigorrak guztiz naturalak ziren, inoiz zalantzan jartzen ez zen zerbait. Batzuetan, azkarrak eta sinpleak ziren, zaplaztekoak eta ipurdikoak bezala, baina forma oso sofistikatuak ere har zitezkeen, belaunaldiz belaunaldi landuak\". Bere lan asko beldur eta harreman bortitz horietan inspiratuta daude. Zigorren erritua eta bere haurtzaroko beste pasadizo batzuk bere pelikula ezagunenetako batean antzezten dira: \"Fanny and Alexander\", non Alexander, hamar urteko mutikoa, Bergman txikiaren transkripzioa den.\nApurka-apurka, Bergman gazteak bere sentimenduak eta sinesmenak bideratzeko modua bilatu zuen, gurasoen balioetatik gero eta independenteago bihurtuz, bere nortasun espirituala bilatuz, baina, bere bizitzan zehar, Bergmanek beti mantendu zuen bere haurtzaroarekin kanal irekia, eta, bertan, zinema indarrez sartu zen, oinarrizko zinematografo baten dohainarekin, eta horrek era guztietako ametsetara eta ezagutza teknikoetara eraman zuen.\nHamahiru urterekin, batxilergoa ikasi zuen Stockholmeko eskola pribatu batean; geroago, Letretan eta Artearen Historian lizentziadun izan zen Unibertsitatean. Antzerkian eta, gero, zineman, bere burua adierazteko eta bere sormen ahalmena eta gaitasuna bideratzeko bi bide egokienak aurkitu zituen. Bigarren Mundu Gerrako urteetan, jada bere familiatik urrundurik, zuzendari-laguntzaile gisa hasi zen Stockholmeko Royal Opera House-n. Dena den, bere bizitza osoan jarraituko zion haurtzaroko irudi eta baloreek, eta aitaren lanarekiko hurbiltasunak galdera metafisikoetan murgildu zuten: heriotza, autonomia, mina eta maitasuna.\nSariak.\n\"Jungfruk\u00e4llan\" (1961), \"Scener ur ett \u00e4ktenskap\" (1975), \"Ansikte mot ansikte\"\n(1976), \"H\u00f6stsonaten\" (1978) eta \"Fanny och Alexander\" (1984)."}
{"id": "12037", "revid": "58701", "url": "https://eu.wikipedia.org/wiki?curid=12037", "title": "Francis Ford Coppola", "text": "Francis Ford Coppola (Detroit, Michigan, 1939ko apirilaren 7) estatubatuetar zinema zuzendari, ekoizle eta gidoigilea da. Berak eginak dira Ameriketako Estatu Batuetako zinemagintzak eman izan dituen film mitiko eta handienetako batzuk, hala nola, \"The Godfather\", \"The Godfather, Part II\" eta \"Apocalypse Now\". Sei Oscar irabazi ditu, eta 2015ean Arteen Asturiasko Printzesa saria jaso zuen.\nSofia Coppola eta Roman Coppola zinemagileen aita eta Nicolas Cage aktorearen osaba da.\nBizitza.\nKaliforniako unibertsitatean ikasi zuen, eta hasieran gidoiak idatzi zituen. 1962, urtean zuzendu zuen bere lehenengo filma: \"Tonight for sure!\". 1969an, George Lucas adiskidearekin batera, \"American Zoetrope\" izeneko estudioak fundatu zituen. Lucasen \"THX 1138\" (1971) lehendabiziko filmak porrotara eraman zituen estudioak, baina \"The Godfather\" (1972) lanaren arrakasta itzela zela-eta, Hollywood konkistatzeko ametsa berpiztu zitzaion Coppolari. \"The Godfather\" eta \"The Godfather, Part II\" (1974) filmeetan Siziliatik Estatu Batuetara emigratu eta mafiaburu bihurtzen den lagun baten eta bere ondorengoen bizitzak kontatzen dira.\nGeorge Lucasek \"Apocalypse Now\" proiektuaren lehen ardura bazuen ere, \"\"-en truke aldatu zuen. Hori zela eta, Coppolak hartu behar izan zuen proiektua bere gain. Filmaketa, Filipinetako oihanean egindakoa, oso zaila izan zen. Coppolak, bere sakeletik sekulako diru pila jarri eta sosik gabe zegoenenez, hiru aldiz mehatxatu zuen bere buruaz beste egingo zuela. Filma 1979an eman zen lehen aldiz, eta arrakasta gaitza bildu zuen. \u00abNire filma ez da Vietnameko Gerrari buruzkoa. Vietnam da\u00bb esan zuen Coppolak, pelikula onenaren Cannesko Urrezko palmondoa jaso zuenean.\n\"One from the Heart\" (1982) porrot sonatua izan zen, eta horren ondorioz saldu egin behar izan zituen bere estudioak, eta hutsetik hasi berriro. Ondoren, amerikar gazteriaren egonezina azaldu zuen \"Rumble Fish\"-en (1983), eta \"Cotton club\" (1984) musikal bikaina egin zuen. 1990eko hamarkadan aipagarriak dira, \"The Godfather, Part III\" (1990), Corleone familiaren bilakaera eta gorabeherei buruzko hirugarren filma, eta \"Bram Stoker's Dracula\" (1992).\nAzken urteetan ekoizteari ekin dio gero eta maizago, batez ere Sofia Coppola alabaren filmak."}
{"id": "12038", "revid": "119347", "url": "https://eu.wikipedia.org/wiki?curid=12038", "title": "Donostiako Zinemaldia", "text": "Donostiako Nazioarteko Zinemaldia urtero irailaren bigarren hamabostaldian Donostian (Gipuzkoa) antolatzen den zinemaldia da, Euskal Herriko zinemaldirik ospetsuena. Nazioarteko Zinema Ekoizleen Federazioak A maila goreneko zinemalditzat izendatua du. Lehen ekitaldia 1953ko irailaren 21ean izan zen. Europan garrantzitsu, entzutetsu eta zaharrenetarikoa da, Espainian garrantzitsuena eta baita gaztelania hiztunen estatu eremu geografikoan ere. Egoitza nagusia Kursaal elkargunean du, halere zinemaldi honetako zenbait ekitaldi Victoria Eugenia antzokian ere egin ohi dira. Sari nagusiak Urrezko Maskorra film onenari eta ohorezko Donostia Saria dira.\n2007tik aurrera zinemaldi honen euskarazko izendapen ofiziala Donostia Zinemaldia da (gaztelaniaz \"Festival de San Sebasti\u00e1n\" eta ingelesez \"San Sebasti\u00e1n International Film Festival\").\nBere historiako gertakari garrantzitsuenetakoak honako hauek dira: Alfred Hitchcock zuzendariaren \"North by Northwest\" filmaren mundu mailako estreinaldia, \"Star Wars\" sagaren europar estreinaldia, Tim Burton zuzendariaren Batmanen europar estreinaldia, Antonio Banderas eta Catherine Zeta-Jonesek antzeztu zuten The Legend of Zorro filmaren europar estreinaldia, edota Woody Allenen \"Melinda eta Melinda\" filmaren mundu mailako estreinaldia.\nBere mende erdi baino gehiagoko izatean, zinemaldiak zinema munduko talentu berri askoren aurkikuntza gauzatu du; era berean, jadanik sona handia zuten kontsakratutako nazioarteko izarren agerpena eta babesaz ere gozatu ahal izan du, horien artean Gloria Swanson, Bette Davis, Glenn Ford, Gregory Peck, Elizabeth Taylor, Sophia Loren, Audrey Hepburn eta Alfred Hitchcock, edo Robert de Niro, Antonio Banderas, Pedro Almod\u00f3var, Al Pacino, Woody Allen, Tim Burton, Javier Bardem, Richard Gere, Glenn Close, Michael Douglas, Catherine Zeta-Jones, Mel Gibson, Demi Moore, Charlize Theron, Adam Sandler, Ben Stiller, Brad Pitt, Naomi Watts eta Ian McKellen daudelarik. Bere aurrekontu estuak eta gainontzeko nazioarteko zinemaldien lehiak ondorio bezala azken urteetako ekitaldietan Donostiara etorri diren izarren kopuruaren gutxiagotzea ekarri du. Halere, zinemak berak bereganatzen duen protagonismoa eta zinemaldian donostiarrek duten parte-hartzea ekitaldian parte hartu edo bisitatzen dutenentzako nolabaiteko erakargarri bat da. Gizartearen konpromisoa eta zinema independentearen babesa zinemaldiaren azken ekitaldietako ezaugarrietako batzuk bilakatu dira.\nHistoria.\nIbilbidea.\n1953an Donostiako Nazioarteko Zinemaldiaren aurreneko ekitaldia izan zen, hiriko Merkataritza Elkarteak Nazioarteko Zinema Astea izenarekin sortu eta bultzatu zuenean. 1954an Ikuskizunetarako Ministerio Nazionala eta Informazio eta Turismo Ministerioa ekitaldiaren antolakuntzaren arduradun bilakatu ziren, eta honek Nazioarteko Zinemaldia izendapena bereganatu zuen. Bi erakundeak lehendabiziko ekitaldi horretan jasotako emaitzekin gustura eta etorkizuneko asmo gehiagorekin gelditu ziren. Aipatutako 1954ko bigarren ekitaldi horrek Nazioarteko Zinema Ekoizle Elkarteen Federazioaren (FIAPF) B maila (zinemaldi ez lehiakorra) eskuratu zuen, frankistar gobernuak zentsura arindu eta ekitaldian aurkeztutako filmei zenbait abantaila fiskal eman izana saritzeko asmoz.\n1955an Zinemaldiak bere ikurretako bat den lehendabiziko Zilarrezko Maskorra saria Giussepe de Santis zuzendariaren \"Giorni d'amore\" filmari eman zion. Zinemaldiak film atzerritar bati emandako aurreneko saria izan zen. Hurrengo urtean, 1956an, FIAPF erakundeak ez zuen Zinemaldia onartu. Zinema esperientzia donostiar hura desagerraraz zitekeen laino beltzezko garaia etorri zen. Erregimen frankistak zinemaldi hark Espainiaren ikuspegi moderno eta hiritar bat islatu zezan zuen interesa ikusirik, Palmako udalak ere zinemaldi hura hiri hartara mugitzeko sekulako interesa agerrarazi zuen, une hartan Zinemaldiak jasaten zituen zalantza eta krisiak Donostian ospatzen zela aitzakiatzat jarriz. Halere, agintari frankistek Zinemaldiak Donostian jarrai zezan erabaki zuten, bai eta estatubatuar zinemagintzari ateak ireki ziezazkion ere.\nUrrats erabakigarri horri esker, ekitaldiak behin-behineko bultzada jaso zuen. 1957an goreneko maila eman zitzaion, A maila (zinemaldi lehiakorra), eta Urrezko Maskorra sari nagusi bezala ezarri zen. 1958an, goreneko mailako lehendabiziko ekitaldi horretan, Dino Risi zuzendariaren \"La nonna Sabella\" italiar filma garaile suertatu zen. Hurrengoan, 1958an, Tadeusz Chmielewski zuzendariaren \"Ewa chce spac\" filma saritu zen. Erabaki horrek hika-mika ugari sortu zituen, haren aurka kalitate handiagoa zuen film bat lehiatu baitzen: Alfred Hitchcocken \"Vertigo\" filma, zeinak Donostian mundu mailako estreinaldi berezia izan baitzuen. Izar ugari etorri ziren; horien artean Kirk Douglas zegoen, eta pazientzia handiz jasan zuen Zinemaldiaren antolaketa eskasak prestaturiko programa nekagarria. Alfred Hitchcock bera ere itzuli zen, Zinemaldiak Hollywoodeko zinemagintzan erakutsitako interesaren sari. Nahiz eta \"Vertigo\" filmarekin nolabaiteko injustizia bat pairatu izan, Hitchcockek hurrengo urtean Donostian bere \"North by Northwest\" filma estreinatzeko hitza bete zuen; hala eta guztiz ere, berriro Urrezko Maskorrik lortu gabe gelditu zen.\n1957ko gorakadaren ondoren, 1963an Zinemaldiak A maila galdu zuen, nahiz eta hurrengo urtean berriz ere bereganatu zuen. 1980 eta 1984 urteen artean, indarkeria eta tentsio politiko handiko aldian, zinemaldiak krisi larria jasan zuen. Honen arduradun Diego Gal\u00e1n bihurtzean aurreko goreneko mailarako bideari berrekin zitzaion, eta Donostia Saria ezarri zen.\nDonostiako Zinemaldia Europako sonatu eta ospetsuenetakoa da, betiere Canneseko Zinemaldia, Veneziako Mostra, Berlinale edota Karlovy Varyko Nazioarteko Zinemaldiekin batera. Bertatik zuzendari, aktore eta ekoizle handiak igaro izan dira, bai sariak jasotzeko nahiz beren filmak lehiaketatik at erakusteko ere. Urtero irailaren bigarren hamabostaldian egin ohi da, Sail Ofizialaz gain (Lehiaketakoa) beste hainbat sail gehitzen zaizkiolarik; adibidez, Zabaltegi, sail monografikoak eta atzera begirakoak, eta zinemagintzarekin zerikusia duten beste zenbait ekintza ere. Sail ofizialeko sariez gainbeste batzuk ere badaude; horien artean Donostia Saria nabarmentzen da (zinemagintzako ibilbide handiei eskainia).\nGaur egun ekitaldi hau Zinemaldia deritzon sozietate anonimo batek antolatzen du, eta bere akziodunerian hein berean parte hartzen dute Zinemagintza eta Ikus-entzunezko Arteen Institutuak (Espainiako Kultura Ministerioa), Eusko Jaurlaritzak, Gipuzkoako Foru Aldundiak eta Donostiako Udalak.\n2001eko urtarriletik aurrera Zinemaldiaren zuzendaria Mikel Olaziregi gipuzkoarra da, Diego Gal\u00e1n ordezkatuz. Zuzendari berriak Zinemaldiaren urte latzenetako batzuk bizi izan ditu. 2001. urtean, Zinemaldiaren bezperan, 2001eko irailaren 11ko atentatuak izan ziren, eta horren ondorioz, iparramerikar izarrak ez ziren bertaratu. 2003an greba egin zen ekitaldiaren gune garrantzitsuenetakoa den Mar\u00eda Cristina Hotelean; hori zela-eta, bertan gertatu ohi den izarren bilgunea sakabanatu egin zen, eta izar horiei hiriko beste hoteletan eman zitzaien ostatu.\nHalere, 2004an Woody Allenek bere \"Melinda &amp; Melinda\" filmaren mundu mailako estreinaldia Zinemaldiko 42. Ekitaldiko inaugurazio jaian zehar egin zuen, eta hori mugarri historiko bat izan zen Zinemaldiarentzat, zuzendari newyorktarraren ohiko estreinaldi lekua zen Veneziako Zinemaldia Donostiak ordezkatu baitzuen. Bi ekitaldi eztabaidagarriren ondoren, 2005, 2006 eta 2008. urteetako 53, 54 eta 55. ekitaldiak Victoria Eugenia antzoki historikoaren berreskuratzeak positiboki markatu zituen, 2000. urtetik aurrera itxia eta berritze lanetan egon baitzen. Horrekin batera, Donostiara nazioarteko izar multzo bat etorri zen, hauen artean Samuel L. Jackson, Demi Moore, Roberto Benigni, Viggo Mortensen, David Cronenberg edota Richard Gere nabarmendu daitezkeelarik. Izarrei ongietorria emateko hurbildu ziren donostiar eta gipuzkoarrez osatutako jendetzak aurreko ekitaldietako kopuruak osoki gainditu zituen, eta honela ordura arte ekitaldian zehar antzoki eta zinemetan gertatzen ez zen bezala, Zinemaldiak donostiarren onarpen herrikoia berreskuratu zuen. Dena dela, Zinemaldiaren ezaugarri nagusiena eta beste zinemaldietatik ezberdintzen duena, donostiarrak berak erakartzeko duen ahalmena da: hauek, ekitaldian zehar, lepo egin arte betetzen dituzte soilik Zinemaldiko filmak emititzen dituzten hiriko zinema aretoak, betiere hauetarako sarreren salneurriak nahiko merkatuak daudelarik. Maila Goreneko Nazioarteko Zinemaldien Zirkuituan ikuslegoaren oniritzirik handiena jasotzen duen Zinemaldia izan ohi da.\n2008an Zinemaldiaren ibilbideko beste gorakada bat ematen da, Woody Allenen film berria aurkeztu zenean: \"Vicky Cristina Barcelona\", zeinetan Woody Allen bera eta Javier Bardem agertzen baitira. Pedro Almod\u00f3var zuzendariaren eskutik Antonio Banderasek Donostia Saria jaso zuen, eta Ben Stiller eta Robert Downey Jr. aktoreek arrakasta handiko \"Tropic Thunder\" filma aurkeztu zuten. Zinemagintzako perla edo harribitxi txikiak ere topa genitzake; adibide gisa, \"Marradun pijamako haurra\" (gaztelaniaz \"El ni\u00f1o del pijama de rayas\") liburuaren zinema-egokitzapena. Sonako beste bisitari batzuk Donostia Sariaren irabazlea den Meryl Streep eta John Malkovich izan ziren. Beharbada 2007an Hollywoodeko akademiaren izendapena jaso eta \"Pagafantas\" bere azken filma amaitu berria zuen Borja Kobeaga zuzendariaren egotea faltan bota zen.\nDonostiako Zinemaldia erdi maila on batean egonkortu da, eta mundu osoko zinemagintzako profesionalek goraipatzen dute. Bere aurrekontua, gaurko egunez, Espainian egiten diren zinemaldi guztietan handiena da (urteko 6,5 milioi euro inguru), babesleen diru-sarrerari eta Donostiako Udalak, Gipuzkoako Aldundiak, Eusko Jaurlaritzak eta Espainiako Kultura Ministerioak emandako diru-laguntzei esker erdi eta erdi finantzatzen da. Azken horren baitan dagoen Espainiako Zinemagintza eta Ikus-entzuneko Arteen Institutuak (gaztelaniazko laburdura: ICAA) espainiar zinemaldien finantzaketarako sostengu gisa eskaintzen duen bere aurrekontu osoaren (2.200.000 euro) erdia Donostiako Nazioarteko Zinemaldira zuzentzen da, gainontzeko diru kopurua beste 41 zinemaldiei ematen diela.\nGizarte- eta politika-arloko tentsioen lekuko.\n2008an, ekitaldia abian zen bitartean ETAk Espainiako Kantabria erkidegoan Luis Conde de la Cruz militarra hil eta gero, Donostiako Zinemaldiko zuzendaritzak atentatua gaitzesteko eta ETAren aurkako mezua plazaratu zuen. Mezu hura film proiekzio batzuen hasieran irakurri zuten. Hurrengo urtean, berriz, Donostiako Zinemaldiaren 57. ekitaldian, Euskal Herriko zinemagintzako eta kulturako hainbat eragilek Euskaldunon Egunkariaren itxiera gaitzesteko protesta jarduna egin zuten Kursaal jauregiaren aurrealdean.\n2014ko ekitaldian, Gure Esku Dago herri mugimenduaren ekimenez Kursaal jauregiaren aurrean Euskal Herriaren Erabakitze Eskubidearen aldeko giza katea osatu zen. 2016ko irailaren 16an, inaugurazio ekitaldia hasi eta berehala, ikusleen artean zeuden hainbat lagunek Ibon Iparragirre ondarrutar presoa eta gainontzeko gaixo dauden euskal preso politikoak etxeratzearen aldeko nahiz Erraustegiaren aurkako protestaldi eta oihuz ikuskizuna lauetan eten zuten.\nSailak.\nZinemaldia hainbat sailez osaturik dago:\nLehiaketako sailak.\nSail ofiziala.\nSail Ofiziala zinemaldiko maila gorena da. Bertan aurrekontu handiko filmek parte hartzen dute, betiere beste zinemaldietan aurkeztugabeak izatearen baldintzapean. Sail honetan hamabost film inguruk parte hartu ohi dute batez beste.\nZuzendari Berriak.\nZuzendari berrien lehen edo bigarren lanak biltzen dituen saila da. Lehenik Zabaltegi sailaren atal bat, 2012 urtean hasita sail propioa da.\nZabaltegi - Tabakalera.\nArgibide edo informazio sail bat da, egungo zinemagintzaren ikuspegi zabala eskaintzen da, bertan Perlak izeneko atalean aurretik beste zinemaldietan aurkeztuak izan diren film onenetakoak ikus daitezke, bai eta era guztierako filmen proiekzioak ere, Bereziak atalean. Zinemaldiaren sail \"alternatiboa\" da: zuzendari eta aktore berrien aurkikuntzarako leku egokia da, baita sarritan gizarte pisu sakona duten konpromezudun filmena ere.\nZabaltegi, bere izenak dioen bezala leku ireki edo askea da: estilo, iraupen eta gai ezberdinei irekia. Sail Ofizialeko dotoreziatik urrun, sail honetako emanaldi edo proiekzioen giroa informala izan ohi da: ikuslegoa, zuzendariak eta aktoreen arteko harreman zuzenari bidea ematen dio, ikuslegoaren galderei erantzuteko eta hauekin ideien elkartrukea izateko dagokion filmeko egile eta partehartzaileen agertzea nahiko ohikoa izaten delarik. Azken puntu hau da zinemaldi honen puntu sendoa, baita beste zinemaldietatik ezberdintzen duen ezaugarri nagusienetakoa ere.\n2016tik lehiazko saila bilakatu da Zabaltegi - Tabakalera, Donostia Zinemaldiko sailik askeena eta, bere izenak agertzen duen moduan, kultura garaikidearen zentroa du egoitza.\nZinemira - Euskal zinemaren panorama.\nSail berri hau 2009an sortu zen, bertan euskaldunek ekoitzi edo eginiriko zinemagintza agertzen da. Ordura arte Zinemaldian Euskal Zinemaren Egun zehatz bat egoten zen, orain Euskal Zinemak sail honen bitartez askoz ere presentzia handiagoa izango du Zinemaldia osoan zehar.\nZinemira - Euskal zinemaren panorama saila Donostiako Zinemaldiak eta Eusko Jaurlaritzak antolatu dute, EITBren babesarekin eta Ibai eta APV ekoiztetxe-elkarteen laguntzarekin. Sail hau Zinemaldiko lehiaketako sailen barnean dago, bertan 6 euskal filma estreinatu eta 3 aldiz ikus ahal izango direlarik.\nHorretaz gain, Zinemiraren barnean Kimuak 2009ko katalogo berriaren proiekzioa emango da: urte osoko euskal filma laburren aukeraketa. Kimua katalogoa Eusko Jaurlaritzak eta Euskadiko Filmategiak kudeatzen dute. Honen helburua euskal filma laburrak munduan ezagutaraztea eta hedatzea da. Sail hau profesionalentzat bakarrik da.\nSail honen barnean Victoria Eugenia antzokian ospatzen den Euskal Zinemaren gala dago.\n2009ko Zinemira Saria Imanol Uribe zuzendariak jaso du.\nHorizontes latinos.\nSail honetan Espainian oraindik kaleratu gabeko zuzendari latinoek zuzenduta, zati handi batean Latinoamerikan filmatu edota erabat finantzatuak eta komunitate latinoei buruzko gaia duten filmak aurkezten dira. Bi sailez osatuta dago:\nSail honen sorkuntzarekin Zinemaldiak hispaniar/latinoamerikar eremuko zinemaldien arteko bere nagusitza postua indarberritu zuen. Bere espainiar eta latinoamerikar zinemagintzen erakusketa zabalarekin, azken urteen buruan Zinemaldiaren ikur bereizgarrinietako bat bihurtu da, bai eta bere aktibo garrantzitsuenetako bat ere.\nLehiaketatik kanpoko sailak.\nAtzera begirakoak.\nZinemagintzako pertsonaia ezberdinen omenez burututako filma klasiko edo modernoen zikloez osatutako saila da. Ekitaldi bakoitzean hiru atzerabegirada daude:\nUrtero Donostiako Zinemaldiak atzera begirakoak eskaini zaizkien gai edo zinegileei buruzko zenbait liburuxka argitaratzen ditu. Langintza honetan aitzindaria izanik, Zinemaldiak argitaratutako liburuak ekitaldi honek nazioartean duen islada handienetakoa duten elementuak dira.\nBelodromoa.\nAnoetako belodromoan ikuslego herrikoi baten aurren filmak emititzean datza, hauek gehienbat haurrak direlarik. Aipatutako eraikin horretan makropantaila bat ezarri eta mota guztietako ikuslegoarentzat programatutako filmak jartzen dira. Emanaldi hauen helburua zinemaldia hiritar guztiei hurbiltzea da.\nJarduera paraleloak.\nZinema Eskolen Nazioarteko Topaguneak.\nZinemaldian zehar Zinema Eskolen Nazioarteko topaguneak ospatu ohi dira, Europa eta Latinoamerikako zinemagintza ikasleen arteko ideia eta esperientzien elkartrukea da, honen barnean ikasle hauek zinemalanak proiektatzen direlarik. Arte deritzon europar telebista kultural katea eta Frantziar Gobernuaren laguntzaz antolatuta daude, kate horretan emititu aurretik \"Atelier/Masterclass\" delakoan burututako lanen mundu mailako estreinaldiak ere proiektatzen dira. Etorkizuneko zinemagileen lanei ahal den ikuspen handiena eman nahian, zinemaldiak bere bideoteka eta \"Sales Office\" bulegoa bitarteko gisa jartzen ditu.\nSales Office.\nDonostiako Nazioarteko Zinemaldiak zinemgintzako profesionalen zerbitzurako Sales Office deritzon bulegoa jartzen du, bulego hau profesional hauek finantzaketa akordioak edota filmen ekoizpenak burutu ahalbidetzeko diseinatua dago, bere antolaketak giro lagunarteko eta egoki batean profesional ezberdinen arteko kontaktuak errazten dituelarik.\nSales Officek interneterako lotura, kabinadun bideoteka, proiekzio aretoak, bilera aretoak, informazioguneak eta argibideguneak eskaintzen ditu.\nJaiak.\nDonostiako Zinemaldiak antolaturiko jaiak ekitaldi honetako beste ezaugarri bat dira. Gauero Mar\u00eda Cristina Hotelan, Kontxako badiako diskoteketan, Aiete jauregian edota Miramar jauregian ospatu ohi dira, eta mundu osoko zinemako aktore, ekoizle, zuzendari eta kritikarien bilgune izaten dira.\nSariak.\nSail Ofizialean, hurrengo sari hauek banatzen dituzte (zinemaldiko sari nagusiak):\nSail ofizialetik kanpoko sariak:\nEgoitzak.\nZinemaldia Donostiako hainbat lekutan garatzen da. Antolakuntzaren bulegoak Victoria Eugenia antzokian kokatzen dira, eta urtez osoz irikiak daude: Zinemaldiaren arduradunak urteko hamabi hilabeteetan zehar datorren ekitaldia antolatzen egon ohi dira. Proiekzioak honako leku hauetan izaten dira:\nHiru gune hauetaz gain, Zinemaldian zehar hiriko zinema areto gehienetan ekitaldiko sail ezberdinetako filma ezberdinak proiektatzen dira. Moru honetara, gura duen edozein hiritarrek Zinemaldiko filma guztietaz gozatu ahal dezakelarik."}
{"id": "12039", "revid": "219", "url": "https://eu.wikipedia.org/wiki?curid=12039", "title": "Donostiako Zinemaldi", "text": ""}
{"id": "12040", "revid": "58701", "url": "https://eu.wikipedia.org/wiki?curid=12040", "title": "Costa-Gavras", "text": "Konstantinos Gavras (; 1933ko otsailaren 12) Greziako zein Frantziako film zuzendaria da, ikusmolde politiko ezkertiarrarengatik ezaguna. Auzi polemikoak zinema arrakastatsua bihurtzeko ahalmena dauka Costa-Gavrasek. Legea eta justizia, opresioa, bortizkeria eta tortura bere zinemaren ohiko hizpideak dira. Izan ere, 1973ko \"\u00c9tat de si\u00e8ge\" filmean Uruguaiko gobernuak eragiten zuen bortizkeria eta tortura erakusten ditu. 1970eko \"L'Aveu\" filmean Artur Londonen istorioa kontatzen du. London Txekoslovakiar komunista zen, baina Stalinen erregimenak atzeman eta zigortu zuen traizioa leporatuta. 2002ko \"Amen.\" filmean, Pio XII.aren Holokausto salatzeko arbuioa erakusten du."}
{"id": "12042", "revid": "336", "url": "https://eu.wikipedia.org/wiki?curid=12042", "title": "Richard Brooks", "text": "Richard Brooks (1912ko maiatzaren 18a, Filadelfia, Pennsylvania - 1992ko martxoaren 11a, Los Angeles, Kalifornia) Ameriketako Estatu Batuetako film gidoigile, zuzendari eta ekoizlea izan zen. Garaikideon zinema baino serioagoa zen Brooks-ena, eta haren film askok arrakasta iraunkorra lortu dute.\n40ko hamarkadan \"Key Largo\" eta \"Brute Force\" filmetako gidoiak idatzi zituen, zinema beltzako bi harribitxiak. 1950ean \"Crisis\" izeneko filma zuzendu zuen, eta Cary Grant-i ohi baino paper ilunago eman zion lehen aldiz. 1960an \"Elmer Gantry\" filmarengatik Oscar irabazi zuen, nahiz eta beste lau aldiz izendapena jaso."}
{"id": "12043", "revid": "336", "url": "https://eu.wikipedia.org/wiki?curid=12043", "title": "David Lean", "text": "Sir David Lean (1908ko martxoaren 25 - 1991ko apirilaren 16) Ingalaterrako film zuzendaria izan zen, zein Hollywoodeko film ezagunenetakoak zuzendu ditu, \"Lawrence of Arabia\", \"The Bridge on the River Kwai\" eta \"Doctor Zhivago\" besteak beste.\nZinemagintzan hondo-hondotik hasi zen 1930eko hamarkadan. Zuzendutako lehen filma, 1942ko \"In Which We Serve\", Noel Coward-ekin batera egin zuen. Hortik aurrera, Noel Coward-en antzezlan batzuk film arrakastatsuak bihurtu zituen: \"This Happy Breed\" (1944), \"Blithe Spirit\" (1945) eta \"Brief Encounter\" (1945). Hurrengo filmak Charles Dickens-en egokipenak izan ziren, \"Great Expectations\" (1946) eta \"Oliver Twist\" (1948). 1955eko \"Summertime\" filmekin norabide berrira jo zuen Lean-ek. Ondorengo urteetan film arrakastatsuenak zuzendu zituen: 1957an \"The Bridge on the River Kwai\" (zeinekin Oscar bat irabazi zuen), 1962an \"Lawrence of Arabia\", eta 1965ean \"Doctor Zhivago\". 1984an azken filma zuzen zuen: \"A Passage to India\"."}
{"id": "12044", "revid": "360", "url": "https://eu.wikipedia.org/wiki?curid=12044", "title": "Uruguay", "text": ""}
{"id": "12045", "revid": "360", "url": "https://eu.wikipedia.org/wiki?curid=12045", "title": "Rin ibaia", "text": ""}
{"id": "12046", "revid": "360", "url": "https://eu.wikipedia.org/wiki?curid=12046", "title": "Danubio ibaia", "text": ""}
{"id": "12047", "revid": "105290", "url": "https://eu.wikipedia.org/wiki?curid=12047", "title": "PNG", "text": "PNG (Portable Network Graphics) patenterik gabeko konpresio algoritmo baten oinarritutako irudientzako fitxategi formatu bat da. Formatu hau, batez ere, GIF formatuak zituen gabeziak hobetzeko sortu zen. Honenbestez, kolore-sakonera handiagoko irudiak gordetzeko aukera ematen du. W3Ck gomendatutako estandar bat da."}
{"id": "12048", "revid": "6327", "url": "https://eu.wikipedia.org/wiki?curid=12048", "title": "Nafarroa Garai", "text": ""}
{"id": "12049", "revid": "58701", "url": "https://eu.wikipedia.org/wiki?curid=12049", "title": "Lekunberri (Nafarroa Beherea)", "text": "Lekunberri Nafarroa Behereko hegoaldeko udalerri bat da, Garazi eskualdekoa, Donibane Garaziko kantonamendukoa. 1999an, 187 biztanle zituen \"(lekunberritarrak)\".\nGeografia.\nIngurune naturala.\nUdalerritik Errobiren ibaiadar batzuk igarotzen dira, hala nola, Lauribar ibaia (baita honen ibaiadarrak ere, Esteneko erreka eta Etxeberriko erreka), Anpro erreka (eta honen ibaiadarrak Uritxondoko erreka, Lapurdieko erreka, azken honetara Artekohegiko erreka eta bere ibaiadar den Maluzaharreko erreka isurtzen direlarik).\nIrati ibaia ere udalerritik igarotzen da, bere ibaiadar batzuekin batera.\nOkabe mendia (1.466 m), probintziako altuena dena, udalerri honetan kokaturik dago, Iratiko oihanaren eremuan.\nUdalerri mugakideak.\nUdalerria Nafarroa Garaiarekin da mugakidea hegoaldean\nEkonomia.\nUdalerrian Irulegiko Arnoa ekoizten da.\nHistoria.\n1189. urteko dokumentu batean aipatzen da lehen aldiz Lekunberriko herria.\nEkonomia.\nEkonomia jarduera nagusiak zerbitzuak (oinarrizko zerbitzuak) eta industria (janari industria) dira. Dena dela, Lekunberriko herriak ez du nekazari izaera galdu eta langile gehienek bigarren lanbidea dute nekazaritza."}
{"id": "12050", "revid": "6327", "url": "https://eu.wikipedia.org/wiki?curid=12050", "title": "Leongo Herri", "text": ""}
{"id": "12051", "revid": "142429", "url": "https://eu.wikipedia.org/wiki?curid=12051", "title": "GIF", "text": "GIF (Graphics Interchange Format) World Wide Webean sarritan erabiltzen den irudientzako fitxategi formatu bat da. Irudi estatikoez gain, animazioak sortzea ere ahalbidetzen du. CompuServek sortu zuen 1987an.\nFormatu hau ezagun bilakatu zen LZW konpresio-algoritmoa erabiltzeko zuen aukerari esker, zeina Run-Length Encoding (RLE) baino efizienteagoa den, azkena PCX eta MacPaint bezalako formatuek erabilia. Hobekuntza honi esker, irudiak azkarrago deskargatu zitezkeen.\nGIF kalitate galerarik gabeko formatu bat da, beti ere oinarrizko irudiak 256 kolore edo gutxiago dituela kontuan hartuz. Kalitate altuko irudi batek ordea, 24 bitetik gorako kolore-sakonerakoa adibidez, kalitate galduko luke GIF formatura pasatzean.\nGif animatua.\nGIF animatua 1987 urtean sortutako GIF87a erabiliz posible zen animazioa sortzea irudi asko ( hauetariko bakoitzak \u201cframe\u201d izena hartzen duela ) kodetuz GIF fitxategi bakar batean. Bi urte beranduago, GIF89a agertu zenean, ondorengo ezaugarriak batu zitzaizkion:"}
{"id": "12052", "revid": "371", "url": "https://eu.wikipedia.org/wiki?curid=12052", "title": "Graphics Interchange Format", "text": ""}
{"id": "12053", "revid": "371", "url": "https://eu.wikipedia.org/wiki?curid=12053", "title": "Portable Network Graphics", "text": ""}
{"id": "12054", "revid": "119347", "url": "https://eu.wikipedia.org/wiki?curid=12054", "title": "Fitxategi formatu", "text": "Fitxategi formatu bat informazioa fitxategi informatiko batean gordetzeko modu bat da.\nEdozein datu informatiko bitetan baino ezin denez gorde, ordenagailuak informazioa '0' eta '1' bilakatzeko eta alderantzizko prozesua burutzeko gai izan behar da. Formatu desberdinak existitzen dira, mota ezberdinetako informazioa gordetzeko: audioa, irudiak, testua...\nFormatu batek, gorde ondoren, hasierako informazioa bere osotasunean berreskuratzea ahalbidetzen duenean, galerarik gabeko formatu bat dela esan ohi da. Eta era berean, galeradun formatuak ere existitzen dira, leku gutxiago hartzeko konpresioa erabiltzen dutenak, alegia."}
{"id": "12058", "revid": "47392", "url": "https://eu.wikipedia.org/wiki?curid=12058", "title": "Katalan Herri", "text": ""}
{"id": "12060", "revid": "59723", "url": "https://eu.wikipedia.org/wiki?curid=12060", "title": "Urepele", "text": "Urepele Euskal Herriko udalerri bat da, Nafarroa Beherea lurraldean kokatuta. Baigorri-Ortzaize eskualdean dago, Donibane Garazi hiriburutik 29,0 kilometrora. Altuera 392 eta 1 150 metro artekoa da, eta 26,44 km\u00b2-ko azalera hartzen du. 2018. urtean 280 biztanle zituen.\nBertako biztanleak \"urepeldarrak\" dira.\nIzena.\nUrepele beste hizkuntza batzuetan ere ezagutzen da, hala nola:\nEtimologia.\n\"Urepele\" toponimoa izen gardena da. \"ur\" eta \"epel\" (\"asepel\") hitzeten arteko elkarketa da. -e azkena deklinabide ez-etimologikoko elementu bat da, Ipar Euskal Herriko euskalkiei dagokiena. Testuinguruaren arabera, ahoskatzeko, ez ahoskatzeko edo apur bat xurgatzeko aukera dago.\nGeografia.\nUrepele Aldudeko ibarrean dago.\nIngurune naturala.\nUrepeleko Errobi udalerriko lurretatik igarotzen da, haren ibaiadar Imiliztegiko erreka (baita bertara isurtzen den Behodeiko erreka), Etxemendiko erreka, Labiaringo erreka, Ahuntzarretako erreka, Soaluzeko erreka (bertara isurtzen den Harriondoko errekarekin batera) eta Lohitzeko errekarekin batera.\nBestalde, herri menditsua da, eta Adi mendia (1 450 m) udalerriko lurretako mendi aipagarriena da.\nHistoria.\nUrepele, antzina Aldude udalerria besterik ez zena, udalerri independente bihurtu zen 1862ko otsailaren 15ean.\nEkonomia.\nUdalerriko ekonomiaren oinarria laborantza den arren, udalerritik igarotzen diren erreken uraren kalitatea dela-eta, piszikultura esplotazio baten garapena ahalbidetu du.\nPolitika.\nErakunde publikoak.\n2017ko urtarrilaren 1era arte, Urepele Garazi-Baigorri herri elkargoaren kide zen. Une horretatik aurrera, Euskal Hirigune Elkargo sortu berriaren parte izatera pasa zen.\nGarraioa.\nEuskal Hirigune Elkargoaren esku dagoko Car Express hiriarteko autobus sareak zerbitzatzen du herria. Guztira, linea batek eskaintzen du zerbitzua.\nKultura.\nLuis Luziano Bonapartek, 1869an, Aldudeko ibarreko herri guztiak sailkatu zituen, mendebaldeko behe-nafarrera euskalkian, Arberoa eta Ortzaize ibarretan hitz egiten zena.\nKoldo Zuazok, 2010ean, Urepelek nafar-lapurtera euskalkian sailkatu zituen.\nEuskara.\nUrepeleko euskara Baigorriko hizkera da, nafar-lapurteraren erdiguneko aldaera.\nHerri senidetuak.\nUrepele ondorengo herriekin senidetuta dago:"}
{"id": "12062", "revid": "47453", "url": "https://eu.wikipedia.org/wiki?curid=12062", "title": "Urepel", "text": ""}
{"id": "12067", "revid": "336", "url": "https://eu.wikipedia.org/wiki?curid=12067", "title": "JPEG", "text": "JPEG (Joint Photographic Experts Group) 24 biteko kolore-sakonerarekin edota gris-eskalan irudiak konprimatzeko garatutako algoritmo bat da.\nJPEGk irudi estatikoak baino ez ditu maneiatzen, baina bideoentzako erlazionatutako estandar bat existitzen da: MPEG. Batzuetan \"JPG\" ere deitzen zaio, sistema eragile batzuek 3 karaktere baino ez dituztela onartzen fitxategi-luzapenean, baina izen hau ez da egokia.\nJPEG galeradun konpresio-algoritmo bat da, formatu honetara pasatuz kalitatea galtzen du beraz. Beronen abantaila nagusietako bat konpresio-maila definitu ahal izatea da. Konpresio-maila handia aukeratzen bada, irudiak leku gutxiago beharko du diskoan, baina kalitatea txikiagoa izango da."}
{"id": "12069", "revid": "371", "url": "https://eu.wikipedia.org/wiki?curid=12069", "title": "Joint Photographic Experts Group", "text": ""}
{"id": "12070", "revid": "56334", "url": "https://eu.wikipedia.org/wiki?curid=12070", "title": "Fitxategi-luzapen", "text": "Fitxategi-luzapena fitxategi baten izenean erantsita doan karaktere kate bat da, puntu baten ondoren joan ohi dena. Bere helburua fitxategiaren edukia ezberdintzea da, sistema eragileak ulertzen edo exekutatzen jakin dezan. Adibidez, \"irudia.jpg\" fitxategiaren luzapena \"jpg\" da.\nWindows bezalako sistema eragile batzuk fitxategiaren formatua jakiteko erabiltzen dute fitxategi-luzapena. Baina beste batzuek, Unixen oinarritutakoak kasu, ohitura dela-eta baino ez dute erabiltzen, fitxategi mota antzemateko erabili gabe."}
{"id": "12072", "revid": "688", "url": "https://eu.wikipedia.org/wiki?curid=12072", "title": "Gurutzadak", "text": "Gurutzadak Erdi Aroko gerra espedizioak izan ziren, Jesusen hilobia eta Leku Santuak musulmanen mendetik askatzeko kristauek egindakoak. Zortzi gurutzada izan ziren guztira, eta 1095etik 1270era bitartean banatu ziren.\nGurutzadak, aditu batzuen ustez, Europak Aro Berrian eta Garaikidean hedatu zuen kolonialismoaren hasiera izan ziren; beste batzuen iritziz, berriz, musulmanen jihad edo gerra santuaren kristau aldaera izango lirateke; azkenik, beste batzuentzat erromesaldi armatuak besterik ez ziren izan. Nolanahi dela ere, historialari gehienak bat datoz zenbait gauzatan. Arabiarren, magyarren eta normandiarren erasoen ondoren Europa kristauan gertatzen ari zen demografia eta ekonomia susperraldiaren erakusgarri dira Gurutzadak. Bestalde, aita santuek zeresan handia izan zuten; beren nagusitasun morala eta politikoa finkatzeko eta beren presentzia eta eragina Ekialdera hedatzeko baliatu ziren haietaz. Bizantzioko enperadoreek turkiar seljuktarren erasoetatik babesteko egin zuten laguntza eskaera izan zen, hain zuzen, Aita Santuak mugimendu hura guztia antolatzeko erabili zuen aitzakia.\nAurrekariak.\n1000. urtearen inguruan, Konstantinopla zen \"mundu ezaguneko\" hiririk aberatsena eta boteretsuena. Leku estrategikoan kokaturik zegoen, defendatzeko erraza eta merkatari bide nagusien erdi erdian; gobernu zentralizatua zuen, enperadorea agintari absolutu zela, eta gaitasun handiko armada profesionala. Beraz, Bizantziar Inperioaa parekorik gabeko nazioa zen. 976\u20131025 bitartean, Basilio II.a enperadorearen ekintzei esker, Inperioko mugetatik hurbilen zeuden etsaiak garaituak eta azpiratuak izan ziren.\nBasilioren heriotzaren ondoren, enperadore ezgaiagoak eseri ziren bizantziar tronuan, erdialdeko Asiatik arrisku berri bat agertzearekin batera. Turkiar herriak ziren, Islamera bihurtutako tribu nomadak. Tribu hauetako batek, seljuktarrak (Seljuk buruzagi mitikoagatik horrela deituak), Konstantinopla \"fedegabearen\" aurka jo zuen. 1071eko Manzikerteko Guduan, turkiarrek armada inperialaren zati nagusia suntsitu zuten eta enperadorekideetako bat bahitu. Hondamen horren ondoren, bizantziarrek eman behar izan zizkieten seljuktarrei gaur egungo Turkiako lur eremuak. Horrezaz gainera, turkiarrek hegoalderantz ere aurrera egin zuten; Siria eta Palestinako hiriak, bat bestearen atzetik, haien esku gelditu ziren, eta 1070ean Jerusalem hiri santua konkistatu zuten.\nGertaera hauek kolpe latza izan ziren, bai mendebaldeko, bai ekialdeko Europarentzat. Turkiarrek mundu kristaua irentsiko zuteneko izua hedatu zen, eta Jerusalemera zihoazen erromesei turkiar agintariek egindako torturen zurrumurruak zabaltzen hasi ziren. 1081ean, Alexio I.a Komneno jeneral iaoak hartu zuen Bizantzioko koroa, eta seljuktarrei aurre egitea erabaki zuen. Baina laster konturatu zen ezin zuela lan hau bakarrik egin, eta loturak sendotzen hasi zen mendebaldearekin (1054tik moztua zen kristautasunaren ekialdeko eta mendebaldeko adarren arteko harremana). Alexiok mendebaldeko mertzenarioz osatutako gudaroste bat nahi zuen, armada inperialarekin batera turkiarrak erdialdeko Asiara itzularazi zitzakeena. Urbano II.a aita santuari mezulariak bidali zizkion, armada erreklutatzen lagun ziezaion. 1095eko martxoan, Urbanok Piacenzako Kontzilioa deitu zuen enperadorearen proposamena aztertzeko, baina bertaratuen arteko liskarrengatik, Konstantinoplaren eskaera bazterturik geratu zen. Alexiok itxaron beharko zuen.\nLehenengo Gurutzada (1095-1099).\nClermonteko Kontzilioan, Urbano II.a aita santuak (1042-1099), \"\u00abJainkoak nahi du!\u00bb\" ohuarekin, gurutzadara deitu zuenean hasi zen dena; 1095. urteko azaroaren 27a zen. Aita Santuari propaganda egiten lagunduz, apaiz asko ibilia zen jendea sutzen. Horien artean famatuena Petri Amiensekoa izan zen, \"Eremutarra\" deitua. Gerra santua egiteko deia berehala hedatu zen Frantzian, Alemanian eta Italian, eta bi gurutzada desberdin antolatu ziren. Lehenengoa, \"Behartsuen Gurutzada\" deitutakoa, anarkikoa izan zen, eta herritar xumeak eta abenturazaleak bildu zituen; erlijioaren defendatzaile suharrak ziren hartan parte hartu zutenak, baina ez zuten diziplinarik ez borrokarako bitartekorik; horregatik, Asia Txikiko turkiarrek erraz menderatu zituzten, 1096an.\nBeste gurutzada, \"Printzeen Gurutzada\" deitutakoa, zaldunez osatua eta hobeto antolatua, garaile atera zen; Europako alde askotako gudariak bildu zituen: hegoaldeko Italiako eta Siziliako zaldunak, Bohemundo Tarentokoa buruzagi zutela; lorrenatarrak, Godofredo Bouillongoa buru zutela; Raimundo Saint-Gilleskoaren tolosarrak; eta Flandriako, Bloisko eta Normandiako Dukerriko gudarosteak. Konstantinoplako egonaldian, turkiarrek okupatutako lurralde oro Bizantziar Inperioari itzultzea zin egin zuten. Printze musulmanen harridura eta batasunik eza aprobetxatuz, Jerusalem aldera abiatu ziren gurutzatuak, Asia Txikia eta Sirian barrena. Bidean Nizea setiatu zuten (Dorileoko Gudua, 1097ko uztaila), Edesa hartu zuten 1097ko bukaeran eta Antiokia, asko kostata, 1098ko ekainean menderatu zuten. Bizantziarrei itzuli beharrean, Bohemundok beretzat hartu zuen Antiokia. 1099ko uztailaren 15ean, Jerusalem harturik eta hango biztanleria \u2013musulmanak eta juduak\u2013 sakailaturik, bukatu zen ekinaldia.\nEkinaldi hura ez zen, ordea, uste daitekeenaren kontra, arazorik gabe antolatu; buruzagien artean desadostasunak izan ziren gauza askotan eta jende askok desertatu zuen. Ekinaldiaren bukaera ere, Jerusalem hartzea, gurutzatu soilak hala tematu zirelako egin zen, buruzagiek eta handikiek nahiago baitzuten Sirian gelditu. Arazoak arazo, espedizio hartatik sortu ziren gurutzatuen estatuak, latin estatuak edo estatu frankoak ere deituak, bi aldetan banatuak: iparraldean, gaur egungo Sirian, Edesako Konderria eta Antiokiako Printzerria eratu ziren; hegoaldean, gaur egungo Israel, Jordaniako mendebaldea eta Libano gehiena hartuz, Jerusalemgo Erresuma eratu zen. Handik gutxira, 1102-1109 bitartean, beste latin estatu bat jaio zen: Tripoliko Konderria, iparraldeko eta hegoaldeko lurraldeen artean. Garaipen horrek adoreturik, beste gurutzada bat antolatu zen 1101ean, baina azken hau turkiarrek deuseztu zuten Anatolian. Hondamen horrek gurutzadaren espiritua itzali zuen 50 urtez.\nGurutzatuen estatuak.\nSiria eta Palestinako latin herriak lehendik zegoen biztanleriari gehitu zitzaizkion: arabiarrak, juduak, greziarrak, turkiarrak, kurdoak eta armeniarrak. Kostaldean eta barrualdeko zenbait tokitan, Galilean, adibidez, lehengoan jarraitu zuen hango nekazaritza emankorrak, ureztatze sistema arabiarra baliaturik. Laboreak, mahatsondoak, olibondoak, barazkiak eta fruitu arbolak lantzen ziren batez ere, Mediterraneo aldeko eskualdeetan ohi den bezala. Halaber, azukre kanabera eta kotoi-landarea lantzen ziren, baina esportatzeko soilik, garrantzi handiko diru iturria baitziren. Ekonomiak, bere funtsean, lehengoan jarraitu bazuen ere, merkataritzan, berriz, aldaketak izan ziren. Kostaldeko hirietan asko aurreratu ziren Europarekiko merkataritza harremanak; merkatarien kolonia nagusiak italiarrek sortu zituzten: genovarrek, Akren, eta veneziarrek, Tiron.\nSartaldarrek, nolanahi ere, gutxiengoa osatzen zuten, baina gizarte maila gorenak hartu zituzten: noblezia eta apaizteria, latin erritokoa. Aipatu diren Italiako merkatari horiek ez ezik, nekazariak ere izan ziren, Europako beste lurralde batzuetatik joanak; ez, ordea, bertako biztanleria ordezkatzeko adinako sailetan. Hori dela eta, agintari berriek, erlijio fanatismoaren lehenengo suharraldia itzalirik, menderatuekin bizitzeko modua egiten ikasi behar izan zuten. Salbuespenak salbuespen, juduek, musulmanek eta kristau maronitek ez zuten beren errituak praktikatzeko eragozpenik izan. Hala ere, arazoak izan zituzten kristau ortodoxo greziar erritokoekin, gurutzatuek aitalehen eta apezpiku katoliko propioak jarri nahi izan baitzituzten, tradizionalen ordez.\nOinarri horren gainean, erakunde feudalen multzo bat sortu zen, basailutza harremanen sare batez osatua. Noble handiek askatasun handi samarra izan zuten erregeari buruz eta, halaber, eskubide bereziak zituzten, dirua jotzekoa, adibidez. Hala ere, pribilejio horiek ez ziren doan emanak. Adibidez, gudarostea txikia izanik, basailuek ezin zioten uko egin zerbitzu militarrari, erregeak hala eskatzen zuenean, eta ekinaldi militarretan parte hartzen eta gotorlekuak zaintzen betetzen zuten eginbehar hura. Lur Santuan jaunek zituzten botereen artean bat nagusitu zen: ordena militarrak. Erlijiotasuna, batetik, eta gudaritza, bestetik, nahasten ziren ordena horietan. Aipagarriak dira, adibidez, Tenpluko Ordena, 1129an sortua, eta Ordena Ostalaria, laguntza emateko eta karitatea egiteko sortua, baina XII. mendetik aurrera ordenakideen parte bat soldadu izatera behartu zuena.\nBigarren Gurutzada (1147\u20131149).\nGurutzatuen estatuen iraupenari gehiago lagundu zion inguruko printze musulmanen artean zeuden desadostasunak beren indar propioak \u2013oso urriak\u2013 edo Mendebaldeko laguntza noizbehinkakoak baino. Izan ere, arabiar eta turkiar gobernarien jarrera kontrajarria izan baitzen. Batzuetan, Ekialde Hurbileko politikaren beste faktore bat bezala hartzen zituzten europarrak, eta itunak eta guzti egin zituzten haiekin; era horretan, estatu kristau bat estatu musulman baten lagun izan zitekeen, eta beste estatu kristau baten etsai.\nHala ere, kristauen artean gurutzadaren espiritua itzaltzen ari zen bezala, musulmanen artean jihadarena indartuz joan zen, batez ere herri xumearen artean. Ezari-ezarian, Islamaren hiri gurtuetako bat \u2013Jerusalem\u2013 mendean hartuta zuten arrotzenganako gorrotoa nagusitu zen. Hainbat agintarik probetxu atera zion sentimendu honi, estatu musulmanen batasuna lortu eta erresuma kristauen aurka jotzeko.\nGurutzatuen aurkako lehen eraso gogorra Mosul eta Alepoko emir Imad ad-Din Zengik egin zuen: Edesako Konderria suntsitu zuen 1144an. Sartaldeko kristandadeak, larriturik, Bigarren Gurutzada antolatu zuen, eraso horri erantzuteko asmoz. San Bernardo Clairvauxkoak predikaturik eta Frantziako errege Luis VII.aren eta Germaniar enperadore Konrado III.aren agindupean egin zen. Frantziarren eta alemaniarren arteko ezadostasunak etengabeak izan ziren espedizio osoan.\nLurralde Santura heltzean, Edesa ez zela helburu garrantzitsua erabaki zuten eta Jerusalemera joan ziren. Han, Jerusalemgo erregearen etsaia zen Nur al-Dini eraso beharrean, Damasko eraso zuten, artean Jerusalemen aliatu zena. Espedizioak porrot egin zuen, astebeteko setioaren ondoren, gurutzatuak erretiratu eta beren herrietara bueltatu baitziren. Zentzugabeko eraso horren erruz, Damasko Nur al-Dinen esku erori zen, pixkanaka estatu kristauak inguratzen ari zena.\nHirugarren Gurutzada (1189\u20131192).\nMusulmanen arteko desadostasunak zirela-eta, Edesako Konderria erori ondoren geratu ziren gainerako lurralde frankoek beste hamarkada batzuk iraun zuten, ia kalterik gabe. Jerusalemgo Erresuma Egiptoko Fatimitar Kaliferrian esku sartu nahian zebilela eta, Nur al-Din sultanak Saladin laguntzailea bidali zuen egoeraren kargu egitera. Berehala Saladin Egipto osoko jaun eta jabe egin zen, nahiz eta Nur al-Din hil zen arte honen agintea errespetatu zuen. Hau hiltzean, Egipto eta Siriako sultan izendatu zuen bere burua.\nSaladin gizon jakintsua zen eta, Nur al-Din bezala, musulman fededuna eta gurutzatuak kanporatzearen aldekoa. Alderdi musulmanen batasuna lortu zuen eta Egiptotik Siriarainoko kontrol politiko eta militarra. Jerusalemeko Erresumari, Saladinek inguratua eta erregea, Balduin IV.a, legenarrak jota zegoela, ez zitzaion denbora asko geratzen.\nJerusalemgo Erresumaren amaiera Renaud de Ch\u00e2tillonek eragin zuen. Bere hitza errespetatu gabe jokatzen zuen zaldun horrek karabanak eta Mekara zihoazen erromesak erasotzen zituen. Saladinen arreba omen zihoan karabana bat eraso zuenean, sultanak gerra santurako deia egin zuen. Gurutzatuen gudarostea, tenplarioekin batera, Saladinen aurka borrokatu zen Hattingo Adarretan, 1187an. Kristau armada suntsitua izan zen, Jerusalemgo Erresuma babesgabe utziz. Hitzemana zuen bezala, Saladinek bere eskuekin hil zuen Renaud de Ch\u00e2tillon. Hainbat gurutzatu hilaraziak izan ziren arren, beste asko preso hartu eta gerora askatu zituzten. Ondoren, Saladinek erreinuaren zati gehiena okupatu zuen, kostaldeko hiriak izan ezik, eta 1187ko urrian Jerusalem hiria konkistatu zuen; 1099koaren aldean, hiriaren hartzea ia odolgabea izan zen. Era horretan, Jerusalemgo Erresuma desagertu egin zen.\nHattingo hondamendiak gogor kolpatu zuen berriro sartaldetarren kontzientzia. Gregorio VIII.a aita santuak deiturik, Hirugarren Gurutzada antolatu zen, Germaniar enperadore Frederiko I.a Bizargorria, Ingalaterrako errege Rikardo Lehoi Bihotza eta Frantziako errege Felipe II.a Augustoren gidaritzapean. Federiko Bizargorria zen talde indartsuenaren buru, baina Siriara iristean ibai batean itota hil zen; gudarostea sakabanatu eta zati txiki bat soilik heldu zen Palestinara.\nIngeles eta frantziar armadak, berriz, itsasoz joan ziren. Harakoan, Zipre uhartea Rikardo Lehoi Bihotzaren mende geratu zen, bizantziarrei 1191n kendurik. Palestinara iritsirik, Donibane Akrekoaren konkista izan zen haien garaipen bakarra. Hiria hartu ostean, Rikardok milaka preso hilarazi zituen. Filipe II.a Frantziara itzuli zen, bere herrialdeko arazoengatik eta Rikardorekin zuen lehiarengatik kezkatua. Rikardok hala-holako arrakasta izan zuen. 1192an Jerusalemera heldu eta bakea izenpetu zuen Saladinekin, erromesei Palestinara sartzeko baimena ematen ziena. Ondoren, Jerusalemgo Erresuma berreraiki zuten, baina lurraldearen eremua murriztuta, Beirut eta Askalon arteko kostalde zerrenda besterik ez baitzen orduan frankoen mendean. Bake akordioen arabera, herrialde haren barrenaldea eta hiri santua bera musulmanen esku geratu ziren. Paradoxa bitxia, baina Jerusalemgo erreinu berriak ez zuen kontrolatzen izen ofiziala ematen zion hiria. Saladin 1193ko martxoan hil zen, eta Rikardo 1199n, gezi zauri batez, Europara itzultzean.\nLaugarren Gurutzada (1202\u20131204).\n1192an sinatu zen akordioari eta Saladinen heriotzari esker, urte batzuk bakean igaro ziren. Gurutzatuen estatuak, itsasbazterreko zerrenda estu batean kokatuak, aberatsak ziren ekonomiaren aldetik baina oso ahulak erakunde militarren aldetik. Aberastasuna itsasaldeko hirien bidez egiten ziren salerosketei zor zitzaion gehienbat: Akre zen, esate baterako, Mediterraneo Sortaldeko merkatu nagusietako bat; eta halaxe bizi ziren hango buruzagiak, handizki eta esne mamitan. Ahultasun militarra, berriz, giza baliabideen urritasunak eta muga defendagarririk ez izateak eragina zen; europarren laguntza militarra hutsa izan baitzen.\nHoriek horrela, 1198an Inozentzio III.a aita santuak Laugarren Gurutzadarako deia egitea erabaki zuen, estatu kristau haien egoera hobetzeko. Erantzunik hoberena Frantzian izan zuen, Tibalt Xanpainakoa, Balduin Flandriakoa eta Luis, Bloisko kondea buruzagi zirela. Tibalt 1201ean hil zenean, Bonifazio Montferratekoa bihurtu zen gurutzadako buru. Espedizioan ez zuten erregeek parte hartu eta helburua Egipto zen.\n1200ean gudaroste gurutzatua Venezian bildu zen, bidea itsasoz egiteko asmoz. Bertan, Enrico Dandolo duxak, Bonifazio Montferratekoak eta Alexio IV.a Angelo bizantziar usurpatzaileak elkar hartu zuten, gurutzadaren helburua aldatu eta Konstantinopla erasotzeko, hiruren nahia baitzen Alexio III.a Angelo, bizantziar enperadorea, kargutik kentzea. 1202ko azaroan, gurutzatuek Zadar hiri katolikoa setiatu eta arpilatu zuten; hori dela eta, Inozentzio III.ak eskumikatu zituen. 1203an Bizantzio eraso eta Alexio IV.a enperadore jartzea lortu zuten. Horrek liskar asko eragin zituen, eta 1204ko apirilean gurutzatuek hiria hartu zuten. Erasoa izugarria izan zen. Gurutzatuek milaka kristau hil zituzten, emakumeak eta haurrak barne. Elizak eta jauregiak lapurtu eta txikitu zituzten, hiriko artelan guztiak ostuz. Gertaera hauekin amaitu zen Bizantziar Inperioa, hainbat estatutan banatu baitzen, eta Balduin Flandeskoa bilakatu zen Konstantinoplako Inperio Latindarra sortu berriaren enperadore.\nKonstantinoplako arpilatzea gertatu ondoren, Erromako eta Bizantzioko elizen artean harreman onak izateko itxaropenak eten egin ziren, Aita Santuak soldaduak gaitzetsi zituen arren. Palestinako estatu kristauentzat, berriz, kolpe bikoitza izan zen; batetik, espero zuten laguntza ez zen iritsi eta, bestetik, Konstantinoplan zaldunentzako erakarpen polo bat sortzeak, Lurralde Santuetan zeuden asko bertara joatea ekarri zuen.\nBeste gurutzadak.\nLaugarrenaren porrotarekin, gurutzadaren espiritua ia erabat itzali zen Mendebaldean, errege eta aita santu batzuk berpizten saiatu ziren arren. Palestinako estatu kristauek 1291 arte iraun ahal izan zuten, mongoliarrek Ekialde Hurbila inbaditu baitzuten, musulmanen arreta osoa berenganatuz.\n1210eko hamarkadaren hasieran, gurutzatuen xalotasun faltari egotzi zitzaion gurutzaden porrota, eta Jerusalem bihotz garbiek bakarrik konkista zezaketelako sinesmena zabaldu zen. 1212an, hamabi urteko predikatzaile batek Haurren Gurutzada delakoa antolatu zuen. Gertakizunaren bertsio tradizionalaren arabera, 40.000 haur inguru abiatu ziren Alemaniatik fedegabeen aurka borroka egiteko, eta Frantziatik igarotzean beste 30.000 haur batu zitzaizkien. Baina Italian engainatuak izan ziren, eta ia denak esklabo saldu zituzten. Gaur egungo ikerlarien iritziz, ordea, egia eta elezaharra nahasirik daude kontakizun horretan, eta parte hartu zuten erromes gehienak helduak omen ziren.\nBosgarren Gurutzada (1217-1221) ere Inozentzio III.ak deitu zuen, Egipto konkistatzeko asmoz, eta frantziar eta germaniar soldaduek parte hartu zuten. Niloren ahoan dagoen Damietta hiria hartu ondoren, 1221ean Kairo erasotu zuten; han, ordea, Al-Kamil sultana buru zuen armada nagusitu zitzaien, eta ordura arte konkistatutako guztia galdu zuten. Aita Santuek eratutako azken gurutzada izan zen hori. Seigarren Gurutzadan (1228\u20131229), Germaniar enperadore Federiko II.ak Jerusalem, Betleem, Nazaret eta itsasbazterra bitarteko lur zerrenda estu zehaztezin bat berreskuratu zituen. Baina gurutzada berezia izan zen, lurraldea ez baitzen armen indarrez eskuratu, musulmanekin negoziatu ondoren baizik.\n1244an, turkiarrek Jerusalem hartu zuten egiptoarren laguntzarekin. Frantziako errege Luis IX.ak Zazpigarren Gurutzadarako deia egin zuen 1248an. Huts egin zuten eta erregea, bere armadarekin batera, Egipton espetxeratu zuten. 1270ean Luis erregea bera izan zen Zortzigarren Gurutzadaren buru, baina Tunisian lehorreratu ondoren, soldadu asko, eta erregea bera ere, gaixotu eta hil egin ziren.\nAita Santu batzuk gurutzada gehiago deitzen saiatu arren, ez ziren gehiago antolatu. Handik hara, Egiptoko sultan mamelukoek, Baibars I.a eta Al-Ashrafek, hartu zuten geratzen ziren estatu gurutzatu guztiak suntsitzeko ardura. Haien azkeneko ekinaldia Akre, gurutzatuen Palestinako azken jabegoa, setiatu eta hartzea izan zen (1291ko martxoaren 18an). XV. mendea arte lurralde horietan erasoak izan ziren arren, gurutzaden aroa orduan amaitu zen."}
{"id": "12073", "revid": "119347", "url": "https://eu.wikipedia.org/wiki?curid=12073", "title": "Labana Luzeen Gaua", "text": "Labana Luzeen Gaua (), baita ere Kolibri Operazioa deitua, 1934eko ekainaren 30koari deritzo; gau latz hartan Adolf Hitlerren aginduz Sturmabteilungeko (SA) buruzagiak atxilotuak edota erailak izan ziren. Ofizialki eraildakoak 85 izan baziren ere, 1000 pertsona hil zituztela uste da gaur egun.\n1933an Hitler kantziler egin bezain laster, alderdi naziak estatuaren estruktura guztiaren jabe egiteko prozesuri ekin zion, beti ere SA edo alderdi naziko eraso taldeen laguntzarekin. 1921ean sortutako talde paramilitar honek alderdiaren fronte armatua osatzen zuen eta Ernst R\u00f6hmen aginduetara zegoen.\n1931n, SAk 70.000 kide bazituen eta, R\u00f6hmen agindupean, 170.000 lortu zituen 1933an eta 4.500.000 1934an. Kide hauetariko asko eta asko lehengo Freikorpsetik zetozen. Gobernura iritsi zenean, Hitler enpresaburu eta militarrekin harremanak estutzen saiatu zen, indar ikaragarria lortu bazuen ere, ez baitzuen gehiengo absolutua.\nHarreman honetan SAk oztopo handia ziren, bere biolentziak burgesia beldurtu egiten baitzuen erabat eta armada berak mesfidantzaz begiratzen baitzion bere lehia eta handinahiari.\nGuzti honi alderdi naziaren barneko lehiakortasuna gehitu behar zaio. Heinrich Himmler (SS edo \"Schutzstaffel\"en buruzagia), Reinhard Heydrich (SD edo \"sicherheitdienst\"en buruzagia) eta Hermann G\u00f6ringek barne ministroak SA paretik kentzeko gogoz zeuden, eta R\u00f6hm bereziki. Etengabeko presioekin batera, R\u00f6hmek agintea hartzera zihoan zurrumurruak ez ziren isiltzen. Tentsioa izugarrizkoa zen eta Himmelerrek SAk estatu kolpe bat emateko asmoa zuela zioen txosten bat aurkeztu zion Hitlerri, parte hartuko zuten pertsonen zerrenda luze bat azalduz.\n1934ko ekainaren 30eko gauean, Hitler eta SSen pelotoi bat Wiesseko etxebizitza batean aurkeztu ziren; han zeuden bilduta Ernst R\u00f6hm eta beste SAko zenbait kide, Hitlerren agindua betez. R\u00f6hm eta bere taldea atxilotu zituzten eta\nG\u00f6ring eta Himmlerren zerrenda azaltzen zirenen bila hasi ziren.\n24 ordutan R\u00f6hmek bizirik iraun zuen, bere lagunek ez bezala. Hori nahi izan zuen Hitlerrek Lehen Mundu Gerran bere buruzagi izan zenarentzat, baina Himmler eta G\u00f6ring ez zetozen bat eta Adolf iritziz aldatzea lortu zuten. Bere buruaz beste egiteko aukera eman zioten R\u00f6hmi, baina ez zuen onartu eta 1934ko uztailaren 1ean SS-ko Theodor Eicke koronelak eta Michael Lippert kapitainak hil zuten. Patu bera izan zuten Gregor Strasser, Kurt von Schleicher jeneralak eta beste 200 bat pertsonek. Biktima gehienak S.A.ko ingurukoak izan baziren ere, nazien aurka aritu ziren general eta politikari batzuk erail zituzten.\nGarbiketa haren berri ez zen 1934ko uztailaren 13 arte emango. R\u00f6hmen taldeko kide batzuk Hitlerren SS-etan sartu ziren. SA-k ez ziren guztiz desagertu, baina indarra erabat galduta zuten."}
{"id": "12074", "revid": "119347", "url": "https://eu.wikipedia.org/wiki?curid=12074", "title": "Kristal hautsien gaua", "text": "Kristal hautsien gaua () 1938ko azaroaren 9tik 10erako gauean Alemanian eta Austrian izan ziren gertaerei deritze. Alemaniako agintaritzak zirkinik ere egin gabe, SA Asalto Tropek eta herritar zibilen artean, herrialde guztiko hiritar judutarren aurkako indarkeria ekintzak gauzatu ziren eta, askorentzat, Holokaustoaren lehen pausoa izan zen.\nNaziek 1938ko azaroaren 7an Herschel Grynszpan judu gazteak Parisko alemaniar enbaxadan Ernst vom Rath idazkaria hil zuelako bat-bateko erreakzioa izan zela argudiatu zuten, baina pogromoak Reicharen kantzelaria zen Adolf Hitler berak agindu zituen eta Joseph Goebbelsek, berriz, antolatu, Sturmabteilung (SA), Schutzstaffel (SS) eta Gazte Hitleriarrak, Sicherheitsdienst (SD), Gestapo eta beste polizia indarren laguntzaz, burutu zituztelarik.\nPogromoen xedea, herri osoko sinagogaz gain, hiritar juduak eta bere ondasunak ziren. Kaleak juduen jabetzeko denda eta eraikinen kristalez estali ziren, 91 judu, behintzat, erail zituzten eta beste 30.000 atxilo hartu eta Sachsenhausen, Buchenwald eta Dachauko kontzentrazio-esparruetara deportatuak izan ziren. Juduen etxe, ospitale eta eskolak sakeatu eta birrindu zituzten, mazokadaka eraitsiz. 1.000 sinagoga baino gehiago erre zituzten -95 Vienan- eta 7.000 denda baino gehiago ere bai.\n\"Kristallnacht\" deritzonaren ondoren, juduenganako jazarpen politiko eta ekonomiko itzela etorri zen, historialariek Alemania naziaren politika arrazistaren atal kontsideratzen dutena eta Azken Soluzioa eta Holokaustoaren aurrekari.\nAurrekariak.\nJazarpen eta neurri antisemitak.\n1920ko hamarkadan, judutar alemaniar gehienak gizarte alemaniarrera guztiz eginak zeudela esan zitekeen; lur eta itsas armadetan parte hartu zuten eta zientzia, kultura eta industrian lagundu zuten, baina, hala ere, juduen aurkako bortxa naziek boterea hartu baino lehen ere bazen.\nPropaganda naziak barruko arerio gisa seinalatu zituen Alemaniako biztanleriaren % 0,76a osatzen zuten 600.000 judutarrak eta I. Mundu Gerraren porrota edo 1920 hamarkadako hiperinflazioa edo Depresio Handiaren erantzule egin zituen.\n1922-1923ko hiperinflazio garaian gertatu zen Scheunenvierteleko pogromoa, Berlinen. 1931n, SA-ko lider eta, geroago, poliziaburu izango zen Wol-Heinrich von Helldorfek antolatu zituen Kurf\u00fcrstendammeko pogromoak, Berlinen.\n1920ko otsailaren 24an idatzitako NSDAP (Alemaniako Langile Alderdi Nazionalsozialista) alderdiaren programak zera zioen:\nMein Kampf lanean, Hitlerrek behin baino gehiagotan aitatzen du \"judurik gabeko Alemania bat\"en desioa (\"judenfrei\"). 1933az geroztik, naziak agintera iristean, judutarrak politika antisemitaren biktima izango ziren.\n1933ko urtarrilaren 30ean Paul von Hindenburg lehendakariak Adolf Hitler Alemaniako kantzelari izendatu eta Reichstagak nozitutako sutearen ondoren diktadoreak erabateko agintea hartu bezain pronto, biztanleria judutarren bizi baldintzak aldatzen hasi ziren.\nDiskriminazio hau Hitlerrek agindutako juduen negozioi eginiko boikotean islatu zen bereziki, Julius Streicherrek antolatu eta, 1933ko apirilaren 1ean, SAk gauzatuko zutena atzerriko herrien erabateko kondena irabaziz.\nHasiera-hasieratik, Hitlerren erregimena politika antisemitak txertatzen hasi zen. 1933tik aurrera, gobernu alemaniarrak juduen aurka zihoazen lege sail bat onartu zuen: bizimodua irabazteko eskubidea mugatu, hiritartasun osoa izan, hezkuntza eskubidea edo Zerbitzu Zibil Profesionalaren Berrezarpenerako Legea, juduei administrazio publikoan lan egitea debekatuz.\n1935eko irailaren 15ean Nurembergeko legeak onartu zirenean, juduenganako ostrazismoa ofizializatuta geratu zen, Alemaniar Odola eta Ohorea Babesteko Legea (\"Blutschutsgesetz\") edo Reicharen Hiritartasun Legea (\"Reichsb\u00fcrgergesetz\") adibide. Lege eta dekretu hauen xedea, jatorriaren arabera, judu, erdi-judu edo judu laurdenaren (\"mischling\"; mestizo) bereizgarriak ezartzea zen. Alemaniar hiritar eta juduen arteko sexu harremanak eta ezkontzak debekatzen zituen eta juduei alemaniar hiritartasuna kendu; eskubide politiko gehienak ezerezean geratu zitzaizkien, boto eskubidea adibidez, eta hainbat lanbide edo ikasketatik ere kanpo geratu ziren.\n1937an, juduen aurkako kapaina gogortu egin zen, propaganda antisemitarako egindako\"Der ewige Jude\" filma zalbaldu zutenean, batez ere. 1938an, judu alemaniarrei pasaporteak kendu zizkien eta, apirilaren 26an, ondasunak erregistratzera behartu zituzten, arioen eskuetara errazago pasatu ahal izateko. Abuztuaren 17an, juduek erabil zitzaketen izenak erregulatu zituzten eta 3 ordena berri erantsi zizkien Nurembergeko Legeei, \"judutar negozioa\" kontzeptua definituz eta medikuntzaren praktika juduei debekatuz. Kosta ala kosta, juduak alde egitera behartzea zen helburu.\nPoloniar juduak Alemaniatik kanporatu.\n1938ko abuztuan, Alemaniako aginteak atzerritarren erresidentzia baimenak bertan behera geratzen zirela iragarri zuen eta berritu beharrean izango zirela baina, neurri hark atzerriko jatorria izanda ere, Alemanian bertan jaiotako juduak hartzen zituen.\nPoloniak urriaz gero poloniar jatorriko judurik ez zuela hartuko deklaratu zuen. 1938ko urriaren 28an, \"Polenaktion\" deiturikoan, Polonian jaiotako 17.000 judu baino gehiago egotzi zituzten Alemaniatik Hitlerren aginduz, Abraham Joshua Heschel filosofo, teologo eta errabinoa eta gerora kritiko literario izan zen Marcel Reich Ranicki tarteko. Gau bakarra eman zieten hori egiteko eta maleta bakarra eraman zezaketen. Gainontzeko ondasunak konfiskatu egin zizkieten, bai naziek eta baita judu ez ziren bizilagun alemaniarrek ere.\nDeportatuak etxetik atera zituzten gaueko ordu txikitan eta tren geltokietara eraman, Poloniako mugarantz garraiatzeko. Poloniako mugan zeuden goardiek ez zien Zb\u0105szy\u0144 eta horrelako hirietatik pasatzen utzi eta juduak harrapatuta geratu ziren, ez aurrera eta ez atzera, euripean, elikagai edo babesik gabe. Alemaniarekin negoziatu ondoren, haietako 4.000ri Poloniarako baimena eman zien, baina geratzen ziren 13.000k hantxe jarraitu behar izan zuten, baldintza gogorrenetan, Poloniaren sartzeko baimenaren zain. Egoerak ezinegona eta haserrea eragin zuen Poloniako biztanleria judutarrengan eta ahalegin handiak egin zituen deserriratuei laguntzeko. Azkenean, bi gobernuen negoziazioen ondoren, Poloniara sartzea lortu ez zuten deportatuek nazien kontzentrazio-esparruetan amaitu zuten.\nAitzakia: Von Rathen hilketa.\nKanporatuen artean, Zindel eta Rivka Grynszpanen familia zegoen, 1911n Alemaniara emigratutako poloniar juduak eta egoitza Hannoverren zutenak. 1961ean, Adolf Eichmann epaitu zutenean, Zindel Grynszpanek 1938ko urriaren 27ko gauan Hannoverren izandako deportazioaren gorabeherak kontatu zituen:\nBere 17 urteko semea zen Herschel Grynszpan Parisen bizi zen bere osabarekin. Arreba Bertak postala bidali zion poloniar mugatik familiaren egoera penagarria deskribatuz:\nHerschelek azaroaren 3an jaso zuen gutuna eta, azaroaren 7an, errebolber bat eta bala kaxa bat erosi zituen; alemaniar enbaxadara joan eta funtzionario baten aurrera eramateko eskatu zuen. Ernst vom Rathen aurrean egon zenean, hiru aldiz egin zion tiro sabelean eta ez zuen polizia frantsesari ihes egiteko zirkinik ere egin, ardura guztia bere gain hartuz.\nEkintza haren aurrean, azaroaren 8an, Alemaniak lehenengo zigorrak iragarri zituen eta egunkari eta aldizkari juduak isildu beharrean izango ziren. Baziren hiru egunkari judu alemaniarrak, zirkulazio nazionalekoak, eta beste lau, kulturalak; baita kirolean aritzen zirenak edo komunitateko buletinak; Berlinekoak, adibidez, 40.000 aleko tirada zuen. Judutar haurrek ezin ziren alemaniar eskoletara joan eta juduen ekintza kultural oro bertan behera geratu zen. Hiritar eskubide guztiak galdu zituzten.\nVom Rath funtzionariaren heriotzaren aurrean ez zen inongo agerraldi publikorik izan, baina 1938ko azaroaren 8az geroztik, Joseph Goebbelsek prentsan antolatutako kanpaina antisemitak lider naziek burutuko zituzten pogromoak sustatu zituen Hesse-Cassel, Munich eta Hannoverrekoak, batez ere. Ernst vom Rath azaroaren 9an hil zuten eta, hurrengo gauan, horren aitzakian, naziek \"Kristal hautsien gaua\" burutu zuten, pogromo antisemita ugari eta koordinatuak eginez.\nGertaerak.\nKristal hautsien gaua.\nVon Rathen hilketa aitzakia izan zen alemaniarrak Alemania eta Austriako juduen aurka bidaltzeko. Bat-batekoa balitz bezala agertu bazuten ere, gobernu alemaniarrak antolatuta egon zen. NSDAP alderdiaren agintaritza ados zegoen eta, maiz egin ohi zuen eran, gobernuak alderdia erabili zuen lan zikinerako.\nAzaroaren 9 hartan, 1.574 bat sinagoga izurratu zituzten (Alemaniako gehienak) eta baita judutar hilerri asko, 7.000 denda baino gehiago eta 29 biltegi ere. 30.000 judu hartu zituzten atxilo eta kontzentrazio-esparruetan sartu; asko hil ziren hartutako jipoiagatik. Kopurua ez da sekula zehaztu eta 36 eta 200en artean estimatu da (zenbaki ziurrena 91 da). Bortxakeria giro hartan, judu ez zen hainbat alemaniar ere erori zen \"itxura judutarra\" zuelako.\nAustriako gertakariak ez ziren gozoagoak izan eta Vienako 94 sinagogen gehiengoa eta otoitz etxeei kalte larriak eragin zizkieten. Juduek mesprezu eta itsusikeria asko jasan behar izan zuten, zolak garbiarazi zizkien eta ordu arte aberkideak izan zituzten austriarrak berealdiko irainak luzatu zizkien.\nAtzerriko erantzuna.\nJudutarren dendek eta etxeek \"Kristal hautsien gauean\" jasandako txikizioak, 1938ko azaroaren 10ean agerian.\nMundu osoan izan zen gertakariaren berri eta Europa eta AEBetako mugimendu nazien ospeak beherantz egin zuen. Egunkari ugarik gaitzetsi zuen eta Errusia Inperialaren 1880eko hamarkadako sarraskiekin konparatu zuen. AEBak ez ziren harreman diplomatikoak haustera iritsi, baina bai enbaxadorea kentzea eta beste hainbat gobernuk, berriz, erabat hautsi zituzten Alemaniakiko harremanak protesta eran. Espainiaren kasuan \u2014bi urte gerran murgilduta zeramatzan\u2014, Francok pogromoa justifikatu eta txalotu egin zuen, baina Errepublikak gaitzetsi eta juduen alde agertu zen.\nOndorioa.\nAlemaniar juduei eragindako jazarpen eta kalte ekonomikoak ez ziren bat ere baretu eta 1.000 milioiko isun kolektiboa ezarri zieten gainera. Hipokresia galanta zen dena. The New York Times egunkariak berak bazituen nazien erantzukizunak frogatzen zituzten argazkiak; gaur, badakigu Adolf Hitlerren oniritzia zuela eta f\u00fchrerrak planifikazioan parte hartu zuela gainera. Baina, zigor kolektiboa bilatzen zuten, gero Genevako Konbentzioak salatuko zuten bezala.\nZigorra iragarri zuen bitartean, juduen aurkako neurriak hartzearen alde aspalditik ari zen Hermann G\u00f6ring buruzagi naziak horrela deskribatu zuen gertakaria:\nGau hartan bertan hasi zen NSDAP alderdiak eta estatuaren aparatoak burutu zituzten ekintza antisemiten aldi berria, Alemanian bizi ziren juduak deportaziora eta, azken batean, heriotzara eramanez. Ez zen jende asko konturatu artean, baina \"Kristal hautsien gaua\" gero Holokausto deitu zitzaion Europa osoko juduen jazartzen eta hiltze sistematikoaren lehen pausua besterik ez zen izan."}
{"id": "12075", "revid": "1545", "url": "https://eu.wikipedia.org/wiki?curid=12075", "title": "Igande Odoltsua (1972)", "text": "1972ko urtarrilaren 30ean, gerora Igande Odoltsua () izenez ezaguna izango zen egunean edota Bogsideko Sarraskia () Ipar Irlandako Derry hiriko Bogside auzoan jazo baitzen, Erresuma Batuko indar armatuek 14 pertsona erail zituzten eskubide zibilen aldeko manifestazio batean parte hartzen hari zirela.\nEgun hartan 15.000 pertsona atera ziren kalera, frogarik gabe ustezko IRAko kideak kartzelatzea ahalbidetzen zuen neurri baten aurka, zeinagatik hainbat errugabe espetxeratuak izan ziren. Manifestazioa bakean hasi zen arren, talde txiki bat soldadu britaniarrak zeuden barrikada bati harrika hasi zen. Soldaduek hasiera batean gasarekin eta gomazko pilotekin erantzun zuten. Minutu batzuk geroago ordea, kalea infernu bihurtu zen. Jendeak noraezean korri egiten zuen, benetako balengandik ihesi. Zaurituei laguntzeko hurbiltzen zen oro tirokatua izan zen. 20 minututan 13 hildako eta 30 zauritu egon ziren (hauetako bat geroago hilko zen).\nIRAren ekintza armatuak hiru urte lehenago hasi ziren arren, oraindik erakunde txiki eta ahula zen. \"Igande Odoltsuaren\" erantzun bezala, babes sozial nabarmena jaso zuen eta boluntarioen gorakada izugarri bat.\nIkerketa.\n2010eko ekainaren 15ean ikerketa amaitutzat eman zen eta ondorioak azaldu zituen David Cameron lehen ministroak Erresuma Batuko Komunen Ganberan eta 1972ko Igande Odoltsu hartan britainiar armadak hildako 27 pertsonak justifikatu gabe hil zituela ondorioztatu zen.\n2015eko urtarrilaren 23an, 'Bloody Sunday auziaren' ikerketa irekitzeko eskatu zuten."}
{"id": "12076", "revid": "336", "url": "https://eu.wikipedia.org/wiki?curid=12076", "title": "Venezia", "text": "Venezia (; ) Italiako hiria da, Veneto eskualdeko hiriburua, Veneziako urmaelaren erdian, Itsaso Adriatikoaren ertzean dagoena. Hiri osoa eta aintzira UNESCOren gizateriaren ondarea dira. 412\u00a0km\u00b2-ko eremua du eta 2015ean 264.015 biztanle zituen. Padua eta Treviso hiriekin batera, 2.600.000 biztanle inguruko metropoli-eremua eratzen du\nVenezia historia handiko hiria da. Izan ere, Veneziako Errepublika Mediterraneoko itsas-boterea izan zen mende askotan zehar. Boterea eta independentzia hain denbora luzean gorde izan ahal zuen, espezien salerosketak ematen zion indar ekonomikoari esker.\nGeografia.\nVeneziako urmaelaren erdian dago, Veneziako golkoaren ertzean (Itsaso Adriatikoa). Hiria 118 uharte txikiz osatua da, 200 ubidez bereizirik eta 400 bat zubiz loturik. Lur zerrenda batek bereizten ditu Veneziako aintzira eta Itsaso Adriatikoa. Autobide eta burdinbide batek lotzen dituzte Venezia eta kontinentea eta Giudecca, San Giorgio, La Grazia, Sacca Sessola eta Lido uharteak. Ubide Handiak (3.800 m) bi auzotan banatzen du hiria eta hiru zubi handik (Rialto zubia 1590. urtekoa da) lotzen dituzte biak.\nHiria sei \"sestiere\" edo auzotan banatua dago: Cannaregio, San Polo, Dorsoduro (Giudecca eta Isola Sacca Fisola barne), Santa Croce, San Marco (San Giorgio Maggiore barne) eta Castello (San Pietro di Castello eta Sant'Elena barne). Sestiere bakoitza \"procuratore\" batek kudeatzen zuen. Sestiere hauek parrokiatan banatuak daude, 1033an hirurogeita hamar, baina egun hogeita hemezortzi, Napoleonek gutxiturik. Parrokia hauek sestiereak baino zaharragoak dira, 1170ean ezarri baitziren.\nVeneziako aintziran dauden beste uharte batzuk ez dira sestieretakoak, historikoki autonomia maila izan baitute.\nMugakideak.\nVeneziak honako udalerri hauekin egiten du muga:\nKlima.\nK\u00f6ppen klima sailkapenaren arabera, Veneziak klima azpitropikal hezea du (\"Cfa\"), negu freskoekin eta oso uda beroekin.\nHistoria.\nItsaso Adriatikoko ipar-mendebaldeko eskualdean, non Alpeetatik datozen ibai andana isuritzen den, bizi ziren antzinatik herri arrantzaleak eta marinelak. Hor, lehorrean, Aquileia hiria sortu zen, erlijio gune eta portu garrantzitsua erromatar garaian.\nAlariko I.aren godoek eta Atilaren hunoek eskualdea inbaditu zutelarik, bertako populazioa Itsaso Adriatikoaren aldameneko uharteetara, Po ibaiaren ahotik hurbil, aldatu zen. Aquileia eta Padovako errefuxiatuek sortu zuten lehendabiziko kokagunea, 452an. Eskualde osoa ostrogodoen erresuman sartu zen. Geroago, Italiar penintsula osoa bezala, Ekialdeko Erromatar Inperioak bereganatu zuen, Justiniano I.aren agintaldian. Venezia hiria VI. mendearen bukaeran fundatu zuten alboko eskualdeetako errefuxiatuek, Po ibaiko ahoko aintzirako uharteetan babes bila joanak, 568an lombardiarrek Italiako iparraldea konkistatu zutenean.\nEskualde hori Ravenako exarkerriaren aginpean zegoen, hau da, Ekialdeko Erromatar Inperioaren menpe. Hortaz, bizantziar zibilizazioaren abangoardiako gotorlekua zen. Alabaina, hiria garatu ahala, autonomia lortzeko nahia independentzia bilakatu zen. Izan ere, lombardiarren aurrean Ravenako exarkerriak erakutsi zuen ahuldadeak tokiko boterearen sorrera ekarri zuen; Torcello, Biblione, Grado, Aqueleia eta gisa horretako herrietako arrantzaleak, dogo edo agintari gorenaren esanetara jarri ziren. Dogoa Ravenako exarkerriaren mende jarri zen lehenik, eta ondoren erreinu frankoko Pepin Laburra erregearen mende.\nVeneziako familia ahaltsuenek Rialto uharteaz jabetu ziren eta bertan ezarri zuten \"civitas venetiarum\" hiri autonomoa eta politikoki bakartu, merkataritza harremanak izateko eskubide guztiak atxiki bazituen ere. XI. mendean, Domenico Flabanico dogoak Veneziako agintari gorena hautatzeko bideak jarri zituen indarrean, errepublikako erlijio agintari gorenaren (\"Grado\") burujabetasuna berretsi zuen eta betearazteko aginpidea (dogoak eta iudizeek osatua) berrezarri zuen.\nVeneziako hiri-estatua, itsasoan oinarritu zen boterea lortzeko, eta haren hazkundea bizantziar erresumako merkataritza askatasunarekin batean gertatu zen; ohikoak izan ziren Genovako portu eta errepublikarekin izan zituen merkataritza borrokak. Laugarren Gurutzada garaia izan zen Veneziako Errepublikako arorik oparoenetakoa, Enrico Dandolo dogoak Dalmaziatik Itsaso Adriatikoraino eta Egeo Itsasoko Kretatik Negroponteraino hedatu baitzituen errepublikaren mendeko lurraldeak. Errepublika Italiako penintsularen barnealdera ere hedatu zen, Bergamo eta Cremonaraino, hain zuzen.\nVeneziako oparotasuna eta aberastasunak (espezia, lurrin, kotoi, zeta, koral eta abarren merkataritzak utzitako zergen ondorioz eskuratutakoak), gutxituz eta murriztuz hasi ziren XVI. mendetik aurrera, Peloponeso eta Zipreraino heltzen ziren veneziar koloniak galtzen hasi zirenean, hain zuzen. XVIII. mendean indarrean zeuden Venezia gobernatzeko Kontseilu Handia, Kontseilu Txikia eta Jakintsuen Kontseilua bezalako erakunde zaharrak.\n1000 urtez independente izan ondoren, Napoleon Bonapartek konkistatu zuen hiria 1797ko maiatzaren 12an. Frantziarren inbasioarekin amaitu zen Veneziako XVIII. mendeko urrezko garaia. Izan ere, mende horretan Europako hiririk dotoreena eta finena zen, eta egundoko eragina izan zuen Mendebaldeko arte, arkitektura eta literaturan. Beste alde batetik, Napoleonek Veneziako juduak askatu zituen: ghettoko mugak eraitsi eta ibiltzeko eragozpenak bertan behera utzi zituen.\nNapoleondar garaiaren bukaeran, Venezia Austriar Inperioaren menpe geratu zen. Austriak 1866ko urriaren 3an utzi zuen Italia Batuaren esku. Hortik aurrera, Veneto probintziako hiri nagusia izan da.\nEkonomia.\nMerkataritza (lehengaiak eta petrolioa esportatzen ditu Marghera eta Mestreko portuetatik), industria (ehungintza, beiragintza, petrolio findegiak, altzairugintza, kimika industria, tresneria elektrikoa eta mekanikoa, eskulangintza, ontziolak, zinemagintza) eta, batez ere, turismoa dira ekonomia jarduera nagusiak.\nEraikuntza-sistemak eta teknikak.\nHiri eraikuntza estrategiak historian.\nVenezia ehun uhartek baino gehiagok osatzen duten urmael zingiratsu baten gainean eraikia dago. Eraikitzeko egoera zakartsu horri aurre egiteko, lehenengo eraikitzaileek pinu zurezko makilekin eta alertzezko baltsekin sostengatutako harri iragazgaitzez eginiko sistema berezi batzuk asmatu behar izan zituzten. Urteekin, eraikitze sistema eraginkor-eraginkorra dela frogatu da, Veneziako eraikin gehienek egoera onean zutik iraun dutelako, 500 urte baino gehiago dituzten zurezko piezekin. 1500. urtean hiriak jada gaur egun duen tamaina berdina zeukan, eta XX. mendeko eraikuntzekin soilik hasi da hiriak hainbat mendez mantendu duen itsura aldatzen.\n1902. urtean, San Marko plazako kanpandorrea erori zenean, hura sostengatzen zuten zurtoinak oso egoera onean aurkitu zituzten, haiek jarri zituztenetik 1000 urte igarota. Dorre hori bezala, Veneziako gainerako eraikinak zurezko makila luze eta finekin sostengatzen dira, lurpean ondo finkatuta zimendu egonkor-egonkorra osatzen dutela. Hala ere, zimendu horiek eutsi dezaketen pisuak badu kopuru maximo bat. Kanpandorreari gertatu zitzaiona da urteekin egin zitzaizkion gehikuntzengatik jasan beharreko pisua gehiegizkoa zela, eta azkenean eraikina kolapsatu zela. Hura berreraiki zenean, zurezko zimentazio bera mantendu zen, makilak egoera onean zeudelako, baina segurtasuna zaintzearren zutabeak bikoiztu zituzten. Arazo hori Veneziak duen eraikitze sistemaren murrizpen adibide bat da; izan ere, nahiz eta urmael baten gainean eraikitzeko aukera oso egoki bat erabili, muga tekniko batzuen artean mugitzen den arkitektura da. 1973an jada lege bat aurkeztu zen horri buruz. Lege horrek debekatzen du eraikuntzen barne espazioak erabat hustea alde batetik, eta karga-hormak kentzea bestetik. Pisuen gehikuntzak egitea ere zailtzen du lege horrek, hala nola teilatuen kota aldatzea.\nHori gertatu da egiten diren berreraikuntzek ez dutelako urmaelean egindako eraikuntza sistemaren inguruko ezaugarri bereziak kontuan hartu. Hiriaren oinarria lokazti, urmael eta azaleratzen diren lurzoru zati txikiak dira, leku bat non ez zegoen ez harririk ez zurik, ez eta behar den ur geza ere. Horrek erabat eragin zuen eraikuntza metodo eta tekniketan, eraikitzaileei teknika eta prozesu bereziak erabiltzera behartuz. Hauetatik gehienak Italian beste eraikuntzetan erabiltzen ziren metodologiatik oso urrun zeuden, bai erdi aroan eta bai modernitatean. Venezian egindakoak aurrerapauso galanta suposatu zuen, gaur egun ere zaila den ideia batekin hasitakoa (uretan bertan hiri baten eraikuntza egitearena, alegia) munduan bakarra egiten duen hiri batean amaitu duelako eta honen protagonista eraikuntza sistema izan da, hau gabe zutik egongo ez liratekeelako.\nGizakia tokira moldatu behar izan da, bere beharrak asetzeko modu berriak sortu, hala nola, errekurtso hibridoak, jasotzeko sistemak, kontserbazioak eta uraren horniketa. Bestalde, hiri askotako teilatuak eraikinarentzako babes moduan soilik erabiltzen dena eta hiritarrei euri uretatik, Venezian ez du horretarako soilik funtzionatzen. Ura biltzeko balio dute eraikinetako teilatuak. Harrizko hustubideen bitartez ura bideratzen da eraikinaren beheko \u00a0eraikuntza gunera arte eta putzuetara arte, hauek hormetatik barrena jaitsiz. Teilatuetan, plazetan edota espazio estalietan bildutako euri urak lurperatutako uharketan kontserbatzen dira. Tokiko baldintzak direla eta, ez zen posible manposteriaz eginiko deposituak erabiltzea. Harrizko kanaloien bidez, ura desbideratzea lortzen zen eraikuntzaren beheko aldera arte, baita putzuetara ere, hormaren barruan doazen kanal batzuen bidez. Estalkien bidez jasotzen den ura (baita plazatxoen eta patioen bidez lortzen dena ere) lurpean zeuden andel batzuetan metatzen ziren. Erromatar eta greziar inperioak zuen lan egiteko modutik aldentzen den eraikitze modu bat da, izan ere, inguruaren ezaugarriek manposterian oinarritutako andelak egiteko aukera mugatzen zuen, lurraren ezaugarriengatik emango ziren asentuek pitzadurak eratuko luketelako horma hauetan eta, ondorioz, ur gezaren galera emango zen kanpoko ur gaziarekin kontaktuan jartzerakoan. Beraz, urmaelen sistema material iragazgaitzekin egindako horma ez zurrunekin osatua dago, XIX. mendera arte iraun duen filtrazioen bidez funtzionatzen duten andelekin. Hauek erabilerarik gabe geratu ziren garai hartan, hiriaren akueduktua egin baitzen.\nHiriaren lurrazpiaren gehiena andel hauen bitartez osatua dago. Hauen eraikuntzarako beharrezkoa zen lur kantitate handiak mugitzea. Horma perimetralak eta zorua ahalik eta kalitate handieneko buztinaz inguratzen ziren. Hau, andelarentzako geruza iragazgaitz moduan balio zuen, baita geruza banatzaile moduan ere, jasotzen ziren uren eta hauetatik zentimetro gutxitara azaleratuak zeuden ur gazien artean, zapalgarria den zorutik zentimetro batzuetara. Ostean adreiluzko hodia egiten zen, putzuaren eta andel guztiak izango zuen sakoneraren tamainakoa. Inguru guztia areaz bete eta buztinaz estali egiten zen ur meteorikoetatik edota \"ur altuak\" deitzen diren itsasaldietatik babesteko. Azkenik, \"vera da pozzo\" delakoa gehitzen zitzaion, ura ateratzeko balio duen putzuaren ahoa.\nVeneziako eraikitzaileak, jada aipatu den moduan, izan duten erronkarik zailena lurzoruen kalitate txarretan eraikitzea izan da. Limo, area eta buztina dira lurzoruan aurki daitezkeen geruza desberdinak, karga kantitate handiak jasotzeko gai ez diren erresistentzia mekaniko eskasa dituzten elementuak. Hori dela eta, eraikuntza zibila zein erlijiosoen kasuan, estilo arintasunean diseinatuak izan direnak gehienetan, elementu guztien leuntasuna bat erakusten dute. Kanoi ganga, gurutzeta, kupula bezalako eraikuntza sistema asko ez ziren harlanduz egiten, zurez baizik, armazoi leun batekin, harlanduak sortuko lukeen karga handirik ez sortzeko.\nEraikitzeko lurzoru ahulen kontsolidazioa inposatzen zen hasiera batean: Veneziako zimentazio sistema ezagunena, makilen bidezkoa, kanaletara ematen duten hormen edota koloma edo pilastren eusterako balio dute. Hala ere, aipatu beharrekoa da zimentazio sistema hau ez dela Venezian ematen den bakarra, nahiz eta beharrez ezagunena eta esanguratsuena izan. Gainontzeko horma edo kolomen zimentazioak zurezko xafla batzuen gainean edo zuzenean urmaelaren gainean sostengatzen ziren eta zimentazio sistema desberdin hauek normalean eraikuntza berdinetan elkarbizitzen dute. Hauen arteko erlazioa egoki kontuan hartu beharrekoa da, azaleraz (zurezko xaflak, adibidez) eta marruskaduraz (piloteak, adibidez) funtzionatzen duten sistema desberdinek jasan behar dituzten kargen araberako oreka egon behar direlako asentatzeak egotekotan modu uniformean izan ahal izateko.\nHala ere, garai hartan existitzen ziren teknikekin ezinezkoa izan zen hormen asentatzeak eragiten zituen karga maximoen zehaztea lortzea. Horregatik ez da harritzekoa 20-30cmtako ahokadurak ikustea, beste edozein eraikin batean izugarrizko arazoak sorraraziko duena eta urmael baten gaineko eraikuntza baten muga fisiologikoaren barruan sartzen dena.\nHori dela eta, historian zehar hiriaren eraikuntzaren parte izan diren eraikitzaileak behartuak ikusi dira eraikuntzen deformazioak ahalbidetzen zituzten irtenbideak bilatzea, beren oreka totalaren galtzea eman gabe. Helburu honekin praktikara eraman den irtenbiderik arrakastatsuena eta erabiliena hormen arteko lotura zurrunik ez egitearena izan da: barneko espazioetako tabikeen eta horma perimetralen arteko loturak erabat askeak dira. Modu honetan, horma bakoitza erabat aske mugituko edo hondoratuko da tentsio larririk eta, ondorioz, hausketa larririk sortu gabe. Zurruntasun honetatik horma perimetrala bera albo batera utzi behar da, izan ere, honek osatzen duen errektangularren izkinak erabat zurrunak egiten dira. Honen helburua da asentatzeak egotekotan guztiak modu homogeneoan egitea. Honi esker, eraikuntzaren horma baten hondorapena egotekotan gainontzekoekin duen loturari esker modu bateratuan lan egingo dute hondorapen horren aurka, fatxada baten erortzea eman baino lehen.\nHala ere, mugikortasunaren aurrean hartutako irtenbide honek beste arazo bat sortzen du Veneziako altxaera hain leun eta zainduetan, orain erabat ezegonkorrak direnak. Honi irtenbidea emateko, ostean aplikatutako metalezko pieza bat erabiltzen hasiko da zoruen eta hormen arteko lotura moduan. Pieza hauek guztiak zorua eratzen dituzten zurezko habeen eta xaflen arteko lotura egiten dute, baita hauen eta tabikeen artekoa ere. Modu honetan, zorua egitura pasiboaren funtzioa hartuko du, eraikuntzen orekarako beharrezkoa izango dena.\nBenetan ohiz kanpoko soluzioaren gauzatzea tradizio arkitektonikoaren bidez lortu zen, hornidura, integrazioa eta errefortzua elementu metalikoen bitartez gauzatzean. XVIII. mendeko bigarren zatia arte arraroa eta kostu handikoa zen burdinaren erabilera, Erdi Aroko italiar eta europar arkitekturan patxada handiz sartu baitzen. Hala eta guztiz ere, Venezian komertzioari esker lortutako arrakasta eta aberastasun handiari esker, hiriaren eraikuntzan oinordetu diren eraikitzaileen belaunaldientzako ahalbidetu zen burdinaren erabilera hau arazo arkitektoniko desberdinen aurrean erabiltzeko. Beste modu bateko irteera ematea zaila izango lirateke eta material hau oso garrantzitsua izango da hiri osoaren existentzia arrazoitzeko.\nZurezko zoruen gainean terrazoak egiten ziren, \"battuti alla veneziana\" direlakoak. Hauek osaketa monolitikoa eta zabalera handi xamarra duten zoladurak dira. Urmaeletan altxatutako eraikuntzen akabera moduan oso ondo funtzionatzen duten material edo sistema dela frogatu egin da eta esan daiteke hauek direla mendeak igaro ostean Venezia hiriko eta Veneto osoko etxebizitza eraikuntzen markarik ezagunenak. Are gehiago, zaila da ikustea sistema hau baina hobeto funtzionatu izan duen zoladura bat aurkitzea. \"Terrazzo\" horiek urmael osoan erabili dira, eta Veneto lurraldean zehar hedatzea lortu da ezaugarri zehatz bati esker: deskonexiorik edo gehiegizko arrailik agertu gabe deformazio handiak jasateko gaitasuna. Ezin da zalantzan jarri gaur egun erabiltzen diren zoladura motak garai klasikotik datozela, Vitruvioren inskribuetan agertzen ziren zoladura erromatarrekin duten antzekotasuna bistakoa delako. Garai klasikotik oinordetu batuak dauden harriak. Honen eraikuntza prozesua berezi xamarra da, amaierako zoladuraren plastikotasuna hobetzeko eta aldaketa termikoengatik agertzen diren mugimenduen aurrean ondo lan egiteko aurretikako kolpatze prozesu bat egin behar zaiolako. Modu honetan lortzen den azken amaierako materialak beste edozein material baino ezaugarri hobeagoak izango ditu. Honi esker geruza aldakorren gainean eraikitako etxeentzako eta zurarengatik agertzen diren flexioaren bidezko deformazioentzako egoki funtzionatzen du bai sukalde edo logelak bezalako espazio zakarrentzako zein saloi edo gela dotoreentzako akabera homogeneo, etengabeko eta distiratsu batekin.\nEraikuntza desberdinen asentu saihetsezinen edo hondoratze uniforme bat lortzeko ezintasunak eragin du egitura aukera baten eskemaren barneratzea, halabeharrean egongo diren zailtasunak murriztuko eta barneratuko dituenak. Hori dela eta, Venezian aurrera eraman den eraikuntza sistema bakarra izango da, garai hartako gainontzeko arkitektura guztien zurruntasunetik aldentzen zena, funtzionalitate eta edertasunaren ondoan Vitruvioren \"firmitas\"a betetzen ez zuen egitura mota bat agertu da munduan, eraikuntzaren oinarriak hausten zituena.\nMaterialtasuna eta eraikuntza-sistemen eratorria.\nBehin eraikuntza estrategia orokor guztiak azaldu direla etxebizitzetan edota eraikin publikoetan orokorrean erabiltzen den egitura sistemetak aipatuko dira, elementu bakoitzak dituen ezaugarri eta berezitasunak ikusiz.\nZimentazio sistema beraz zurezko piloteen bidezkoa da, lehen azaldu den moduan. Makil hauek, nahiko meheak direnak, pinu, haritzondo edo alertzezkoak dira batez ere. Gutxi gora behera 7,5m-tako sakoneran iltzatzen ziren eraikuntza hasi baino lehen, \u201ccaranto\u201d izeneko erresistentzia handiagoko geruzan. Zurtoin horiek Venetoko iparraldeko basoetatik erakartzen zituzten, alpeetako magalean, eta urmaelera ibaien bidez eramaten zituzten, Sile ibaiko uretatik batez ere. Ibai hau, Brenta, Piave edo Liventza bezalako ibaiekin batera material askoren garraiorako balio izan duen bide bat dugu. Bertatik igarotzen ziren itsasontziek zura eta elikagaiak eramaten zituzten Veneziako urmael ingurura espezia, ehunak edo Ekialde Hurbiletik nahiz Asiako urrunagoko aldeetatik zetozen edozein motatako elementuekin itzultzeko. Ezin dugu ahaztu Veneziako kokapen estrategikoak garrantzi handia duela bere garapenaren ulerpenerako, izan ere, mende askotan zehar Mediterraneo guztia bere boterean zuen hiria dugu eta horri esker garraio bideak oso garatua zituen eskualde bat dugu. Horren adibide da Sile ibaia, itsasontzi nahiko handiak jasotzeko prestatua baitzegoen, baita zimentazioetarako balioko duen zura garraiatzen zituzten itsasontzietarako ere. Nola ez, nahiz eta veneziarrak itsasoan bizi diren, lehorreko lurraldeetatik eskuratu behar dituzte materialak nahitaez.\nBehin zurezko zurtoinak Veneziara heldutakoan, zoruan hikatzen ziren oso modu estuan haien artean. Honetarako erabiltzen ziren teknikak gaur egin ditzakegunetatik asko urruntzen dira, ikusten ditugun garabi erraldoiak erabili baino eskuz mailu itsurako elementu batekin iltzatzen zirelako, banan banan. Makilak haien artean oso gertu agertzen dira, hainbat arrazoiengatik. Alde batetik estutasun horrek horma bertikal bat eratzen duelako urmaelean, honen albo bietako lohia desberdinduz. Horma hau urmaeleko ur guztia birbideratzen du ibai edo kanalera, eta horri esker eraikin azpian dagoen ur kantitatea gutxitzen da. Gainera, modu honetan, eraikin azpian dagoen lohia sikuagoa dagoenez, metaketa, dentsitateagatik, eraikinarentzako kalitate oneneko lohia goialdean uzten du edo, beste modu batean esanda, ur kantitate askorik igarotzen uzten ez duen lohia metatzen da bertan.\nBestalde, aipatu beharrekoa da makil hauek lohian murgilduak dauden bitartean usteltzeko arriskutik kanpo geratzen direla, mikroorganismoek beharrezkoa duten oxigenorik gabe geratzen delako. Horri esker pilote hauek urteak eta urteak igaro dezakete haien egitura funtzioa egiten, kasu askotan, sikuan egongo balira baino hobeto. Izan ere, sikuan izan dezaketen arazoak dira material hori kaltetzen dutenak, eta horietako bat ere ez da agertzen uretan; beraz, zuraren bizitza mende eta gizaldi askorako izan daiteke. Horren adibide da lehen aipatu den San Marko plazako dorrearena: 1902an zimenduen erresistentzia ezarengatik erori ostean, berrakitze lanetarako egitura elementu berdinak erabili ziren, haien egoera jarri ziren unean zutenaren berdina zela ikusi zutelako (uste zen dorrea zimenduen kalitate txarrarengatik erori zela). Zimendu gehiago jarri besterik ez zuten egin.\nVeneziako existentziaren arrazoia justifikatzeko hain garrantzitsua den piloteak bezalako beste material bat Istriako harria da. Hau, fatxadetan erabiltzen den marmolaren antzeko akabera mota bat da, baina kasu honetan, erabiltzen ziren zimendu hauetarako oso baliagarria zen iragazgaiztasun maila bat ematen zietelako. Hauei esker lortu egiten da ura eraikinaren barrenera ez sartzea, hauek ura baino altuera handiago batean egon arren, uren maila aldaketak (Venezian hainbeste aldiz ikusten direnak) arazo handiak eragin ditzaketelako. Are gehiago, pieza hauen kokapena ez da soilik behe solairuko hormetan ikusten, eskaileretan ere jarri egiten direlako, orokorrean, Veneziako etxebizitza-eraikinek kalera ematen duen sarrera bat izateaz gain, ibaira ematen duen beste sarrera bat izaten dutelako. Hau eskailera batzuekin eratua dago, ibaian egongo den txalupa edo gondoletarainoko iristeko modua izanik, kanalaren uraren kotaren aldaketak modu egokian gainditzeko balio duelako eta horiek, Istriako harriarekin eginak izan ezean, eraikin barrura ura sartzeko leku egoki bat izango liratekeelako.\nAipatzekoa da pieza hauek oso pisutsuak direla eta horrek zimenduen lana zaildu egiten duela. Horregatik gainontzeko piezak bereziki arinak izan beharko dira, jada aipatu den moduan, masazko bolumen eta eraikuntza sistemak ahal diren moduan ekidinez. Hori dela eta, solairuak eta teilatuak ahalik eta materialik arinenekin eginak daude, zurezko habe eta arrastelekin eta hauek deskantsatzen duten hormak, nahiz eta adreiluzko karga-horma izan, geroz eta estuagoa egiten den horma daukagu, gehiegizko kargarik jaso ez dezan.\nNahiz eta gehienetan eraikinen beheko solairua gainontzeko solairuen moduan horma perimetraletan sostengatu arren, batzuetan, lur-azpiaren egitura egokiagoa den lekuetan, solairua zuzenean lohiaren gainean ezarria dago. Horrek arrisku desberdinak era diezaioke eraikinari, asentu diferentzialak egoteko aukera handitu egiten direlako alde batetik eta ura kapilaritatez eraikin barruan sar daitekeelako bestetik. Hori dela eta, kasu hauetan zoruaren materialtasuna aldatzea beharrezkoa zen, lohia kendu eta legar egokiaren jartzearekin, hezetasun eta urak kanporatzeko drainatze sistema jarriz eta bestalde, lur gainazalean zuzenean bermatzen zen materiala Istriako harria izaten zen. Hala ere, aipatzekoa da eraikuntza mota hau ez dela bestea bezain ohikoa, ekartzen dituen arazoengatik.\nIrazgaiztasun gaiarekin jarraiki, nahiz eta hormak Istriako harriaren bidezko iragazgaiztasun maila bat izan, beste aldeko urak ateratzeko aukera ere daukate. Izan ere, edozein arrazoiengatik (mugako itsasaldiengatik uraren mailak gora egiten duelako, adibidez) bertan \u00a0meta daitezkeen urak kanporatzeko tutueria sistema oso sinple bat proposatzen da, adreiluzko horma zabalak zeharkatzen duen zuloen edo burdinazko tutueria txikien bidezkoa. Hau ere Veneziako eraikuntzan garrantzi handia daukan sistema da, hauek gabe eraikin barruko urei irteera bat ematen dielako.\nZimenduez gain beste eraikuntza arazo batzuk agertzen dira mota hauetako urmaeletan eraikitzearen ondorioz. Aipatutako pilote guztiak perimetralki eraikinaren karga-horma guztietan zehar zabaldu egiten diren eraikitze sistemak dira, bertara transmititzen direlako eraikina eta bere erabileraren pisu guztiak. Hala ere, transmisio hau ahalik eta modu egokienean egitea beharrezkoa da eta horregatik, pinuzko piloteetara arteko karga transmisio prozesua zimentazioak berak bezalako garrantzia hartzen dute. Pilote ilararen gainean alertzezko xaflak ageri dira. Xafla hauek pareta beraren zabalera osoa hartzen dute eta xaflen bi ilara daude, bakoitza zentzu bakoitzean, hau da, haien artean perpendikularrean. Zuraren dilatazioa bere zuntzen araberakoa izaten da eta horregatik, xaflak haien artean perpendikularrean jartzen badira, zuntzak haien artean perpendikularrean egongo dira eta lotura, modu naturalean, eraginkorragoa izango da.\nZur xafla hauen gainean zuzenean adreiluak ezartzen joango dira. Adobezko adreilu beteak erabiltzen ziren orokorrean, karga transmisioak egokiago egin ahal izateko. Ilara berdineko adreiluak haien artean paraleloan jartzen ziren baina ilaraka haien artean perpendikularrean. Sistema hori apareju gotikoaren edo apareju ingelesaren antzekoa dela esan daiteke, hormak adobezko masa oso batek osatzen baitu. Behin hormaren hasiera zurezko xafla eta pinuzko piloteen gainean ezarria, garrantzi handikoa da jartzen zaion akabera egokia izatea. Urak horma alde batetik bestera ez pasatzen uzteko, lehen aipatutako Istriako harria jartzen zitzaion, kanalaren aldeko fatxadan.\nHori dela eta, solairuak zutaberik gabe sostengatzen dira, orokorrean, karga horma batetik bestera doazen habe batzuengatik osatuak direlako. Solairuan egiteko erabilitako materiala, nola ez, zura izan behar zuen. Alde batetik materiala bera Veneziara eramateko erraztasunagatik, izan ere, zimenduetarako piezak eramaten ziren modu berean solairurako piezak eramateko aukera ere baitzegoen. Gainera, zura garai hartan oso ezaguna zen eraikitze sistema bat zen eta horri esker bere flexiorako ahalmenak ondo ezagutzen ziren. Horrela, Venezia bezalako kasurako izan beharreko ezaugarriak betetzen zituela jakina zen, karga horma arteko distantziari aurre egiteko gaitasuna izan behar baitzuen, zutabeen erabilerak ahal den moduan gutxitzeko. Hori dela eta, orokorrean, Veneziako eraikuntza gehienek zurezko habeak eta habexkaz osatzen diren solairuak dituzte, adreiluzko karga hormetan landatuak geratzen direnak.\nUrmaeleko eraikuntza iraupenaren arazoak.\nZer arazo planteatzen ditu Veneziako hiriak duen eraikuntza ondare harrigarria kontserbatzeko, eta garai garaikideak dituen beharretara moldatzeko beharrezkoak diren aldaketak jasotzeko?\nItxuraz, badirudi urmaeleko eraikuntza ondo kontserbatua dagoela. \u00a0Izan ere, hirigintza tresna zehatzak eta 1973-ko legedi berezi batek hainbat ekimen debekatzen dituelako; hala nola, eraikinen hustea, barne karga hormen eraispena, eskaileren leku aldaketa, forjatu edo estalkiaren kota aldaketa\u2026\nHala ere, gaur egungo egoera ez da bereziki onuragarria. \u00a0Eraikuntzak asentatze uniforme bat lortzeko saiakera ugari egin dira edo \u00a0gutxienez eraikuntza osagai desberdinen uniformetasuna lortzeko saiakerak. Hala ere, inpotentzia honen aurrean, kalte larririk eratu gabe, asentatze diferentziak xurgatu ahal dezakeen egitura eskema posible bat eratu zuten.\nVenezian, eraikuntza-kontzeptu berezia ezarri zen, arkitekturaren oinarrizko kontzeptu batekin kontraesanetan dagoena: \"firmitas\", sendotasunarekin alegia, funtzionaltasun eta edertasunarekin batera, Vitruvioren eraikuntzaren hiru kontzeptuak eratzen dituztenak.\nMota honetako arkitekturek orokorrean arazoak jasaten dituzte zimenduen ondoratzea dela eta. \u00a0Eraikinaren azpian kokatzen diren makilak eta zurezko xaflak, lokatz geruzen azpian kontserbatzen dira, lokatzak, zurak erasotzen dituzten mikroorganismoen jarduera ekiditen duelako. Eraikuntzaren egitura, ikusi dugun moduan, asentatze handiak jasateko diseinatua dago.\nEgituraren akatsak eta eraikinaren orekaren galtzea, zoruen eta sabaien habeen usteltzea dela eta ematen da. Habeen degradazioa eta habeak eta karga hormak lotzen dituen tirante metalikoen oxidazioak, euri uren filtrazioz sortzen dira. Egitura bertikal eta horizontalaren arteko loturen galtze progresiboa ematen da, deformazioak eta flexio arriskutsuak sortuz, normalean lodiera mehea dituzten hormetan.\nHiriaren eraikin askotan ematen den arazo bat hormen zapaten degradazio larrian eragiten du. Hormen azpialdean, gatz kristalizazioa, morteroa, adreiluak eta harriak, bortizki erasotzen du. Ur gazia, kapilaritatez hormetatik igotzen da eta lurruntzen denean gatz kantitate handiak pilatu egiten dira ;bereziki, kloruro sodikoa edo itsasoko gatza. Gatz hauek kristaldu egiten direnean, eraikuntza \u00a0materialak birrindu egiten ditu, zarpiatua kenduz, hormak sakabanatuz eta behe oineko etxebizitzek, bizigarritasun eta higienea galtzen dute.\nArazo honen konponbidea, korapilatsu eta garestia da: \"cucci-sccsi\" (\u00abjosi\u2013jostura desegin\u00bb) teknikarekin, hezetasun eta gatza duten adreiluek, berri batzuengatik ordezkatzen dira, hormaren oinarrian plomuzko lamina irazgaitzak tartekatuz edo berritu diren guneetara ur gazitua hormatik igotzea elarazten duen beste materialen bat.\nMuturreko eguraldietan, itsas-maila gorako fenomenoak gero eta maizago agertzen dira hirian: marea gora egiten duenean, urak hiriko kaleak, plazak eta etxebizitzen behe oinak hartzen dituzte. Azkenaldian, urak eragindako eragozpenak eta ondoeza modu bakarrean konpondu dira: materiala sartuz, behe solairuen maila igotzen da eta zolarriak gero eta lodiagoak eratzen dituzte.\nXX. mendeko erdialdetik, teknika berriei esker, defentsa teknikak agertu dira; esaterako, zoladuraren azpian kokatzen diren hormigoi armatuzko urtegiak. Hala ere, hauen sorkuntzarako, teknika konplexuak beharrezkoak dira eta inolaz ere ezingo dira gauzatu eraikinaren erabilera etengabe. Bestalde, zaharberritze edo esku-hartzeen kostuak arazo bat dira, eraikuntzako materialak eskuratzeko zailtasun larriak direla eta. Materialak eta \u00a0tresneriak, lur sendotik eratorritakoak dira eta tamaina txikiko txalupen gainean kargatu egiten dira, hiria zeharkatzen dituzten kanaletatik pasatzen ahalbidetuz. Ondoren, kanal publikoetan zailtasun handiz deskargatu egiten dira eta gehienetan estuak diren kaleetatik barrena, eskuz materialak garraiatzen dira. Beraz, garraioaren kostuak eragin handia izaten du, lanaren kostu osoaren gainean. Honek, ondarearen kontserbazio lana oztopatuz.\nBeraz, hiria gaur egun egoera larrian dago. 1950. urtetik aurrera, inguruko industriek eraginda, kutsadurarengatik zikinduta dago eta itsasaldiak eta urte osoan zehar doazen turista ugariak ere arriskuan jartzen ari dira hiriko ondareak. 1966. urteko uholdeen ondoren, Italiako gobernuak UNESCO erakundearen laguntza eskatu zuen hiria kontserbatzeko.\nAspaldian jakinarazi zuten Venezia egoera larrian egongo zela etorkizunean, baina etorkizuna gaurko orainean bilakatu da Veneziarentzat. Aipatu bezala, bi arazo nagusi daude; batetik, hiriaren hondorapena; eta bestetik, itsas gorak ekartzen dituzten ondorioak zurezko eraikuntza historikoetan eragiten dituzten kalteengatik.\nBestalde, hiru arrazoi nagusi daude hiria hondoratzeko. Lehenik eta behin, Veneziako eraikuntzaren izaera bera, zurezko piloteetan oinarritzen dena, eta aldi berean pixkanaka hondoratzen ari diren limo ezegonkorretan sartuta daudenak. Bigarrenik, munduko itsas mailaren etengabeko hazkundea sortu da, berokuntza globala eraginda. Eta, azkenik, udaberrian eta udazkenean itsasoaren uraren gorakadaren ondorioz sortutako uholde periodikoekiko maiztasuna eta larritasuna handitzea. Azken ehun urteetan, 24 zentimetro jaitsi da Veneziaren maila, eta aurrerantzean gehiago jaitsiko da.\nOndarea.\nUbide Handiak alderik alde igarotzen du hiria eta ubidearen alboetan daude hiriko eraikuntza eta monumentu ikusgarrienak: XV. mendeko Ca' d'Oro (\"Urrezko etxea\"), XVI. mendeko Vendramin Jauregia, Ca' Foscari, Ca' Rezzonico eta Ca' Grande jauregiak eta XVII. mendeko Santa Maria della Salute eliza. Hiriaren erdialdean Piazza San Marco eta Piazzetta plazak daude, biak monumentu ikusgarriez inguratuta: San Marko basilika (XI. mendea), Campanile dorrea (98,60 m-ko garaiera), XV. mendeko Erlojuaren dorrea, IX.-XIII. mendeetako dogoen (\"Dux\") jauregi arkupeduna, Loggeta jauregia eta liburutegi zahar arkupeduna (1536-1553).\nErlijio monumentuei dagokienez, aipagarriak dira XIII.-XV. mendeetako Santi Giovanni e Paolo eliza domingotarra, garai bereko Santa Maria Gloriosa dei Frari komentu frantziskotarra, XVII. mendeko Santa Maria della Salute eliza, XVI. mendeko San Giorgio Maggiore eliza, Il Redentore eliza (1577-1592) eta Le Zitelle (1582-1586). Guztira 450 jauregi, eliza eta etxe historiko daude Venezian, molde italiarrekoak, musulmanak, bizantziarrak, gotikoak, Errenazimentukoak, manieristak eta barrokoak.\nArkitektura aldetik, berebiziko erakargarritasuna izateaz gainera, musika alorrean ere tradizio handiko hiria da, Santa Maria de la Piet\u00e0 (Vivaldi izan zen bertako maisua) eta La Fenice antzokia (Verdi eta Rossiniren obrak estreinatu eta antzeztu ziren bertan) lekuko. Pinturari dagokionez, Tiziano, Tintoretto, Veronese eta Tiepolo maisu handien obra asko daude ikusgai hiriko eliza eta museoetan.\nVeneziako hiriaren erdialdean ez dago autoz ibiltzerik eta gondolak dira garraiabide erabilienak. Hala eta guztiz ere, egoera larrian dago hiria gaur egun. 1950. urtetik aurrera, inguruko industriek eraginda, kutsadurak zikinduta dago eta itsasaldiak eta urte osoan zehar doazen turista ugariak ere arriskuan jartzen ari dira hiriko ondasunak. 1966. urteko uholdeen ondoren, Italiako gobernuak UNESCO erakundearen laguntza eskatu zuen hiria kontserbatzeko.\nSan Marko plaza.\nNapoleon Bonaparteren esanetan, plaza hau \"Europako plazarik politena\" zen. \"Plaza\" izendapena duen enparantza bakarra da, beste guztiak \"campo\" deitzen baitira. Zorua Istriako harlauzaz egindakoa da. Eraikin famatu askok mugatzen dute plaza: San Marko basilika, \"Campanile\" (kanpaidorrea), Dukearen jauregia eta Erlojuaren dorrea. Plaza mugatuz daude \"Prokuraduria zaharrak\" (\"Procuratie Vecchie\") eta \"Prokuraduria berriak\" (\"Procuratie Nuove\") deituriko eraikinak ere, 3.500 metroko luzera dutenak. Fatxadak arkuz osatuta daude osotasunean. Prokuraduria zaharreko edifizioa basilika zaintzeaz arduratzen ziren prokuradore eta magistratuen egoitza zen. Eraikina basilikaren eskuman kokatzen da. Bestaldean, prokuraduria berriko eraikinak daude. Plazan dago \"Fabbrica Nueova\" deiturikoa ere, gaur egun \"Museo Corner\" dena.\nGarraioa.\nVeneziako kanalak ospe handikoak dira eta kalexka-sare handia osatzen dute. Kale txiki horiek Ubide Handira zabaltzen dira, hiriko etorbide nagusia denera. Ubide horretan, tamaina askotako milaka ontzi ibiltzen dira: ezagunenak \"vaporetto\"ak dira, hirian barrena ibiltzeko garraiobide publikoak baitira. Horrez gain, gondola ospetsuak turismorako erabiltzen dira.\nVenezia trenbidez loturik dago Mestre hiriarekin. Hiriko tren geltoki nagusiak \"Ferrovia\" du izena eta Europako puntu askotarako zerbitzuak eskaintzen ditu. Errepidez ere lotura ona dago Mestrerekin. Azkenik, \"Marco Polo\" Nazioarteko Aireportua dago.\nHerri eta hiri senidetuak.\nVenezia ondorengo herri eta hiriekin senidetuta dago:"}
{"id": "12078", "revid": "336", "url": "https://eu.wikipedia.org/wiki?curid=12078", "title": "Palermo", "text": "Palermo (; ) izen bereko probintziaren eta Sizilia osoko hiriburua eta portua da. 670.000 biztanle inguru ditu gaur egun, eta, metropoli-eremuarekin, 1.064.000. Siziliaren ipar-mendebaldean dago, Tirreniar itsasoan. Ardoa, nekazaritzako gaiak eta produktu kimikoak esportatzen ditu. Garrantzi handiko industriagunea da (janari-industria, ehungintza, kimika, ontzigintza).\nAipagarriak dira katedrala (XII. mendean hasia) eta normandiarren garaiko elizak: San Giovanni degli Eremiti (XII. m.) eta San Cataldo (XII. m.), besteak beste. Aipagarriak dira, orobat, jauregiak: Zisa (XII. m.), Sclafani (XIV. m.), Marchesi (XV. m.), Chiaramonte (XIV. m.), Abbatelli (XV. m.) eta Bonagia (XVII. m.), besteak beste.\nGeografia.\nPalermo kokatuta dago Papireto, Kemonia eta Oreto ibaiek eratutako arroan. Toki honi IX. mendeko arabiarrek \"Urrezko arroa\" deitu zioten. Palermoko mendilerroak arroa inguratzen du. Mendi hauek Tirreniar itsasora begira daude. Historian zehar, bere golkoaren itxurarengatik, anitz populaziok erabaki zuen Palermo konkistatzea. Izan ere, golkoa berezko portua da. Monte Pellegrinotiko panoramika ikusgarria da.\nOrografia.\nHiriaren atzeko mendiak kareharrizkoak dira. Mendilerroaren itxurak Palermoko urbanizazioa behartu zuen, mendiek hiriko barruti batzuk banatzen dituztelako.\nArroaren ondoko mendiek, hiria gotorleku naturala bilakatzen dute. Era honetan, iraganean oso zaila zen Siziliaren barrualdera iristea. Mendilerroaren altuerarik handiena \"La Pizzuta\" da, 1.333 metro inguru. Hala ere, historikoki mendirik garrantzitsuena \"Monte Pellegrino\" da, nahiz eta lautada batek mendilerrotik aldentzen duen.\nJohan Wolfgang von Goethek, mendi honen labarra \"Italiar bidaia\" saioan \"munduko harkaitzik ederrena\" definitu zuen.\nHidrografia.\nGaur egun, Papireto eta Kemonia ibaiek antzinatik altxatutako eraikuntzaz beterik daude. Edozein kasutan, nabariak dira ibaien ibilguak, kaleak beraien gainean egin zirelako. Gaur egun, oraindik drainatu ez den ibai bakarra Oreto da, mendebaldeko hiriaren erdigunea eta industria-barrutiak banatzen dituena. Arroan badaude urtaroko errekak, betidanik aipatuta, zonalde zingiratsuak eratzen dituztenak, hala nola, Mondello barrutia.\nKlima.\nPalermoko uda beroa da (\"Csa\" Koppen sailkapenean), neguak freskoak eta hezeak. Urtean zehar Palermo epela da, urteko batez besteko tenperatura 18,5\u00a0\u00b0C. Urteko Eguzkiaren argia 2.530 orduak dira. Elurra arraroa da.\nHistoria.\nAntzinaroa.\nGizakiaren aztarnak Mesolito garaitik agertzen dira Palermon, K.a. 8.000 urte inguru. Garai horretako Addaura kobako labar pinturak dira, non giza irudia agertzen den. Tuzididesen arabera, sikano herria Iberiar penintsulatik etorri zen, Kataluniatik beharbada.\nFeniziarrak.\nFeniziarrek, Kanaan iparraldeko itsas-merkatariek, establezimendu bat eraiki zuten K.a. 734an Palermoko berezko portuan. Zenbait iturriren arabera, portua \"Ziz\" (lorea) deitu zuten. Denbora pasa ahala, hau izan zen Siziliako feniziar kolonietatik garrantzitsuenetariko bat, Motia eta Soluntumekin batera. Hala ere, feniziar aztarnak eskasak dira eta hauek hiriko gunean daude. Hori dela eta, indusketak hastea garestia da eta, noizean behin, zaila da aztarna guztiak ateratzea ere. Feniziarrek aukeratutako tokia ez zen kasualitatezkoa izan. Kokapena, portua eta mendiak erraz konektatzen zituena, zuzeneko errepide bat zen, gaur egun \"Corso Calatifimi\" bilakatu da. Errepide hau lagungarria zen mendietatik at bizi zen populazioarekin merkataritza egiteko. Lehenengo establezimendua Paleapolis izenarekin ezagutzen da (\u03a0\u03b1\u03bb\u03b5\u03ac\u03c0\u03bf\u03bb\u03b9\u03c2), grekeraz antzinako hiria, ezberdintzeko K.a. V. mendean gertatu zen bigarren kokatzetik. Azken hau Neopolis deitu zen (\u039d\u03b5\u03ac\u03c0\u03bf\u03bb\u03b9\u03c2), hiri berria. Neapolisa ekialdera eraiki zen eta, erasoetatik salbu egoteko, sekulako harresiz inguratu zen. Egitura honen zenbait zati ikusgai daude Cassaro barrutian. Barruti honek harresitik hartu zuen izena, arabieratik \"al-qsr\" (gaztelu). Harresiaren luzeran, bazeuden zenbait ate hiriko irteera eta sarrera errazteko. Honek adierazten du Siziliaren barruko herriekin merkataritza egiten zela. Honetaz gain eta beste ikerketen arabera, litekeena da harresi batzuk egotea, hiri zaharra eta berria banatuz. Hiriko bilakaerari dagokionez, kolonia garatu zen kale luze baten ondoan (decumanus), zeina elkarzut beste kale butzuk mozten baitzuten. Kale hau beti egon da erabilgarri, gaur \"Corso Vittorio Emanuele\" deitzen dena.\nGehienetan, Palermo feniziar erroekiko leiala izan zen. Garai hori oso baketsua izan zen. Hala ere, hiria greziar kulturarekin topatu zenean, K.a. VI. eta V. mendearen artean, bakea bukatu zen Siziliar gerrak hasi zirelako. Gatazka hau Sirakusako greziarren eta Kartagoko feniziarren artean piztu zen, biek Sizilia osoa kontrolatu nahi zutelako. Gerra horren garaian, greziarrek Panornos izendatu zuten hiria (\u03a0\u03ac\u03bd\u03bf\u03c1\u03bc\u03bf\u03c2) (guztia portua) haren kostaren profilarengatik.\nGerraren bilakaera Diodoro Sikulo greziar idazleak kontatu zuen eta azaldu nolakoa zen Palermoko portua ere.\nHamilkar I.aren armada (Himera batailan garaitua izan zena) Palermoko portutik abiatu zen. Diodorusek zioenez, K.a. 409an, Hermokrates Sirakusakoak hiria arpilatu zuen. Siziliar gerrek K.a. 265ean bukatu zuten, 335 urte eta gero, erabaki zutenean erromatarren kontra haien indarrak biltzea, Lehenengo Gerra Punikoan, Sizilia osoa menperatu nahi zutelako. K.a. 276an, Gerra pirrikoan, Panornos greziar kolonia bilakatu zen Pirro Epirokoaren konkista eta gero. Berriz ere, K.a. 275ean, Palermok Kartagori leialtasuna adierazi zion, baina K.a. 254 erromatarrek Panornos konkistatu zuten setio baten ondoren. Kartago saiatu zen errekuperatzen K.a. 251ean, baina alperrik.\nPalermoaren izen latindarra Panornus zen. Augusto enperadorearen garaian, erromatar legionariak hirian ezarri ziren. Ordura arte, Sizilian gailentzen zen hizkuntza greziera zen, gehienbat ekialdean, Palermo grezierako mugan zegoen.\nErdi Aroa.\nHerri germaniarrak.\nErromatar inperioa desagertu zenean, zenbait tribu germaniarrek Palermo kontrolatu zuten. Lehenak bandaloak izan ziren K.o. 440ean, Genseriko erregeak zuzenduta. Bandaloek Afrikako iparraldeko erromatar probintziak okupatu zituzten 455ean inguruan. Geroago, Korsikaz, Sardiniaz eta Siziliaz jabetu ziren. Hala ere, ostrogodoek lurralde horietaz laster kanporatu zituzten. Ostrogodoen konkista, Teodoriko Handiarekin, 488an hasi zen. Nahiz eta ostrogodoak germaniarrak izan, Teodoriko erromatar kulturan eta gobernuan oinarritu zen.\nBizantziar inperioa.\nEkialdeko Erromatar Inperioak (Bizantzioko inperioak) ostrogodoen kontra borrokatu zuen. Belisarius jeneralak 535ean hartu zuen Italiako lehenengo zatia Sizilia izan zen. Jeneralaren garaipenei esker Justiniano I.aren erregetza indartu zen. Bizantziarren esku egon zen garaian, hiriak hazkunde handia izan zuen.\nMusulmanak.\nEufemius Mesinako almiranteak, Miguel II.a enperadoreari traizionatu eta geroTunisiara alde egin zuen eta aglabtarren liderrari Ziyadat Allahri laguntza eskatu zion. 831ko Siziliako konkista horren ondorio bat izan zen, 904 arte erresistentzia gogorra izan bazen ere. Menperatu eta gero, Siziliako emirerria ezarri zen. Musulmanek uhartea gobernatu zuten 120 urtez. \n835ean, arabiarrek hiria hartu zuten, eta hainbeste aberastu zen Afrikako iparraldearekin zituen merkataritza-harremanekin esker non Kordoba eta Kairorekin konkurrentzia egiten baitzuen. Palermok Sirakusa ordezkatu zuen Siziliako lehenengo hiriburu moduan. Arabiarrek zenbait nekazaritza-produktu ekarri zuten, gaur egun siziliar sukaldean erabiltzen direnak.\nPalermon arabiar jatorrizko musulmanak kokatu ziren, baina Siziliako beste zonaldetan berbereak nagusi ziren. Aglabtarren boterea desagertu ondoren, irlak autonomia gehiago izan zuen, baina baita arabiarren, berbereen, eta kristauen arteko matxinadak eta barruko gerrak usuak ziren ere. Ifriqiyan Fatimiar kaliferria ezarri orduko, Ismail Al-Mansur kalifak irla baretu zuen, haren ordezkaria Hasan al Kalbi emir izendatu zuelarik 948an. Agintari honek egoitza Palermon kokatu eta Kalbidar dinastia ezarri zuen. Bakearekin loraldi ekonomikoa lortu zen nekazaritza, merkataritza eta artisautzaren hobekuntzari esker.\nIsmaildarrek ezarritako zergak hiriko herri-lanetan erabili ziren, portua handitu zen baita eraikin asko ere, hala nola, gaztelu berri bat, lorategiak, meskitak (hauen artean Aljama meskita) eta Palermoko lehenengo \"qanat\". Honi esker, uraren hornidura bermatu zen hiriak 300.000 biztanle lortu arte. Populazioa uhartearen beste aldeetatik zetorren baita atzerriko merkatariak ere. Biztanle guztiarentzat harresiz inguraturiko auzo berriak eraiki ziren. Garai honetan, Palermon komunitate juduak eta kristauak elkarrekin bizi ziren arazorik gabe, yizia ordaintzen zutelako. Arabiar jatorrizko anitz toponimo daude, adibidez hiriko barruti historikoarenak.\nNormandiarrak.\nNormandiarrak, Roger Hautevillekoak eta bere anaia Roberto Guiscardek zuzendurik, 1061ean aita santuaren onarpenarekin, Siziliako konkista hasi zuten. Hiriaren kontrako lehen erasoa 1064an gertatu zen, Pisako soldadu espedizio bat hiria konkistatzen saiatu zenean. Ezin zutenez helburua lortu, inguruak eta portua suntsitu eta arpilatu zituzten.\nNormandoek 1071n, setio bat jarri zuten hiria menperatzeko. Lehenagoko zenbait saiakeren ondoren, 1072an lortu zuten Palermoko kapitulazioa. Adostutakoaren arabera, hiritarrak libre izango ziren nahi zuten erlijioa praktikatzeko eta beraien legeekin gobernatuak izateko.\nRoberto Guiscarden eta haren armada heroi giza onartuak izan ziren\nHiriko gorakadarik handiena 1072-1194 urte-bitartean izan zen, normandiarren agindupean Palermo Siziliako erreinuaren hiriburua izan baitzen.\nRoger II.a Siziliakoarekin Siziliako eta italiar penintsulako normandiar lurraldeak kategoriaz aldatu ziren, hau da, Siziliako konderria izatetik Siziliako erresuma izatera. Erresuma Palermotik gobernatu zen, Palazzo dei Normandi erregearen egoitzatik. Garai horretan, anitz eraikin egin ziren, Palermoko katedrala adibidez. Siziliako erresuma Europako estaturik aberatsenetako bat izan zen, beste normandiar estatu bezala, Ingalaterrako erresumaren bezalakoa.\n1194. urtean Germaniako Hohenstaufen dinastiak hartu zuen aginpidea. Frederiko II.aren garaian (XII. m.) Palermo Europako kulturagune nagusietakoa izatera iritsi zen. 1266. urtean, Frantziako Karlos I.a Anjoukoak boterea hartu zuen. Handik gutxira, herria agintearen aurka matxinatu zen (siziliar bezperak, 1282), eta Aragoiko Petri Handiari eskatu zion laguntza. Hark anjoutarrak bota zituen, eta Caltabellotako hitzarmenarekin (1302) gerra amaitutzat eman zen. Palermo Aragoiko koroaren agindupean geratu zen. 1412. urtean, Siziliako koroak Aragoikoarekin bat egin zuen.\nAro Modernoa.\nAragoitarrek, austriarrek eta espainarrek hiria okupatu zuten. Espainiar agintaritzan, populazioak XV. mendearen erdian 30.000 biztanle ziren eta 1656ko izurri beltzaren bezperetan 135.000ra heldu zen. XVI. eta XVII. mendeetan Palermon barroko estiloko edifizio asko eraikin ziren, egundaino iraun dutenak.\nGeroago, Palermoren gainbehera hasi zen. 1647. urtean herria Espainiako gobernuaren aurka altxatu zen. Utrechteko hitzarmenaren (1713) ondorioz, Palermo Savoiako Viktor Amadeo II.aren mende geratu zen, eta 1718. urtetik aurrera, Austriako habsburgotarren mende. Hala ere, 1734an borboiak itzuli ziren aginpidera, Sizilia eta Napoliko erresuma batuz. Karlos III.ak Palermo aukeratu zuen koroatua izateko Siziliako errege giza. Karlosek etxe berriak eraikitzea agindu zuen handitzen ari zen biztanleentzat, merkataritza eta industria ere garatzen zihoazelako. Hala ere, Palermo probintziako hiri bat bilakatu zen errege-gortea Napolira lekualdatu zenean eta jauregiak jadanik ez zirelako erabili.\nAro Garaikidea.\nKarlosen semea, Fernando I.a, nahiz eta herriarentzat gogokoa ez izan, Palermon bilatu zuen babesa Frantziar iraultzaren ostean, 1798an. Bidaian, Alberto printzea, sei urte zituela, hil zen.\n1848ko urtarrilaren 12an, Palermo izan zen Europako mugimendu iraultzaileen eszenatoki bat.\nNapoleonen gerrak amaitu zirenean, Sizilia osoa borboien esku geratu zen. 1820 eta 1848 urteetan, borboien aurkako matxinadak gertatu ziren. Azkena Giuseppe La Masak zuzenduta. Konstituzio bat aldarrikatu zen, eta parlamentuaren lehen presidentea Ruggero Settimo izan zen. Borboiek Palermo (1849ko maiatzean) berreskuratu eta kontrolatu zuten Garibaldi 1860ean agertu arte.\nPlebiszitu baten ondoren, 1861an, Palermok eta Sizilia osoak Italiako erresumarekin bat egin zuten.\nBigarren Mundu Gerran (1943) aliatuek hiria hartu zuten bonbardaketa gogor baten ondoren: portua eta ondoko barrutiak suntsitu zituzten. 1946an, hiria eskualdeko egoitza izendatu zuten, horretarako Palazzo dei Normandi aukeratu zuten. Palermoko etorkizunak bikaina ematen zuen baina gaitasunik ezak, ezintasunak, ustelkeriak eta larderiak porrotera bidali zuten. Mafiak zerikusi handia izan zuen Palermoko kontrol gabeko garapen urbanistikoan. Estatu italiarrak mafiarekin partekatu behar zuen botere ekonomikoa eta administratiboa. 80ko eta 90eko hamarkadetan, hainbat funtzionario publikok mafiaren kontrako borrokan galdu zuten bizia.\nPalermo konektatuta dago nazioarteko aireportuarekin eta zenbait itsas-liniekin. Edonola ere, lehorreko komunikabideak pobreak dira. Arrazoi guztiengatik, turismoa ez da garatu, nahiz eta baliabide hau ezinbestekotzat hartu da Palermo suspertzeko, hiru mila urteko ondareaz eta folkloreaz baliatuz.\nHiri senidetuak.\nPalermo ondorengo hiriekin senidetuta dago:"}
{"id": "12079", "revid": "48033", "url": "https://eu.wikipedia.org/wiki?curid=12079", "title": "Valentziar Erkidegoa", "text": ""}
{"id": "12080", "revid": "512", "url": "https://eu.wikipedia.org/wiki?curid=12080", "title": "The Rainmaker (1997ko filma)", "text": "The Rainmaker John Grishamen eleberri batean oinarritutako 1997ko filma da. Francis Ford Coppolak zuzendua, Matt Damon, Danny DeVito, Claire Danes eta Jon Voight zeuden paper nagusietan."}
{"id": "12086", "revid": "349", "url": "https://eu.wikipedia.org/wiki?curid=12086", "title": "Herri Katalanak", "text": ""}
{"id": "12087", "revid": "59723", "url": "https://eu.wikipedia.org/wiki?curid=12087", "title": "Algerera", "text": "Algerera (\"alguer\u00e8s\") Sardiniako Alguer (edo \"Alghero\") hirian mintzatzen den katalanaren aldaera da. Algerera gutxiengo baten hizkuntza gisa onartzen du Italiako errepublikak eta Sardiniako Erkidego Autonomoak (sardinierarekin batera).\nEgun, algerera katalanaren ekialdeko dialektoen multzoko aldaera da, italieraren, sardinieraren eta gaztelaniaren eragin handia badu ere. Era berean, katalanaren arkaismoak mantzentzen ditu, katalanez mintzatzen diren gainontzeko lurraldeekiko isolaturik egotearen ondorioz.\nErabilera.\n1990eko hamarkadan Alguerreko biztanleriaren % 30 mintzatzen zen algereraz eta % 65k ulertzen zuen. Biztanleen erdiak, era berean, sardinieraren dialektoak ere (\"logudorearra\" eta korsikeraren eragina duen \"sasarearra\") ulertzen zituen.\n2004an Kataluniako Generalitateak bultzatutako ikerketa batek ondoko emaitzak eman zituen:"}
{"id": "12089", "revid": "119347", "url": "https://eu.wikipedia.org/wiki?curid=12089", "title": "L'Alguer", "text": "L'Alguer (, , sardinieraz \"S'Aligh\u00e8ra\", sassarieraz \"La Li\u00e9ra\", ofizialki italieraz eta katalanez \"Alghero/L'Alguer\") Sardiniako ipar mendebaldeko hiria da. 40.000 bat biztanle ditu.\nMugakideak.\nL'Alguerrek honako udalerri hauekin egiten du muga:\nHizkuntzak.\nL'Alguerren katalanaren aldaera den algerera mintzatzen da, sardiniera eta italierarekin batera."}
{"id": "12090", "revid": "17", "url": "https://eu.wikipedia.org/wiki?curid=12090", "title": "Alger", "text": ""}
{"id": "12091", "revid": "880", "url": "https://eu.wikipedia.org/wiki?curid=12091", "title": "Alghero", "text": ""}
{"id": "12092", "revid": "237", "url": "https://eu.wikipedia.org/wiki?curid=12092", "title": "Erkidego Autonomo", "text": ""}
{"id": "12094", "revid": "58701", "url": "https://eu.wikipedia.org/wiki?curid=12094", "title": "Sabra eta Xatilako sarraskia", "text": "Sabra eta Xatilako sarraskia 1982ko irailaren 16ean Libanoko milizia kristau batek (Israelen aliatua zena) egindako sarraskia izan zen. 38 ordu iraun zuen zibilen sarraskia Sabra eta Xatila iheslari esparruetan, Beiruten inguruan izan zen. Momentu hartan hiria Israelgo armadaren menpean zegoen, heriotza asko eragin zituen setio baten ostean.\nGertakizunak.\n1982ko irailaren 16an, Sabra eta Xatilako sarraskia hasi zen, Libanon. Israelek Libanoren inbasioak iraun bitartean, Beirut hiriburua kontrolpean zeukala gertatu zen. Israelen aliatu ziren Libanoko milizia kristau faxistak sartu ziren hiriburuaren kanpoaldean zeuden palestinarren errefuxiatu guneetara, harrapatzen zituzten guztiak hiltzera. Operazioa militar israeldarrek planifikatu zuten, eta argi foku erraldoiak ere jarri zituzten sarraskiarekin gauez jarraitzeko. 38 orduz 3.500 zibil hil zituzten eta zenbait historialariren arabera, XX. mendeko krimenik izugarrienetako bat izan zen.\nZifren gerra.\nAmnon Kepeliouk kazetari israeldarraren ikerketen arabera, 3.500 bat palestinar erail zituzten. Israeldar gobernuaren zenbaki ofizialek 800era jaisten dute zifra hau. Gurutze Gorriko behatzaileen hitzak dira hurrengoak: \u201cPardela jarrita zuten haurtxoak, adinekoak, gorpuak bata bestearen gainean jarrita; zaldiak, zakurrak eta katuak ere hil zituzten; bular eta zakil moztuak, emakume haurdun askori sabelak ireki zizkioten\u201d. Orduan militar zen eta lehen ministro izango zen Ariel Sharonek \u201cardura pertsonala\u201d zuela jakin zen gerora. \nArduradunak.\nAsko eztabaidatu da armada israeldarraren papera sarraskian, kanpamentuak bere ardurapean baitzeuden. Israeldar parlamentuak Ariel Sharon, garaiko defentsa ministroa, kargugabetu egin zuen \"arduradun indirekto\" bezala aurkitu ondoren. \nIsraelek Libanoren inbasioan, Beirut hiriburuaren kontrola lortu zuen. Israelgo indarrekin aliatu zen Libanoko falangea hiriburuaren kanpoaldean dauden palestinar errefuxiatu kanpamenduetan sartu eta harrapatu zituzten guztiak hil zituzten. Israelgo armadak planifikatu zuen operazioa, eta sarraskiarekin gauez jarraitzeko sekulako argiak jarri zituen. 38 orduz 3.500 zibil hil zituzten eta historialari batzuen arabera, XX. Mendeko krimen ikaragarrienetako bat izan zen. Bi hilabete eta erdi geroago, Estatu Batuetako Kongresuak 250 milioi dolar gehiago eman zizkion Israeli laguntza militarretan, eta 1991n Libanoko parlamentuak absolbitu egin zituen sarraski horren egileak.\nSarraskia zineman.\nGertaerak behin baino gehiagotan zinemara eramanak izan dira:"}
{"id": "12095", "revid": "119347", "url": "https://eu.wikipedia.org/wiki?curid=12095", "title": "Lehen Karlistaldia", "text": "Lehen Karlistaldia \u2014\"Lehen Karlista Gerra\", \"Lehen Gerra Karlista\" eta \"Lehen Karlistada\" izenez ere ezaguna\u2014 1833 eta 1840 urteen bitartean Hego Euskal Herrian batez ere (1839 arte) eta Espainian izandako gerra zibilari deritzo. Gerraren azaleko auzia dinastikoa zen arren, Euskal Herrian ezaugarri bereziak izan zituen, bertako lege eta erakundeen aldeko altxamendua izan zen biztanleriaren gehiengo handiaren babesaz, espainiar ordena liberal berriaren kontra.\nGerraren erdigunea Euskal Herria izan zen eta, neurria txikiagoan, Maestrazgoa eta Kataluniaren iparraldeko muga eskualdea. Alabaina, erresumako beste eskualde batzuk astindu zituen, Andaluzia, adibidez, eta gobernuaren eta altxatuen espedizio militarrek talka egin zuten askotariko tokietan.\nHainbat egilek eta lehen eskuko lekukok, hala bertakoek nola atzerrikoek, euskal subiranotasun eta, are, independentziaren aldeko herritarren borrokatzat jo dute Euskal Herrian. Lehen Karlistaldiak \"erregetzaren gerra\" (1839 arte), \"gerra zibila\", \"iparraldeko gerra\" eta \"foruen gerra\" izenak hartu zituen.\nHego Euskal Herrirako gerraren ondorio politiko nagusia, lehenik, okupazio militarra eta, bigarrenik, 1839ko Foruak Berresteko Legea eta 1841eko Nafarroako Foruak Eraldatzeko Legea izan zen; hartara, Espainiara transferitu zen herri subiranotasuna eta Hego Euskal Herriko lurraldeak Espainiako probintzia bihurtu ziren, estatus berezi batekin bazen ere. Ordu arteko barnealdeko aduanak kostaldera eta Pirinioetara lekualdatu ziren. Espainian, ordena konstituzional desegonkor bat finkatu zen, eta Espainia iraunkorki sartu zen Europako nazioarteko mailegarien finantza sisteman.\nGaraia.\nXVIII. mendearen hasieran, Filipe V.a Espainiakoak Lege Salikoa ezarri zuen, emakumeei espainiar koroa heredatzea galarazten ziena. Mende bat geroago, ordea, Fernando VII.a Espainiakoa erregeak arazo bat zuen: ez zuen gizonezko semerik izan, bi alaba soilik, Elisabet (gerora Elisabet II.a Espainiakoa izenaz erregina izango zena) eta Luisa Fernanda. Fernandok Lege Salikoa atzera bota zuen bere alaba nagusia erregina izan zedin.\nHorretarako 1830eko martxoan, hau da, Elisabet jaio baino sei hilabete aurrerago, 1789an bere aita zen Karlos IV.a Espainiakoak ezarri eta Gorteek onarturiko Berrespen Pragmatikoa argitaratu zuen, 1713ko maiatzaren 10ean Filipe V.aren araudia indargabetzen zuena. Horrela, Gaztelako erresuman ohiturazkoa zen ondorengotza zuzenbidera, Zazpi Partidetara hain zuzen ere, itzuli zen.\nHonek erregearen anaia zen Karlos Maria Isidrori kalte egin zion, Lege Salikoaren arabera oinordeko izan behar baitzuen berak. Izan ere, Fernando VII.aren erreinaldian oinordekoa izan zen, Fernandok hirutan ezkondu bazen ere seme-alabarik ez zutelako. Laugarren emazteak ordea alaba bi izan zituen. 1833ko irailaren 29an Fernando hiltzean, Elisabet erregina izendatu zuten; bere adin urria zela-eta, ordea, bere ama Maria Kristina izendatu zuten erregeorde.\nEspainiako egoera politikoa XIX. mendearen erdialdean nahasia zen. Fernando errege absolutu bat izan zen arren, bere bizitzaren azken aldera liberalei zenbait kontzesio egin zizkien. Bere alaba Elisabetek erreformetan aurrera jarraituko zuelakoan, absolutismoaren jarraitzaileak Karlos Maria Isidroren aldera jo zuten. Honek, Elisabet Asturiasko printzesatzat onartu ez zuena, Abrantesko agiria aurkeztu eta bere eskubide dinastikoak aldarrikatu zituen.\nArazo dinastikoa, gainera, ez zen bakarra gerra hasteko. Iberiar Penintsulako Gerra izan eta gero, Fernandok 1812ko Espainiako Konstituzioa indargabetu egin zuen. Hala ere Hirurteko Liberalaren (1820-1823) ondoren, Fernando VII.ak berriro inkisizioa martxan ipini bazuen ere, bere erreinaldiaren bukaeran liberalak erakartzeko zenbait foru kendu egin zituen.\nAlderdiak.\nEliza ofizialki alderdi baten alde agertu ez zen arren, elizgizon askok (tartean Merino apaiza famatua) karlisten alde egin zuen. Euskal herrialdeetako biztanlegoak, Karlosen alde egin zuen. Alde batetik kristinatar liberalek Euskal Foruak ezabatuko zutenaren beldur zirelako, eta baita Elizak euskal gizartean zuen pisuagatik.\nEra berean, Katalunia eta Aragoin Espainiako Ondorengotzaren Gerra eta gero jada galduta zituzten foruak berreskuratzeko aukera antzeman zen Karlosen alde eginez gero.\nBestalde, liberalek eta moderatuek estatuko instituzioak, armadaren gehiengoa eta hiririk garrantzitsuenak kontrolatzen zituzten.\nAtzerritarren parte-hartzea.\nXIX. mendeko beste gerretan bezala, erromantizismo mugimenduak bultzatuta hainbat lagun hartu zuten parte gerran, gehienetan karlisten alde. Aipatzekoak dira C. F. Henningsen ingelesa Alphonse de Barr\u00e9s du Molard, Alexis Sabatier eta Louis Xavier Auguet de Saint-Sylvain frantziarrak edo August von Goeben, Adolf Loning, Felix von Lichnowsky eta Wilhelm von Rahden alemaniarrak.\nBestetik gerran gizatasunez jokatzeko (Lord Edward Elliot) eta amaiera emateko (Lord John Hay) ingelesak ere aritu ziren.\nLiberalek (Espainiako gobernuak, bereziki) Erresuma Batua, Frantzia eta Portugalen laguntza jaso zuen, armada hornitzeko eta diruzaintzarako kredituen bitartez. Nazioarteko maileguak 1835ean hasi ziren. Britainiarrek George Lacy Evans jeneralak zuzendutako boluntarioek osatutako British Legion eta Bizkaiko golkoan blokeoa egiteko Royal Navy bidali zituzten. Portugaldarrek das Antas baroiak zuzendutako Laguntza Dibisioa eta frantziarrek L\u00e9gion \u00c9trang\u00e8re bidali zuten muga eta kostaldeak kontrolatzeko.\nKarlisten aldeko abenturan, esperientziaren inguruko liburuak eta memoriak idatzi zituzten, esaterako Felix von Lichnowsky prusiarrak. Liburu horiek interesgarriak dira bai gerraren inguruko jasotako informazioagatik baita ere garaiko gizartearen inguruko testigantzagatik. Lichnowskyren liburuak, adibidez, Euskal Herriari buruzko datu eta deskribapen asko bildu zituen.\nGerra.\nHasiera batean liberalen indarra handiagoa zen arren, Tomas Zumalakarregik antolatutako gerrilla gerra arrakastatsuagatik, karlistak euskal lurraldeetan indartsu egin ziren eta liberalei sona handiko porrotak eragin zizkieten. 1835ean, garaipen hauek animatuta, Karlosek Zumalakarregi Bilbo setiatzera behartu zuen (berak nahiago zuen Gasteiz hartu, bertatik Madril erasotzeko), portu garrantzitsu batez jabetu nahi baitzuen. Zumalakarregi setioan bala galdu batez hil zenean, karlistek ezin izan zuten bere trebetasuna berdinduko zuen buruzagi militarrik aurkitu.\nHeriotza honen ostean, liberalak pixkanaka-pixkanaka gerran iniziatiba hartzen hasi ziren, baina ezin izan zuten gerrilla karlista menperatu. Nazioarteko maileguez gain (Rothschild Etxeak hornituak), Mendizabalek errekrutamendu orokorra egin zuen Espainian, soldadu gehiago biltzeko. Gauzak horrela, gerra amaitzeko formulak bilatzen hasi ziren batez ere herrialdeetako handikiak, Baionan bilduta. Hauek Mu\u00f1agorriren bandera eta leloa (\"Bakea eta Foruak\") bultzatu zituzten. Militarki eraginik izan ez bazuen ere, eragin handia izango zuen gero, 1839an Rafael Maroto eta Baldomero Esparteroren arteko Bergarako besarkadaren testuan. Bertan, karlista militarren graduak mantentzen ziren baina foruak ez ziren erabat berresten, hauek Espainiako legedi, konstituzio eta hiritarren bonbardaketan ezartzen baitziren.\nIparraldeko frontea.\nFernando VII.a hil ondoren, Karlos erregenahiak Joaqu\u00edn Abarca apezpikua izendatu zuen ministro unibertsal eta berarekin bat egiteko eskatu zien armada eta autoritateei, ondorio gutxiekin. Nazioartean Miguel I.a Portugalgoak baino ez zuen aintzat hartu, Espainia eta Portugalen arteko harreman diplomatikoak hautsiz. Urriaren hasieran erresumaren zenbait lekutan matxinadak hasi ziren, erregearen boluntario herrietako elkarteek eginak. Gehienetan ez zuten arrakasta handirik izan, Euskal Herrian eta Errioxan izan ezik, non denbora eskas batzuetan hiriak kontrolatu zituzten.\nMatxinadak ez zuten armadaren babesa izan. Horrela Ladron de Zegama jeneralak, Valladoliden agintaritzarik gabe zegoena, eta Tomas Zumalakarregi, Iru\u00f1ean erretiroa hartuta zegoena, bere etxetik alde egin zuten zeuden gotorlekuen garnizioa estutasunean jarri barik altxatzeko. Adituen ustez, Ladron de Zegama jeneralak 1833ko urriaren 6an Tricion Karlos Maria Isidro Karlos V.a izenaz errege aldarrikatu zuenean hasi zen. Matxinoek Logro\u00f1o hartu ondoren, Nafarroara pasa ziren, bertokoekin bat egiteko. Nafarroan gertatu zen batasun honek Tomas Zumalakarregik zuzendutako armadaren hasikina izan zen eta zazpi urtez gerra mantendu zuten.\nTomas Zumalakarregik berehala Euskal Herriko karlista armada antolatu zuen, hasieran Nafarroan eta gero Pedro Sarsfieldek zuzendutako espedizioak zigortutako Bizkaia, Gipuzkoa eta Arabakoekin batera.\nZumalakarregik guda-zelaian armada kristinatarrari kendutako armaz hornitu zituen bere soldaduak edo lantegi eta konboiei lapurtutakoez. Bere gutxiagotasunaz jabetua Iberiar Penintsulako Gerran ezagututako gerrilla taktikak errepikatu zituen, eremu menditsua eta biztanleria zibilaren laguntzari esker. 1833ko abenduaren 7an, Bizkaia eta Arabako Foru Aldundiek bere tropen buruzagi izendatu zuten. Soldaduen artean ospetsua (\"Tomas osaba\" ezizena zuen), gupidagabea izan zen liberalak zapaltzeko eta beldurra erabili zuen lurraldea kontrolpean izateko.\n1834 urteetan zehar, guduetan karlistek garaipenak lortu zituzten: Logro\u00f1o eta Cenicero arteko arma-konboia lapurreta egin zuten edo Dulantzi eta Etxebarriko guduak. Baina, urte bukaeran, porrota jaso zuten Mendazako guduan eta atzera egin behar izan zuten Arkijasen. 1835eko martxo eta apirilean, Larremiarko guduan, berriz, Francisco Espoz y Mina menderatu zuen.\nArtatzako guduan Ger\u00f3nimo Vald\u00e9s mendean hartu ondoren, Tomas Zumalakarregik liberalei hainbat herri eta gotorleku kendu zizkioten (Maeztu, Altsasu, Elizondo, Doneztebe, Urdazubi eta abar), hiriburuak eta zenbait kostaldeko herri baino ez mantenduz. Liberalen armada Ebroko hegoaldeko ertzean kokatu zen. Garaipen militarrek indarberritua eta nazioartean finantza eta aintzatespena lortzeko asmotan, erregenahiak Bilbo hartzea agindu zuen, Zumalakarregik Gasteiz hartu eta bertatik Madril erasotzea nahiago bazuen ere. Kanpainaren hasieran arrakasta izan zuten, izan ere Espartero mendean hartu zuten Deskarga mendatean. 1835eko ekainaren 10ean Bilbo setiatzeari baina, operazioak begiratzen ari zela zauritua, 1835eko ekainaren 24an hil zen Zumalakarregi.\nZumalakarregi hil ondoren Vicente Gonz\u00e1lez Moreno izendatu zuten ordezko. Honek Bilboren setioa utzi zuen Luis Fern\u00e1ndez de C\u00f3rdovak zuzendutako armada zetorrelako. Honek, egun batzuk pasa ondoren, Mendigorriko guduan mendean hartu zituen karlistak.\n1835eko urrian Nazario Egia Euskal Herriko karlista tropen jeneral bilakatu zen. Bere agintaldian 36.000 lagun izatera ailegatu zen eta bere ordezkoa zen Bruno Villarrealek euskal mugetatik kanpo espedizioak prestatu zituen.\n1836ko urrian berriro Bilbo setiatu zuten, baina bost egun beranduago utzi zuten. Azaroan, hirugarrenez, Bizkaiko hiriburua setiatzeari ekin bazioten, hilabete eta erdi geroago utzi zuena hain zen ona Baldomero Esparterok prestatutako defentsa.\nPorrot honen ondorioz, erregenahiak Sebastian Gabriel Borboikoa hautatu zuen buruzagi berri, 1837ko martxoan Oriamendiko gudua irabazi zuen. Tartean karlisten erradikalek kontrolpean zuten politika, batez ere \"Expedici\u00f3n Real\" eta gero.\nJuan Antonio Gerge bilakatu zen buruzagi 1838ko ekainera arte. Urizaharreko gudua eta gero Rafael Marotok ordezkatu zuen. Honek armada berrantolatu eta 1839ko otsailean Gerge eta beste militarrak, bere kontra konspiratzeagatik salatuak, fusilatu zituen. Bere aurkariak botatzea saiatzeagatik, erregenahiak kargutik kendu zuen egun batzuk geroago berrizendatu arren.\nMarotok, bere tropen aurkako jarrera izan arren eta erregenahiaren laguntzarik gabe, Elisabet II.a Espainiakoaren armadarekin negoziatu zuen. 1839ko abuztuaren 29an Baldomero Espartero eta Marotoren ordezkariak ziren La Torre eta Urbiztondo jeneralek O\u00f1atiko ituna sinatu zuten. Abuztuaren 31an Bergaran Maroto eta Esparterok elkar besarkatu ondoren guda amaitu zen. 1839ko irailaren 14an Karlos Maria Isidro erregenahiak muga zeharkatu zuen zenbait jarraitzailekin batera.\nOndorioak Euskal Herrian.\nOndorioen artean, nabarmenetarikoa Bizkaia, Gipuzkoa eta Arabako foruen murrizketa izan zen. Haien deuseztapen osoa Bigarren Karlistaldiarekin egikaritu zen. 1841ko lege batek, halaber, Nafarroako foruak desegin zituen, autonomia handia izaten jarraitu bazuen ere.\nAragoi eta Valentziako frontea.\n1833ko azaroaren 13an karlistek garaipen inportantea lortu zuten: Morella matxinatu eta Karlos V.aren zutoihala atera zuen. Carlos Victoriak, Morellako komandantea zena, iruzur egin eta bertoko tropak hiritik aterarazi zituen. Hiriko ateak itxi eta Herb\u00e9sko baroia zen Rafael Ram de Viu eta Manuel Carnicerrekin batera karlistekin bat egin zuen. Hala ere, gobernuaren tropak konturatu eta Hor\u00e9k zuzendutako zutabea bidali zuten hara. Karlistek abenduan Morellatik ihes egin bazuten ere, Herb\u00e9sko baroia eta beste buruzagiak Calandan atxilotu eta abenduaren 27an fusilatu zituzten. Honek matxinadaren sua piztu eta Maestrazgo eta Ebro haranean partidak sorrarazi zituen, Carnicer, Qu\u00edlez edo Cabrerak zuzendutakoak.\n1834ko otsailean Maestrazgo eta Aragoiko partidek Manuel Carnicer hautatu zuten buruzagi. 1835eko apirilean fusilatua izan ondoren bere laguntzailea zen Ram\u00f3n Cabrerak ordezkatu eta karlisten indarrak berpiztu zituen. Hala ere karlistak ez ziren beste liberalak mendean hartzeko eta 1836an Evaristo de San Miguelek Cantavieja konkistatu zuen erreginarentzat. 1837an Cabrerak galdutakoa berreskuratu eta 1838ko urtarrilean Morella konkistatu ondoren bertan kokatu zuen bere hiriburua. Ordurako Aragoi, Valentziako iparraldea eta Kataluniako hegoaldea kontrolatzen zituen. Hala ere, Euskal Herrian gerra bukatu eta gero, Esparterok 44.000 lagun eraman zituen Zaragozara eta 1839ko urrian Mas de las Matasen kokatu zuen bere kuartel nagusia. Cabrerak 1840ko maiatzaren 30ra arte mantendu zuen erresistentzia, Esparterok Morella konkistatu eta Cabrerak Bergara alde egin zuenean hain zuzen ere.\nKataluniako frontea.\nKatalunian zeuden partida ugariek ez zuten antolakuntzarik. Hori zela eta, erregenahiak Euskal Herriko batailoi nagusietatik armada bat hautatu eta hara bidali zuen. 1835eko abuztuan Juan Antonio Gergek zuzendu zuen 2.700 laguneko gudaroste hau zuzendu zuen. Hara ailegatu eta gero, bertakoekin bat egin zuen eta Olot setiatu bazuen ere ezin zuen hartu. Gergek Kataluniako karlista tropak antolatu eta agiri bat prestatu zuen erregeari eta buruzagiei bidaltzeko. Agiri honetan, Euskal Herritik ekarritakoak zenbatu gabe, 19.000 soldadu zituela esan zuen. Hala ere, identifikatu gabeko hainbat partida zituenez datu hori ez dela fidagarria oso, nahiz eta benetan soldadu asko izan.\nGergek Kataluniatik alde egin zuenean, Ignacio Bruj\u00f3 eta Rafael Maroto bilakatu ziren buruzagi. Azkena, bertan izan zen hilabete gutxietan, nahasketa sortzeaz gain porrot asko izan zituen eta, beraz, 1836ko abenduan Gergerekin zerbitzatu zuen Blas Mar\u00eda Royo de Le\u00f3nek ordezkatu zuen. Royok Oliverreko guduan garaipena lortu eta Solsona konkistatu zuen. 1837an \"Expedici\u00f3n Real\" izeneko espedizioan parte-hartzailea izan zen Antonio Urbiztondok Royo ordezkatu eta hurrengo urteko uztailean Berga okupatu eta bere hiriburu izendatu zuen.\nBergan osaturiko gobernua eta Urbiztondo arteko arazoen ondorioz, hasieran Jos\u00e9 Segarra eta gero Charles d'Espagnac hautatu zituzten buruzagi. Azkena tropak modernizatzea saiatzeaz gainera, karlisten erradikalei hurbildu zen, ofizialen atsekaberako. Armadak erregenahiri kargutik kendu zezan eskatu eta urrian lortu zuen.\nBergarako besarkada eta gero, Euskal Herritik soldadu berriak etorri zizkienez, Katalunian gudak hilabete batzuk gehiago iraun zuen\n. Azkenekoz, Cabrerak zuzendutako gudarosteak 1840ko uztailaren 6an muga zeharkatu zuten.\nGaztelako frontea.\nGaztelan ere karlista taldeak sortu zituzten. Nagusienak Gaztela Zaharrean izan ziren. Euskal Herritik gertu zeuden eskualdeetan, karlistek, gobernuaren tropek bultzatuta Euskal Herrira jo eta euskaldunen armadaren barnean batailoi gaztelarrak sortu zituzten. Buruzagi nagusiak Balmaseda, Basilio Garc\u00eda, Jer\u00f3nimo Merino eta Cuevillas ziren. Hauek liberalek kontrolpean zuten bere lurraldeetatik erasoaldiak prestatu zituzten, batzuetan La Mancha eskualderaino ere ailegatuz. Ontoriako husarrak, Balmasedak zuzendutako gaztelar zaldizkoez osaturiko unitatea zena, bere errejimenturik ospetsuena izan zen, Cabreraren zuzendaritzapena bukatu zena. Maestrazgo galdu zutenean, ezin zuten Ebro zeharkatu eta Frantziara ihes egiteko Cuenca, Soria, Burgos, Errioxa eta Nafarroatik itzultzea egin zuten. Zeharkatu zituzten herrietan bidegabekeria asko egin eta gero, Nafarroan harrapatu zituzten Cabrera aspalditik Frantzian zegoela. Hori zela eta, bandolerotzat hartu eta exekutatu zituzten.\nGaztela Berrian karlistek Ciudad Realen eta Cabrerak kontrolpean zituen eskualdeetatik gertu (Cuenca eta Albaceten) partidak zituzten, nagusiena Palillos anaiena izanik. Nahiz eta partida hau besteak baino handiagoa izan, inoiz ez zituen berrehun lagun baino gehiago izan.\nKarlisten espedizioak.\nKarlistek Euskal Herritik zenbait espedizio atera zituzten liberalen lurraldeak erasotzeko\n. Espedizio hauen helburu nagusiak bi izan ziren:\nEspedizio guztietan porrota jasan ondoren Euskal Herrira itzuli ziren . Hona hemen aipatutako espedizioen zerrenda:\nArmadak.\nHona hemen armada bien osaera:\nKarlista armada.\nIparraldeko tropa karlista\nAragoi, Valentzia eta Murtziako errege-armada"}
{"id": "12096", "revid": "2048", "url": "https://eu.wikipedia.org/wiki?curid=12096", "title": "Matinerren Gerra", "text": "Matinerren Gerra (katalanezko \"matiner\" hitzak \u00abgoiztiarra\u00bb esan nahi du, goizeko lehen orduetan tropak erasotzen zituzten taldeei erreferentzia eginez, Euskal Herriaz kanpora Bigarren Karlistaldia ere deitua) 1846ean hasi eta 1849an bukatu zen, Katalunian borrokatu zen gehienbat, eta aurrez aurre izan zituen, alde batetik, karlistak eta, bestetik, Elisabet II.a Espainiakoaren aldekoak.\nKataluniako hainbat puntutan gobernu zentralaren aurka matxinadak piztean, gatazka piztu zen. Lehen Karlistaldiaren ondoren, Katalunia egoera zailean zegoen. Eskualderik behartsuenetan gosea zegoen, eta kataluniar industria krisia pairatzen hasi zen. Hau gutxi balitz bezala, gobernuak nahitaezko zerbitzu militarra ezarri zuen, Kataluniak hain beharrezko zuen langileria gazterik gabe geratuz. Teorian, ordea, Elisabet II.a Karlos VI.a karlisten erregenahiarekin ezkontzeko matxinatu ziren. Karlistek eta moderatuak ezkontzaren aldekoak ziren. Erregina, ostera, Frantzisko Assis eta Borboikoarekin ezkondu zen.\nMatxinada 1846ko irailean Katalunian hasi zen, baina Galiziara ere zabaldu zen. Matxinatuak gerrilla erara antolatu ziren, talde txikietan mugituz ondo ezagutzen zuten inguruetan. Gerrillak hainbat ekintza egin zituen armada isabelinoen aurka, baina benetako eraginik gabe, kontutan hartu behar baita 2.000 gerrillari 40.000 soldaduren aurka ari zirela.\nOrduan, Europan 1848ko iraultza demokratikoak gertatu ziren, eta Maria Kristina Borboikoak atzera bota zuen Ram\u00f3n Narv\u00e1ezek egindako konstituzioa. Narv\u00e1ezek berak kontrolatu zuen matxinada Galizian, eta Fernando Fern\u00e1ndez de C\u00f3rdovak, bertoko kapitain jenerala zenak, kataluniarrak menderatu zituen.\nOfizialki matxinada 1849ko maiatzaren 14ean amaitu zen, frantziar tropek ondorengo karlista atxilotzean. Ekainean, amnistia eman zieten karlistei, eta erbesteratuak itzuli egin ziren. Guztira, gudan 3.000 eta 10,000 hildako artean izan ziren."}
{"id": "12099", "revid": "6327", "url": "https://eu.wikipedia.org/wiki?curid=12099", "title": "File Transfer Protocol", "text": ""}
{"id": "12100", "revid": "371", "url": "https://eu.wikipedia.org/wiki?curid=12100", "title": "HyperText Transfer Protocol", "text": ""}
{"id": "12102", "revid": "371", "url": "https://eu.wikipedia.org/wiki?curid=12102", "title": "Post Office Protocol", "text": ""}
{"id": "12103", "revid": "371", "url": "https://eu.wikipedia.org/wiki?curid=12103", "title": "Simple Mail Transfer Protocol", "text": ""}
{"id": "12104", "revid": "371", "url": "https://eu.wikipedia.org/wiki?curid=12104", "title": "Trivial File Transfer Protocol", "text": ""}
{"id": "12105", "revid": "98220", "url": "https://eu.wikipedia.org/wiki?curid=12105", "title": "The Godfather, Part III", "text": "The Godfather, Part III 1990eko filma da, Michael Corleoneren istorioa amaitzen duena. Horrezaz gain, benetako hainbat gertaera ere sartzen dira: Joan Paulo I.aren heriotz misteriotsua, Banco Ambrosianoaren porrota... Francis Ford Coppolak zuzendua, Al Pacino, Diane Keaton, Talia Shire, Andy Garcia, Eli Wallach, Joe Mantegna, George Hamilton, Bridget Fonda eta Sofia Coppola dira aktore nagusiak.\nTrilogia osatzen duten hiru filmetako hirugarren eta azkena da: aurreko biak \"The Godfather\" (1972) eta \"The Godfather, Part II\" (1974) izan ziren.\nArgumentua.\nMichael Corleone (Al Pacino) Vito Corleone aita zenaren mafia inperioaren ondorengoa da. Aitajaunak bere burua gizartean zuritu eta, Vatikanoarekin negoziatuz, Corleone familiaren jabetza guztiak legezko egin nahi ditu. Bere bizitza osoan borrokatzen aritu ondoren, nekatuta dago eta itxaropen guztiak negozioez arduratuko den ondorengo bat topatzean jarrita dauzka. Vincent (Andy Garc\u00eda), Michaelen anaia Sonnyk ezkontzatik kanpo izan zuen semea, ondorengo egokia izan liteke."}
{"id": "12106", "revid": "1519", "url": "https://eu.wikipedia.org/wiki?curid=12106", "title": "The Godfather, Part II", "text": "The Godfather Part II Mario Puzoren \"The Godfather\" istorioko 1974ko bigarren filma da, Francis Ford Coppolak zuzendua. Vito Corleone gaztearen (Robert De Niro) eta Michael Corleone semearen (Al Pacino) pasarteak tartekatzen dira: haiekin batera, Robert Duvall, Diane Keaton, Michael V. Gazzo, John Cazale, Talia Shire eta Lee Strasberg dira beste aktore nagusiak.\nTrilogia osatzen duten hiru filmetako bigarrena da: lehena \"The Godfather\" (1972) da eta hirugarrena, \"The Godfather, Part III\" (1990).\nArgumentua.\nAurreko filmaren ildoa jarraituz, Michael Corleone (Al Pacino) New York hiriko mafiaren bost familietako Aitajauna eta negozioen buruzagi berria hautatua izan da; aldi berean, filmak denboran atzera egin eta Vito Corleone (Robert De Niro) familiaburu hilberriaren haurtzaro eta gaztaroa ere azaltzen dira, lehenbizi Sizilian eta ondoren AEBetara iritsitakoan, behe-behetik hasi eta New Yorkeko mafiaren buruzagi boteretsua bilakatu zen arte."}
{"id": "12107", "revid": "9061306", "url": "https://eu.wikipedia.org/wiki?curid=12107", "title": "The Godfather", "text": "The Godfather (euskaraz \"Aitajauna\") 1972ko filma da, Mario Puzoren izen bereko eleberrian oinarritutakoa. New Yorkeko mafiaren buruko Corleone familiako 1945 eta 1955 bitarteko gorabeherak kontatzen dira. Kritikagileek zein ikusleek hain harrera ona egin zioten, non Francis Ford Coppola zuzendariak beste bi film egin zituen. Marlon Brando, Al Pacino, James Caan, Robert Duvall, Diane Keaton, Talia Shire, John Cazale, Richard S. Castellano eta Abe Vigoda aktoreek antzeztu zuten.\nTrilogia osatzen duten hiru filmetako lehenbizikoa da: gainontzeko biak \"The Godfather, Part II\" (1974) eta \"The Godfather, Part III\" (1990) dira.\nArgumentua.\n1940eko hamarkada, AEBak. Don Vito Corleone (Marlon Brando) New Yorkeko mafiako bost familien Aitajaun errespetatu eta beldurgarria da. Lau seme-alaba ditu: Connie alaba (Talia Shire), hiru seme \u2014Sonny odolberoa (James Caan), Fredo ahula (John Cazale) eta Michael zuhurra (Al Pacino), bere burua aitaren negozietatik kanpo mantendu nahi duena\u2014 eta semetzat hartutako bat, Tom Hagen (Robert Duvall), bere aholkularia dena. Bilera batean, Virgil Sollozzo \"Turkiarra\"k (Al Lettieri) Don Vito Corleoneri droga-negozioetan sartzeko proposatu dio, baina Sonny semearen iritziaren aurka, horretan ez sartzea erabaki du: orduan, Sollozok Corleone hiltzea agindu du eta horrek hiriko mafia familien arteko liskar bortitz, odoltsu eta ankerra dakar."}
{"id": "12108", "revid": "448", "url": "https://eu.wikipedia.org/wiki?curid=12108", "title": "Gizarte", "text": "Gizartea da interakzio sozial iraunkor batean parte hartzen duten gizabanakoen taldea edo lurralde espazial edo sozial bera partekatzen duen gizarte talde handi bat, normalean, autoritate politiko eta kultura-itxaropen nagusi beraren menpekoa. Gizarteek kultura eta erakunde bereizgarriak partekatzen dituzten pertsonen arteko harreman ereduak (harreman sozialak) bereizten dituzte; gizarte jakin bat bere kideen arteko harreman horien batura bezala deskriba daiteke. Gizarte zientzietan, sarritan, gizarte handiago batek estratifikazio edo nagusitasun ereduak azpitaldeetan erakusten ditu.\nGizarteek jokabide-ereduak eraikitzen dituzte, zenbait ekintza edo kontzeptu onargarri edo onartezintzat joz. Gizarte jakin baten portaera-eredu hauek gizarte-arau gisa ezagutzen dira. Gizarteek, eta haien arauek, pixkanaka eta etengabeko aldaketak jasaten dituzte.\nElkarlana den heinean, gizarte batek bere kideei etekinak eman diezazkieke, bestela (modu indibidualean) zaila izango litzatekeena; Beraz, onura indibidualak zein sozialak (komunak) bereiz daitezke, edo, kasu askotan, gainjarriak direla aurkitu. Gizarte bat, halaber, bere arau eta baloreek gobernatzen dituzten pentsamolde bereko pertsonek osa dezakete gizarte nagusi eta handiago batean. Batzuetan, horri azpikultura izena ematen zaio; kriminologian, asko erabiltzen den terminoa da, eta gizarte handiago bateko azpiatal bereizgarriei ere aplikatzen zaie.\nEra zabalagoan, eta, batez ere, pentsamendu estrukturalistaren barruan, gizartea azpiegitura ekonomiko, sozial, industrial edo kultural gisa irudika daiteke, gizabanako talde anitz batez osatua, baina, harengandik, ezberdina. Ildo horretatik, gizarteak mundu materialarekin eta beste pertsonekin (\"beste pertsonak\" baino) dituen harreman objektiboak adieraz ditzake, gizabanakoaz eta beren gizarte-ingurune ezagunetik haratago.\nEtimologia eta erabilera.\n\"Gizarte\" terminoa XII. mendeko \"soci\u00e9t\u00e9\" hitz frantsesetik dator (\"konpainia\" esan nahi du) Hori, aldi berean, latinezko \"societas\" hitzetik zetorren, zeina \"socius\" hitzetik (\"adiskide, lagun, aliatu\"; adjektibo forma \"socialis\") adiskidetsua den edo, gutxienez, zibilak diren alderdien arteko lotura edo interakzioa deskribatzeko erabiltzen den. Artikulurik gabe, terminoak gizateriaren osotasunari egin diezaioke erreferentzia (baita ere: \"gizarte orokorra\", \"gizartea orokorrean\", etab.), nahiz eta, zentzu horretan, gizartearen gainerakoekiko adiskidetsuak edo zibilak ez direnak \"antisozialtzat\" jo daitezkeen. 1630eko hamarkadan, \u00abkomunitate ordenatu batean elkarrekin bizitzeaz jabetzen ziren auzoari eta harremanei loturiko jendea\u00bb aipatzen zen. Hala ere, XVIII. mendean, Adam Smith ekonomialari eskoziarrak irakatsi zuen gizartea \u00abgizon ezberdinen artean, merkatari ezberdinen artean bezala, bizi daitekeela, bere erabilgarritasunaren zentzutik, (elkarrekiko maitasunarekin edo maitasunik gabe) hurkoari kalterik egin gabe biziz gero\u00bb.\nKontzepzioak.\nGizakiak aurresozialaren eta eusozialaren artean kokatzen dira animalien etologiaren espektroan. Tximino handiak beti izan dira animalia sozialagoak (\"Bonobo\", \"Homo\", \"Pan\") edo ez sozialagoak (\"Gorila\", \"Pongo\"). Maurice Godelier antropologoaren arabera, gizartean dagoen nobedade kritiko bat gizateriaren ahaide biologiko hurbilenekin (txinpantzeak eta bonoboak) ez bezala, arrek hartzen duten gurasoen rola da, gure senide hurbilenetan aitatasuna, orokorrean, ez bailitzateke, ustez, determinagarria izango.\nSoziologian.\n Gizarte-taldeak bere kideei etekina ateratzea ahalbidetzen die, bestela, modu indibidualean, ez baitlitzateke posible izango. Beraz, helburu indibidualak zein sozialak (komunak) bereiz daitezke, eta kontuan har daitezke. \nPeter L. Berger soziologoak honela definitzen du gizartea: \"... giza produktu bat, eta giza produktu bat besterik ez, baina etengabe bere ekoizleen gainean jarduten duena\". Haren ustez, gizartea gizakiak sortu zuen, baina sorkuntza horrek atzera egin du, eta, egunero, gizakiak sortu edo moldatzen ditu.\nGerhard Lenski soziologoak teknologiaren, komunikazioaren eta ekonomiaren mailaren arabera bereizten ditu gizarteak: (1) ehiztariak eta biltzaileak, (2) nekazaritza soila, (3) nekazaritza aurreratua, (4) industria eta (5) bereziak (adibidez, arrantza gizarteak) edo itsas gizarteak). Hori Morton H. Fried (gatazken teorikoak) eta Elman Service (integrazioaren teorikoa) antropologoek garatu duten sistemaren antzekoa da, giza kulturaren gizarte-ekipamendu sistema sortu baitute desberdintasun sozialaren bilakaeran eta estatuaren rolean oinarrituta. Sailkapen sistema honek lau kategoria ditu:\nHonetaz gain badaude:\nDenborarekin, kultura batzuk antolakuntza eta kontrol forma konplexuagoetara jo dute. Bilakaera kultural horrek eragin handia du komunitate ereduetan. Ehiztari-biltzaileen tribuak sasoiko janari biltegien inguruan finkatu ziren nekazaritza-herrixka bihurtzeko. Herrixkak herri eta hiri bihurtu ziren, eta hiriak, hiri-estatu eta nazio-estatu.\nMotak.\nGizarteak bizirauteko estrategien arabera desberdintzen diren gizarte-taldeak dira, gizakiek teknologia erabiltzen duten moduak bere buruaren beharrak asetzeko, alegia. Gizakiak, historian zehar gizarte-mota asko ezarri baditu ere, gizarte bateko talde ezberdinen baliabideak, prestigioa edo boterea bezalako abantailak eskura ditzaketen mailaren arabera, jendarte desberdinak sailkatzeko joera dute antropologek. Ia gizarte guztiek nolabaiteko desberdintasun-maila garatu dute euren pertsonen artean estratifikazio sozialaren prozesuaren bidez, gizarte bateko kideak aberastasun, prestigio edo botere desberdineko mailatan banatuz. Soziologoek hiru kategoria handitan kokatzen dituzte gizarteak: industria aurrekoa, industriala eta industriondokoa.\nIndustria aurrekoa.\nIndustria-aurreko gizarte batean, elikagaien ekoizpena (gizakien eta animalien lanaren bitartez egiten dena) jarduera ekonomiko nagusia da. Gizarte hauek beren teknologia mailaren eta elikagaiak ekoizteko metodoaren arabera bana daitezke. Azpisail hauek ehiza eta bilketa, artzaintza, baratzezaintza eta nekazaritza dira.\nEhiza eta bilketa.\nHorrelako gizarteetan, elikagaiak ekoizteko forma nagusia basa-landareen eguneroko bilketa eta basa-animalien ehiza dira. Ehiztari-biltzaileak etengabe mugitzen dira janari bila. Ondorioz, ez dute herri iraunkorrik eraikitzen edo askotariko artefaktuak sortzen, eta, normalean, talde txikiak baino ez dituzte osatzen, hala nola taldeak eta tribuak. Hala ere, baliabide ugariko eremuetako ehiza- eta bilketa-sozietate batzuk (esaterako, Ipar Amerikako Tlingit-eko jendea) talde handiagotan bizi ziren, eta gizarte-egitura hierarkiko konplexuak eratu zituzten, esate baterako, buruzagitza. Mugikortasun beharrak ere mugatzen du gizarte hauen tamaina. Taldeak 15 eta 50 lagun artekoak izaten dira ahaidetasunez batuak. Tribuaren barruko egoerak nahiko berdinak dira, eta erabakiak akordio orokorren bidez hartzen dira. Tribua elkar lotzen duten loturak taldeenak baino konplexuagoak dira. Lidergoa pertsonala da \u2014karismatikoa\u2014 eta helburu berezietarako soilik erabiltzen da tribuko gizartean. Ez dago botere erreala duen kargu politikorik, eta buruzagia eragina duen pertsona bat besterik ez da. Familiak osatzen du gizarte-unitate nagusia, kide gehienak jaiotzez edo ezkontzaz erlazionatuta daudelarik. Marshall Sahlins antropologoak \"jatorrizko gizarte aberatsa\" gisa deskribatu zituen ehiztari-biltzaileak, aisialdi luzea dela eta: bazka- eta baratze-sozietateetako helduek, batez beste, 6,5 ordu inguru lan egiten dute egunean, nekazaritzako eta industria-sozietateek, batez beste, 8,8 ordu egiten duten bitartean.\nArtzaintza.\nArtzaintza bizirauteko modu apur bat eraginkorragoa da. Eguneroko janaria bilatu beharrean, artzain-gizarte bateko kideek etxekotutako artaldeko animalietan oinarritzen dira beren elikadura-beharrak asetzeko. Artzainek bizitza nomada egiten dute artaldeak larre batetik bestera eramanez. Beren janari-hornidura askoz fidagarriagoa denez, artzain-gizarteek populazio handiagoak antola dezakete. Elikagaien soberakinak daudenez, jende gutxiago behar da elikagaiak ekoizteko. Ondorioz, lanaren banaketa (pertsona edo taldeen espezializazioa jarduera ekonomiko zehatzak gauzatzean) konplexuagoa bihurtzen da. Esaterako, pertsona batzuk artisau bihurtzen dira, eta tresnak, armak eta bitxiak ekoizten dituzte balio duten beste elementu batzuen artean. Salgaien ekoizpenak merkataritza bultzatzen du. Merkataritza horrek desberdintasunak sortzen laguntzen du, familia batzuek beste batzuek baino ondasun gehiago eskuratzen baitute. Familia hauek, aberastasuna handitzearen bidez, boterea lortzen dute maiz, eta jabetza belaunaldi batetik bestera pasatzeak aberastasuna eta boterea zentralizatzen laguntzen du. Denboraren poderioz, oinordeko buruzagitzak sortzen dira, artzain-gizarteetako gobernu-forma tipikoa.\nBaratzezaintza.\nOihanetik edo basotik garbitu diren baratzetan hazitako fruta eta barazkiak dira baratzegintzako gizarte batean elikagai-iturri nagusia. Gizarte hauek artzain-gizarteen antzeko teknologia eta konplexutasun maila dute. Historialariek Nekazaritza Iraultza esaldia erabiltzen dute orain dela 10.000 urte laboreak landatzea eta baserriko animaliak haztea ekarri zuten aldaketa teknologikoak izendatzeko. Baratze-talde batzuek \"soildu eta erre\" metodoa erabiltzen dute lurrak lantzeko. Basa-landaredia moztu, eta erre egiten da, eta errautsak ongarri gisa erabiltzen. Baratzegileek giza-lana eta tresna sinpleak erabiltzen dituzte lurra urtaro batean edo gehiagotan lantzeko. Lurra antzu bihurtzen denean, baratzezainek lursail berri bat garbitu, eta lursail zaharra lugorri uzten dute bere egoerara itzul dadin. Litekeena da zenbait urte geroago jatorrizko lurraldera itzulitzea eta prozesua berriro hastea. Baratzeko lursailak biratuz, baratzezainak denbora luzez egon daitezke eremu berean, eta, horri esker, herri erdi iraunkorrak edo iraunkorrak eraiki ditzakete. Herri baten populazioaren tamaina laborantzarako dagoen lur kopuruaren araberakoa izango da; horrela, herriak 30 lagunetik 2.000 bitartekoak izan daitezke.\nArtzain-gizarteekin gertatzen den bezala, janari soberakinak lanaren banaketa konplexuagoa dakar. Baratze-gizarteetan, eginkizun espezializatuak artisauak, xamanak (erlijio-buruak) eta merkatariak dira. Rol-espezializazio horrek askotariko artefaktuak sortzeko aukera ematen die pertsonei. Artzain-gizarteetan bezala, elikagai soberakinak aberastasun eta botere-desberdintasunak sor ditzake baratze-sistema politikoetan, baratze-bizitza izaera sedentarioa dela-eta garatuak.\nNekazaritza.\nNekazaritza gizarteek nekazaritza-aurrerapen teknologikoak erabiltzen dituzte eremu handiak lantzeko. Lenskiren ustez, goldearen erabilera da baratze eta nekazaritzako gizarteen arteko aldea. Teknologia hobetzearen ondorioz, elikagaien hornikuntza gehitzeak komunitateetan populazio handiagotzea ekarri zuen. Horrek soberakin handiagoa suposatu zuen; ondorioz, herriak merkataritza gune bihurtu ziren, eta elikadura aurkitzeko kezkarik ez zuten hainbat agintari, hezitzaile, artisau, merkatari eta erlijio buruzagi babestuak ziren.\nNekazaritza-gizarteetan, estratifikazio-sozial maila handiagoak agertu ziren. Esaterako, emakumeek lehenago maila sozial altuagoa zuten, lana modu berdintsuagoan partekatzen baitzuten gizonekin. Ehiza eta bilketa sozietateetan, ordea, emakumeek gizonek baino janari gehiago biltzen zuten. Hala ere, janari dendak hobetu eta emakumeek familiari janaria eskaintzeko rol txikiagoak hartu ahala, gizonezkoen menpe geratu ziren gero eta gehiago. Herrixkak eta herriak aldameneko eremuetara hedatu ahala, gatazkak ezinbestean gertatzen ziren beste komunitateekin. Nekazariek janaria ematen zieten gudariei etsaien inbasioaren aurkako babesaren truke. Gizarte maila handiko agintarien sistema ere agertu zen. Noblezia horrek gudariak antolatu zituen gizartea inbasioetatik babesteko. Horrela, nobleziak ondasunak ateratzea lortu zuen gizarteko kide \"txikiagoetatik\".\nIndustriala.\nXV. eta XVI. mendeen artean, sistema ekonomiko berri bat sortu zen: Kapitalismoa, zeina merkatu aske baten konkurrentzia irekiaz ezaugarritzen den eta produkzio baliabideak jabetza pribatukoak diren. Europaren Ameriketako esplorazioak kapitalismoaren garapenerako bultzada gisa balio izan zuen. Atzerriko metal, zeta eta espezia sartzeak jarduera komertzial handia bultzatu zuen Europako gizarteetan.\nIndustria-gizarteek, ondasunak ekoizteko, erregaiez elikatu behar diren makinetan oinarritzen dira, neurri handi batean. Horrek efizientziaren areagotze lazgarriak ekarri zituen. Industria-iraultzaren ekoizpenaren efizientzia areagotzeak lehen baino soberakin are handiagoa sortu zuen. Soberakina ez zen nekazaritza-ondasunarena bakarrik, baita ekoiztutako manufakturenak ere, eta, lehenago, etxekotzearen iraultzan eztabaidatutako aldaketa guztiak are nabarmenagoak izatea eragin zuen soberakin handiago horrek.\nPopulazioak, berriro ere, gora egin zuen. Produktibitatea handitzeak ondasun gehiago jarri zituen guztion eskura. Hala ere, desberdintasuna lehen baino are handiagoa zen. Nekazaritzan oinarritutako gizarteen hausturak jende asko lurra utzi, eta hirietan lana bilatzera bultzatu zuen. Horrek eskulan-soberakin handia sortu zuen, eta soldata oso baxuen truke kontrata zezaketen langile ugari eman zizkien kapitalistei.\nIndustriaondokoa.\nIndustria osteko gizarteak ondasunen ekoizpenetik baino informazio, zerbitzuak eta goi-teknologiatik menderatutako gizarteak dira. Industria-gizarte aurreratuek, gaur egun, zerbitzu-sektoreen gorakada nabarmentzen ari dira manufakturaren eta ekoizpenaren gainetik. Estatu Batuak, esaterako, langileen erdiak baino gehiagok zerbitzu industrietan lan egiten duen lehen herrialdea da. Zerbitzuen industriak gobernua, ikerketa, hezkuntza, osasuna, salmenta, zuzenbidea eta banka dira.\nEzaugarriak.\nGeneroa.\nGizakiak gizon eta emakume genero-rolen banaketen arau, praktika, janzkera, portaera, eskubide, eginbehar, pribilegio, estatus eta boterearen zatiketa batek markatu du kulturalki. Generoaren araberako desberdintasun kulturalak, ugalketa-lanaren banaketa modu naturalean sortu zirela uste izan da; emakumeen erditze biologikoak haurrak elikatzeko eta zaintzeko ardura kultural gehiago izatera eraman zuen. Genero-rolak aldatu egin dira historikoki, eta nagusi diren genero-arauen erronkak gizarte askotan errepikatu dira.\nAhaidetasuna.\nGiza-gizarte guztiek gurasoen, seme-alaben eta beste ondorengoen arteko harremanetan (odolkidetasuna) eta ezkontzaren bidezko harremanetan (kidetasuna) oinarritutako harreman motak antolatu, ezagutu eta sailkatzen dituzte. Hirugarren mota bat ere bada: aitabitxiei edo adopziodunei aplikatuta (fikziozkoa). Kulturalki definitutako harreman horiei, ahaidetasuna esaten zaie. Gizarte askotan, gizarte antolakuntzako printzipio garrantzitsuenetako bat da, eta estatusa eta oinordetza transmititzeko zeregina betetzen du.\u00a0Gizarte guztiek dituzte intzestuaren tabuaren arauak, eta, horien arabera, ahaide-harreman mota batzuen arteko ezkontza debekatuta dago, eta, beste batzuetan aldiz, lehentasunezko ezkontza-arauak dituzte.\nEtnia.\nGiza talde etnikoak beste taldeetatik bereizten dituzten ezaugarri partekatuetan oinarritutako talde gisa identifikatzen diren kategoria sozialak dira. Hauek tradizio, arbaso, hizkuntza, historia, gizarte, kultura, nazio, erlijio edo gizarte-tratamendu multzo komun bat izan dezakete beren bizilekuaren barruan. Etnia bereizia da arraza kontzeptutik, ezaugarri fisikoetan oinarritzen baita, nahiz eta biak sozialki eraikiak diren. Biztanleria jakin bati etnia esleitzea zaila da, izendapen etniko arrunten barruan ere, askotariko azpitaldeak egon daitezkeelako eta talde etniko horien osaera, denboran zehar, alda daitekeelako maila kolektiboan zein indibidualean. Gainera, ez dago, orokorrean, talde etniko bat zer den onartutako definiziorik. Talde etnikoek zeresan handia izan dezakete identitate sozialean eta unitate etnopolitikoen elkartasunean. Hori oso lotuta egon da nazio-estatuaren gorakadarekin antolakuntza politiko nagusi gisa, XIX eta XX. mendeetan.\nGobernua eta politika.\nBotere politikoaren hasierako banaketa ur geza, lur emankorra eta toki ezberdinetako klima epelaren erabilgarritasunak zehaztu zuen. Nekazaritza-populazioak komunitate handiago eta trinkoagoetan bildu ahala, talde ezberdin horien arteko elkarrekintzak areagotu egin ziren. Horrek, erkidegoen barruan eta beren artean, gobernuaren garapena ekarri zuen.Komunitateak handitu ahala, gobernantza motaren baten beharra areagotu zen, funtzionatzeko gobernurik gabeko gizarte handi guztiek borrokatu baitute. Gizakiek nahiko erraz garatu dute gizarte-talde ezberdinekiko afiliazioa aldatzeko gaitasuna (aurretik izandako aliantza politiko sendoak barne), hori egitean abantaila pertsonalak ematen direla ikusten baldin bada. Malgutasun kognitibo horri esker, gizabanakoek beren ideologia politikoak alda ditzakete.\nGobernuek gobernatzen dituzten herritarrei eragiten dieten legeak eta politikak sortzen dituzte. Gizakiaren historian zehar, gobernu-modu anitz egon dira; bakoitzak boterea lortzeko hainbat baliabide ditu, eta, biztanleriaren gainean, kontrol desberdinak egiteko gaitasuna. 2017tik aurrera, gobernu nazional guztien erdia baino gehiago demokraziak dira; % 13 autokraziak eta % 28a bietako elementuak. Herrialde askok nazioarteko erakunde politikoak eta aliantzak sortu dituzte; handiena, Nazio Batuen Erakundea da, 193 estatu kiderekin.\nMerkataritza eta ekonomia.\nMerkataritza, ondasunen eta zerbitzuen borondatezko trukea, gizakiak beste animaliengandik bereizten dituen ezaugarri gisa ikusten da, eta \"Homo sapiens\"i beste hominidoekiko abantaila handia ematen zion praktika gisa aipatu izan da. Ebidentziaren arabera, \"H. sapiens\"ek distantzia luzeko merkataritza-bideak erabili zituen ondasunak eta ideiak trukatzeko, kultura-leherketak eraginez eta, ehiza urria zenean, elikagai-iturri osagarriak eskainiz, gaur egun desagertutako Neandertalentzat merkataritza-sare horiek ez zeuden bitartean. Hasierako merkataritzak, ziurrenik, obsidiana bezalako tresnak sortzeko materialak izango zituen. Benetako nazioarteko lehen merkataritza-bideak, espezien merkataritzaren ingurukoak, erromatarren eta Erdi Aroan zeharrekoak izan ziren.\nBaliteke lehen giza-ekonomiak truke-sistema baten funtsatzea baino opariak ematean oinarritzea. Lehen, salgaiek osatzen zuten dirua; zaharrena, ganadu formakoa, eta, erabiliena, cowrie-oskolak dira. Harrezkero, dirua gobernuek jaulkitako txanponetan, paperean eta diru elektronikoetan bihurtu da. Ekonomiaren giza azterketa gizarteek baliabide urriak pertsona ezberdinen artean nola banatzen dituzten aztertzen duen gizarte-zientzia da. Gizakien arteko aberastasunaren banaketan, desberdintasun handiak daude; zortzi gizaki aberatsenek giza populazio osoaren behartsu erdiaren ainako diru-balioa dute.\nGatazka.\nGizakiak beste gizaki batzuen aurkako indarkeria beste primateen pareko neurrian egiten du, baina gizaki helduak erritmo handian hiltzen ditu (infantizidioa ohikoagoa izanik beste animalien artean). Aurreikusten da \"H. sapiens\"en hasierakoen % 2 eraila izango zela eta Erdi Aroan, % 12ra igoko zela garai modernoetan % 2tik behera jaitsi aurretik. Aldakuntza handia dago giza populazioen artean indarkeria-sistema juridikoak eta indarkeriaren aurkako kultur-jarrera sendoak dituzten gizarteetan homizidio-tasak % 0,01 ingurukoak direlarik.\nGatazka antolatuen bidez (hau da, gerra) gizakiek euren espezieko beste kideak masiboki hiltzeko duten borondatea eztabaidagai izan da. Pentsamendu eskola batek dio gerra lehiakideak kentzeko baliabide gisa eboluzionatu zela, eta, beti, gizakiaren berezko ezaugarria izan da. Beste eskola batek, berriz, gerra nahiko berria den fenomenoa dela iradokitzen du eta gizarte-baldintza aldakorren ondorioz agertu zela. Adostasunik ez den arren, egungo ebidentziak iradokitzen dute gerrarako joerak duela 10.000 urte inguru bihurtu zirela ohiko eta, leku askotan, hori baino askoz ere oraintsuago. Gerrak kostu handia izan du giza bizitzetan; XX. mendean zehar, gerraren ondorioz, 167 milioi eta 188 milioi pertsona artean hil zirela kalkulatzen da.\nErabilera garaikidea.\nGaur egun, \"gizarte\" terminoa hainbat konnotazio politiko eta zientifiko eta hainbat elkarte estaltzeko erabiltzen da.\nMendebaldekoa.\nMendebaldeko munduaren garapenak berarekin ekarri ditu mendebaldeko kultura, politika eta ideien sorkuntza kontzeptuak, askotan, \"Mendebaldeko gizartea\" bezala izendatuak. Geografikoki, gutxienez, mendebaldeko Europa, Ipar Amerika, Australia eta Zelanda Berriko herrialdeak hartzen ditu bere baitan. Beste batzuetan, Ekialdeko Europa, Hego Amerika eta Israel ere hartzen ditu barnean.\nHauen guztien kultura eta bizimoduak Mendebaldeko Europatik datoz. Guztiek ekonomia nahiko indartsuak eta gobernu egonkorrak dituzte; erlijio askatasuna onartzen dute; demokrazia gobernatzeko modu gisa aukeratu dute; kapitalismoaren eta nazioarteko merkataritzaren alde egiten dute; balio judu-kristauek eragin handia dute, eta aliantza edo lankidetza politiko eta militarren bat dute.\nInformazioa.\nInformazioaren gizartearen kontzeptua 1930eko hamarkadatik eztabaidan egon bada ere, mundu modernoan, ia beti, informazio teknologiek gizartean eta kulturan eragin duten moduari aplikatzen zaio. Hala, ordenagailuek eta telekomunikazioek etxean, lantokian, eskoletan, gobernuan eta hainbat komunitate eta erakundetan dituzten ondorioak barne biltzen ditu, baita ziberespazioan forma sozial berrien agerpena ere.\nEuropar Batasunaren interes-eremuetako bat informazioaren gizartea da. Hemen politikak ekonomia digital ireki eta lehiakorra sustatzera bideratzen dira, informazioaren eta komunikazioaren teknologien ikerkuntzara, baita gizarteratzera, zerbitzu publikoak eta bizi-kalitatea hobetzearen aplikaziora ere.\nTelekomunikazioen Nazioarteko Batasunak Genevan eta Tunisen (2003 eta 2005) Informazioaren Gizarteari buruzko Mundu Gailurrean (2003 eta 2005) ekintzak aurreikusten diren politika eta aplikazio eremu batzuk ekarri ditu\nEzagutza.\nXXI. mendearen hasieran informazio-baliabide elektronikoetarako sarbidea handitzen zihoan eran, arreta berezia zabaldu zen informazioaren gizartetik ezagutzaren gizartera. Irlandako Gobernuak egindako analisi batek zera esan zuen: \u00abInformazio kantitate handiak merke manipulatzeko, gordetzeko eta transmititzeko gaitasuna izugarri handitu da azken urteotan. Informazioaren digitalizazioak eta Internetek duen hedadurak intentsitate berria ematen du ezagutzak jarduera ekonomikoan aplikatzeko, eta, aberastasuna sortzeko, faktore nagusian bihurtu da. Gaur egun esaten da hazkunde ekonomikoaren ehuneko 70 eta 80aren artekoa ezagutza berri eta hobearen ondoriozkoa dela\u00bb."}
{"id": "12109", "revid": "349", "url": "https://eu.wikipedia.org/wiki?curid=12109", "title": "Gizartea", "text": ""}
{"id": "12110", "revid": "336", "url": "https://eu.wikipedia.org/wiki?curid=12110", "title": "Yen", "text": " (\u00a5) Japoniako dibisa da. Japonieraz \u5186 letrarekin adierazten da, zeinak \"biribil\" esan nahi duen. 100 sen-etan eta 1.000 rin-etan banatzen da. Gaur egun 6 txanpon ezberdin daude, eta 4 billete.\n1869an egin zuten lehen aldiz Meijiek aginpidea berreskuratu zutenean, eta 1871n hartu zen diru ofizialtzat. 1871n hasi zen gobernua XVI. mendetik klanek eta jauntxo feudalek egindako diru-paperak eta txanponak, yena sortu artean indarrean izan zirenak, yen-en truke aldatzen eta 1879an amaitu zen lan hori."}
{"id": "12112", "revid": "119347", "url": "https://eu.wikipedia.org/wiki?curid=12112", "title": "Bakaikuko adierazpena", "text": "Bakaikuko Adierazpena 2006ko Europako Ikasle Foroan sinatutako adierazpena da. Bertan Bologna Prozesuaren gaineko kritika egiten da, hezkuntzaren definizioa egiten da eta hainbat neurri zehatz proposatzen dira."}
{"id": "12114", "revid": "499", "url": "https://eu.wikipedia.org/wiki?curid=12114", "title": "CEPC", "text": ""}
{"id": "12115", "revid": "119347", "url": "https://eu.wikipedia.org/wiki?curid=12115", "title": "Katalan Herrietako Ikasleen Koordinakundea", "text": "Coordinadora d'Estudiants dels Pa\u00efsos Catalans Katalan Herrietako ikasle sindikatua da, BEI, AEN eta ACEren batasunaz sortua 2000. urtean.\nBere helburuak eskola publiko, herritar, kalitatezkoa eta katalan baten sorrera dira. Horretarako taldeetan antolatzen da. Bere agerkaria \"L'estaca\" da. Momentu honetan Unibertsitate publiko guztietan daude antolatuak eta Alternativa Estelekin batze prozesuan daude.\nAlternativa Estelekin konfluentzia.\nAlternativa Estelekin egindako konfluentzia prozesua 2006ko Maiatzaren 1ean bukatu zen eta bien baturatik Sindicat d'Estudiants dels Pa\u00efsos Catalans sortu zen"}
{"id": "12116", "revid": "349", "url": "https://eu.wikipedia.org/wiki?curid=12116", "title": "Jendarte", "text": ""}
{"id": "12117", "revid": "448", "url": "https://eu.wikipedia.org/wiki?curid=12117", "title": "Bertsolari Txapelketa Nagusia", "text": "Bertsolari Txapelketa Nagusia Euskal Herri osoko bertsolarien artean egiten den txapelketa da. Gaur egun lau urtetik jokatzen da eta 2022koaz geroztik, egungo txapelduna Maialen Lujanbio da.\nAntolaketa.\nAntolatzaileak.\nEuzko Gaztedik antolatu zituen bi lehenak, 1935ean eta 1936an. Gero, Espainiako Gerra Zibilaren eta haren osteko errepresioaldi gogorraren etena gertatu zen. Euskaltzaindiak hartu zuen antolatzeko ardura handik urte batzuetara, 1960an, 1962an, 1965ean eta 1967an. Hurrengoak, hamahiru urteko etena eginda, 1980an eta 1982an egingo ziren, eta Xabier Amurizak irabazi zituen biak. Bizkaitarra izan arren, euskara batuan abestu zuen, orduko moldea hautsiz, eta geroztik nagusi den bertsokera modernoaren oinarriak ezarri zituen. 1986tik aurrera, Euskal Herriko Bertsozale Elkarteak antolatzen du txapelketa, lau urtean behin.\nFinalaren egoitzak.\nLehenengo ekitaldiak Donostiako antzokietan antolatu ziren. 1960. hamarkadan Anoeta pilotalekuan jokatu ziren finalak eta 1986tik aurrera Anoeta Belodromoa finkatu zen. 2005ean apustu handia egin zen bertsolaritzaren eremu tradizionaletik atera eta Barakaldoko Bilbao Exhibition Centren finala jokatzeko. Arrakastatsua izan zen erabat eta hurrengo ekitaldiak ere bertan jokatu ziren. 2021ean ezin izan zen txapelketarik jokatu COVID-19 pandemiaren erruz eta 2022ko udazkenean jokatu zen. Finala jokatzeko egoitza ere aldatu zen, Iru\u00f1eko Nafarroa Arena eraikinean jokatu baitzen lehenengoz."}
{"id": "12119", "revid": "431", "url": "https://eu.wikipedia.org/wiki?curid=12119", "title": "Gorbeia (mendia)", "text": ""}
{"id": "12121", "revid": "336", "url": "https://eu.wikipedia.org/wiki?curid=12121", "title": "Malcolm Arnold", "text": "Malcolm Arnold (Northampton, Britainia Handia, 1921eko urriaren 21a - Norfolk, Britainia Handia, 2006ko irailaren 23a) Britainia Handiko konpositorerik hoberenetarikoa, bai zinemarako musikan baita musika formalaren arloan ere.\nBiografia.\n1921an jaio zen Northampton-en. Bere jaioterrian musika ikasten hasi eta beranduago, bere gurasoen tradizio musikala zela eta, tronpeta ikasi zuen Ernest Hall-ekin (BBC Symphony Orchestra-ko kidea eta urte horietako musikaririk hoberenetarikoa), eta konposizioa Gordon Jacob-ekin Londresko Royal College of Music-en. Instituzio horretan egon zen bitartean Arnold-ek izan zuen jarrera errebeldea kontuan izatekoa da, bere bizitza profesionalean zehar agerian utziko duen nortasun musikal irekiaren abiapuntutzat har daitekelako. Nortasun ireki honen adibide gisa 1969an Deep Purple-rekin izan zuen kolaborazioa aipatu daiteke, Jon Lordek konposaturiko \"Concerto for Gropu and Orchestra\"-ren lehen emanaldia zuzendu zuenean."}
{"id": "12122", "revid": "453", "url": "https://eu.wikipedia.org/wiki?curid=12122", "title": "Arnold", "text": ""}
{"id": "12126", "revid": "56334", "url": "https://eu.wikipedia.org/wiki?curid=12126", "title": "Elia Kazan", "text": "Elia Kazan (grezieraz \u0395\u03bb\u03af\u03b1 \u039a\u03b1\u03b6\u03ac\u03bd, 1909ko irailaren 7 - 2003ko irailaren 28) greziar jatorrizko \u2014Istanbulen (egungo Turkian) jaio bazen ere\u2014 Ameriketako Estatu Batuetako zinema eta antzerki zuzendaria zen.\nAntzerkiari dagokionez, Tennessee Williamsen eta Arthur Millerren lan nagusiak zuzendu zituen: Williamsen \"The Glass Menagerie\" (1944) eta \"A Streetcar Named Desire\" (1951), eta Millerren \"All My Sons\" (1947) eta \"Death of a Salesman\" (1949).\nZinemagintzan ere zuzendari arrakastatsua izan zen. Bi Oscar irabazi zituen, 1947ko \"Gentleman's Agreement\" eta 1954ko \"On the Waterfront\" filmengatik. Sen handiko aktore andana aurkitu zuen: Marlon Brando eta James Dean, besteak beste.\nElia Kazanen salaketak.\nBolada labur batean, Ameriketako Estatu Batutetako Alderdi Komunistako kidea izan zen. Hala ere, Stalinek egindako sarraskiek nazkaturik, 30eko hamarkadan alderdia utzi zuen. Gainera, ez zuen alderdikoek filmetan eskua sartzeko inolako saiorik onartzen.\n50eko hamarkadan, halere, komunisten kontrako beldurra pil-pilean zegoenean, Kazanek Hollywoodeko hainbat komunista salatu zituen, amerikar ez ziren jardueretarako batzordearen aurrean (House Committee on Un-American Activities, ingelesez). Geroago azaldu zuenez, garai hartan uste zuen horrela jokatzea herrialdearen alde egiteko modu onena zela. Nolanahi ere, kritika mingotsak jaso behar izan zituen hasiera-hasieratik. 1999an, ohorezko Oscar saria eman ziotenean, zeresan handia piztu zen Hollywooden: batzuek uste zuten aspaldiko kontua izanda, haren lan artistikoak eskertzeko merezi zuela, baina beste batzuk ados ez, eta Kazanek Oscar jaso zuenean, ez zuten ezta txalotu ere egin."}
{"id": "12129", "revid": "96586", "url": "https://eu.wikipedia.org/wiki?curid=12129", "title": "Federico Fellini", "text": "Federico Fellini (Rimini, 1920ko urtarrilaren 20a - Erroma, 1993ko urriaren 31) italiar zinema zuzendari, gidoilari, komikilari, aktore eta idazlea izan zen, XX. mendean ospe handienetakoa izan zuenetako bat. Felliniren filmetan memoria, ametsak, fantasia eta apetak nahasten dira.\nHaurtzaroa eta gaztaroa.\nFederico Fellini Riminin jaio zen, Forl\u00ec probintzian, burgesia txikian kokatzen zen familia batean. Aita, Urbano Fellini (1894-1956), Gambettolakoa jatorriz (Riminitik 20km inguru mendebaldera), likoreen, gozoen eta elikagaien komertziala zen. Ama berriz, Ida Barbiani (1896-1984), Erromakoa jatorriz, etxekoandrea zen. Fellinik derrigorrezko ikasketak Riminiko \"Giulio Cesare\" Lizeoan burutu zituen 1930etik 1938ra. Nerabezaroan jada, nabarmentzen hasi zen marrazketarako zuen talentuagatik. Ikaskideen eta irakasleen komikiak eta karikaturak egiten zituen eta askotan, ingurukoen keinuak ere imitatzen zituen..\nBiografia.\nHasieran Rossellini eta Lattuadarekin lan egin zuen (\"Roma, citt\u00e0 aperta\"; \"Paissa\"). Neorrealisten eragina izan zuen hasieran: \"Les fous du music-hall\", \"Luci di variet\u00e0\", 1951, \"Courier du coeur\", \"Lo Sceico bianco\", 1952; \"I Vitelloni\", 1953). Gero bere nortasuna finkatu zuen, eta oso obra oparoa sortu zuen. Gizarteak oinarritzat emakumearen alienazioa (\"La Strada\", 1954) edo tranpa eta gezurra (\"Il Bidone\", 1955) dituela esanez, gizarte bat auzitan jarriz; uste osoa du errugabezian (\"Le Notti di Cabiria\", 1957) eta zorion gogoan (\"Giulietta dei Spiriti\", 1965). Ondasunetan aberats direnen gainbeheraren lekuko eta epaile izan zen (\"La Dolce vita\", 1959). \"Otto e Mezzo\" (1963) filmaren ondoren, zinema onirikoaren poeta argiena bihurtu zen, irudirik zoragarrienak eta ironiaz beteenak eskainiz. \"Fellini Satyricon\" (1968), \"Roma\" (1971), \"Amarcord\" (1973) filmetan, iragana berriro eskuratu nahi duen gizona azaldu zuen, gizonaren bizitzaren deskripzio gogorra eginez. geroztik pelikula hauek egin ditu: \"Il Casanova\", 1976; \"La citt\u00e0 delle donne\", 1979; \"Prova d'orchestra\", 1978; \"E la nave va\", 1983; \"Ginger e Fred\", 1985."}
{"id": "12132", "revid": "360", "url": "https://eu.wikipedia.org/wiki?curid=12132", "title": "The Godfather Part II", "text": ""}
{"id": "12133", "revid": "1545", "url": "https://eu.wikipedia.org/wiki?curid=12133", "title": "Billy Wilder", "text": "Billy Wilder (1906ko ekainaren 22a, Sucha Beskidzka, Austria-Hungariako Inperioa - 2002ko martxoaren 27a, Beverly Hills, Kalifornia) film gidoigile, zuzendari eta ekoizlea izan zen. Egungo Poloniako judutar jatorrizko familia batean jaioa, 1933an Ameriketako Estatu Batuetara joan zen. Hollywood-eko Urrezko Garaiko zuzendari onenetarikotzat jotzen da, haren film frankok kritikagileen zein ikusleen harrera beroa jaso zutelako.\nBizitza eta ibilbidea.\nJatorria.\nSucha Beskidzka, Austria-Hungariako Inperioan (egun Polonia) jaio zen Samuel Wilder, bere gurasoak Max Wilder eta Eugenia Dittler izanik. Bere amak Billie ezizena jarri zion, eta hau Ameriketako Estatu Batuetara heltzean \"Billy\"rengatik aldatu zuen. Familia epe motzean Vienara joan zen, eta Wilder bertako eskoletan izan eta gero Vienako Uniberitatera joan zen. Honen ostean, kazetari lanetan hasi zen, baina aurrerapausoak emateko nahiarekin Berlin, Alemaniara joatea erabaki zuen.\nBerlin.\nBerlinen egon zen bitartean eta bere idazle ibilbidea oparoa izan baino lehenago, taxi dancer lanetan ibili zen. Hiriko egunkari batentzat Kirol eta krimen berriak idatzi eta gero, Berlineko formatu txikiko (Tabloide) egunkari batean egon zen aldi baterako kontratuarekin. Filmetan interesa irabazi ahala, gidoiak idazten hasi zen. Wilder judua izanik, Adolf Hitlerren garaipenaren ondoren Parisera eta ondoren Ameriketako Estatu Batuetara emigratu zuen. Wilderren ama, amama eta aitaordea Auschwitzeko kontzentrazio-esparruan hil zituzten.\nHollywood.\nHollywoodera 1933an heldu zenean, Peter Lorre emigrazio kidearekin apartemantu bat partekatzen zuela, bere gidoilari ibilbidearekin segitu zuen. Bere lehen arrakasta \"Ninotchka\" filmarekin heldu zen. Film hau Ernst Lubitsch alemaniar emigrantearekin egin zuen. 1939an kaleratutako screwball komedia honetan, Greta Garbo (normalki film melodramatikoetako heroina lez ezagutu ohi dena) dugu izar nagusi bezala. Bai filma zein Greta txalotuak izan ziren kritikarengatik, eta alde hortatik, Greta Garboren ibilbidea ere aldatu egin zen filmaren eraginez. Baita Billyren ibilbidea ere, izan ere, Oscar sarietako nominazio bat jaso zuen, Charles Brackett egilekidearekin. Berekin idatzi zituen hurrengo 12 urteetan ere, 1938tik 1950era. \"Ninotchka\"ri beste hainbat film arrakastatsuk eman zioten jarraipena, hala nola, \"Hold Black the Dawn\" eta \"Ball of Fire\". Zuzendari lanetan ere estreinatu zen \"The major and the Minorrekin\".\n\"Double Idemnity\" (1944) film beltzaren zuzendaritzarekin, bere zuzendari ospea hazi egin zen. Raymond Chandlerrekin idatzi zuen film honek, genero beltzarentzako arau batzuk markatzeaz gain, Hollywooden zentsuraren aurkako seinale bat izan zen. James M.Cainen \"Double Indemnity\" nobela originalean, amodiozko bi hiruki eta diru-kontuengatik sortutako heriotza bat kontatzen dira. Irakurleen artean, liburua oso famatua zen baina Hays Codea zela eta, eta adulterioa izanik liburuaren oinarria, filmatzea ezinezkoa zela kontsideratzen zen. Batzuen arabera, genero beltzeko benetako lehen filma litzateke, \"Citizen Kane\" filmaren estilistika eta \"The Maltese Falcon\" filmaren elementu narratiboak nahastuz.\nBi urte beranduago, Zuzendari onenaren eta Gidoi onenaren Oscarrak irabazi zituen Charles R.Jacksonen \"The Lost Weekend\" liburuaren adaptazioarengatik. Alkoholismoaren azterketa serioa egiten zuen lehen film amerikarra izan zen. Kritikak goraipatutako beste film ilun eta ziniko bat \"Sunset Boulevard\" (1950) izan zen. Gloria Swanson eta William Holdenek egin zituzten paper printzipalak. Swansonek, Norma Desmonden zinema mutuko izar ohi baten rola betetzen du, eta bere itzulerarako Holdenen gidoia beharrezkoa zaio.\n1959an, \"Some Like It Hot\" komedia aurkeztu zuen. Jack Lemmon eta Tony Curtis musikariak dira, eta emakumez mozorratzen dira. Ondoren Joe E.Brown eta Marilyn Monroengandik erakarrita senitzen dira."}
{"id": "12135", "revid": "96586", "url": "https://eu.wikipedia.org/wiki?curid=12135", "title": "William Wyler", "text": "William Wyler (M\u00fclhausen, Alsazia, 1902ko uztailaren 1a - Los Angeles, Kalifornia, 1981eko uztailaren 27a) film zuzendaria izan zen. Ezaguna zen film baten ekoizpeneko pauso guztien gainean zeukan kontrol zorrotza. Hori dela eta, eszenak etengabe errepikatzen zituen, aktoreen eta langile teknikoen etsipenerako. Baina aldi berean, arrakasta handia izan zuen bai kritikagileen bai ikusleen artean. Haren lan nabarmenak dira \"Ben-Hur\" (1959), \"The Best Years of Our Lives\" (1946), edo \"Mrs. Miniver\" (1942); hirurok Oskar sarietako zuzendari onenaren zein film onenaren sariak jaso zituzten. Wylerren beste lan ezagun eta bikain batzuk hauexek izan ziren: \"Funny Girl\" (1968), \"How to Steal a Million\" (1966), \"The Big Country\" (1958), \"Roman Holiday\" (1953), \"The Heiress\" (1949), \"The Little Foxes\" (1941), \"The Letter\" (1940), \"The Westerner\" (1940), \"Wuthering Heights\" (1939), \"Jezebel\" (1938), \"Dodsworth\" (1936), eta \"Hell's Heroes\" (1930).\nWyler, Wilhem Weiller jaiotzez, 1902an jaio zen Mulhouseko familia judu baten baitan, Frantziako Alsazia eskualdeko hiri batean (Frantzia eta Prusiaren arteko gerraz geroztik Alemaniako Inperioaren parte zena). Aita Leopold Weiller (1864-1939) judu suitzarra zen, Endingenen jaioa, eta ama Melanie Auerbach (1878-1955) judu alemaniarra zen, Stuttgarten jaioa. Alemaneraz eta frantsesez ikasi zuen Lausanan (Suitza), merkataritza ikasi zuen, eta gero biolina ikasi zuen Parisko kontserbatorioan. Carl Laemmle, Universal Pictures estudioen sortzailearekin senidetuta zegoen, amaren bidez eta 1921ean, Wyler Estatu Batuetara joan zen Laemmlek bidaia ordainduta harekin lanean jarduteko. 1928an, estatubatuar hiritar naturalizatu bihurtu zen.\nLanak.\nLaster erakutsi zuen artisau trebea eta eszenako zuzendari zorrotza zela, eta 1930eko hamarkadaren hasieran Unibertsaleko aktiborik onenetako bat bihurtu zen, \"The Love Trap\" (1929), \"Hell 's Heroes\" (1930), \"Tom Brown of Culver\" (1932) eta \"The Good Fairy\" (1935) filmak zuzenduz.\nGeroago Samuel Goldwynek kontratatu zuen eta kalitate handiko filmak zuzendu zituen: \"These Three\" (1936), \"Come and Get It\" (1936), \"Dodsworth\" (1936), \"Dead End\" (1937), \"Jezebel\" (1938), \"Wuthering Heights\" (1939), \"The Letter\" (1940), \"The Westerner\" (1940) eta \"The Little Foxes\" (1941).\nZine zuzendari.\nArtisau eta eszena-zuzendari zorrotza zela laster frogatu zuen, eta, 1930eko hamarkadaren hasieran, Universal-en, zinema-ekoizle etxearen, aktibo onenetarikoa bihurtu zen, \"The Love Trap\" (1929), \"Hell's Heroes\" (1930), \"Tom Brown of Culver\" (1932) eta \"The Good Fairy\" (1935).\nBeranduago, Samuel Goldwyn-ek kontratatu zuen, eta kalitate handiko filmak zuzendu zituen, hala nola \"These Three\" (1936), \"Come and Get It\" (1936), \"Dodsworth\" (1936), \"Dead End\" (1937), \"Jezebel\" (1938), \"Wuthering Heights\" (1939) bezalako maisulana, \"The Letter\" (1940), \"The Westerner\" (1940) eta \"The Little Foxes\" (1941). Bette Davis aktore mitiko eta famatuak hainbatetan esan zuen hura izan zela zuzen eta guztiz egokiro zuzentzen jakin izan zuen zuzendari bakarra.\nBigarren Mundu Gerra.\n1942 eta 1945 bitartean, Wyler Estatu Batuetako Armadako Aire Gorputzean sartu zen komandante mailarekin, eta, gerrak iraun zuen bitartean, bi dokumental eta fikziozko bi film zuzendu zituen. Bi dokumentalak aire fronte ezberdinetan filmatu ziren. Lehen dokumentala, \"Memphis Belle: A Story of a Flying Fortress\", Ingalaterran eta Alemaniako zeruetan filmatu zen 1943an, eta, 1944an, Ameriketako antzokietan ikusi zen. B-17 Memphis Belle bonbardatzaile ospetsuan filmatu zuten etsaien lurraldearen gaineko azken bonbardaketa-misioan, eta misio horrek nahitaezko hogeita bost misio-zikloa bete zuen lehen bonbardatzaile amerikarra bihurtu zuen. Misio hartatik urradura bakar bat ere gabe eta bere tripulazioa osasun ezin hobean zegoela itzuli zen, baina \"Memphis Belle\" fikziozko filmak (1990ekoa) azken misio hori dramatizatu zuen arrazoi komertzialak zirela medio, etsaien suteek hegazkinean eragindako kalteaz eta zaurituak zituelarik. Bigarren dokumentala, \"Thunderbolt!\", beste aire fronte batean filmatu zen: P-47 Thunderbolt ehiza-hegazkinek egindako metrailaketa eta bonbardaketa ekintzena, 1944ko lehen hilabeteetan, Italian, \"Strangle\" operazioan iparraldetik lehorrez zetozen alemaniar hornidura moztuz. Dokumental hori ez zen Estatu Batuetako aretoetan eman 1947ra arte, gerra amaitu eta gero.\nWylerrek, gerra garaian egin zituen fikziozko bi filmak, borrokarako prestatzen ari zela, nazio aldartearen egoera jaso zuten lehenetakoak izan ziren, eta, lau urte beranduago, bakerako, \"Mrs. Miniver\" (1942), klase ertaineko familia ingeles baten istorioa kontatzen du, zeinak Europako gerrara egokitzen eta amerikar publikoa gerra garaian bizitzeko prestatzen laguntzen zuen (eta, bide batez, britainiarrei laguntza sustatzen zien). Bigarrenak, \"The Best Years of Our Lives\" (1946an estreinatua), etxera itzuli ziren hiru beteranoren istorioa kontatzen du, bizitza zibilera egokitu nahian eta dramatizatuz beteranoak itzultzearen arazoak gatazka garaian etxean geratu zirenekin. Wylerrek bi filmengatik zuzendari onenaren eta film onenaren Oscar sariak jaso zituen.\nGerraosteko ibilbidea.\n1950eko eta 1960ko hamarkadetan, Wylerrek kritikak laudatutako film sorta bat zuzendu zuen; besteak beste, \"Detective Story\" (1951), Cannesen, emakumezko aktore onenaren saria irabazi zuen Lee Grant-i esker; \"Roman Holiday\" (1953), Audrey Hepburn publiko estatubatuarrari ezagutarazi eta bere lehen Oscarra irabaztera eraman zuena; \"The Heiress\", zeinarekin Olivia de Havillandek bere bigarren Oscarra irabaziko zuen, \"Friendly Persuasion\" (1956); film horrekin, Wylerrek Urrezko Palma irabaziko zuen Canneseko zinema-jaialdian eta \"Ben-Hur\" 1959ko edizioko ia Oscar guztiak irabazi zituena. Irabazitako hamaika sariak bitan baino ez dira parekatu: \"Titanic\" 1997an eta \"\" 2003an.\nBere azken etapan, Wylerrek interes nabarmeneko filmak zuzentzen jarraitu zuen, hala nola \"The Children's Hour\", 1961, Audrey Hepburn eta Shirley MacLainerekin lesbianismoari erreferentzia egiten dion film polemikoa; \"The Collector\" (1965) Terence Stamp-ekin (Pedro Almod\u00f3var \"Atame!\" filma egiteko inspiratu zen argumentua), eta \"Funny Girl\" (1968) film musikala, Barbra Streisand-en zine-debuta suposatu zuena Omar Sharif aktoreak lagunduta.\n1965ean, Wylerri Irving Thalberg Memorial Award saria eman zioten bizitza osoko lorpenengatik. Hamaika urte geroago, American Film Institute-ren Lifetime Achievement Award saria jaso zuen. Irabazi zituen Oscar sariez gain, bere hamar film film onenaren izendapena jaso zuten. Zuzendari onenaren hamabi izendapen jaso zituen hiru aldiz irabazita, eta, bere aktoreetatik hiru dozena, sarirako izendatuak izan dira, edo irabazi dute..\nWyler, denbora labur batean, Margaret Sullavanekin ezkonduta egon zen (1934ko azaroaren 25etik 1936ko martxoaren 13ra); gero, Margaret Tallichet-ekin, 1938ko urriaren 23tik, hil arte egon zen ezkonduta; ezkontza arrakastatsua izan zen, eta lau seme-alaba izan zituzten. 1981eko uztailaren 24an, Wyler, bere alaba Catherine Wyler ekoizlearekin batera, PBSko bere bizitzari eta ibilbideari buruzko dokumental baterako (\"William Wylerrek\" zuzendua) elkarrizketatu zuten. Hiru egun geroago, Wyler, bihotzekoak jota, hil zen. Wylerren azken hitzak filmean, bere \u00abhurrengo filma\u00bb zuzentzeko ikuspegiari buruzkoak ziren... \"Going Home\"\u00bb. Wyler Glendaleko (Kalifornia) Forest Lawn Memorial Park hilerrian lurperatu zuten.\nOscar sariak.\nWyler izan da Oscar sarietan zuzendari izendatuena: 12 alditan proposatu zuten haren izena. Eta lortu hirutan lortu zuen (\"Ben Hur\", \"The Best Years of Our Lives\", eta \"Mrs. Miniver\"). Bestetik, Wylerren lanek guztira hogeita hamasei izendapen jaso zituzten, eta horietatik hamalauk saria. 1976an Oscar sari honorifikoa jaso zuen, beraren ibilbide osoari aitortza eginez.\nZuzendutako filmak.\nIkusi William Wylerren filmak"}
{"id": "12137", "revid": "96586", "url": "https://eu.wikipedia.org/wiki?curid=12137", "title": "Ernst Lubitsch", "text": "Ernst Lubitsch (Berlin, 1892ko urtarrilaren 29a - Hollywood, Los Angeles, 1947ko azaroaren 30a) Alemanian jaiotako film zuzendari judutarra zen. 1922an Hollywood-era joan zen, non film gehienak egin zituen. Haren ezaugarri nagusia \"Lubitsch ukitua\" zen, hau da, bere umore sarkastikoan oinarritutako ikusmoldea.\nBiografia.\nAitaren jostundegia utzi eta Max Reinhardt ospetsuaren konpainian sartu zen antzezle. Arrakasta handia lortu zuen, eta berak sorturiko pertsonaia judu barregarria zinemara egokitu zuen, harrera ezin hobea izan zituzten film laburretan. Txalo berberak irabazi zuten bere lehen film laburrekin: Momiaren begiak (1918, \"Die Augen der Mumie Ma\"), \"Carmen\" (1918). Pola Negri antzezlearekin aurrekontu handiko filmak egin zituen ondoren, besteak beste \"Madame Dubarry\" (1919), Ana Bolena (1920, \"Anna Boleyn\"). Hollywoodera joan zen Mary Pickford aktoreak kontrataturik, eta harekin egin zituen lehen filmetan, \"Rosita\" (1923) eta Ezkontzaren Katea (1924, \"The Marriage Circle\"), agerian du hain ospetsua egin zuen \"Lubitsch ukitua\": diruaren eta sexuaren grina zeharbidez eta alegiaz adierazten dituzten komedia dotoreak, baina barrearen azpian kritika mingotsa gordetzen dutenak. Ongi egokitu zituen bere dohainak zinema ahostuna, operetak eginez hasieran, eta ondoren komedia ironiko eta sentimental ahantzezinak. Haren beste zenbait lan aipagarri: \"Trouble in Paradise\" (1932), \"Design for Living\" (1933), \"To Be or Not to Be\" (1942)."}
{"id": "12140", "revid": "105290", "url": "https://eu.wikipedia.org/wiki?curid=12140", "title": "Potsdam", "text": "Potsdam Alemaniako ipar-ekialdeko hiria da, Brandenburgo estatuko hiriburua. Berlin hiriaren hego-mendebalean dago, 38 kilometro eskasera. 156.906 biztanle ditu (2010).\nGeografia.\nHavel ibaiaren ondoan dago Potsdam, eta hainbat aintzirek inguratzen dute; \"Jungfernsee\", \"Tiefer See\" eta \"Heiliger See\" dira hirian bertan txertatuta daudenak, baina kanpoaldean handiagoak diren \"Templiner See\", \"Schwielow See\", \"Gro\u00dfer Wansee\" eta \"Gro\u00dfer Zernsee\" daude. Parke ugari ere baditu, Sanssouci parke famatua, Babelsberg, Neuer Garten, Volkspark Klein-Glienicke eta D\u00fcppeler parkeak besteak beste.\nHistoria.\nBrontze Arotik populatua izan da Potsdam ingurua eta Kornelio Tazito idazle erromatarrak \"Magna Germania\" lurraldearen barnean kokatu zuen I. mendean.\nPotsdam bera VII. mendearen inguruan sortu zuten bertara iritsitako eslaviarrek. Otto III.a enperadoreak 993 urtean \"Poztupimi\" gaztelua eman zion Quedlinburgeko abatetxeari. 1317rako jadanik asentamendu txiki bat sortua zen gazteluaren inguruan eta 1345ean herri eskubideak jaso zituen. 1573an oraindik bi mila biztanle eskes zituen merkatal herri txiki bat zen eta Hogeita Hamar Urteko Gerran (1618-1648) populazioa erdira jeitsi zitzaion.\nHohenzollern dinastiari zegokionez Frederiko Gilen I.a Brandeburgokoaren ehiza eremu gogokoena bihurtu zen. 1685ean Luis XIV.a Frantziakoak Frantziako erlijio bakar katolizismoa ezartzerakoan Frederiko Gilen I.ak Potsdamgo Ediktoa kaleratu zuen, Frantziatik ihesi zetozen hugonoteak hartuko zituela esaten zuena. Horrela, Frantziako hugonoteez gain, errusiarrak, herbeheretarrak eta bohemiarrak iritsi ziren Potsdamera, populazioa handituz eta ekonomikoki bultzada handia emanez.\nUrteek aurrera egin ahala Prusiako Erregeen egoitza bihurtu zen Frederiko Handiaren garaian (1740-1786), eta berehala Prusiako behin-behingo hiriburu. Jauregi ederrak eraiki ziren, Sanssouci eta Neues Palais besteak beste, bai eta rokoko lorategi zabalak ere. 1815ean Brandenburgoko probintziako hiriburu bihurtu zen, hasieran Berlinekin lehian, eta Berlin probintziatik banatu ondoren hiriburu bakar gisa gaur egunerarte.\nXX mendea hasi zenean Berlin zen Alemaniako hiriburua baina erregearen gortea Potsdamen zegoen. Lehen Mundu Gerraren hasiera Potsdamen sinatu zuen Gilen II.a enperadoreak, bai eta lau urte beranduago gerraren amaiera eta bere abdikazioa ere. Bigarren Mundu Gerra bukatzerakoan ere bertan izan zen, 1945ean, Potsdamgo Konferentzia: Truman, Stalin eta Churchillek (Churchillen ordezkari Attlee izan zen) gerra ondoren eman beharreko urratsak (bake hitzarmenak, Alemaniaren okupazioa, lurraldetasun eta ekonomia arazoak, gerrako kriminalen aurkako epaiketak) zehaztu zituzten bilera honetan.\nPotsdam Ekialdeko Alemanian sartuta gelditu zen, Potsdameko barrutiaren hiriburu. 1990an Alemania batzerakoan berriz ere Brandenburgoko estatuaren hiriburu bihurtu zen.\nEkonomia.\nIndustrian (mekanika, kimika industria, botikagintza, ehungintza, janari industria, doitasun tresneria, makineria) oinarritua da ekonomia jarduera gehiena.\nAlemaniako film industriako zati handi bateko egoitza ere bada.\nOndasun nabarmenak.\n\"Prusiako Versailles\" ezizenaz ere ezagutzen da hiria, monumentuak direla eta, XVIII. mendekoak bereziki. 1990 urtean UNESCOk Gizateriaren Ondare izendatu zituen Potsdameko jauregiak.\nPotsdam herrian bertan aipagarriak diren hainbat elementu ere badaude, hala nola:\nKirolak.\nPotsdameko futbol talderik loriatsuena emakumezkoen 1. FFC Turbine Potsdam taldea da, Alemaniako azken hiru ligak irabazi dituelarik.\nBestalde aipatzekoa da Potsdameko Jauregien maratoia (\"Potsdamer Schl\u00f6ssermarathon\"), urtero ekainean egiten dena.\nHiri senidetuak.\nPotsdam ondorengo hiriekin senidetuta dago:"}
{"id": "12141", "revid": "65203", "url": "https://eu.wikipedia.org/wiki?curid=12141", "title": "Bremen (hiria)", "text": "Bremen Alemaniako ipar-mendebaldeko hiria da, 545,869 biztanlekoa (izen ofiziala alemanez: \"Freie Hansestadt Bremen\", \"Bremengo Hansa hiri askea\"). Weser ibaiaren ondoan kokatua, Ipar Itsasotik 65\u00a0km-ra dago eta Alemaniako kaia garrantzitsua da, estatu osoko bigarren ibai portua izanik. Bremerhaven hiriarekin batera Bremen izeneko estatua osatzen du.\nAltstadt hiri zaharra Weser ibaiaren eskuinaldeko ertzean dago. Bertan aurkitu daitezke XII. mendeko Bremengo katedrala, merkatu plaza eta 2004ean UNESCOk Gizateriaren Ondare izendatu zituen Udaletxea eta Errolanen estatua.\nHistoria.\nBremengo padura eta morrenak K.a. 12.000 urtean jadanik populatuak zeudela jakina da. K.a. VII mendeko hilerriak ere aurkitu dira eta K.a. 150 urtean Klaudio Ptolomeo geografoak \"Phabiranum\" asentamendua aipatzen du gaur egun Bremen dagoen tokian. Garai hartan Chauci leinu germaniarra bizi zen bertan. III mendean saxoiek inbaditu zuten ingurua baina VIII mendearen bukaeran Karlomagno enperadore frankoak gainditu zituen.\nHansa hiria.\nWillehad santuak 787an sorturiko apezpikutegi baten egoitza izaki, 845ean Hanburgorekin batu zen Eskandinavia, Groenlandia eta Islandiaren kristautzeaz arduratuko zen apezpikutegia osaturik. Oto I.ak merkatu eskubideak eman zizkion eta Adalberto artzapezpikuaren agintepean goraldi ekonomiko handia ezagutu zuen 1260an Hansako partaide bihurtzerainokoa. Hala ere Itsaso Baltikoko hiriekin zituen harreman eskasak zirela eta 1285ean Hansa Liga utzi behar izan zuen eta 1358 arte ez zen bertara itzuliko. Hala ere 1427an eta 1563an ere Hansa Ligatik kanporatua izango zen.\nErreforma.\nHiriko burgesia eta artzapezpikuaren artean ere ezinegonak sortu ziren eta 1381ean hiriko gudalosteak Bederkesa gaztelua hartu eta artzapezpikuarekiko aske izatea lortu zuen. Hiritarrak orduan Bremengo familia nobleen menpe gelditu ziren. 1522. urtean erreforma onartu zuen baina San Pedro katedralak oraindik katoliko izaten jarraitzen zuen eta 1532an hiriko burgesiak meza katoliko bat eten eta meza luteranoa abiarazi zuen. Matxinada hau \"104 gizonen altxamendua\" izenaz ezagutzen da.\nAro modernoa.\nHogeita Hamar Urteko Gerraren ondoren, 1656an Inperioko hiri askea bihurtu zen (Westfaliako Itunari esker). 1654 eta 1666. urteetan suediarren aurkako gerran aritu zen Bremen. 1810. urtean Napoleonen gudarosteek hartu eta 1815era arte baizik ez zen aske geratu (Vienako Kongresuaren ondoren). 1866an Ipar Alemaniako Konfederazioko partaide bihurtu zen, eta geroago Alemaniako inperiokoa 1871n. Bitartean, 1827an Bremerhaven itsasportua sortu eta Bremenek bereganatu zuen. Gaur egun ere Bremen estatua osatzen dute hiri biek.\nXX mendea.\nLehen Mundu Gerran zeudela, Bremen Sobiet (kontseilua)ren Errepublika bihurtu zen, baina hiruzpalau hilabete baino ez zuen iraun, 1918ko azarotik 1919ko otsailera, alemaniar tropek agintea berreskuratu baitzuten. Bigarren Mundu Gerran bonbardaketa latzak jasan behar izan zituen eta Neustadt, hiri berria, suntsitua izan ondoren estatubatuarren laguntzarekin eraiki zuten berriz. 1947an Alemaniako Errepublika Federaleko \"land\" txikieneko baten (404\u00a0km2. 654.170 biztanle,1987) hiriburu bihurtu zen. Britainiarren okupazio eremuan gelditzekoa bazen ere, Bremen bera amerikarrek kontrolatu zuten 1990an Alemania biak bateratu ziren arte.\nDemografia.\nBremenek 547.535 biztanle ditu (2010eko azaroaren 30ean) eta bere populazioaren laurdena atzerritarrek osatzen dute. Inmigranteen artean gehienak turkiarrak dira, 50.000 inguru, baina badaude poloniarrak (12.000), jugoslavia ohikoak (10.000), errusiarrak (4.500) eta beste hainbat nazionalitatekoak ere.\nPolitika.\n2011ko maiatzaren 22an egin ziren Bremengo estatuko senaturako hauteskundeak. Honako hauek izan ziren emaitzak:\nEkonomia.\nJarduera handiko portua du (27.867.000 tona 1985. urtean), Weser ibaiaren bi aldeak hartzen dituena. Industria oso garrantzitsua da: burdingintza, industria mekanikoa (automobilak, ontziak, doikuntza mekanika), petrolio findegia, ehun eta janari industria.\nKirolak.\nHiriko futbol talde nagusia SV Werder Bremen da, Alemaniako futbol talde handienetako bat gainera, izan ere lau Bundesliga eta sei Kopa irabazi baititu. Europako Errekopa ere irabazi zuen 1992an.\nHiri senidetuak.\nBremen ondorengo hiriekin senidetuta dago:"}
{"id": "12142", "revid": "432", "url": "https://eu.wikipedia.org/wiki?curid=12142", "title": "C Plus Plus", "text": ""}
{"id": "12144", "revid": "336", "url": "https://eu.wikipedia.org/wiki?curid=12144", "title": "C", "text": "C edo ze euskal alfabetoko hirugarren letra da, eta badu aldaera bat: \"\u00e7\" (ze hautsia). C (larriz) eta c (xehez) idazten da. Ohiko euskal hitzak idazteko erabiltzen ez den arren, kanpotar izenak transkribatzeko beharrezko delarik, euskal alfabetoan sartu zuen Euskaltzaindiak.\nCz idaztez diren hitzen adibide gisa honako hauek ditugu: \"campus\", \"collage\", \"copyright\", \"corpus\", \"C\u00e1ceres\", \"Cagliari\", \"Quebec\"... \nErromatar zenbakeran, C letrak 100 zenbakiaren balioa du. Kimikan karbonoaren sinboloa da. Informatikan programazio-lengoaia ezaguna da C. \nEz da nahastu behar \u0421 letra zirilikoarekin, sigma greziar letratik eratortzen dena. \nJatorria.\nC letrak G letraren jatorri berbera du, hortik eratortzen baita. Semitek (feniziar, arabiar eta hebrearrek, besteak beste), \"gimel\" izena ematen zioten, habaila baten forma zuen hieroglifo egiptoarrarengatik. Baliteke, hala ere, hiruki forma horrek gamelu baten konkorra izatea, \"gamal\" deitua hizkuntza semitikoetan.\nGamma greziar hizkia etruriar alfabetoak bereganatu zuen, /k/ soinua adierazteko. Etruriar alfabeto arkaikoek forma eman zuten, hasieran, eta forma klasikoan. Latinera igarotzean 'c' forma hartu zuen. Latinezko literatura klasikoan \"c\", \"k\" eta \"q\" letrak erabiltzen ziren /k/ eta /g/ soinuak adierazteko. \"q\" erabiltzen zen O eta U bokalen aurretik, \"k\" A bokalaren aurretik eta \"c\" E eta I bokalen aurretik. \nIII. mendean Espurio Karbilio libertoak erabaki zuen C letrari lerro berri bat gehitzea /\u0261/ soinua adierazteko. Honela jaio zen G letra, eta C geratu zen soilik /k/ soinua adierazteko. Garai horretatik aurrera, G letra gammaren baliokidea izango litzateke eta C letra kapparena."}
{"id": "12145", "revid": "336", "url": "https://eu.wikipedia.org/wiki?curid=12145", "title": "Internet Explorer", "text": "Internet Explorer (\"IE\" edo \"MSIE\" ere deitua, hau da \"Microsofteko Internet Explorer\") Microsoft enpresak garatutako web nabigatzaile bat da, Windows sistema eragileekin batera banatzen zena. 1995ean sortu zuten, Microsoftek Mosaic nabigatzailearen kodea erosi eta gero. \"Internet Explorer\" izena eman zioten Netscape Navigatorekin lehiatzeko asmoz.\nWeb nabigatzailerik erabiliena izan zen bere garaian, baina bere erabilpena jaitsi zen, segurtasun arazoak zirela medio eta Mozilla Firefoxen merkaturatzea medio.\nBeranduago, 2017an, Microsoft enpresak, Firefox eta Google Chrome nabigatzaileekin lehiatzeko, \"Microsofteko Internet Explorer\" hau ordezkatu zuen \"Microsoft Edge\" web-arakatzailearekin."}
{"id": "12147", "revid": "371", "url": "https://eu.wikipedia.org/wiki?curid=12147", "title": "Microsoft Internet Explorer", "text": ""}
{"id": "12148", "revid": "336", "url": "https://eu.wikipedia.org/wiki?curid=12148", "title": "Safari (nabigatzailea)", "text": "Safari Applek Mac OS X sistema eragilerako garatutako web nabigatzailea da. Web orrialdeak aurkezteko KHTML motorra erabiltzen du, zeina KDE proiekturako sortutakoa den. Hori dela-eta, Safariren barne-motorra software librea da eta GPL lizentziapean dago."}
{"id": "12150", "revid": "512", "url": "https://eu.wikipedia.org/wiki?curid=12150", "title": "Nordhausen", "text": "Nordhausen Alemaniako Turingia estatuaren iparraldean dagoen hiria da. Harz mendien oinean dago eta \"Nordh\u00e4user Doppelkorn\" likoreak famatu du. Garai batean tabako industria garrantzitsua ere izan zuen.\nHistoria.\nLehenengo aipamena 927 urtekoa da baina jakina da jadanik 785ean asentamendu bat bazela bertan. Frederiko II.a Germaniako Erromatar Inperio Santukoak hiri inperial aske bihurtu zuen 1220an eta Hansa Ligan sartu zen 1430 urtean. Likoregintzan 1500 urtean hasi zen. Erreforma 1523an iritsi zen Nordhausenera, Thomas M\u00fcntzerrek ekarrita.\nWestfaliako Bakearen ondoren (1648) Brandenburg-Prusiaren esku gelditu zen. Napoleondar Gerretan Prusiako tropek hartu zuten Nordhausen eta hiri aske izateari utzi zion. Gerrak bukatzean Prusiaren menpeko Saxoniako probintzian sartua izan zen.\nBigarren Mundu Gerraren garaian \"Mittelbau-Dora\" kontzentrazio-esparrua ezarri zuten naziek Nordhausen kanpoaldean. Royal Air Force britainiarren bonbaketek hiriaren hiru laurdenak suntsitu eta 8.800 opertsona inguru hil ziren 1945eko apirilaren 3 eta 4 artean. Apirilaren 11ean estatubatuarrek hartu zuten hiria eta ondoren sobietarrek eskuratu zuten.\nHiri senidetuak.\nNordhausen ondorengo hiriekin senidetua dago:"}
{"id": "12151", "revid": "371", "url": "https://eu.wikipedia.org/wiki?curid=12151", "title": "GNU/Linux", "text": ""}
{"id": "12153", "revid": "105290", "url": "https://eu.wikipedia.org/wiki?curid=12153", "title": "Mozilla Public License", "text": "Mozilla Public License (MPL) (Mozillaren Lizentzia Publikoa) software libre eta kode irekiarentzako lizentzia bat da. Hasiera baten Netscape Communications Corporationek garatu zuen, ondoren Mozilla Fundazioaren eskuetara pasatu zelarik.\nMPL lizentziak Open Source Iniciative (OSI) ekimenarekin bat egiten du guztiz, eta baita Free Software Foundation (FSF) fundazioaren printzipioekin ere. Baina MPL lizentziak askatasuna uzten du softwarearen erabilpen komertzial ez librea egiteko, lan eratorriek lizentzia ezberdina izateko aukera eskaintzen duelarik.\nLizentzia honen helburu nagusia Mozillarekin eta beronekin erlazionatutako softwarearekin erabiltzeko den arren, garatzaile eta programatzaile ugarik erabiltzen du bere lana babesteko.\nBadaude MPL lizentzian oinarritutako beste batzuk ere, Sun Microsystemsen Common Development and Distribution License (CDDL) lizentzia tartean."}
{"id": "12155", "revid": "371", "url": "https://eu.wikipedia.org/wiki?curid=12155", "title": "MPL", "text": ""}
{"id": "12156", "revid": "512", "url": "https://eu.wikipedia.org/wiki?curid=12156", "title": "Software lizentzia", "text": "Software lizentzia bat software bat erabiltzeko baimena da, software horren egileak edo jabeak egileak erabakitzen du lizentzia mota, eta horren arabera definitzen dira zein baldintzatan erabili ahal izango den.\nLizentziak, doakoa edo ordainpekoa, eskubide batzuk mugatzen ditu bere erabilpena, ea nork exekutatu, egokitu, kopiatu, birbanatu ahal izango duen. Horrez gain, iraupenaren epea, aplikazio lurraldea edota egile eskubideen titularrak ere definitu ditzakeen nahi beste klausula ezar daitezke lizentzian."}
{"id": "12157", "revid": "336", "url": "https://eu.wikipedia.org/wiki?curid=12157", "title": "Multiplataforma", "text": "Multiplataforma edo Plataforma-anitzetarako terminoa erabiltzen da informatikan aplikazio bat plataforma edo sistema eragile edo hardware desberdinetan ibil daitekeela adierazteko. Ingelesez cross-platform software, multi-platform software edo platform-independent software terminoak erabiltzen dira. Adibidez, Windows eta Linuxen dabilen software bat plataforma-anitza da. Honi esker, erabiltzaileak ez du sistema eragile aldaketarik egin beharko software hori erabili ahal izateko, abantaila da beraz ezaugarri hau izatea. Dena dela, software bat plataforma-anitz izateak ez du plataforma guztietan funtzionatuko duenik esan nahi.\nZenbait programazio-lengoaiak aplikazio plataforma-anitzak sortzeko aukera eskaintzen dute, hala nola Java eta C++, baina gehienetan plataforma bakoitzarentzako konpilatu behar izaten da. Interpretatuak direnak, Python esaterako, multiplataforma izateko egokiagoak dira, plataforma bakoitzerako interpretatzailea izatea nahikoa da-eta. Java konpilatua da baina tarteko kode bat sortzen duenez multiplataforma aplikazioetarako egokia da.\nPlataforma termino generiko gisa erabiltzen da eta prozesadore batekin lotuta erabil daiteke, sistema eragile batekin edo bien konbinazioarekin. Prozesadoreen aldetik maiz aipatzen diren plataforma ezagunenak x86 arkitektura PCtan eta ARM telefonotan eta tabletatan. Maiz aipatzen diren sistema eragileak Windows, Mac OS eta Linux zein Unix modukoak PCtan eta Android eta iOS telefono eta tabletatan.\nMultiplataforma aplikazioak garatzen laguntzeko tresna asko daude eskuragarri. Ezagunen artean dugu Eclipse ordenagailuetarako eta Delphi edo Titanium. telefonotarako.\nMultiplataforma ezaugarria lortzeko azken urteetan asko erabiltzen ari den eredu bat web aplikazioena da, non, bezero-zerbitzari arkitekturari esker eta zerbitzaria plataforma zehatz batean egon arren, bezeroa berez multiplataforma den web nabigatzailea izaten den.\nAdibideak.\nBesteak beste, programa hauek multiplataforma direla esaten da:"}
{"id": "12158", "revid": "336", "url": "https://eu.wikipedia.org/wiki?curid=12158", "title": "Mozilla Sunbird", "text": "Mozilla Sunbird iCalendar estandarrean oinarrituta egutegiak eta informazio pertsonala kudeatzeko aplikazio bat da.\nAplikazio hau 2003an sortu zen, Mozilla Fundazioak Mozilla Calendar programa independente bilakatzea erabaki zuenean. 2004ko abenduan Lightning proiektuaren sorrera iragarri zen, \"Calendar\"ek ez bezala, \"Sunbird\" Mozilla Thunderbirden barneratzeko asmoz."}
{"id": "12159", "revid": "371", "url": "https://eu.wikipedia.org/wiki?curid=12159", "title": "Mozilla Calendar", "text": ""}
{"id": "12160", "revid": "371", "url": "https://eu.wikipedia.org/wiki?curid=12160", "title": "File Allocation Table", "text": ""}
{"id": "12163", "revid": "371", "url": "https://eu.wikipedia.org/wiki?curid=12163", "title": "Universal Serial Bus", "text": ""}
{"id": "12165", "revid": "27291", "url": "https://eu.wikipedia.org/wiki?curid=12165", "title": "Pantaila (ordenagailua)", "text": " \nPantaila edo monitorea ordenagailuaren irteera-periferiko nagusia da, testua eta irudiak bistaratzeko balio duena. Ukimen-pantaila bada, sarrera/irteera-periferikoa dela esaten da, informazioa bistaratzeaz gain ordenagailuan datuak sartzeko aukera ere ematen duelako. Pantaila motaren arabera, VGA, HDMI edo beste konektoreren bat erabiltzen da konputagailura konektatzeko.\nHistoria.\nHasierako konputagailu elektronikoek ez zuten pantailarik. Haietan datuak sartzeko eta emaitzak jasotzeko txartel zulatuak erabiltzen ziren. Idazteko makinaren itxura zuen tresna bat erabiliz, agindu informatikoak kodifikatu egiten ziren paperezko txarteletan zulotxoak eginez. IBM-ren 12 errenkadako eta 80 zutabeko txartel zulatuak asko erabili ziren. Konputagailuak txartelak irakurri eta egin beharreko eragiketak exekutatzen zituen. Lortutako emaitzak ere zulatutako txartelen bidez itzultzen zen. Operadoreak (garai hartan ordenagailuarekin lan egiten zuen erabiltzaileak) irteera moduan jasotako txartelak deskodetu behar zituen tresna bat erabiliz. \nHistoriako lehen ordenagailu digital elektronikotzat hartu izan den ENIAC-ek (\"Electronic Numerical Integrator And Computer\"), txartel zulatuak erabiltzen zituen (1944). Txartel zulatuen teknologia Herman Hollerith-ek garatu zuen 1880ko hamarkadaren amaieran trenetako txartelak zulatzeko tresna modura. Txartel- eta puntzoi-irakurgailuak egokituz Hollerith makina diseinatu zuen, txartel zulatuak irakurri eta deskodetutako informazioa paperezko orrietan inprimatzen zuena. 1890eko hamarkadaz geroztik ordenagailuetan erabili ziren. IBM 650 ordenagailua zegoen instalazioetan, adibidez, txartel zulatuen irakurgailuak eta zulagailuak ziren ordenagailuarekin lan egiteko sarrera/irteera-periferiko bakarrak (1953). \nGarai beretsuan, konputagailuak argi txiki batzuen bitartez komunikatzen hasi ziren operadorearekin. Argiak pizten eta itzaltzen ziren memoriaren posizio jakin batzuk atzitzean edo agindu batzuk exekutatzean. Argitxoen panel horren bidez lortzen zuten operadoreek ordenagailu barruan zer gertatzen ari zen jakitea. Botoi batzuen bidez kontrolatzen (monitorizatzen) zuten ordenagailua. Hortik datorkio pantailari \"monitore\" izena. Argiez eta botoiez osatutako halako kontrol-panela zen UNIVAC (\"Universal Automatic Computer\") ordenagailuen sarrera/irteera dispositiboa.\n1950eko hamarkadan, teletipoa bihurtu zen ordenagailuekin elkar eragiteko modurik ohikoena eta irteera-periferiko merkeena 1970eko hamarkadaren erdialdera arte. Konputagailura zuzenean konektatuz, teklatu bidez sartzen ziren eragiketen kodea (programa informatikoa) eta datuak. Zuzenean konektatu gabe erabil zitekeen teletipoa, txartel zulatuekin erabiltzeko egokituta zeuden eta. Irteera moduan, saio-informatikoaren datu guztiak paperean inprimatzen ziren. SEAC ordenadorea (\"Standards Electronic Automatic Computer\") izan zen teletipo bidez erabili zenetako bat. \n1960. urtearen inguruan hasi ziren agertzen lehen monitoreak merkatuan. Nahiko primitiboak ziren, monokromatikoak (kolore bakarrekoak) eta IBM-k ekoitziak. Izpi katodikozko hodiak erabiltzen zituzten elektroiak kolpatuz argia sortzeko eta pantailan irudiak erakusteko. Teknologia horretan oinarritzen zirenez, pantailak CRT (\"Cathode-ray tube\") izenez ezagutu ziren. Testua erakusteko diseinatuta zeuden eta testu azpimarratua, lodia, etzana, normala eta ikusezina onartzen zituzten. \n1980ko hamarkadan, CGA (C\"olor Graphics Adapter\") txartel grafikoa aurkeztu zuen IBM-k, eta horretan oinarrituz lehen CGA monitoreak agertu ziren. Txartel grafikoaren agerpena aurrerapen teknologiko handia izan zen, kolorezko txartel grafikoa lehen aldiz erabili baitzen ordenagailu pertsonaletan. Arrakasta handia izan zen, eta estandar bihurtu zen garai hartan hedatzen hasi ziren PC-etan. Bertsiorik oinarrizkoenak 2 kolore besterik ez zituen eta aurreratuenak 16. Kolorezko pantailak monokromatikoak baino garestiagoak ziren. Teknologia hobetuz joan zen neurrian, txartel grafiko berriak agertu ziren, eta haiekin batera monitore hobeak: 1984.ean EGA (E\"nhanced Graphics Adapter\") txartel grafikoa (EGA monitoreak), 1987.an VGA (Vi\"deo Graphics Array\") eta haren hobekuntza zen SVGA (S\"uper VGA\"), etab. Hobekuntza bakoitzarekin, kolore gehiago eta pantailaren bereizmena handitzea lortzen zen. IBM-k sortutako txartel grafikoek eta monitoreek garai bat markatu zuten ordenagailuen historian, eta prezioak merketuz joan ziren neurrian ordenagailu pertsonalak bulegoetan, eskoletan eta etxeetan ugaritzen hasi ziren .\nGarai beretsuan sortu zen plasmazko pantaila (\"Plasma Display Panel,\" PDP), 1980ko hamarkadan. Plasma da pantaila hauen oinarrizko teknologia. Gasa berotuz edo eremu elektromagnetikoaren eraginaren bidez sortzen da plasma modu artifizialean. PDP pantaila monokromatikoa zen (laranja) eta PLATO (Programmed Logic for Automatic Teaching Operations) konputagailu-sistemetan erabili zen. \n1990.eko hamarkadaren erdialdera LCD edo kristal likidozko pantailak (LCD, \"Liquid Crystal Display\") agertu ziren. Pantaila hauek laua dira eta kristal likidoak argiaren eraginpean dituen propietateak erabiltzen dira pantailan irudi eta testua erakusteko. Kristal likidoak ez du zuzenean argirik igortzen, jasotzen duen argia (argi fluoreszentea) islatzen du. Merkatuan hedatuta zeuden CGA pantailei lehia estua egin zien teknologia berri honek, poliki-poliki aurrea hartzeraino. Gaur egun gehien erabiltzen direnak LCD monitoreak eta eta \"LED diodoak (Light-Emitting Diode)\" dituzten LED monitoreak dira. \nTeknologiak.\nHistorian zehar, askotariko teknologiak erabili izan dira monitoreak eraikitzeko. Garai batean gehien erabiltzen zirenak CRT teknologiaz egindakoak baziren ere, gaur egun, LCD eta LED monitoreak dira ohikoenak. Teknologia nagusiak hauek dira:\nIzpi katodikozko hodia (CRT).\nLehen monitore informatikoen fabrikazioan izpi katodikozko hodiak (CRT, \"Cathode-ray tube\") erabili ziren. 1970eko hamarkadaren amaierako ordenagailuetan, txasis bakar batean integratuta izaten zituzten CRT pantaila, teklatua eta beste osagai batzuk. Monitorea monokromatikoa zen, eta ez zen gaur egungo pantailak bezain zehatza. Hori dela eta, testua tamaina handian erakusten zen pantailan eta horrek mugatu egiten zuen pantailaratu zitekeen informazio kopurua. Aplikazio militar, industrial eta zientifiko espezializatuekin aritzeko kalitate altuko monitoreak sortu zituzten, baina erabilera orokorrerako garestiak ziren. Horrelakoak ziren, adibidez, Commodore PET ordenagailuak. Laster sortu ziren kolorezko monitoreak zituzten ordenagailuak, TRS-80, Apple II (1977) eta Atari 400/800 (1979), adibidez, bereizmen oneko grafika eta koloreen kalitate onak zituztenak CRT pantailak erabiliz.\n1981ean IBM-k Color Graphics Adapter (CGA) kolorezko lehen txartel grafikoa aurkeztu zuen. Txartel harekin fabrikatutako pantailak modu desberdinetan erabil zitezkeen kolorezko grafikoak eta testua erakusteko: 160x100 pixeleko bereizmena eta 16 kolore, 320\u00d7200 pixel eta 4 kolore edo 640\u00d7200 pixel eta 2 kolore. CGA txartel grafikoa estandar bihurtu zen IBM PC-etan. 1984an Enhanced Graphics Adapter (EGA) txartel grafikoa aurkeztu zuen IBM-k, 640x350 pixeleko bereizmena zuena 16 kolorerekin. 1987an VGA (Vi\"deo Graphics Array\") txartel grafikoa agertu zen IBM PS/2 konputagailuetan txertatua, kolore gehiagorako aukera eta bereizmen handiagoa eskaintzen zituena. Haren hobekuntza izan zen gerora agertu zen SVGA (S\"uper VGA\") txartela. IBM-k sortutako txartel grafikoek eta haietan oinarrituz garatu ziren monitoreek garai bat markatu zuten ordenagailuen historian. 1980ko hamarkadaren amaieran, CRT monitoreek 1024x768 pixeleko bereizmena izatea lortu zuten, eta prezioek behera egin zuten. Jende arruntarentzat gero eta eskuragarriagoak zirenez, ordenagailu pertsonalak hedatzen hasi ziren bulegoetan, eskoletan eta etxeetan.\nCRT pantailek bereizmena aldatzeko aukera ematen zuten. Hori garantzitsua zen, freskatze-denbora ere aldatzen zelako. 1024 x 768 pixeleko bereizmena eta 14 hazbeteko tamaina zituen CRT pantaila batek, adibidez, 60 Hz-ko freskatze-denbora zuen. Bereizmena 640 x 480ra jaitsiz gero, freskatze-denbora 75 Hz ingurura handitzea lortzen zen. Horrek kliskatzea murrizten zuen, eta hori abantaila handia zen, jendea kexu zelako CRT pantailak bereizmen maximoarekin erabiltzean buruko mina eragiten zutela esanez. Izan ere, freskatze-denbora altua zenean, irudia ez zen guztiz egonkorra; monitoreak irudia eguneratzeko zailtasunak zituen.\nCRT teknologia zaharkituta geratu da ordenagailuetarako monitoreen fabrikaziorako. Hala ere, irudien kalitate aldetik abantaila batzuk eskaintzen dituzte. Hori dela eta, CRT teknologia oraindik erabiltzen da industria aeronautikoan, adibidez.\nKristal likidozko pantaila (LCD).\nLCD edo Kristal likidozko pantaila (LCD, \"Liquid Crystal Display\") argi-iturri edo islatzaile baten aurrean jarritako pixelez osatuta dago. Kristal likidoak ez du zuzenean argirik igortzen, jasotzen duen argia islatzen du pantailan irudi eta testua erakusteko. Argi fluoreszentea erabiltzen dute. CRT pantailak ez bezala, mehea eta laua da. 1990eko hamarkadan,batez ere ordenagailu eramangarrietan erabiltzen ziren, energia kontsumo txikiagoa eta pisu arinagoa zutelako. Garestiak ziren arren, ordenagailu eramangarrietarako aproposak ziren eta prezioa justifikatzen zen. Mota ezberdinetakoak zeuden: monokromoak, kolore pasibokoak edo matrize kolore aktibokoa (TFT). Salmenten bolumena eta fabrikaziorako gaitasuna hobetu ahala, monokromoak eta kolore pasibokoak alde batera geratu ziren. 1997an CRT monitoreekin lehia estuan izan ziren, haien salmenta gainditu eta monitore informatikoetan teknologia nagusi bihurtu ziren arte. TFT-LCD teknologia LCD-ren aldaera bat da, gaur egun monitoreen teknologia nagusia dena.\nHasierako LCD pantailek arazo larriak zituzten ikusangeluarekin. Pantailari aurrez aurre begiratu behar izaten zitzaion, bestela, angelua pixka bat aldatuz gero, seinalea ia desagertu egiten zen. Kontrastearekin ere arazoak sortzen ziren eta tonalitate ilunenak erakusteko zailtasunak zituzten. Nahiz eta testua eta grafiko geldiak CRT-etan baino zehatzagoak izan, grafiko mugikorrak lausotuta agertzea eragiten ziren (pixel lag); LCD monitoreek zehaztasun tenporal altua zuten. CRT monitoreek kontraste hobea zuten eta bereizmen ezberdinekin erabil zitezkeen. Hala ere, arazo horiek leunduz joan ziren.\nLCD pantailek hainbat abantaila dituzte CRT pantailekin konparatuz: energia gutxiago kontsumitzen dute, leku gutxiago hartzen dute eta arinagoak dira. Energia elektrikoaren kontsumoa txikia denez, egokiak dira piladun gailu elektronikoetan erabiltzeko. Kalitate bikaina eskaintzen duen pantaila da, diseinu eta freskatze-denbora oso onak dituena, begietan neke txikiagoa eragiten duena, etab. . Argitasun-gama handitzeko, HDR teknika (HDR, high-dynamic-range imaging ) txertatu da LCD monitoreetan.\n2000ko hamarkadaren amaieraz geroztik, LCD monitore zabalak famatu bihurtu dira, neurri handi batean LCD monitore estandarrek ezin zituztelako behar bezala erakutsi telebistako definizio altuko (HD, High definition) irudiak eta bideo-jokoak; moztuta edo zabalduta agertzen ziren pantailan. Irudi horiek modu egokian erakusteko, irudiaren goiko eta beheko espazioan kolore bat txertatzen da (letterboxing). Gainera, pantaila zabaleko monitoreetan dokumentu eta irudi gehiago erakusteko lekua dagoenez, oso egokiak gertatzen dira ordenagailuan modu erosoan lan egiteko. Pantaila zabaleko monitoreek 16:9 proportzioa dute, monitore estandarrek, aldiz,4:3 proportzioa.\nPlasmazko pantaila (PDP).\nTeknologia hau 1964. urtean garatu zen Illinoisko unibertsitatean, eta plasma du ardatz. Fisikan, plasma deritzo materiaren laugarren oinarrizko egoerari, nahiz eta egoera gaseosoaren antzekoa izan, plasman partikulak ionizatuta baitaude, hau da, elektrikoki kargatuta, eta ez baitute oreka elektromagnetikorik. Arrazoi honengatik, plasma eroale elektriko ona da.\nPantaila hauek bi kristalezko panelen artean kokatutako gelaxka txiki-txiki askoz osatuta daude. Gelaxka bakoitzean, fosforo urdin, gorri edo berde bat dago, eta mota bakoitzeko gelaxka batekin pixel bat osatzen da. Pixel batek kolore jakin bat izatea lortzeko, hiru fosforo hauen koloreak nahasten dira.\nKristalezko panel hauen artean gas noble nahasketa bat dago (neona, argona eta xenona), eta baita elektrodoak ere, gelaxken atzekaldean eta aurrekaldean. Elektrodoak kargatzean tentsio diferentzia bat lortzen da, gas nobleak ionizatuz eta plasma sortuz. Ondoren, plasmaren ioiak elektrodoetara joaten dira, talkak eraginez. Talka hauen ondorioz fotoiak sortzen dira, eta hauek, substantzia fosforeszente batek (fosforoa ez dena) argia ematea eragiten dute.\nPlasmazko pantailek argi izpi indartsu bat dute, kolore sorta zabala eta tamaina nahiko handietan fabrikatu daitezke. Luminantzia oso baxua dute beltz mailetan, pelikulak ikusteko beltz desiragarriago bat sortuz. Pantaila honek 6cm inguruko zabalera du eta bere tamaina totala (elektronika barne) 10cm baino txikiagokoa da. Plasmek, CRT edo LCD telebistek beste energia erabiltzen dute metro karratuko. Kontsumo elektrikoa neurri handian aldatu egin daiteke bertan ikusten ari denaren arabera. Eszena distiratsuek (esaterako futbol partidu bat) energia gehiago beharko dute eszena ilunek baino (pelikula bateko gaueko eszena bat adibidez).\nPlasma teknologiaren abantaila nagusiena, pantaila oso handiak material oso meheak erabiliz fabrikatu daitezkeela da. Pixel bakoitza banaka argiztatuta dagoenez, irudia oso distiratsua da eta ikusmen angelu oso zabala du.\nFosforoetan oinarritutako pantaila elektronikoa denez, pantaila ez da epe laburrero \u201cfreskatzen\u201d, irudia estatikoa da ordenagailuak aldatzeko seinalea bidaltzen ez duen bitartean. Horregatik, izpi katodikozko monitoreetan eta LED pantailetan gertatzen den antzera, irudi estatiko bat denbora luzez egonez gero irudian agertzen diren objetuak pantailan markatuta gera daitezke denbora batean. Honi burn-in arazoa deritzo.\nBestalde, formatu handiko plasma pantailek bero kantitate altua igortzen dutenez, ez dira oso atseginak telebista edo bideo-jokoak denbora luzean erabiliko dituen erabiltzaile batentzat.\nArgia igortzen duen diodoa (LED).\nLED pantailak \"LED (Light-Emitting Diode)\" diodoez osatuta daude, eta LCD pantailak bezala, kristal likidozkoak dira. Mota honetako lehen pantaila 1968an sortu zuen Hewlett-Packard (hp) enpresak. Lehenak monokromatikoak izan ziren, kolore bakarrekoak, eta kolore anitzekoak 1980 hamarkada amaieran iritsi ziren merkatura. Gaur egun, hauen erabilera zabaldu eta masifikatu egin da. Etxeko telebista eta bestelako gailu elektronikoetan aurkitzeaz gain, distantzia handi edo txikietatik ikus daitekeen informazioa eta publizitatea erakusteko ere erabiltzen dira. Publizitate-kartelekin edo kartel estatikoekin alderatuta, LEDen pantailek dinamismoa eskaintzen dute, informazio-bitarteko azkarragoa, ordezkagarritasuna eta ikusleentzat erakargarriagoak dira.\nMonitore hauen pantaila elektronikoa LED diodo panelen bidez osatuta dago, pixelak osatzen dituztenak. Monokromatikoak (LED diodo kolore bakarra), bikoloreak (bi LED diodo bi kolore) edo polikromatikoak (kolore anitzekoak) izan daitezke. Azken horietan, monitoreen kolore lehenetako (RGB) LED diodoak, gorria, berdea eta urdina, konbinatzen dira milioika kolore sortzeko. Honi esker, karaktereak, testuak, irudiak eta baita bideoa ere osa daitezke.\nLED pantaila elektroniko batek duen abantailarik handiena, inolako dimentsio-mugatzailerik gabe eraiki daitekeela da. Oso txikia edo erabat erraldoia izan daiteke. Pantaila hauek ez dute mugarik, modularrak direlako.\nLED monitoreen artean, hainbat aldaera aurki daitezke, hala nola OLED (argi-igorle organiko), kontraste handiagoa eskaintzen dutenak edo AMOLED, diodoen erabilera eraginkorragoa egiten dutenak, energia kontsumoa murriztuz. Aldaera hauen arteko ezberdintasunak diodoen kokapena eta hauek argiztatzeko modua dira.\nTeknologia hau erabiltzen duten monitoreek, beste batzuek bezala, burn-in arazoa pairatzeko arriskua dute.\nPantailaren errendimendua neurtzeko parametroak.\nPantailaren errendimendua parametro hauen arabera neurtzen da:\nPantailaren tamaina eta proportzioa.\nTamaina pantailaren erpin batetik aurkako erpinera dagoen distantzia diagonala da, hazbetetan neurtua. CRT eta LCD monitoreetan ez da berdin neurtzen:\nPantaila ohikoenak 15, 17, 19 edo 21 hazbetekoak izaten dira. CRT eta LCD pantailetan ez denez berdin neurtzen, 17 hazbeteko LCD pantaila baten gune ikusgarria CRT monitorearen 19 hazbeteko pantaila baten baliokidea da (gutxi gorabehera).\nProportzioa edo formatu-ratioa pantailaren zabaleraren eta altueraren arteko proportzio-neurri bat da; 4:3ko proportzioak (lau heren), adibidez, zabaleran dauden 4 pixeleko altueran 3 daudela esan nahi du.\nPantailaren tamainak eta proportzioak pantailan erakusten denaren tamaina deskribatzen dute. Duela gutxira arte, ordenagailuen monitoreek 4:3ko proportzioa zuten, telebistek bezala. Gerora, itxura panoramikoko 16:9 (edo 16:10 edo 15:9) proportzioko pantailetarako estandarrak garatu ziren, ordura arte zineman bakarrik erabili zirenak.\nKontrastea.\nPantailak sortu dezakeen kolore argienetik (zuria) ilunenera (beltza) dagoen luminantzia proportzioa da kontrastea. 20.000:1 proportzioak, adibidez, kolore argiena ilunena baino 20.000 aldiz argiagoa dela esan nahi du. Zenbat eta kontraste altuagoa izan, orduan eta hobea da irudien kalitatea.\nPuntuaren tamaina \"(dot pitch)\".\nAlboan dauden bi pixelen zentruen arteko distantzia da puntuaren pantaila. Puntuaren zabalera zenbat eta txikiagoa izan, orduan hobea da irudia. Nnormalean, puntuaren zabalera horizontala eta bertikala berdinak izaten dira. Irudiaren garbitasuna neurtzen du kolore berbereko bi punturen arteko distantzia neurtuz eta funtsezkoa da bereizmen handia lortzeko. Puntu tamaina txikiek irudi uniformeagoak eratzen dituzte. 14 hazbeteko monitoreek 0,28mm edo gutxiagoko puntu tamaina izaten dute.\nBereizmena.\nPantaila-bereizmena, dimentsio bakoitzean (zabaleran eta altueran) erakuts daitekeen pixel kopurua da. Zabalera edo zutabe kopurua eta altuera edo lerro kopuruaren arteko biderketa formatuan adierazten da. Zenbat eta bereizmen handiagoa izan, orduan eta hobea izango da irudiaren argitasuna eta garbitasuna. Pantailaren tamainarekin eta proportzioarekin lotuta dago.\nLCD monitoreek bereizmen bakarrerako diseinatuak egoten dira, eta, beraz, bereizmen ezberdin batean lan egin nahi bada, irudia pantailaren bereizmenera eskalatzen da. Bereizmen erabilienak hauek dira:\nFreskatze-maiztasuna.\nCRT monitorearen freskatze-maiztasuna pantaila argiztatzen den aldi kopurua da. LCD monitoreetan, aldiz, paintailako pixelak beti piztuta mantentzen direnez, segundu batean egin daitekeen irudi-aldaketa kopurua. Monitorearen erantzun-denboraren arabera, freskatze-maiztasun maximoa aldatuko da. Hertz-etan (Hz) neurtzen da.\nErantzun-denbora (latentzia).\nPixel batek egoera aktibotik (zuria) inaktibora (beltza) eta berriz ere aktibora pasatzeko behar duen denbora tartea da. Normalean, milisegundutan adierazten da. Erantzun-denbora zenbat eta txikiagoa izan, orduan eta handiagoa izango da pantailaren errendimendua.\nIkuste-angelua.\nIrudiaren kalitatean akatsik antzeman gabe pantaila osoa ikusteko gehienezko angelua da. Graduetan neurtzen da, horizontalean eta bertikalean.\nEnergia kontsumoa.\nMonitoreak kontsumitzen duen energia kantitatea da, Wattetan neurtua.\nKoloreak.\nPantailako pixel bakoitzaren barnean 3 azpi-pixel daude, gorria, berdea eta urdina; azpi-pixel bakoitzaren distiraren arabera, pixelak kolore bat edo bestea hartzen du, RGB kolore-ereduaren antzera.\nAzpi-pixelak monitorean antolatzeko modu desberdinak daude. Lerro bertikaletan antolatu ohi dira, nahiz eta CRT batzuek puntuetan antolatzen dituzten, triangeluak osatuz. Pixelen antolaketa mota ezagutzea, azpi-pixelen renderizazioa erabiliz bitmap irudien bistaratzea hobetzeko baliagarria izan daiteke.\nMonitore gehienek kolore bakoitzerako 8 biteko sakonera dute (24 bit guztira), hau da, 16,8 milioi kolore ezberdin izan ditzakete.\nMonitoreen sailkapena.\nMonitoreak hainbat irizpideren arabera sailka daitezke. Teknologiaren arabera, honako monitoreak daude:\nHala ere, bestelako sailkapenak egin daitezke. Erabilitako estandarraren arabera: zenbakizko monitorea, MDA, CGA, EGA, analogikoa, VGA, SVGA etab. Kolorearen arabera, monitore monokromatikoak (kolore bakarrekoak) edo polikromatikoak (kolore askotarikoak) bereizten dira. Erabilitako periferikoaren arabera, ukimen-pantaila duten monitoreek sarrera/irteera periferikoa dira, baina bestelakoak irteera periferiko besterik ez. Pantailaren formari dagokionez, CRT pantailak kurbatuak dira, baina LCD, TFT, Plasma edo LED pantailak lauak."}
{"id": "12170", "revid": "105290", "url": "https://eu.wikipedia.org/wiki?curid=12170", "title": "GNU Lizentzia Publiko Orokorra", "text": "Ingelesez GNU General Public License, GNU GPL edo GPL; euskaraz GNU Lizentzia Publiko Orokorra edo GNU Lizentzia Orokor Publikoa Free Software Foundationek 1980ko hamarkada erdialdean sortutako lizentzia bat da, eta softwarearen erabilpen, aldaketa eta banaketa arloetara zuzenduta dago. Bere helburua, babesten duen softwarea software librea dela adieraztea da.\nBadaude GPLren kide diren zenbait lizentzia ere:\nGNUren lizentzia orokorra, ingeleseko GPL izenez ezagunagoa dena, \"Free Software Fundation\" taldeak sortua 1980ko hamarkada erdialdean. Bere helburua, batez ere, banaketa askea, aldatzeko aukera eta software erabilera bultzatzea edo babestea da. Honen xedea lizentzia honengatik babestua dagoen softwarea, \"software libre\" dela aitortzea da eta arau hauek ekiditen eta bereganatzea nahi dituzten erabiltzaileengatik babestea.\nLizentzia honen antzekoak diren hainbat daude gaur egun, agiri askeko lizentzia (GFDL) esaterako, Wikipediako artikuluak babesten dituena; edota \"Open Audio License\", musikalak lantzeko, adibidez\u2026 baita beste murriztaile batzuk ere, LGPL adibidez."}
{"id": "12171", "revid": "15795", "url": "https://eu.wikipedia.org/wiki?curid=12171", "title": "GNU GPL", "text": ""}
{"id": "12172", "revid": "15795", "url": "https://eu.wikipedia.org/wiki?curid=12172", "title": "GPL", "text": ""}
{"id": "12173", "revid": "119347", "url": "https://eu.wikipedia.org/wiki?curid=12173", "title": "GNU Free Documentation License", "text": "GNU Free Documentation License (GFDL) (Dokumentazio Librearen Lizentzia) eduki askerako copyleft lizentzia bat da, Free Software Foundationek GNU proiekturako sortutakoa.\nLizentzia hau softwareen dokumentazioarentzako sortu zen batez ere. Materialaren edozein kopia edo moldaketak lizentzia berbera mantendu behar duela adierazten du. Kopia hauek saltzea ere baimentzen du, beti ere moldatzeko aukera uzten duen formatu batean, kopuru handietan egiten bada behintzat. Wikipedia da lizentzia hau \u2014\"Creative Commons aitortu / berdin partekatu\" lizentziarekin batera\u2014 erabiltzen duen proiekturik handiena."}
{"id": "12174", "revid": "371", "url": "https://eu.wikipedia.org/wiki?curid=12174", "title": "GFDL", "text": ""}
{"id": "12175", "revid": "336", "url": "https://eu.wikipedia.org/wiki?curid=12175", "title": "Free Software Foundation", "text": "Free Software Foundation (FSF, Software Librearen Fundazioa) Richard Stallmanek software librearen alde, eta konkretuki GNU proiektuaren alde, 1985eko urrian abiarazitako ekimen bat da. Fundazio horrek erabiltzailearen eskubideak bultzatzea du helburu; erabiltzeko, aztertzeko, kopiatzeko, aldatzeko eta ingurukoei zabaltzeko eskubidea. Era berean, FSF erakundeak software askeko lizentzia ezberdinak sortu zituen.\nBere sorreratik 1990eko hamarkada erdialdera arte programatzaileei software librearekin lotutako lanak ematen aritu ziren batez ere. Honen ondoren, software librearen komunitatearentzat lege esparruetan eta egituraketetan aritu dira.\nBerez, GNU proiektua 1983an jaio zen, eta Unix sistema osoa software libreaz eratuta garatzea zuen helburu. 1991n, Linux nukleoaren lehenengo bertsioa atera zenean, GNU proiektuak bazituen sistema eragilearen hainbat osagai, baina nukleoa falta zitzaion; beraz, Linus Torvaldsek sortutako nukleoak hutsunea bete zuen.\nSoftware Librearen garrantzia.\nSoftware erabiltzaileari azterketa, moldaketa eta distribuzio askatasuna ematen dion software era da Software librea. Eta hain zuzen, horrela deritzogu, erabiltzailea erabat askea delako, printzipioz.\nBide batez, software librea erabiltzea hezkuntzarako eta ikaskuntza askerako erabateko bultzada da, zentzu bai politiko bai etikoan. Ondorioz, batzuek zera diote: \u201cFree Software\u201d delakoa elkar-heziketan ari den gizartearen seinale nagusia dela, non norberak bere jakintzak beste edonorekin konpartitu ditzakeen, jakinmin oro asetu eta aurrezagueren gainean ezagutza garatuago bat eraikiz, elkarlanean beti ere.\nEgun, asko dira jabetza pribatuko software-a erabili ohi dutenak, eta ondorioz, beraien eskubide eta oinarrizko askatasuna mugatuta ikusten dutenak. Ez dago esan beharrik, honekin \u201cFree Software\u201d-aren abantailak hutsean geratzen direla. Kasu honetan, esaterako, artxibo baten kopia burutu eta adiskide bati emanez gero, software baten barrenak bere funtzionamenduaren gakoa aurkitu nahian nahasiz gero, edota kopien distribuzio handi bat burutuz gero, juridikoki salatuak eta epaituak izan gaitezke, gure burua gartzelara sartzeko arriskuan jarriz. Hori baita jabetza pribatuko software-a erabiltzean beronen lizentziak dioena, eta horrenbestez, teorikoki behintzat, berau erabiltzen hasi bezain pronto onartzen dugun akordio salbuespengabea.\nBestalde, aipatzeko moduko desbantaila da, jabetza pribatuko software ekoizle eta korporazioen ohiko bi jarduera espioitza eta bidegabezko debekua direla, beste erabiltzaile batzuekin software-a konpartitzerako orduan esaterako. Honekin batera, beharrezkoa da honek dakartzan arriskuei erreferentzia egitea. Izan ere, egungo ordenagailuek erabiltzailearen ekintza nahiz bere informazio pribatuari dagozkion datu asko gordetzen dituzte, eta hau, ikuspegi etiko batetik, bidegabekeria hutsa da. Ondorioz, jabetza pribatuko software-ak gizarte aske eta balioanitz bat eraikitzeko bidean onartezina den oztopo bat suposatzen du.\nFree Software Foundation - Software Librearen Fundazioa.\nGNU-ren proiektua.\nFSFaren funtsezko ekintza bat, GNU proiektuari legezko, ekonomiako eta logistikako estaldura ematea da.\nGNU-ren lizentziak.\nFSFak lizentzia publikoa, GNU(GNU GPL) babesten, mantentzen eta lantzen du. Software libreko lizentzia erabiliena GPLa da, eta honen azken bertsioa 2007-ko ekainean azaldu zen. FSFa beste bi lizentzien arduraduna da, LGPLa eta FDLa.\nFSF-ak baliabideak ditu, berak fabrikatzen dituen lizentziak beteak izan daitezen. Fundazioak urtero, GPLaren 50 lege-hauste jasaten ditu eta gehienetan tribunaletara joan beharra ekiditen du.\nAntolaketa.\nCharity Navigator-rek, Software Librearen Fundazioaren finantza-informazioa gainbegiratzen du. 2006ean, Charity Navigator-rek, fundazioa lau izarrekin baloratu zuen.\nFSFE (Free Software Foundation Europe).\nFree Software Foundation Europe (FSFE) gobernuz kanpoko erakunde bat da, Software Librearen gainean inongo irabazi asmorik gabe diharduena.\nSoftware Librearen ikuspegia.\nGaur egungo gizarte digitalizatu batean murgiltzeko beharrezkoa da softwarea esku-eskura izatea. Softwareak, duen erabilera, kopia, aldakuntza eta erredistribuzio askatasunak informazioaren gaineko parte hartze berdintsu bat ahalbidetzen du. Software Librea askatasunaren, demokraziaren, giza eskubideen eta nola ez gizarte digital baten garapenaren oinarria da, zentzu ekonomiko zein etiko batean.\nFSFEk Europako software librearen gaineko behar guztiak sostengatzen ditu, eta SL politikoki eta legalki bermatzen du,eta aldi berean gizartea erakundearen ideiez kontzientziatzeko ahalegina egiten du.\nArrazoi hauegatik FSFE 2001. urtean sortu zen, FSFren itzala jarraituz. Biak ekonomikoki independenteak dira, baina SLren nazioarteko sarearen zati dira.\nKooperazio ikuspegia.\nFSFEren desira handienetako bat Europa osoa kulturalki batuta ikustean da (Europar Batasunaren Konfigurazio politikoa alde batera utzita, noski), eta horregatik kooperazioagatik egiten du apustu. Baina gaur egungo lan mundua enpresa multinazional handiz josirik dago, zeintzuek koordinazio eta integrazio osoz egiten duten lan hainbat herrialderen artean, Europa mailan nahiz mundu mailan. Horri esker multinazional hauek banakuntzaren taktika jartzen dute martxan, beraien interesak defendatzeko. FSFEk, aldiz, gainerako herrialdeetako erakundeekin batuta mantentzeko apustu egiten du, munduari ahots indartsu baten bitartez mintzatu ahal izateko.\nAbiaburuak.\nKulturan eta europar gizartearen muinean oinarritutako erakunde bezala, FSFEk oinarrizko abiaburu batzuk jarraitzen ditu, esaterako demokrazia, kooperazioa, elkarrizketa eta transparentzia informatiboa.\nLaburbilduz, talde ezberdinek osaturiko sare estruktura batean egiten du lan, momentu oro FSFEren ideiak konpartitzen dituen edonorentzat zabalik dagoena. Printzipio hauen jarraitzeko asmotan gogor egiten du lan erakundeak, nahiz eta askotan arazo ugari izan, baliabide faltagatik."}
{"id": "12176", "revid": "371", "url": "https://eu.wikipedia.org/wiki?curid=12176", "title": "FSF", "text": ""}
{"id": "12177", "revid": "97289", "url": "https://eu.wikipedia.org/wiki?curid=12177", "title": "Software libre", "text": "Software librea edo software askea (), eskuratu ondoren, erabil, kopia, azter, molda eta bana daitekeen softwarea da. Internet bidez doan edo beste medio batzuetan banaketa ordainduz eskura daiteke. Dena dela, azken hori ez da derrigorrezkoa, eta libre egoera hori mantenduz ere, saldu egin daiteke. Era berean, doako softwarea (freeware) ere iturburu-kodearekin batera banatzen da batzuetan. Baina \"freeware\"a ez da software libre bezalakoa, moldatzeko eta banatzeko aukera eskaintzen ez duten kasuetan, bederen.\nSoftwarea librea dela esan ohi da hurrengo lau eskubide hauek betetzen dituenean:\nSoftware librea vs doako softwarea.\nSoftware librea askotan dohainik egoten da eskuragarri, edo oso merke, banaketa kostuaren prezioan; hala ere, hau ez da derrigorrezkoa. Software librea ez da doako softwarearekin (\"freeware\") nahasi behar; izan ere, software librea bide komertzialak erabiliz ere bana daiteke (\"merkatuko softwarea\" edo \"software komertziala\"). Bide beretik, dohaineko softwareak batzuetan iturburu-kodea dakar baina ez beti, beraz, software hau ez da askea programaren bertsio eraldatuen moldaketa eta birbanaketa lau eskubideak ez badira bermatzen.\nSoftware librea vs Jabari publikoan utzitako softwarea.\nBestalde, ezin dira nahastu software librea eta jabetza publikoko softwarea. Azken horrek ez du lizentzia beharrik eta guztiona dela esan daiteke. Jabari publikoan utzitako softwarearen esplotazio eskubideak gizateria guztiarentzat oparitu dira, softwarea eskura dezaketen guztiei berdintasunez dagokie. Edozeinek erabili dezake, beti ere legezko helburuarekin eta egile originala jarriz. Software mota honetan egileak softwarea gizateriari donatzen dio edo egile eskubideak agortu direla eta (oro har, egilea hiltzen denetik 70 urte igarotakoan) softwarea gizateriarena izatera pasatzen da. Baina egileak softwarearen erabilera baldintzatzen badu lizentzia bat jarriz, nahiz eta hau oso ahula izan, ezinezkoa izango da domeinu publikokoa izatea.\nHistoria.\n1960 eta 1970eko hamarkadan softwarea ez zen produktu bat kontsideratzen, garai hartako konputagailu handien saltzaileek (\"mainframes\" izenekoak) beren erosleei ematen zien eranskin bat bezala baizik, ondoren hauek erabili ahal izateko. Kultura hartan, softwarearen programatzaileak eta garatzaileak beraien artean libreki programak elkartrukatzea arrunta zen. Jokabide hau oso ohikoa zen garaiko erabiltzaile talde handietan, adibidez DECUSen (DEC konputagailu erabiltzaile taldea). 1970eko hamarkadaren amaieran, konpainiak erabiltzaileei murrizketak jartzen hasi ziren lizentzia akordioen bitartez.\n1971 inguruan, oraindik informatikak ez zuenean bere boom famatua izan, honen erabiltzaileek, unibertsitate eta enpresetan, softwarea sortu eta elkartrukatzen zuten inongo mugarik gabe. Baina 1980ko hamarkadan egoera aldatzen hasi zen. Konputagailu garatuenak sistema eragile pribatuak erabiltzen hasi ziren, eta honek eragin zuen erabiltzaileek ezin izatea softwarean aldakuntzak egitea eta ondorioz baldintza murriztaile batzuk onartu behar izan zituzten.\nErabiltzaile edo programatzaile batek akats bat aurkitzen bazuen aplikazioan, enpresa garatzaileari eraman behar zion konpontzeko, berak ezin baitzuen ezer egin. Programatzaileak arazoa konpontzeko gaitasuna eduki arren eta hura konpondu nahi izango bazuen ere ordainean ezer eskatu gabe, kontratuak ez zion uzten softwarea hobetzen.\nRichard Stallmanek berak kontatzen du garai hartan laborategian kanpoko enpresa batek donatutako inprimagailu bat jaso zutela. Aparatu honek, langile guztiak sare bidez erabiltzen zutena, ez zuen oso ondo funtzionatzen batzuetan papera trabatzen baitzen bertan. Gainera, ez zen inongo abisurik sortzen erabiltzaileei egoera horretaz informatzeko sare bidez. Denbora galtzeak ugariak ziren, izan ere, batzuetan langileek beren lanak inprimatzera bidaltzen zituzten sare bidez eta beren bila joatean inprimagailua ataskatuta zegoela ikusten zuten eta egiteko lan ugariko ilara sortzen zen. Richard Stallmanek egoera honetan arazoa konpontzea erabaki zuen eta inprimagailu trabatzean sare bidez abisu bat emango zuen bidalketa sistema ezartzea pentsatu zuen. Horretarako inprimagailuko kontrolatzaileen iturburu-kodea behar zuen. Richardek inprimagailuko jabe zen enpresari iturburu-kodea behar zuela esan zion bere plana betetzeko eta ordainetan ez zuela ezer eskatzen esan zion baina enpresak ez zion iturburu-kodea eman nahi izan.\nMomentu hartan, Richard Stallmanek garbi ikusi zuen egoera. Berak ez zuen nahi software pribatibo berria onartu nahi eta ez zuen nahi lizentzia murriztuko software pribatibo gehiago garatzen jarraitu. Horrela, 1984an, Richard Stallman GNU proiektuan lan egiten hasi zen, eta urte bete beranduago \"Free Software Fundation\" (FSF) izeneko erakundea eraiki zuen. Stallmanek software librearen esanahia barneratu zuen eta baita ere \"copyleft\" kontzeptua. Azken hau, hain zuzen, erabiltzaileei askatasuna emateko eta softwarearen jabetze ahalbideak mugatzeko garatu zuen.\nSoftware librearen askatasunak.\nSoftwarea \"librea\" da, ondorengo askatasunak bermatzen baditu:\nGarrantzitsua da azpimarratzea programa aztertzeko, hobetzeko edota norberaren beharretara egokitzeko, iturburu-kodea beharrezkoa dela; beraz, exekutagarriarekin batera, iturburu-kodea ere eskura eduki behar da.\nAskatasun horiek bermatzeko, programari lizentzia edo egile-eskubideak ezarri behar zaizkio. Software libreen artean \"Copyleft\" edo GPL (GNU General Public License) eta LGPL \"(Lesser GPL)\" izenez ezagutzen diren lizentziak dira gehien erabiltzen direnak.\nTeoriko batzuek azken puntua erabiltzen dute (hirugarren libertatea) GNU GPL lizentziak ezarritako mugak partzialki justifikatzeko software librearen beste lizentzien aurrean. Hala ere, jatorrizko zentzua askeagoa eta irekiagoa da eta ez da bateraezintasun egoera propioak ematen dion bezain murriztailea. Hau konponduta egon daiteke GNU GPL lizentziako 3.0 bertsioan; izan ere, oraingo bertsioak software librearen programatzaile komunitateari kalte handiak sortzen ari zaizkio, askotan ezin izaten dutelako bi lizentzia desberdineko kodeak nahastu nahiz eta 4 libertateak hori ahalbidetu beharko luketen.\nOSI izeneko web ofizialean gaur egun onartuak dauden software librearen lizentzien zerrenda dago.\n\"Software ez libre\" kontzeptua lau libertateak bermatzen ez dituzten software mugatzaileagoko lizentzia baten pean banatzen diren softwareari buruz hitz egiteko erabiltzen da. Propietate intelektualaren legeak aldakuntza, bikoiztasun eta birbanaketa eskubide gehienak erreserbatzen ditu copyright-aren jabearentzat; software libreko lizentzia baten pean dagoen softwareak aldiz, ezeztatu egiten ditu eskubide erreserbatu hauen gehiengoa.\nSoftware librearen definizioak ez du ezer esaten prezioari buruz, eta ingelesez hitzak \"aske\" eta \"doako\" esanahiak dituenez, oso erabilia den eslogana honakoa da: , alegia, \"aske askatasunean bezala, eta ez doako garagardoaren zentzuan\". Ohikoa da software librearen CDak salgai ikustea Linux banaketa bezala. Hala ere, egoera honetan, CDaren erosleak kopiatu eta birbanatzeko eskubidea du. Dohainik dagoen softwareak software librearen definiziora egokitzen ez diren murrizketak barnera ditzake- adibidez, iturburu-koderik gabe egon daiteke, edota banatzaileak ordainetan sari bat izatea debekatu dezake esplizituki eta abar.\nNahasketa ekiditeko, pertsona batzuk \"libre\" (software librea) eta \"doan\" (softwarea dohainik) hitzak erabiltzen dituzte ingelesezko terminoaren zalantzagarritasuna ekiditeko. Baina, hautazko termino hauek software librearen mugimendu barruan bakarrik dira erabiliak, nahiz eta gainerako mundura pixkanaka hedatzen ari diren. Beste batzuek \"Open Source Software\", hau da, kode irekiko softsare terminoaren erabilera defendatzen dute (kode irekiko softwarea, iturri irekikoak ere deituak). \"Open source\" eta \"free software\"-aren arteko ezberdintasuna honetan datza: azkenek libertatearen aspektu etiko eta filosofikoak hartzen ditu kontuan; \"open source\", kode irekia, aldiz, aspektu teknikoan oinarritzen da bakarrik.\nAntzeko kontzeptuei erreferentzia egiten dien terminoak elkartzeko saialdian, \"FLOSS\" terminoaren erabilera zabaltzen ari da, \"Free-Libre-Open Source Software\" esanahiarekin eta zeharka, ekoitzi eta sostengatzen duen komunitateari erreferentzia eginez.\nSoftware librearen abantailak.\nEAEeko SALE horren arabera, software librea erabiltzeak baditu zenbait abantaila:\nLizentzia motak.\nLizentzia baimen formal bat da, kontratu-izaera duena. Hau softwarearen egileak ematen dio \"esplotazio legaleko ekintzak\" egiteko interesatua dagoen edozeini. Lizentzia mota ugari egon daitezke, egile eta lizentziatzailearen artean ematen diren akordio konkretu haina. Hala ere, gehienek lizentzia mota gutxi batzuk baino ez dute erabiltzen. Software librearen ikuspuntutik, lizentzia kontzeptuaren aldaera desberdinak daude:\nGPL lizentziak.\nGPL lizentzia erabilienetakoa da. Egileak egile eskubideak mantentzen ditu (copyright) eta birbanaketa eta aldakuntza ahalbidetzen ditu, softwarearen bertsio aldatu guztiak GNU GPL-aren termino murriztaileen pean jarraitzen dutela bermatzen duen diseinu baten bidez.. Honek ezinezkoa egiten du produktu bat sortzea non zati guztiak ez diren GPL lizentzia: multzo osoak GPL izan behar du.\nHau da, GNU GPL lizentziak softwarearen aldakuntza eta birbanaketa ahalbidetzen du baina soilik lizentzia beraren bidez. Eta gainera programa berdin batean berrerabiltzen bada \"A\" kodea GNU GPL lizentziarekin eta \"B\" kodea beste lizentzia libre batekin, azken kodea \"C\", \"A\" eta \"B\" kode bakoitzaren kantitate eta kalitateengandik at, GNU GPL lizentziaren barruan egon behar du.\nHonek praktikan software librearen lizentziak bi talde handietan banatzea egiten du: alde batetik GNU GPL lizentziarekin nahastuak izan daitezkeenak (eta prozesuan desagertu egingo direnak nahitaez, azken emaitza GNU GPL lizentzian egotean) eta bestetik nahastuak izatea ahalbidetzen ez dutenak GNU GPL lizentziak onartzen ez dituen beste betebeharrak dituztelako. GNU-aren web ofizialean GNU GPL lizentziak ezarritako kondizioak betetzen dituzten eta ez dituzten lizentzien zerrenda bat dago.\nGutxi gorabehera, software libre bezala lizentziatutako softwarearen %60ak GPL lizentzia bat erabiltzen du.\nBSD lizentzia.\nHorrela deitzen dira BSD sistema eragileekin batera banatutako software askotan erabiltzen direlako. Egileak, lizentzia horien pean, copyright babesa mantentzen du bakarrik garantiaren ukapenerako eta lan deribatuetan egiletasunaren esleipen egokia eskatzeko, baina birbanaketa eta aldaketa librea baimentzen du , lan horien jabea badute ere. Oso permisiboak dira, izan ere, beraiekin bateragarri diren GNU GPL lizentziarekin nahastean oso erraz izaten dira absorbituak.\nLizentzia honek \"egiazko\" software librea bermatzen duela esan daiteke, erabiltzaileek mugagabeko libertatea baitute softwarearekiko eta gainera softwarea ez libre bezala birbanatzea ahalbidetzen baitu.\nHala ere, zenbait pertsonek diote, lizentzia mota hauek ez dutela software librearen garapenean laguntzen. Hori justifikatzeko ondorengo esaldia erabiltzen dute: BSD lizentzia GPL lizentzia baino askeagoa da, soilik baimentzen duen herrialdea baimentzen ez duena baino askeagoa dela pentsatzen bada.\nMPL lizentzia eta deribatuak.\nLizentzia hau software librekoa da eta balio handia du, izan ere, \"Netscape Communications Corp\"-ek bere 4.0 Nestcape Communicator-a liberatzeko eta software librearen mundurako hain garrantzitsua den proiektua hasteko (Mozilla Firefox) erabili zuen tresna izan zen.\nHorrez gain, eguneroko erabilera duten produktu askotan erabiltzen da mota guztietako sistema eragileetan.\nMPL-a software librea da eta lankidetza sustatzen du eraginkortasun handiz GPL-aren efektu \u201cbiral\u201d hori ekidinez (GPL kode lizentziatua erabiltzen baduzu, zure amaierako garapena GPL lizentziatua egon behar du). Garatzailearen ikuspuntutik, GPL-ak eragozpen bat du puntu honetan, eta jende asko bandan ixten da kode honen erabileraren aurrean. Hala ere, MPL-a ez da BSD tipoko lizentziak bezain permisiboa. Lizentzia hauek \"copyleft\" ahulak bezala dira ezagunak. NPL-a (ondoren MPL izango zena) GNU eta BSD lizentziek kontuan hartzen ez zituzten puntu batzuez enkargatu zen lehen lizentzia izan zen urte askoren ondoren. Azken finean, software libreko lizentzien barruan BSD estiloko lizentzien ondoko bezala kontsideratu daiteke, baina hobetua.\n\"Copyleft\".\nKontuan izan behar da, \"copyleft\" lizentziaren pean, softwarearen egile eskubideak (copyright) dituen titularrak baduela bertsio eraldatu bat burutzea bere copyright originalaren bidez eta hau nahi duen lizentziaren azpian saldu dezake, bertsio originala software libre bezala birbanatzeaz gain.\nTeknika hau negozio modelo bezala erabilia izan da software librea egiten duten enpresa batzuetan (MySQL adibidez). Praktika honek ez du mugatzen \"copyleft\" bertsioko erabiltzaileei emandako eskubiderik. Aurretik emandako software libreko lizentzia guztiak ere erretiratu ditzake, baina honek lizentzien erabilera duten titularrei indemnizazio batera behartuko lituzke. Espainian, deribatua den edozein lan, lan original bat bezala dago babestua; beti ere lan deribatua egilearen kontratuaren bidezko baimen batetik abiatzen bada. Egileak \"copyleft\" lizentziak erretiratzen dituen kasu generikoan, atzeraldi hau baino lehenago zeuden produktu deribatuetan ez du inongo eraginik izango atzeranzko efekturik ez duelako. Termino legaletan, egileak ez du indarren dagoen lizentzia baimen bat erretiratzeko eskubiderik. Horrela izango bazen, bi aldeen arteko gatazka ohiko auzibidez erabakiko zen.\n\"Open Source Softwarea\"rekin alderaketa.\nNahiz eta praktikan Open Source Softwareak eta software libreak lizentzia asko banatzen dituzten, FSF-ren estetan \"Open Source\" mugimendua filosofikoki desberdina da software librearen mugimenduarekin alderatuz.\n1998an azaldu zen pertsona talde baten bidez. Horien artean Eric S. Raymond eta Bruce Perens nabarmendu genitzake, \"Open Source Iniciative\" (OSI) izenekoa osatu zutenak. Beraiek iturburu-kodea konpartitzen, onura praktikoei garrantzi handiagoa ematea nahi zuten; gainera, softwarearen konpainia nagusiei eta teknologia altuko industriako beste enpresei interesa piztu nahi zien kontzeptu horri buruz.\nMugimendu horren defendatzaileek uste dute \"Open Source\" hitzak ingelesezko \"free\" terminoak \"free softwarean\" sortzen duen zalantzagarritasuna saihesten duela. \"Open Source\" hitza \"think tank Foresight Institute\"-eko Christine Petersonek sortu zuen, eta software libreko produktuentzako marka erregistratu bezala ofizialki ipinia izan zen.\nJende askok onesten du softwarearen garapen prozesuaren onura kualitatiboak garatzaileak programa baten iturburu-kodea erabili, aldatu eta birbanatu dezaketenean. Software librearen mugimenduak garrantzi handia ematen dio softwarearen aspektu moral eta erikoei, bikaintasun teknikoa bere estandar etikoaren bigarren mailako produktu desiragarri bat bezala ikusiz. \"Open Source\" mugimenduak, aldiz, bikaintasun teknikoa lehentasunezko helburu du, iturburu-kodearen elkarbanatzea helburu hori lortzeko bitarteko izanik. Horregatik, hain zuzen, urruntzen da FSF-a Open Source mugimendutik eta \"Open Source\" terminotik.\nOSI-k OSD-ra (\"Open Source Definition\")egokitzen diren lizentziak bakarrik onartzen dituenez, jende gehienak banaketa eskema bezala interpretatzen du eta libreki elkarbanatzen du \"Open Source\"-a software librearekin. Desberdintasun filosofiko garrantzitsuak dauden arren bi terminoen artean, bereziki softwarearen erabilera eta garapen terminoetan, oso gutxitan izaten dute eragina lankidetza prozesuan.\nNahiz eta \"Open Source\" terminoak prezio eta libertateen arteko zalantzagarritasuna ezeztatzen duen (ingelesezko kasuan), beste berri bat ere sortzen du: \"Open Source Definition\"-era egokitzen diren programen artean, erabiltzaileei hobetzeko aukera ematen diena, eta iturburu-kodea bakarrik eskuragarri duten programen artean, ziur aski mugapen garrantzitsuak dituztenak iturri kode horren erabileran.\nJende askok uste du iturburu-kodea eskuragarri duten software guztiak \"open source\" direla trukatu egin daitezkeelako (software mota honetako adibide bat Graphviz doaneko softwarea izango litzateke, hasiera batean librea ez zena baina iturburu-kodea zekarrena, nahiz eta ondoren AT&amp;T enpresak lizentzia aldatu zion). Hala ere, software honetako askok ez die libertatea ematen erabiltzaileei beren aldakuntzak banatzeko, erabilera komertziala mugatzen dute edo oro har erabiltzailearen eskubideak murrizten dituzte.\nAdierazgarritasun politikoa.\nSoftware librearen produktu bat zirkulatzen hasi den momentutik eskuragarri dago kostu oso baxuan edo inongo kosturik gabe. Aldi berean, bere erabilpena ez da gutxitzen. Honek esan nahi du software librea ondasun libre bat bezala karakterizatu daitekeela eta ez ondasun ekonomiko bat bezala; baina horrek ez du esan nahi ezin duenik merkaturagarria izan.\nSoftware libreak erabilpen, aldakuntza eta birbanaketa libreak ahalbidetzen dituenez, Hirugarren Munduko herrialdeetan onarpen handia du, hauek ezin dutelako askotan software ez libre baten kostuak ordaindu.\nLokalki aldatzea ere erraza da eta honen ondorioz beste hizkuntzetara itzulpena egin daiteke, komertziala den softwarearekin batzuetan errentagarri ez dena.\nSoftware librearen gehiengoa asoziazio librearen bidez kooperatzen duten nazioarteko taldeengandik da ekoitzia. Taldea motibazio desberdin ugari dituzten pertsonek osatzen dute. Software librearen eta gaur egungo sistema ekonomiko kapitalistaren erlazioen artean jarrera asko daude:\nSoftware librearen inplikazio politiko eta ekonomikoaren zati handi batean zenbait kontzeptu eta printzipio anarkista eta antiautoritarioei egiten zaie aipamena. Batzuek hau kontuan hartu behar den faktore bat dela uste dute eta beste batzuek, aldiz, ez diote garrantzirik ematen.\nSegurtasun erlatiboa.\nSoftware libre eta ez librearen arteko eztabaida dago. Produktuen segurtasun erlatiboa erabakitzeko normalean erabiltzen den metodoa honakoa da: zehaztu zenbat adabaki dauden produktu tartekatu bakoitzean. Normalean metodo honen erabiltzaileak gomendatzen dute produktu batek ez duenean ahalbidetzen segurtasun akatsak zuzentzeko metodoa, produktu hori ez erabiltzea, konponbide bat prest ez dagoen bitartean behintzat.\n2004ko abenduan Secunia segurtasun lekuak adabaki gabeko zero segurtasun akats ditu (oraindik ez konponduak) interneten nabigaziorako, bulegoen ekoizkortasunerako eta e-mailerako (Mozilla Firefox, Open Office.org eta Mozilla Thunderbird). Aldiz, produktu ez-libre baliokideetan hainbat segurtasun akats aurkitu dira oraindik konponduak izan ez direnak: Microsoftek eginak (Internet Explorer, Microsoft Office, Outlook Express).\nSoftware librearen beste adibide bat Linux da. Jende askok segurua dela uste du ez delako Windows bezain erabilia, baina ez da horrela; gertatzen dena da sistemaren egiturari esker, baimen altuena ez dela sistemarena baizik eta \"root\"ena, itxi ezin daitezkeen programak galaraziz eta berak eman behar du baimena programa bat betetzeko eta zeinek betetzeko. Gainera, ezin dira artxiboak ordeztu eta zerbait sinatua ez badago Linux sistema eragileak erabiltzaileari jakinarazi egiten dio.\nAzken finean, hainbat dira Linuxek segurtasun arloari buruz hartzen dituen neurriak, oso eraginkorrak direnak. Unixek eta bere umeak bezala (Linux Unixen \"umea\" da)\nHerri administrazioan.\nZenbait herrialdeen herri administrazioak software librearen alde agertu dira bere zerbitzari eta mahaigain sistemak osoki edo partzialki migratuz eta software librea subentzionatuz. Honen adibide dira Alemania, Argentina, Brasil, Dominikar Errepublika, Ekuador, Espainia, Frantzia, Kuba, Txile, Txina, Mexiko eta Venezuela.\nEsate baterako, 2019. urtean Asturiaseko parlamentuak Software Libre erabiltzearen aldeko aldarrikapena onartu zuen.\nAurrekoaz gain, herri administrazioak industria gidagarri edo erakustoki funtzioa dute eta honek eragin handia edukitzea ekartzen du eta honen ondorioz, ehun teknologiko baten sortzera bideratu beharko litzateke aberastasun nazionala sortuz. Hau enpresak piztuz sor daiteke eta beraien negozioa, zati batean, administraziorako, mantenurako eta oraingo softwarearen adaptaziorako software libre berria garatzean oinarrituko litzateke.\nBeraz esan daiteke software libreak herri administrazioan eragin handia duela zenbait herrialdeetan.\nHezkuntzan.\nHerri administrazioren baitan atal estrategikoa izan daiteke hezkuntza saila eta batez ere, eskolak, ikastetxeak eta unibertsitateak.\nDagoeneko zenbait ikastetxe publiko Linux erabiltzen dute, hala nola, Donostiako Lauaizeta BHI, Antigua-Luberri BHI eta Arantzazuko Ama BHI, Irungo Toki Alai BHI eta Hirubide BHI, Iru\u00f1a Okako Badaia BHI eta Hondarribiko Talaia HLHI.\nMotibazioak.\nMotibazio etikoa, \"Free Software Foundation\" banderadun, \"hacker\" kulturaren ondoko, eta libre deituaren aldeko, softwarea ezagutza dela argumentatzen duena eta trabarik gabe hobetu beharko litzatekeena. Bere estalketa jarrera antisoziala da eta programa aldatzeko posibilitatea askatasun adierazpen bat da.\nPribatutasuna. Software pribatiboa erabiliz erabiltzaileak ez daki softwarearen jabeak zer programatu duen eta zelako jarraipena egingo dion. Software pribatiboa ez da gardena izaten eta erabiltzaileak hornitzaileekin \"fidatu\" egin behar dira, edo, jakin behar dute, ematen zaien zerbitzuaren truke euren datu pribatuak partekatzen ari direla.\nMotibazio pragmatikoa, \"Open Source Initiative\" banderadun, ireki deituaren aldeko, abantaila tekniko eta ekonomikoak argumentatzen dituena, antikomunen tragedia ekiditeari buruz pizgarriak hobetuz.\nHiru motibazio handi hauetaz aparte, software librea lan egiten duten pertsonek beste hainbat arrazoirengatik ere egiten dute, hauek jostaketatik sari ekonomiko hutseraino doaz eta hau posible da negozio eredu mantengarriei esker.\nKomunitatea.\nSoftware librearen aldekoek defendatzen dute software libreak dauzkan libertateek onura ekarriko dietela gizarteari eta erabiltzaileei. Horretarako garrantzitsutzat jotzen da software librearen aldekoen komunitatea indartzea. Komunitatea esaten zaio batez ere baliabide digitalez sortzen diren komunikazio kanal eta tresnei: foroak, txatak, posta zerrendak eta abar. Horrelako baliabideen bidez software librearen zaleek elkarri laguntzen diote. Elkarri galdetu, non topatu, nondik deskargatu, nola instalatu, nola konpondu...\nEuskal komunitatea.\nSoftware librearen euskal komunitateko talderik zaharrena, Librezale taldea da, gutxienez 2003. urtetik hona software libre aplikazioak euskaraz lokalizatzen, besteak beste. Talde nagusi horretatik, Hezkuntzan ere Librezale taldea eta Software Libre Zalantzak Matrix/Telegram txata atera ziren 2017an eta 2020an.\nHezkuntzan oso erabilgarria den Moodle plataformaren erabiltzaileek sortu zuten komunitateak, Moodle euskaraz komunitateak, lanean bigarren hamarkada betetze bidean dago. Moodleren inguruan, \"IraKasTen\" bezalako eskaintza irekiak sortu dira.\n\"Hack.in#badakigu\" informatika elkarte askeko taldeak ere hamar urte baino luzeago den ibilbidea du. Euren burua aurkezterakoan zera diote: \"jendartearen garapenean eta giza eskubideen inguruan lanean ari diren norbanako zein eragileak ahalduntzen teknologia askeak erabiliz, azken hauek eraldaketa sozialerako ezinbesteko tresnak direlako\". 'Teknologia askeak' horrekin, software libreari eta hardware libreari erreferentzia egiten diotela uler daiteke.\nMilitantzia.\nSoftware librearen komunitateko kide batzuek txantxak egiten dituzte beren software librearen aldeko koherentzia ez ote duten urrutiegi eramaten ari. Software librearen sektakoak direla-eta esaten dute umoretsu, esate baterako WhatsApp erabiltzeko eskatzen dietenean. Richard Stallmanek, esate baterako askotan errepikatzen du bera Askatasunaren Txapelduna dela, eta zaila dela kontu hauetan bera bezain koherente izatea, baina askatasunaren bidean edozein urratsek balio duela eransten du. Bere burua santu bat bezala mozorrotuz, abesti umoretsuz apaindu izan ditu askotan bere jendaurreko aurkezpenak.\nSerioago, software librearen aldeko militantziaz ere hitz egin izan da. Eta hurkoari horrelakoak bota:"}
{"id": "12178", "revid": "371", "url": "https://eu.wikipedia.org/wiki?curid=12178", "title": "Free software", "text": ""}
{"id": "12179", "revid": "56334", "url": "https://eu.wikipedia.org/wiki?curid=12179", "title": "Richard Stallman", "text": "Richard Matthew Stallman (1953ko martxoaren 16a - ) software librearen mugimenduaren sustatzaile nagusietako bat da. Harvard unibertsitatean ikasi zuen eta MIT laborategian lan egin zuen. Egindako ekarpenengatik eta ibilbidearengatik aipamen eta sari asko jaso ditu: hamar bat doktorego \"honoris causa\", MacArthur Fundazioaren beka famatua, \"Pioneer\" saria eta ACMren hainbat sari. \nEkarpenak.\nProgramatzaile bezala bere arrakasta batzuk GNU Emacs testu editorea, GCC konpilatzailea eta GDB araztailea aipatu daitezke, beti ere GNU proiektuaren barruan. \nRichard Stallman GNU proiektuaren sortzailea ere bada. GNU proiektua Unixen oinarrituriko sistema eragile bat da, bere baitan software askea soilik hartzen duena. 1983. urtean abiatu zen. FSF (Free Software Foundation) fundazio entzutetsuaren sortzailea ere bada, eta, urte askotan, zuzendaria. \nCopyleft kontzeptuaren asmatzailea ere bada Stallman, softwareari lizentzia bat jarri eta hala ere honek libre jarraitu dezan eta bere erabilpena eta moldaketa komunitatearen esku egon dadin. \nEkintzailea.\nSoftware librearen inguruan berak sortutako influentzia batez ere esparru moral, politiko eta legezkoan izan dira, beti ere software pribatiboaren ordezko bezala aurkeztuz. Euskal Herrian hainbat aldiz egon da software librearen aldeko mezua zabaltzen.\nStallmanek argudiatzen du telefono mugikorrak \"zaintza eta jarraipenerako dispositiboak\" direla, eta \"Stalinen ametsa\" liratekeela. Uko egin dio txartel adimenduak erabiltzeari sarrera kontrolatuta dagoen tokietan, kokapena eta ordutegia kontrolatzen dutelako. Urte askotan ez du Interneten nabigatu jarraipena ekiditeko (\"wget\" erabiltzen zuen weba irakurtzeko), ondoren \"Tor\" erabilita hasi da nabigatzen.\nDuen irudiak eta konferentzietan agertzen dituen maniek hacker kulturaren ikono bihurtu dute, hainbat komikitan agertzeraino.\nStallman hainbat protestatan hartu du parte, besteak beste software patenteen, software jabedunaren eta\u200b DRMen erabileraren aurka. \nLinus Torvalds-ek polemika piztu zuen Stallman kritikatu zuenean, pentsaera \"zuri ala beltza\" erabiltzen duelakoan."}
{"id": "12180", "revid": "371", "url": "https://eu.wikipedia.org/wiki?curid=12180", "title": "Richard Matthew Stallman", "text": ""}
{"id": "12181", "revid": "371", "url": "https://eu.wikipedia.org/wiki?curid=12181", "title": "William Henry Gates", "text": ""}
{"id": "12186", "revid": "371", "url": "https://eu.wikipedia.org/wiki?curid=12186", "title": "Sopelana", "text": ""}
{"id": "12188", "revid": "336", "url": "https://eu.wikipedia.org/wiki?curid=12188", "title": "GNU Lesser General Public License", "text": "GNU Lesser General Public License (LGPL) GPL lizentziaren aldaera bat da. Lizentzia hau liburutegiekin erabiltzen da normalean. Liburutegi libreak jabedun softwareekin erabiltzea ahalbidetzen du.\nLGPL lizentzia GPLrekiko duen desberdintasun nagusia liburutegiak banatzea ahalbidetzen duela da, eta berau beste edozein softwarerekin bateratu daiteke, mugarik gabe, librea zein jabeduna izan."}
{"id": "12189", "revid": "371", "url": "https://eu.wikipedia.org/wiki?curid=12189", "title": "GNU LGPL", "text": ""}
{"id": "12190", "revid": "371", "url": "https://eu.wikipedia.org/wiki?curid=12190", "title": "LGPL", "text": ""}
{"id": "12191", "revid": "105290", "url": "https://eu.wikipedia.org/wiki?curid=12191", "title": "GNAT Modified General Public License", "text": "GNAT Modified General Public License (\"Modified GPL, MGPL\") GPL lizentziaren aldaera bat da, Ada programazio lengoaiarentzako egokituta, alegia. Aldaketa honek, liburutegi bat GPL ez den aplikazio batetatik erabiltzea ahalbidetzen du.\nGNAT konpilatzailea erabiliz, fitxategi bat MGPL lizentziapean dagoela adierazi daiteke hurrengo agindu hau gehituz:\ncodice_1"}
{"id": "12193", "revid": "6950", "url": "https://eu.wikipedia.org/wiki?curid=12193", "title": "Mondragon Unibertsitatea", "text": "Mondragon Unibertsitatea unibertsitate kooperatiboa da, irabazi-asmorik gabea, onura publikokoa eta, beraz, gizarte osoari irekia. Mondragon taldean dago eta haren balio eta printzipio berak izanik, gizarte bidezkoago eta jasangarriago bat eraikitzen saiatzen den eragile aktiboa da.\nUnibertsitate gaztea da, 1997an sortua, unibertsitatea hezkuntza arloan ibilbide eta esperientzia luzea duten hiru hezkuntza kooperatiben elkartzetik jaiotzen da, hain zuzen Mondragon Goi Eskola Politeknikoa \u201cJose M\u00aa Arizmendiarrieta\u201d S.Kooperatiboaren, ETEO S.Kooperatiboaren eta Irakasle Eskola S.Kooperatiboaren elkartzetik.\nGaur egun, 5890 ikasle ditu graduak, unibertsitate masterrak eta doktorego programak ikasten. Gainera, 6500 profesional inguru unibertsitatetik igarotzen dira haien ezagutzak eguneratzeko asmoz.\nHistoria.\nMondragon Unibertsitatea 1997an sortu zen, eta maiatzaren 30eko 4/1997 legeak ofizialki onartu zuen.\nHezkuntza arloan ibilbide eta esperientzia luzea duten hiru hezkuntza kooperatiben elkartzetik jaio da, hots, Jose Maria Arizmendiarrieta kooperatibaren, ETEO kooperatibaren eta Irakasle Eskola kooperatibaren elkartzetik. Gaur egun,\u00a0Unibertsitateak lau fakultate ditu:\nFakultate eta Laborategiak.\nMondragon Unibertsitateak lau fakultate eta bost laborategi ditu hurrengo herrialdeetan kokatuta: Arrasate, O\u00f1ati, Eskoriatza, Aretxabaleta, Ordizia, Irun, Hernani, Donostia, Bilbo, Madril, Bartzelona, Valentzia, Queretaro (Mexiko) eta Shangai (Chinan)\nFakultate honek gaur egun hiru kanpus ditu, Eskoriatzan, Aretxabaletan eta Bilbon kokatuta daudenak.\nIrakasle Eskola moduan sortu zenetik, 1976an, Mondragon taldeko mugimendu kooperatibora atxikitako hezkuntza kooperatiba izan da. Hortaz, kooperatiba izaera duen erakundea da Fakultatea, Euskal Herrian errotua. Era berean, ezagutzari lotutako formazio, ikerketa, aplikazio eta transferentzairi dagokionez, Humanitate eta Hezkuntza Zientzien Fakultatea irekita dago mundu osoan arlo horretan diharduten beste zentro, pertsona eta erakunde batzuekiko elkarlan eta hartu-emanetara.\nSortu zenetik eta Mondragon Unibertsitatea eratu arte, Irakasle Eskolaren eginkizuna irakasleak prestatzea izan zen; hori dela eta, soil-soilik Irakasle tituluak eskaintzen zituen.1998an, Mondragon Unibertsitatea sortzearekin batera, enpresara egokitutako Humanitate Lizentziatura eskaintzen hasi zen.\nHezkuntzako tituluei dagokienez, Irakasle tituluen eskaintza zabaldu egin zen, Heziketa Fisikoa eta Entzumena eta Mintzaira txertatuz. Horrez gain, 2000-2001 ikasturtean, Psikopedagogia Lizentziatura ezarri zen Hizkuntzen Psikopedagogiaren lerroan, eta, 2002-2003 ikasturtean, Esku-hartze Psikopedagogikoaren lerroa ireki zen. 2005ean, Ikus-entzunezko Komunikazioko Lizentziatura eskaintzen hasi zen.\n2009-2010 ikasturtean, eta Bolonia prozesuaren ondorioz, Europar esparrura egokitutako titulazio berriak eskaintzen hasi zen.\nMondragon Unibertsitateko enpresa Fakultatea, Enpresagintza, Mondragon Unibertsitateko Enpresagintza Elkarte Kooperatiboan barne dagoen giza ekimeneko kooperatiba mistoa da. Egoitza nagusia O\u00f1atin dago kokatuta, Euskal Herriko erdian, 1960an ekin zion jarduerari, 1542an eraikitako O\u00f1atiko Sancti Spiritus Unibertsitate ospetsuaren tradizioari jarraituz.\nFakultate honek gaur egun hiru campus ditu, O\u00f1atin, Irunen eta Bilbon kokatuta daudenak.\nETEO 60ko hamarkadan sortu zen Jos\u00e9 Mar\u00eda Arizmendiarrieta apaiz jaunaren eskutik, Arrasateko Lanbide Heziketako Zentroa osatzeko eta administrazio zein kudeaketa arloko prestakuntza hedatzeko. Horrela, sortzen da bere hasieretan, Eskola Tekniko-Administratibo bezala, ETEO-ko hazia.\n1973-1974ko ikasturtean, Enpresagintza Eskola Teknikoaren onespena lortu eta ETEO izena hartu zuen (O\u00f1atiko Enpresagintza Eskola Teknikoa). Ikasturte horretan bertan ere, Enpresa Zientzien Diplomaturaren izaera ofiziala lortu zuen. Hau aukera handia izan zen eskualdeko gazteentzat, goi mailako ikasketak bertan egin ahal izateko. 1980an ETEO kooperatiba bihurtu zen.\nAldaketa adierazgarrienak Fakultatean, 1997-1998 ikasturtetik aurrera eman ziren, Mondragon Unibertsitateko onespen ofiziala lortu zenean Unibertsitate bezala, Deba Garaiko unibertsitate ikasketen hiru kooperatiben elkartasunaren ondoren: Mondragon Goi Eskola Politeknikoa, ETEO eta Irakasle Eskola.\n2009an Bateratasun proiektua hasi zen MIK KOOP. Elkartearekin. Honekin sortu nahi zen, MIK-en birsorreratik abiatuta, Euskadiko Ikerketa Zentro handiena Kudeaketa Aurreratuan, Enpresagintzako eta MIK-eko ikerketa taldeen gaitasunak integratuz. Helburua, ezagutzaren sorrera eta transferentzia lideratzea da, Euskadirentzako estrategikoak diren arloetan; eta honekin batera, handitu nahi da, enpresen lehiakortasuna eta gizartearena orokorrean.\n1995etik aurrera, M.U. Enpresagintza (lehen ETEO), Kalitate Osoaren printzipioetan oinarritutako kudeaketa eredua aplikatzen ari da. Garapen honek, izan zuen emaitza bezala 2006an , EUSKALIT-eko Kanpo Ebaluazioaren Zerbitzuaren errekonozimendua, zilarrezko Q sariarekin.\n2009ko azaroan, Eusko Jaurlaritzako Kultura Sailak, Mondragon Unibertsitateko Enpresagintza Fakultatea, \u201cUrrezko egiaztapen Graduarekin\u201d egiaztatu zuen, kalitateko egiaztapen markoan Bikain hizkuntzalaritza kudeaketan.\n2009ko azaroan, Emakunde-Emakumearen Euskal Erakundeko zuzendariak, M.U. Enpresagintzari (lehen ETEO), eman zion , entitate kolaboratzailearen errekonozimendua, emakumeen eta gizonen arteko aukeren berdintasunean.\nBere jarduera nagusiak prestakuntza, ikerketa, garapena eta berrikuntza dira.\nFakultate honek gaur egun lau kanpus ditu, Arrasaten, Orona ideon, Goierrin eta Bilbon kokatuta daudenak.\nMondragon Goi Eskola Politeknikoak 1943an ekin zion irakaskuntzari. Jarduera horren sustatzailea On Jose M\u00aa Arizmendiarrieta izan zen, Mondragon kooperatiba-esperientziaren sortzailea. Ordutik, Eskola etengabe hazi da, eta makina bat enpresa-esperientzia berritzaile sortzen lagundu du.\nEskolaren historiako une garrantzitsu bat ULGOR Kooperatiba Elkartearen sorrera dugu, kooperatiba-mugimenduko lehen industria-kooperatiba izan baitzen. ULGOR, gaur egungo FAGOR, 1956an sortu zuten bost ingeniari teknikok. Ildo horretan, ALECOP industria-kooperatibaren sorrera ere nabarmendu behar da. 1966an hasi zen ekinean, ikasleei ikasketak eta lana bateratzeko aukera eskaintzeko nahiak eraginda. FAGOReko bazkide da, hain zuzen.\nBeste alderdi batzuei dagokienez, 1972an bultzada handia eman zitzaion nazioartean zabaltzeko asmoari, Eskolak lehen harremanak finkatu baitzituen atzerriko unibertsitateekin. Horretaz gain, 1986tik, partaidetza aktiboa izan du nazioarteko Heziketa eta Ikerketa eta Garapen Proiektu ugaritan.\n1974an, IKERLAN Ikerketa Zentroa sortu zuten. Gaur egun, 200 ikertzaile inguru ditu, eta Espainiako puntako teknologia-zentroetako bat da.\n1983an, Gizabidea Irakaskuntza Pribatuko Fundazioa eratu zen. On Jose M\u00aa Arizmendiarrietaren proiektua bera hil ondoren gauzatu zen, azkenik. Eskolaren eraikinak Fundazio berriari atxikita geratu ziren.\nEskolaren partaidetza aktiboari esker, gizarte- eta enpresa-ekimenak erruz abiarazi dira azken hiru hamarkadetan: besteak beste, DIARA enpresa, industria-diseinuaren arloko aitzindaria (1985ean) eta hainbat ikastetxe.\n1995ean, Goi Eskola Politeknikoari ER353/ 1/95 ISO kalitate-agiria eman zioten. Agiri hori lortu zuen Espainiako lehen unibertsitatea, eta Europako lehenengoetakoa, izan zen.\n1996an, CEI-SAIOLAN enpresa eratu zen, sektore aurreratuetan enpresa berriak irekitzen laguntzeko. Dena den, 1984tik horretan zebiltzan jadanik, eta emaitza onak ari ziren lortzen.\nAzkenik, 1997an, Mondragon Goi Eskola Politeknikoak Mondragon Unibertsitatea eratu zuen, Debagoieneko beste bi unibertsitaterekin batera: O\u00f1atiko ETEO Koop. E.rekin eta Eskoriatzako Irakasle Eskola Koop. E.rekin batera, hain zuzen.\n2003-2004 ikasturtean, zilarrezko Q saria eman zioten, EUSKALITen kanpo-ebaluazioan 400 puntu baino gehiago lortzeagatik.\n2008an, ingeniaritza-ikasketak Europako Goi Mailako Hezkuntza eremura egokitu zituen EAEko lehen unibertsitatea izan zen.\n2010eko ekainean, MGEPk ebaluazio positiboa jaso zuen unibertsitate-prestakuntzaren Barne Kalitatea Bermatzeko Sistemen garapenerako eta diseinurako AUDIT programaren eskutik.\n2010eko irailean, MGEPk Elektronikan eta Txertatutako Sistemetan Ikerkuntza eta Berrikuntza Teknologikoko Zentroa inauguratu zuen, Garaia Berrikuntza Gunean. Zentroak elektronikaren, informatikaren eta telekomunikazioen arloko ikerkuntza eta prestakuntza barne hartzen ditu.\nBCC Mondragon Unibertsitateari atxikitako Donostiako Gastronomia Zientzien Fakultate batek eta Gastronomiaren eta Elikaduraren Ikerketa eta Berrikuntza Zentro batek osatzen dute. Fakultate bizia da, ikasleak, gastronomia zaleak eta sukaldari profesionalak batzen dituena, jardunaldiak, konferentzia-zikloak, mintegiak, ekintza kulturalak eta abar biltzen dituena. Eraikinak hainbat sari jaso ditu, eta ekipamendurik onenaz hornituta dago ikasleek ahalik eta modurik eraginkorrenean eta praktikoenean ikas dezaten. Bere inguruan errespetuz integratutako eraikina du. Irudi irmoa du, berritzailea, iradokitzailea eta ausarta. 15.000 metro koadro, paisaia eder batek inguraturiko campus baten erdian. Basque Culinary Center Donostiako hegoaldean dago, Miramon izeneko goragune batean, izen bereko parke teknologikoaren barruan.\nBasque Culinary Centerren patronatuaren kide dira hainbat erakunde, instituzio eta goi malako euskal sukaldari ezberdinak, haien artean:\nNazioarteko Kontseilua eratzen dute munduko gastronomia arloko herrialde garrantzitsuenetako sukaldari ospetsuenek, eta horien zeregina da \"Basque Culinary Center\"-eko estrategia jardueretan aholkua ematea. Eratzen dute kide aktiboek eta kide fundatzaileek, alegia epe baten ondoren eraberritu izaten diren aholkulariek. Joan Roca presidentea izanik, Kontseiluko kideak dira Ferr\u00e1n Adri\u00e0, Gast\u00f3n Acurio, Massimo Bottura, Michel Bras, Ren\u00e9 Redzepi, Heston Blumenthal, Alex Atala, Dan Barber, Enrique Olvera, Yukio Hattori, Dominique Crenn, Yohishiro Narisawa eta Maria Fernanda Di Giacobbe.\nFormakuntza eskaintza.\nMondragon Unibertsitateak zazpi ezagutza arlo ezberdin lantzen ditu:\nEskaintza akademiko hau unibertsitatera doazen gazteei bideratuta dago gradu ezberdinen bitartez, graduatu berriei unibertsitate masterrak eskaintzen zaizkie, unibertsitate masterra amaitu eta profesionalentzako prestakuntzaren esparrutik gaur egun lanean dauden pertsonei bideratutako eskaintza zabala dauka. Gaur egun, Mondragon Unibertsitateak gazteei bideratutako gradu eta unibertsitate masterrak 32 dira, horietatik 17 dualak direlarik. Gainera 4 titulaziok Unibasq-en Nazioarteko Aitortza dute. Eskaintza hurrengokoa da:\nIkerketa eta Transferentzia.\nIngeniaritza eta teknologia arloan unibertsitateak elkarlaneko ikerketa eredu bat garatu du, zeinetan enpresaren beharrekin lerrokatuta egiten den ikerketa, beti ere bikaintasuna bilatuz.\nEnpresa Kudeaketa eta Ekintzailetza arloan, Unibertsitateko ikerketa-taldeek xede hau dute: ezagutza sortzea eta zabaltzea, enpresen eta erakundeen lehiakortasuna hobetzearen eta horien produktu, prozesu eta zerbitzuen garapena eta hobekuntza ahalbidetzen \nBerrikuntza hezkuntzan dagokionez, unibertsitateak elkarlaneko ikerkuntza-eredua oinarritzen da partaidetzan, beti ere, ardatza moduan hartuta lau eragile nagusien elkarlana: eskolak, erakunde publikoak zein pribatuak, eta unibertsitateak.\nGastronomia arloan ere, ikerkuntza-jardueraren zeregin nagusia berrikuntza gastronomikoaren eta sukaldaritzakoaren esparruan Berrikuntza eta Garapen Teknologikoko Proiektuak egitea da, produktu eta zerbitzu berriak sortuta. \nBukatzeko, kooperatibismoaren arloan unibertsitateak ikerkuntza-eredu kolaboratiboak unibertsitateko ikerketa eta eragile sozio-ekonomikoen konfluentzia bilatzen du.\nGobernu Organoak.\nMondragon Unibertsitateak Organo Gobernuak bi zatitan banatzen ditu, alde batetik Kide Bakarreko Aginte Organoak eta bestetik, Gizarte eta Zuzendaritza Organoak.\nBatzar orokorra: Batzar Orokorra bazkideen bilkura da, Batzarraren eskumeneko materiei buruzko erabakiak eta akordioak hartzeko osatua eta mahaiburuan Kontseilu Errektoreko lehendakaria duena. Osaera: kooperatiba bazkideen 30 ordezkarik, kooperatibaren lan-bazkideen ordezkariek eta bazkide laguntzaileen ordezkariek osatzen dute.\nErrektore kontseilua: kooperatibaren ordezkaritza-, aginte- eta kudeaketa-organoa da eta kooperatibaren jarduera-ildo nagusiak ezartzeko eskuduntza du. 18 kide titularrek osatzen dute; horietatik bik Presidente eta Idazkari karguak beteko dituzte. Bileretara Unibertsitateko\nZuzendaritza batzordea\nZuzendaritza-Batzordearen egitekoa, orohar, Errektore Kontseiluak Unibertsitatearen administrazio- eta kudeaketa-lanetan aholkatzea izango da, baita Batzordearen estatutuetan esleitutako funtzioak betetzea ere. Zuzendaritza Batzordea ondorengo kideek osatzen dute: Errektoreak-mahaiburua, Errektoreordeak, bateratutako zentroetako Zuzendari-Dekanoek, Idazkari nagusiak eta Finantza zuzendariak. Osaera:"}
{"id": "12194", "revid": "371", "url": "https://eu.wikipedia.org/wiki?curid=12194", "title": "Mondragoe", "text": ""}
{"id": "12197", "revid": "119347", "url": "https://eu.wikipedia.org/wiki?curid=12197", "title": "Pablo Malo", "text": "Pablo Malo Mozo (Donostia, ) zinema zuzendari eta gidoigilea da.\nBiografia.\nFormazio autodidakta izan zuen. 80ko hamarraldiaren bukaeran eta 90eko hamarraldiaren hasieran zenbait bideo idatzi eta zuzendu zituen hainbat sari irabaziz.\nLehen film luzea estreinatu zuen 2004an, ordura arte pelikula laburrak eta dokumentalak egiten ibili baitzen. Bere lehen filme honengatik zuzendari berri onenaren Goya Saria irabazi zuen.\n2006an bigarren lan luzea egin zuen, \"La sombra de nadie\"."}
{"id": "12198", "revid": "49630", "url": "https://eu.wikipedia.org/wiki?curid=12198", "title": "Goya Sari", "text": ""}
{"id": "12199", "revid": "56334", "url": "https://eu.wikipedia.org/wiki?curid=12199", "title": "Julio Medem", "text": "Julio Medem Lafont (Donostia, Gipuzkoa, 1958ko urriaren 21a) Euskal Herriko zinema zuzendari bat da. Medikuntza ikasi zuen EHUn, eta horrek ukituak utzi dizkio bere lanetan.\n1992an bere lehenengo pelikula estreinatu zuen: \"Behiak\". Ordutik aurrera, arrakasta lortu du mundu osoan bere film luzeekin, berezkoa duen estiloa landuta (\"La ardilla roja, Tierra, Los amantes del c\u00edrculo polar\" eta \"Luc\u00eda y el sexo\").\n2003an aurkeztu zuen polemika handia ekarriko zion lana, Euskal Herriko egoera sozio-politikoa aztertzen duen \"\" film dokumentala.\nAzken urteotan biribildu du bere ibilbidea \"Ca\u00f3tica Ana\" eta \"Room in Rome\" lanekin.\nBizitza.\nEHUn medikuntza ikasketak egin zituen arren, aspalditik zetorkion zinemarako zaletasuna.\nKritikari aritu zen \"La Voz de Euskadi\" eta \"Cinema 2002\" agerkarietan.\n1987. urtean, medikuntza alderatuta, zinema profesionalean murgiltzea erabaki zuen. Zuzendari laguntzaile eta muntatzaile bezala aritu ondoren, Michel Gaztanbideren gidoi batan oinarrituta, bere lehen film luzea egin zuen, \"Vacas\" (1991), zuzendari berriei ematen zaien Goya saria jaso zuena.\nOndoren zuzendu zituen bi filmek, \"Tierra\" (1996) eta \"La ardilla roja\" (1993), nazioartean arrakasta handia izan zuten, beren ukitu esperimental eta abangoardistagatik.\n\"Los amantes del c\u00edrculo polar\" (1998) filmean amodiozko drama landu zuen.\nSexua du ardatz nagusia \"Luc\u00eda y el sexo\" bere hurrengo filmak (2000).\nZuzendari ez ezik, bere film gehienen gidoien egilea ere bada, eta beste batzuentzako gidoiak ere idatzi izan ditu, Itziar Bollainen \"Hola, \u00bfest\u00e1s sola?\" (1995) filmarena, esaterako."}
{"id": "12200", "revid": "1659", "url": "https://eu.wikipedia.org/wiki?curid=12200", "title": "Herri Urrats", "text": "Herri Urrats, Seaskak urtero antolatzen duen euskal irakaskuntzaren aldeko festa da, maiatzaren lehen hamabostaldian ospatzen dutena Senpereko aintziraren inguruan, Lapurdin.\nBildutako dirua Iparraldeko ikastolak laguntzeko bideratzen dute.\n1970eko hamarkadaren bukaeran eta 1980koaren hasieran sortu ziren ikastolen aldeko lehen festak. 1977an ospatu ziren lehen aldiz Kilometroak, 1978an Ibilaldia, 1981ean Nafarroa Oinez eta Araba Euskaraz eta 1984an ospatu zen lehen Herri Urrats jaialdia. Besteak ez bezala, Herri Urrats toki berean ospatzen da urtero.\n1984an izan zen lehendabiziko edizioa. 2020 eta 2021 urteetan ez zen antolatu, Covid-19 pandemia zela eta, nahiz eta 2021ean jaialdi ttipi bat ospatu. 2022an 39. edizioa ospatu da.\nBeste jaialdi eta ekimen askotan bezala, Herri Urrats jaialdirako kantuak sortu dituzte hainbat musikarik urteetan zehar. Besteak beste, Skunk, Oskorri, ETS, Xutik, Willis Drummond, Berri Txarrak, Hemendik At, Xiberoots, 2Zio eta Zetak taldeek egin dituzte abestiak.\nHerri urratsen hasiera.\nSeaskako aita-amak hasi ziren esaten zerbait behar zela egin. Pierre Iturria aita gazteak toki bat korritzeko eskatu zuen, eta dirua biltzeko ikastolen alde. Senpereko alkate Germain Espondari galdetuta baietz erantzun zien, herriko elkarte bat zela, eta ez zela problemarik. Iturria ibiltzen zen Hegoaldean, eta atera zuen ideia hori, zapataren irudia ere diseinatu zuen, eta hortik partitu zen.\n1984ko lehen ediziotik arrakasta izan zuen ikastolen aldeko festak. Ez zuten uste lehen urtean jendea izanen zela. 200 edo izanen zirela espero zuen, baina lehenbiziko urtean Hegoaldetik joan zen 5.000 jende.! Eta ondoko urtean berean baziren 10.000, gero doblatuz segitu zuen. 60.000raino ere heldu izan dira. Burasoek ikusi zuten behar zela organizatu, urtetik urtera, familia gazteak heldu zirelarik emendatzen joan zen. 2022an 1.500 pertsona aritzen dira antolakuntzan, autoak aparkatzen laguntzeko eta dena. Hasi zirelarik 50 ziren.\n1990 aldean baziren 200 autobusez goiti bide bazterretan. Garai horretan Hego Euskal Herriko jendea etortzen zen gehienbat, eta mugan arazoak izaten ziren urtero. Muga pasatzerakoan Hendaian Hegoaldeko poliziek atxikitzen zituen autobusen barnean Hegoaldetik hona etortzen ziren jendeak. Hiru oren pasatu zituzten batzuek autobusean.\nLehenbiziko urteetan gutxi ziren Senpereko herrikoak jaian. Gero abiatu zen, eta 2010eko hamarkadan helduko jendea eta ingurukoa bazen gehiago Hegoaldekoak baino.\nPresentzia politikoaren aldetik azken urteetan beste harremanetan heldu direnak badira, prefeturakoak, diputatuak... goizean etortzen dira biltzarretara. Aldiz lehen ez zenituen ikusiko horiek guztiak han. Zugarramurdiko eta Urdazubiko alkateak etortzen ziren, ur zikinak eta zakarrontziak biltzeko erakundean Sen zireperekoarekin batera ibiltzen zirelako edo, beti izaten ziren harremanetan. Inguruko auzapezak ere etortzen ziren, Sara, Azkaine, Ezpeleta, Donibane Lohizuneko kontseilukoak... Ez ziren heldu lehenbiziko bizpahiru urteetan, baina gero bai."}
{"id": "12201", "revid": "1659", "url": "https://eu.wikipedia.org/wiki?curid=12201", "title": "Seaska (ikastolen elkartea)", "text": "Seaska, Iparraldeko ikastolen federazioa da, Lapurdin, Behe Nafarroan eta Zuberoan haurren euskarazko hezkuntza segurtatzea helburu duena. 1969an sortu zen.\n2019ko Irailean 32 ama-ikastola eta lehen mailakoak zituen, 4 bigarren mailako kolegioak eta lizeo bakarra. Herrialdeei dagokienez, 26 Lapurdin daude, 9 Nafarroa Beherean eta 2 Zuberoan.\n2019ko Irailetik goiti Peio Jorajuria da elkartearen lehendakaria, eta Hur Gorostiaga zuzendaria.\nHistoria.\n1969ko apirilaren 30an sortu zuten Seaska: Lapurdi, Nafarroa Beherea eta Zuberoako ikastolen federazioa. Hainbat familia eta irakasle baten bultzadarekin, lehen ikastola zabaldu zuten Arrangoitzen. Ordutik Ipar Euskal Herriko haurrek euskaraz ikasteko duten eskubidearen berme bakarretakoa izan da, eta milaka haur pasa dira haren zentroetatik. Frantziako Hezkuntza Ministerioen aurrean borroka ugari planteatu ditu, izan finantzazioagatik edo ikasleek azterketak euskaraz pasatzeko duten eskubidearen alde, sarritan desobedientzia ekimenekin.\nSeaskaren egitura.\nOrotara 2021eko sarreran, 39 ikastetxe ditu Seaskak Lapurdi, Zuberoa eta Nafarroa Beherean, eta 4300 ikasle eskolatzen ditu.\nSeasko ama eskolak.\nAma eskola eta lehen mailako 33 ikastetxe ditu:\nBigarren mailako ikastetxeak 6 dira:.\nBigarren mailako ikastetxeak 6 dira Seaskan:\nElkarlana.\nSeaska Euskal Herriko Ikastolen Konfederazioaren barruan dago.\nIpar Euskal Herrian euskarazko irakaskuntzak ikasturte hasiera orotan frantses administrazioaren aldetik pairatzen dituen arazoei aurre egiteko, arlo horretan lan egiten duten beste bi elkarterekin (Biga Bai Ikas-Bi hezkuntza publikoko adar elebidunetako gurasoen elkartea eta Euskal Haziak eskola giristinoetakoa) Hiru Sareta deritzon bilgunea sortu du.\nFrantses estatuko beste herri batzuetan dauden antzeko elkarteekin ere (Alsaziako ABCM Zweisprachigkeit, Ipar Kataluniako Bressola, Okzitaniako Calandreta, Bretainiako Diwanekin eta Korsikako Scola Corsa) sarritan elkarlana egiten du eta Eskolim federazioa sortu du.\nLehendakari izandakoak.\nHauek izan dira Seaskako lehendakariak 1969an elkartea sortu zenetik:\nZuzendari izandakoak.\n3 zuzendari izan dira hasieratik:"}
{"id": "12202", "revid": "219", "url": "https://eu.wikipedia.org/wiki?curid=12202", "title": "Ikastol", "text": ""}
{"id": "12207", "revid": "119347", "url": "https://eu.wikipedia.org/wiki?curid=12207", "title": "Allan Kardec", "text": "Allan Kardec (Lyon, 1804ko urriaren 3a - Paris 1869ko martxoaren 31) Hippolyte L\u00e9on Denizard Rivailen ezizena da. Espiritismoaren sortzailea izan zen.\nBiografia.\nRivail Lyonen egin zituen lehen ikasketak, ondoren Yverdumeko (Suitza) Pestalozzi irakasle ezagunaren institutu goraipatuan jarraituz. Ikasketa unibertsitarioak ez zituen egin. Bost hizkuntztean hitz egiten zekiela esaten zuen: alemanez, ingelesez, gaztelaniaz, italieraz eta nederlanderaz. Hizkuntzalaritzan aritu zen burubelarri. Parisa itzuli zenean Yverdumekoaren antzeko Irakaskuntza Institutu bat sortu zuen Pestalozziren ideiak jarraituz. Izan zituen arazo ekonomikoen ondorioz ikastetxea utzi behar izan zuen, lan desberdinak eginez: kontablea, irakasle partikularra, itzultzailea. 1832an andere\u00f1o batekin ezkondu zen, Amelia Boudet. Garai horretan pedagogia inguruko liburu batzuk idatzi zituen:\n1824: \"Aritmetikaren inguruko kurtso praktiko eta teorikoa Pestalozziren metodoaren arabera\"\n1828: \"Heziketa publikoaren hobekuntzarako proposatutako plana\"\n1831: \"Gramatika frantses klasikoa\" (1831)\n1846: \"Gaitasun diplomak eskuratzeko azterketen eskuliburua\"\n1848: \"Hizkuntza frantsesaren dotrina gramatikala\"\nKardecen biografiak aldaketa bat izan zuen 1854 urtean. Urte horretan, 50 urte zituela, mahai birakorren fenomenoaz entzun zuen lehenengo aldiz. 1855ko maiatzean fenomenoaren testigu izan zen eta horretan oinarrituta espiritismoaren inguruko pentsamendua hasi zen garatzen. 1857ko apirilaren 18an espiritismoaren hasiera suposatuko zuen liburua idatzi zuen, \"Le Livre des Esprits\" (Espirituen liburua). Hau izan da, batez ere, ezagun egin duen arrazoia. Lehenengo edizioa egunetan agortu zen. Espiritismoaren inguruan egin zituen ikerketek bere izena aldarazi zioten, \"Hippolyte Leon\" izatetik \"Allan Kardec\" izatera, berak zioenez, aurreko bizitza baten izen hori zeramala gogoratu eta gero.\nObra.\nLiburu pedagogikoak.\nD. H. L. Rivailek eskola eskuliburu asko idatzi zuen :"}
{"id": "12209", "revid": "371", "url": "https://eu.wikipedia.org/wiki?curid=12209", "title": "Hippolyte Leon Denizard Rivail", "text": ""}
{"id": "12211", "revid": "219", "url": "https://eu.wikipedia.org/wiki?curid=12211", "title": "Bernat Etxepare", "text": ""}
{"id": "12213", "revid": "93330", "url": "https://eu.wikipedia.org/wiki?curid=12213", "title": "Itxaro Borda", "text": "Itxaro Borda Xarriton (Baiona, 1959ko martxoaren 29a - ) euskal idazlea eta euskaltzain osoa da. Lanbidez postaria da Baionako Santizpirituko bulegoan eta luzaz Maulen eta Ivry-sur-Seinen (Marne Harana) ere egon da.\nBiografia.\nHaurtzaroa Nafarroa Behereko Oragarren igaro zuen hangoa baitu familia. Donapaleuko Jean Errekarte lizeoan nekazaritzako batxilergoa atera eta Historian lizentziatu zen Paueko Unibertsitatean. Mauleko ikastolako gurasoen elkarteko eta Seaskako presidentea ere izan zen 1990eko hamarkadan. Gaur egun Baionan bizi da.\nLiteraturaren alorrean 1982an, \"Maiatz\" literatur aldizkariaren sortzaileetakoa izan zen, Luzien Etxezaharretarekin batera. Lehen liburua 1984an argitaratu zuen (\"Bizitza nola badoan\") Maiatz argitaletxean. Euskal abeslarientzat kantak izkiriatzen ditu eta artikuluak euskarazko prentsarako. Urtetan Berriako kolaboratzailea izan da.\n2021eko azaroaren 26an euskaltzain urgazle izendatu zuten eta euskaltzain oso 2022ko azaroaren 26an.\nIbilbide literarioa.\nIdazle oparoenetariko bat da: poesia, narrazioa, eleberria, saiakera, kronika, antzerkia... genero ia guztietan aritu da. Aldizkako argitalpenetan ere parte hartu du egunkari eta aldizkarietan artikuluak, narrazioak, poemak eta kantuak argitaratzen.\nItzulpengintza.\nItzulpena idazle baten formakuntzan beharrezkoa da. Itzulpena oso presente egon da beti Bordaren idazketan. Eta lan oparoa egin du itzulpengintzan. Itxaro Bordak euskaratutako lanak ugari dira, gutxi liburu formatuan eta oparotasunez aldizkari literarioetan, bereziki Maiatz aldizkarian. Jatorri ezberdinetako egile asko euskal publikoari ezaguraztera eman du: txinatarrak,errusiarrak, senegaldarrak, palestinarrak, armeniarrak...\nKultura eragina.\nEuskal Zinemaren Irizar Sariaren epaimahaiaren kidea, beste bi kidekin batera: Miren Arzalluz eta Joserra Senperena.\nSariaren irabazlea \"Handia\", Aitor Arregiren eta Jon Gara\u00f1oren filma izan zen."}
{"id": "12214", "revid": "448", "url": "https://eu.wikipedia.org/wiki?curid=12214", "title": "Izpura", "text": "Izpura Nafarroa Behereko hegoaldeko udalerri bat da, Garazi eskualdekoa.\nEkonomia.\nUdalerriko ekonomia laborantzan dago oinarriturik. Irulegiko Arnoa ere ekoizten du."}
{"id": "12216", "revid": "44278", "url": "https://eu.wikipedia.org/wiki?curid=12216", "title": "Kantonamendu", "text": "Kantonamenduak hainbat herrialdeen duten banaketa administratiboa da. Konderri, departamendu edo probintziekin alderatuta biztanle kopuru gutxiagoko lurraldeak dira.\nFrantzian.\nKantonamenduak (\"Cantons\") Frantziako banaketa administratibo bat da. Departamendu bakoitza departamendu barrutitan (\"arrondissement d\u00e9partemental\") bereizita dago, eta departamendu barruti bakoitza, kantonamendutan. Kantonamenduak komunetan (udalerritan) banatuta daude.\nIpar Euskal Herrian.\nIpar Euskal Herriko kantonamenduak 21 izan ziren 2014ko urtarril arte:\nHandik aurrera, soilik 12 kantonamendu izatera igaro ziren."}
{"id": "12218", "revid": "336", "url": "https://eu.wikipedia.org/wiki?curid=12218", "title": "Iholdiko kantonamendua", "text": "Iholdiko kantonamendua Nafarroa Behereko administrazio zatiketa edo eskualde bat da, hiriburu Iholdi duena."}
{"id": "12219", "revid": "49410", "url": "https://eu.wikipedia.org/wiki?curid=12219", "title": "Iholdi", "text": "Iholdi ([ihol\u032adi]) Nafarroa Behereko erdialdeko udalerri bat da, Arberoa eskualdekoa.\nGeografia.\nIngurune naturala.\nBiduze eta Lihurri ibaiak udalerritik igarotzen dira.\nEkonomia.\nUdalerriko ekonomiaren oinarria laborantza da.\nHistoria.\n1790ean Iholdiko kantonamentuaren barruan Armendaritze, Heleta, Iholdi, Irisarri, Landibarre eta Suhuskune udalerriak zeuden, berau Donapaleuko barrutiaren menpekoa zelarik.\nKultura.\nEuskara.\nIholdiko euskara Arberoako hizkera da, nafar-lapurteraren aldaera, sortaldekoa.\nGarraiobideak.\nD8, D300 eta D745 departamentuko errepideek gurutzatzen dute udalerria"}
{"id": "12221", "revid": "336", "url": "https://eu.wikipedia.org/wiki?curid=12221", "title": "Atharratze-Sorhol\u00fczeko kantonamendua", "text": "Atharratze-Sorhol\u00fczeko kantonamendua, edo \u2014laburturik\u2014 Atharratzeko kantonamendua, Zuberoako administrazio zatiketa edo eskualde bat da, 16 udalerrik osatua. Lurraldeak 383\u00a0km\u00b2 ditu, eta 3.335 biztanle zituen 1999an (8 biz./km\u00b2).\nHegoaldean Zaraitzu eta Erronkariko ibarra ditu mugakide, eta iparraldean Mauleko kantonamendua.\nInguru naturala.\nOrhi mendia mendebaldeko Piriniotako lehen tontorra da 2.000 metrotik gora joaten dena. Larraine herriaren gainean geratzen da, Zaraitzuko mugan."}
{"id": "12224", "revid": "336", "url": "https://eu.wikipedia.org/wiki?curid=12224", "title": "Maule-Lextarreko kantonamendua", "text": "Maule-Lextarreko kantonamendua, edo \u2014laburturik\u2014 Mauleko kantonamendua, Zuberoako administrazio zatiketa edo eskualde bat da, hiriburu Maule-Lextarre duena. 314\u00a0km\u00b2 ditu, 19 udalerritan banatuta. 1999an, 10.136 biztanle zituen (32 biz./km\u00b2)."}
{"id": "12225", "revid": "1491", "url": "https://eu.wikipedia.org/wiki?curid=12225", "title": "Microsoft", "text": "Microsoft (\"Microcomputer Software\") Estatu Batuetako informatika-enpresa bat da, Bill Gates eta Paul Allenek sortua, munduko garrantzitsuena konputagailuen \" software\"-merkatuan. Bi sortzaileek oraindik ere akziodun nagusiak izaten jarraitzen dute. Besteak beste, oso erabiliak diren DOS eta Windows sistema eragileak sortu ditu.\n2009an Espainiako Errealitate Eleaniztunaren Sustapen Saria jaso zuen.\nEuropako Batzordeak enpresa teknologiko erraldoiekin 2023an osatu duen zerrendan sartu zuen (Alphabet, Amazon, Apple, ByteDance, Meta eta Microsoft). Enpresa horiek merkataritza elektronikoari buruzko 2022an ezarritako arau berriak bete beharko zituzten Europan. Bruselak \u00abatezain digital\u00bb gisa identifikatu ditu enpresa horiek, uste baitu nahikoa indar badutela merkatuaren oreka baldintzatzeko.\nHistoria.\nWilliam H. Gates III.ak eta Paul Allenek sortu zuten 1975ean. Gates eta Allenek eskolan ezagutu zuten elkar; programatzeko zaletasunak elkartu zituen. 1975ean BASIC programazio-lengoaiaren lehenengo bertsioa prestatzen aritu ziren, lehenengo konputagailu pertsonalarentzat, (MITS-en Altair). Lan horrek Microsoften sorrera bultzatu zuen, Alburquerquen (Mexiko Berria), urte hartan bertan. 1979an, Redmondera (Washington) aldatu zuten konpainia. 1983an Allenek dimisioa eman zuen, osasun-arazoengatik, baina, geroago, Zuzendaritza Batzordean sartu zen atzera. 1987an 15 langile eta 500.000 dolarreko fakturazioa izatetik, 1997an 22.000 langile eta 11.400 milioi dolarreko fakturazioa izatera igaro zen konpainia. 1981ean, Microsoftek, programazio-lengoaien merkatua zabaltzeko lehen urratsa eginez, MS-DOS sortu zuen, IBMren lehen ordenagailu edo konputagailu pertsonalarentzat. Orduan, tresna informatikoen beste fabrikatzaile batzuk konbentzitu zituen MS-DOS banatzeko, eta MS-DOS, berez, ordenagailu-mota horietako software estandar bihurtu zen. 1980ko hamarraldian, Microsoften eta IBMren arteko elkarlanak informatika-industriaren lehen merkaturatze masiboa ekarri zuen, MS-DOS sistema eragileari eta mikroprozesagailuei esker. MS-DOSek software estandar gisa izan zuen onarpen zabalak egun dagoen lekura eraman zuen Microsoft konpainia. 1991n Microsoftek eta IBMk zeinek bere bidetik segitzea erabaki zuten, hamar urteko elkarlana amaitutzat eman ondoren. IBMk Microsoftekin batera gauzatzeko asmoa zuen proiektu bati heldu zion (OS/E sistema eragilea), eta Microsoftek, aldiz, Windows sistema eragile grafikoa lantzea erabaki zuen. 1990ean Microsoftek Windows 3.0 jarri zuen salgai, eta 1992an Windows 3.1. 1993an Windows NT kaleratu zuen, enpresentzat diseinaturiko sistema eragilea. 1995ean, Windows 95 merkaturatu zen; salgai jarri zenetik bi hilabeteko tartean zazpi milioi kopia inguru saldu ziren.\n1990eko hamarkadaren erdialdetik aurrera, sareetara eta Interneten mundura hurbildu zen. 1995ean MSN(Microsoft Service Network)sareko zerbitzua abiarazi zuen. Eta Explorer nabigatzailea ere merkaturatu zuen.\n2001eko urriak Windows XP sistema eragilea merkaturatu zuen, eta, urte berean, Xbox merkaturatu zuen video-jokoen kontsolen merkatuan sartzeko. 2007an Windows Vista sistema eragilea atera zuen, eta Windows 7 2009an.\nMicrosoften jardueraren beste alderdi aipagarri bat aplikazioen softwarea izan da. 1984an Apple Macintosh ekipoentzat aplikazioak egiten zituen konpainia bakarrenetako bat zen. Macintoshen ingurune grafikoarentzat aplikazioak prestatzen lortutako esperientziari esker, arrakasta handia izan zuen Windows ingurunearentzat prestatutako aplikazioetan: Excel kalkulu orriarekin eta Word testu-prozesatzailearekin, besteak beste. Gaur egun, aplikazio horiek berdin erabil daitezke Windowsen eta Macintoshen. Microsoften beste produktu batzuen artean, konputagailuak eta hardware-osagaiak elkarrekin lotzen dituzten sare-sistemak aipa daitezke. Microsoftek, bestalde, datu-baseetarako softwarea (Access) eta multimedia-aplikazioak sortzen ditu, haurrentzako produktuetatik hasi eta kontsulta-obretaraino. Hain azkar zabaldu den informatika-produktuen merkatu honetan, Microsoft monopolioa bereganatzeaz akusatu dute. 1990ean, Estatu Batuetako Merkataritzaren Batzorde Federalak konkurrentzia librearen kontrako ustezko jarduerez akusatu zuen, baina azkenean, erabaki bat hartu ezinik, auzia bertan behera geratu zen. Estatu Batuetako Justizia Sailak ikerlanetan jarraitu zuen, eta hitzarmen bat egin zuen Microsoftekin, konputagailu-fabrikatzaileei sistema eragileak saltzeko eta baimenak emateko modua alda zezan. Hala ere, 1995eko otsailean, Estatu Batuetako epaile batek atzera bota zuen hitzarmena. Urte hartan bertan, Microsoft eta DreamWorks SKG-ek bat egin zuten aisia-programa berriak merkaturatzeko. Halaber, Microsoftek\" The Microsoft Network \"merkaturatu zuen, Interneterako sarbidea eta informazio mota desberdin asko eskaintzen dituen zerbitzua, eta NBC telebista katearekin bat eginda, MSNBC sortu zuen, kable bidezko telebista, 24 orduz aritzen dena, albisteak, elkarrizketak, informazio orokorra eta Internet zerbitzua eskaintzen.\n\"Atezain digitala\".\n2022an Europako Batzordeak merkataritza elektronikoa arautzeko bi lege onartu zituen zehazki Interneteko atari handiek merkatuan duten abusuzko praktikak murrizteko eta lehia orekatzeko: Zerbitzu Digitalen Araua (ZDA) eta Merkatu Digitalen Araua (MDA). Lege horiek aukera ematen diote batzordeari isunak jartzeko, uste badu enpresa batek merkatuaren lehia askea oztopatzen duela. Monopolio jarduna duela berretsiko lukeen ikerketa txostenik gabe zigortzeko ahalmena ematen dio, gainera.\nEuropako Batzordeak irizpide batzuk ezarri ditu enpresa bat \u00abatezain digitala\u00bb den edo ez ebazteko. Esaterako, azken hiru urteetan 7.500 milioi euroko fakturazioa izatea Europako Batasuneko herrialdeetan, edo gutxienez 45 milioi erabiltzaile aktibo izatea, eta 10.000 enpresa erabiltzaile. Sei betetzen dituzte baldintza horiek guztiak: Alphabet, Amazon, Apple, ByteDance, Meta eta Microsoft.\nMerkataritza elektronikoaren arauak debekatu egiten die enpresei beren zerbitzuen bidez eskuratutako datuak beste zerbitzuekin lortutakoekin bateratzea. Alegia, Metak ezingo du Facebook bidez eta Whatsapp bidez lortutakoa bateratu. Era berean, ezingo dituzte erabiltzaileak behartu konpainiaren aplikazio jakin batzuk beren gailuetan instalatuta izatera. Eta finantza erakundeek ordainketa zerbitzu alternatiboak eskaini ahal izango dituzte, halaber. Araua urratuz gero, urteko sarreren %20rainoko isunak jaso ditzakete enpresek."}
{"id": "12228", "revid": "137486", "url": "https://eu.wikipedia.org/wiki?curid=12228", "title": "Burgue-Erreiti", "text": "Burgue-Erreiti ([bu\u0281\u031e\u0263ue e\u0281eti]) Nafarroa Behereko udalerria da. 1999an, 112 biztanle zituen eta Agaramont eskualdean dago kokaturik.\nGeografia.\nBiduze ibaiak udalerria gurutzatzen du.\nUdalerri mugakideak.\nBearnorekin ere mugakidea da ekialdean.\nHistoria.\n1973ko urtarrilaren 1ean, Burgue, Erango eta Erreiti herriak batu egin ziren udalerri bakar bat osatzeko. 1977ko azaroaren 15ean, Erango berriz bihurtu zen independente. Dena dela, Burgue eta Erreitik baturik jarraitzen dute gaur egun.\nEkonomia.\nUdalerriaren ekonomiaren oinarria laborantza eta abeltzaintza dira.\nKultura.\nJaiak.\nHerriko jaiak abuztuaren 15ean. Jai patronalak uztailaren amaieran.\nEuskara.\nBurgue-Erreitiko euskara Beskoitzeko hizkera da, nafar-lapurteraren barnean, sortaldekoa."}
{"id": "12229", "revid": "103793", "url": "https://eu.wikipedia.org/wiki?curid=12229", "title": "Buztintze-Hiriberri", "text": "Buztintze-Hiriberri Euskal Herriko udalerri bat da, Nafarroa Beherea lurraldean kokatuta. Garazi eskualdean dago, Donibane Garazi hiriburutik 6,4 kilometrora. Altuera 192 eta 383 metro artekoa da, eta 5,67 km\u00b2-ko azalera hartzen du. 2018. urtean 103 biztanle zituen.\nBertako biztanleak \"buztintzearrak\" eta \"hiriberritarrak\" dira.\nIzena.\nBuztintze-Hiriberri beste hizkuntza batzuetan ere ezagutzen da, hala nola:\nUdalerria osatzen duten hiru herrien izenen gidoien bidez, elkarren ondoan jartzea besterik ez da: Buztintze eta Hiriberri.\nGeografia.\nBuztintze-Hiriberri Arzubiko ibarran dago.\nIngurune naturaka.\nUdalerria, D933 errepideak gurutzatzen du, zeinak Pirinio Atlantikoak departamendua iparraldetik hegoaldera gurutzatzen duen. Bi herriak, auzo-errepide batez daude loturik. Herriko etxeak hurrengo partikulartasuna erakusten du: bi herriak lotzen dituen errepide horretan kokaturik izanda, bi herrietatik distantzia berdinera dago.\nBide hori Donejakue Bidearen Via Podiensis bidearen zatia da. Udalerriko lurretan jaiotzen da Arzubi ibaia.\nHistoria.\n1793. urtean, Buztintze eta Hiriberri udalerriek bat egin zuten Buztintze-Hiriberri udalerri berria sortzeko.\n1842ko ekainaren 11an, udalerriaren lurraldearen zati bat Ezterenzubi udalerri sortu berriari lagatzen zaio.\nEkonomia.\nUdalerriaren ekonomia, inguruko herri askoren moduan, laborantzan dago oinarriturik. Irulegiko arnoa egiteko mahastiak aurki daitezke bertan. Hala ere, udalerriaren iparraldean bada harrobi bat.\nPolitika.\nErakunde publikoakoak.\n2017ko urtarrilaren 1era Buztintzl-Hiriberri Garazi-Baigorri herri elkargoaren kide zen. Une horretatik aurrera, sortu berria zen Euskal Hirigune Elkargoaren parte izatera pasa zen.\nEuskara.\nLuis Luziano Bonapartek, 1869an, Garazi eskualdeko herri guztiak sailkatu zituen, Arnegi izan ezik, ekialdeko behe-nafarrera euskalkian, Amik\u00fcze eta Oztibarre eskualdetan hitz egiten zena.\nKoldo Zuazok, 2010ean, Buztintze-Hiriberrik nafar-lapurtera euskalkian sailkatu zituen."}
{"id": "12230", "revid": "448", "url": "https://eu.wikipedia.org/wiki?curid=12230", "title": "Donaixti-Ibarre", "text": "Donaixti-Ibarre Nafarroa Behereko udalerria da eta Oztibarre eskualdean dago kokaturik.\nGeografia.\nBiduze ibaiak udalerria gurutzatzen du, bere beste ibaiadar batzuekin batera (Hosta ur-handia, Larramendiko erreka eta Babatzeko erreka)\nKultura.\nEuskara.\nDonaixti-Ibarren Garaziko euskara mintzatzen da, nafar-lapurtarraren aldaera.\nUdalerri-historia.\n1841ean Donaixti eta Ibarre udalerriek bat egin zuten egun esistitzen dena sortuz."}
{"id": "12231", "revid": "448", "url": "https://eu.wikipedia.org/wiki?curid=12231", "title": "Donamartiri", "text": "Donamartiri Nafarroa Behereko erdialdeko udalerri bat da, Arberoa eskualdekoa. 1999an, 305 biztanle zituen.\nGeografia.\nHidrografia.\nUdalerria Lihurriren ibaiadar batzuk gurutzatzen dute: Arberoa ibaia, Argatxuriko erreka, Altzerreka eta Othalatzeko erreka.\nHistoria.\nPaul Raymond artxibalariak\nerreferentziatu zuen Donamartiri 1657. urtean sorturiko baroigoa izan zela, Nafarroako Erresumaren menekoa.\n1790. urtean Donamartiri, Aiherra, Donamartiri, Donoztiri, Izturitze eta Mehaine udalerriek osatzen zuten kantonamenduaren buru izan zen, Donapaleuko barrutiaren menekoa zena."}
{"id": "12232", "revid": "9301130", "url": "https://eu.wikipedia.org/wiki?curid=12232", "title": "Donapaleu", "text": "Donapaleu ([donapaleu]) () Nafarroa Behereko ipar-ekialdeko udalerria da, Amikuze eskualdeko herriburua.\n. urtean biztanle zituen. Probintziako herririk populatuena da, Baigorri eta Donibane Garazi aurretik.\nIzena.\nJatorrizko izena \"Iriberri\" bazuen ere, egungo \"Donapaleu\" izena 926an Kordoban martirizatutako Done Pelaio kristau santuaren izenetik datorkio.\nEgungo frantsesezko \"Saint-Palais\" izenak forma hauek izan ditu okzitanieraz, lehendabizi, eta frantsesez, gero:\nOkzitanieraz \"Sent Palai\" izena du.\nGeografia.\nIristeko bideak.\nA-64 autobidearen 4. irteera da Donapaleukoa. RD-8, RD-11, RD-302, RD-511, RD-933 eta RD-2933 errepideek ere zeharkatzen dute udalerria.\nHiruak-Bat, SNCF eta Bidegain konpainiek autobus zerbitzuak eskaintzen dituzte Donibane Garazi, Baiona, Akize eta Orthezeraino.\nHidrografia.\nDonapaleu zeharkatzen dute, Arbailan jaiotako Biduzek ez ezik, haren ibaiadar diren Behotegi eta Eiheratxar errekek ere.\nAuzoak.\nGarr\u00fcze Donapaleuko udalerriaren zati izan zen 1967ko urtarrilaren 1etik 1997ko urtarrilaren 1 arte.\nHistoria.\nXIII. mendearen hasieran Nafarroako erregeak Iriberri izeneko hiribildua sortu zuen eskualdeko epaitegi eta kartzela ezartzeko (egungo Gambetta karrikan zeuden). Horrexegatik errege armarria eman zion. 1351an Karlos II.a Nafarroakoak hiribilduari moneta xehatzeko eskubidea eman zion, 1672 arte langia martxan izango zena. Joanes III.a Nafarroakoak 1472an foruak eman zizkion: ostiraletako azoka, ardi-azoka neguko asteazkenero eta Pazko astelehenean zaldi-azoka.\nXVI. mendean Gaztelako Erresumak Nafarroa konkistatu zuenean, Henrike II.ak bertan Nafarroako Gorteen egoitza finkatu zuen 1523tik gerora, baita diru etxea ere XVII. mende erdialde arte, diru etxea lehenago ere existitu zen arren. Ia mende bat geroago, Luis XIII.a Frantziakoak 1620an Nafarroako Kantzilertza desegin eta Biarnoko Estatuekin bateratu zuen Paueko Nafarroako Parlamentuan.\nErrege jauregia udaletxe bihurtu eta Donejakue bideari esker herria garatu zen. Luis XVI.a Frantziakoak 1784ko azaroan ediktu argitaratu eta Arrozen zegoen Utziat hospizioa, Izuran zegoen Haranbeltz hospizio eta Donapaleun bertan zegoena desegin eta Donapaleun ospitalea eraiki zuen, \u00abNafarroako gure Erresumaren hiriburua zelako\u00bb.\n1790eko martxoaren 4eko Legeak Frantziako departamenduak eta barrutiak sortu zuen. Era horretan, Ipar Euskal Herria eta Bearnok Behe Pirinioak izeneko departamendua sortu zuten. Ipar Euskal Herrian hiru barrutiak sortu zituen: Maule, Donapaleu eta Ustaritze. Lapurdin egindako gehiegikeriak zirela eta egoitza Ustaritzetik Baionara aldatu zuten. Direktorioak izenen aldaketa bultzatu zuen iraultzaileak izan zitezen. Horrexegatik Donibane Garazi \"Nive-Franche\", Ustaritze \"Marat-sur-Nive\" (Marat zela eta), Itsasu \"Union\", Arbona \"Constante\", Baigorri \"Thermopyles\" (Termopiletako gudua zela eta), Donapaleu \"Mont-Bidouze\", Luhuso \"Montagne-sur-Nive\", Donibane Lohizune \"Chauvin-Dragon\", Ainhoa \"Mendiarte\" eta Zuraide \"Mendialde\" bihurtu ziren.\nDonapaleuko barrutia Bidaxune, Akamarre, Garr\u00fcze, Iholdi, Larzabale, Ortzaize, Baigorri, Donibane Garazi, Donamartiri eta Donapaleuko kantonamenduek osatu zuten. Bestetik, Donapaleuko Kantonamenduak Aiziritze, Amend\u00fcze-Unaso, Arberatze-Zilhekoa, Arboti-Zohota, Behaskane-Laphizketa, Gamue-Amikuze-Zohazti, Gabadi, Ilharre, Larribarre-Sorhap\u00fcr\u00fc, Ostankoa, Donapaleu bera eta Uhartehiri udalerriek osatua izan zen.\nEkonomia.\nUdalerriko ekonomia laborantzan dago oinarrituta, Lur-Berri kooperatiba nagusia izanik. Turismoa ere bultzatzen da.\nKultura.\nEuskara.\nDonapaleuko euskara Amikuzeko hizkera da, nafar-lapurteraren barnean sortaldekoa. Euskararen erabilera oso apala da egun, 1968an ordea udalerriak 1.350 euskaldun zituen; erdigunean, biztanleen %\u00a050, eta kanpoko auzoak kontuan hartuta, %\u00a080. \nEkipamenduak.\nHezkuntza.\nUdalerriak haur eskola bi, publiko bat eta pribatu bat (Etxekopar), ikastetxe bat (L\u00e9on B\u00e9rard) eta nekazaritza-lizeo pribatu bat (Jean Errekarte lizeoa) ditu."}
{"id": "12233", "revid": "6327", "url": "https://eu.wikipedia.org/wiki?curid=12233", "title": "Ibarretxe", "text": ""}
{"id": "12235", "revid": "6327", "url": "https://eu.wikipedia.org/wiki?curid=12235", "title": "Ostegun beltza", "text": ""}
{"id": "12236", "revid": "12788", "url": "https://eu.wikipedia.org/wiki?curid=12236", "title": "1929ko kraka", "text": "1929ko kraka Ameriketako Estatu Batuetako (AEB) burtsaren historian balore-merkatuak izandako beherakadarik katastrofikoena izan zen; haren ondorioek izan zuten irismen globalak eta iraupen luzeak Depresio Handia deritzon krisialdia ekarri zuten.\nKraxa ez zen egun bateko gertaera izan, horregatik, New Yorkeko Burtsa (New York Stock Exchange) kolapsatu zenean honako hiru erreferentzia egun hauek erabili ohi dira akzioen gainbehera deskribatzeko: Ostegun Beltza, Astelehen Beltza eta Astearte Beltza. Hasierako beherakada Ostegun Beltzean gertatu zen (1929ko urriaren 24a), baina Astelehen Beltzean eta Astearte Beltzean (1929ko urriaren 28a eta 29a) eman zen narridura katastrofikoak merkatuarekiko izua hedatu zuen, eta Amerikako Estatu Batuentzat aurrekaririk gabeko eta epe luzerako ondorioak ekarri zituen.\nHerrialde industrializatu askoren gainbehera ekonomikoa ematen ari zenean, Ameriketako Estatu Batuetan kraxak Depresio Handia eragin zuen, eta aurrerantzean mugarri izango ziren finantza-erreformen eta merkatuen erregulazio berrien ezarketa ekarri zuen.\nMerkatu-joera baikorrek eta ikaragarrizko finantza-irabaziek sortutako euforiak Ostegun Beltzean zapuztu ziren, New Yorkeko Burtsan, akzioen balioak beha jo zutenean. Ostegun Beltzean akzioen balioak behera egin bazuten ere, etengabeko beherakada izan zuten hilabete osoan zehar. Hiru eguneko epean, 100.000 langile estatubatuarrek lana galdu zuten.\nOstegun Beltzaren aurreko egunetan merkatua oso ezegonkorra zegoen, salmenta eskergak eta negoziazio-bolumen handiak prezioen igoeren eta errekuperazio zantzuekin tartekatzen baitziren.\nKraxaren ondoren, Dow Jones Industria Batezbesteko (DJIA) indizea ez zen 1930 urtera arte errekuperatu, baina errekuperazio hori eta gero, berriz ere egundoko atzerakada etorri zen. 1932ko uztailaren 8an jasan zuen DJIA indizeak 1800 urtetik orduantxe arteko mailarik baxuena. Eta 1929 urtea baino lehenagoko balioak ez zituen 1954 urtera arte berreskuratu.\nHistoria.\n1920ko hamarkadan nazioarteko ekonomia onera egiten ari zen Lehen Mundu Gerraren ondorioak gainditzen hasi zirelako, munduko merkatuaren geroz eta globalizatuagoa zegoelako eta industria berriak garatu zirelako.\nEkoizpen hazkor horiek maileguen bidez finantzatuta zeuden. Langileek ere maileguak eskatzen zituzten kontsumitu ahal zezaten. Ekonomiaren hazkuntzari esker burtsako etekinak oso onak ziren eta jendeak maileguak eskatzen zituen burtsan inbertitu ahal izateko.\n1928aren amaierarantz, Estatu Batuek Alemaniari egiten zizkioten kredituak urritzen hasi zirenean, beheraldia hasi zen.\nKrisia.\n1929ko erdiaren inguruan munduko leku askotan agertzen ziren ekonomiaren atzerapenaren seinaleak. Baina amerikar espekulazioaren marea handiak aurrera jarraitu zuen indartsu.\nKrisia, finantza sistemarekiko konfiantza haustu zenean hasi zen, espekulazio gehiegi baitzegoen eta, beraz, akzioen balioa egonkortzen hasi eta lehen beherakadak agertu zirenean, inbertsore txikiek ahalik eta bizkorren saldu behar izan zituzten beren akzioak. Horren ondorioz, akzioen balioa izugarri jaitsi zen.\nUrriaren 23an, industriako balioen indizeak 21 puntuko beherakada izan zuen. New Yorkeko Burtsak 1929ko urriaren 24an egin zuen porrot, egun hau \"Ostegun Beltza\" bezala ezaguna da. Inbertitutako kapitala itzulitakoa baino handiagoa zenez, ezin izan zituzten maileguak itzuli. Bankuak kiebra jotzen hasi ziren. Gainera, krisia azkar igaro zen finantzen mundutik industriara. 1929an, munduko industri herri nagusietan, produkzioa %50ean gutxitu zen.\nKraxa gertatu zen unetik 1932 arte, munduko ekoizpena ia-ia %40an jaitsi zen eta nazioarteko merkataritzak, aldiz, heren bat egin zuen behera. Lanaren Nazioarteko Bulegoak kalkulatu zuenez, 1933an 30 milioi lagun inguru zeuden lan barik.\nKronologia.\nBost urteko serie harrigarri baten, Dow Jones Industria Batezbestekoak bere balioa bost aldiz handitu zuen, non prezioak 381,17ko mailara iritsi ziren 1929ko irailaren 3an. Ordutik aurrera, merkatua goitik behera erori zen hilabetez, eta hasierako beherakadan balioaren %17a galdu zuen. Hurrengo astean zehar prezioek gora egin zuten, galeren erdia baino gehiago berreskuratuz, baina handik gutxira prezioak berriro erori ziren. Bigarren beherakadan gainbehera areagotu egin zen Ostegun Beltza legez izendatua izan zen egunean, 1929ko urriaren 24an. Egun horretan 12,9 milioi akzioko kopuru errekorra negoziatu zen.\nUrriaren 15etik aurrera salmenta aginduen gorakadak balioak jaitsi arazi zituen; hala ere, Ostegun Beltza gisa izendatua den urriaren 24an 13 milioi titulu prezio baxuetan salmentan jarri baziren ere, ez zuten eroslerik aurkitu, burtsaren hondoratzea sortuz. Hurrengo egunean, urriaren 25eko arratsaldean, Wall Street-eko bankari handi batzuk burtsako negoziazioetan sortutako izu eta anabasari irtenbide bat aurkitu nahian elkartu ziren. Thomas W. Lamont, JP Morgan Chase-ko ordezkariak, Albert Wiggin, Chase National Bank-eko ordezkariak, eta Charles E. Mitchell, National City Bank-eko ordezkariak parte-hartu zuten bileran. Horiek, Richard Whitney, New Yorkeko Burtsako lehendakariordea\u00a0 izendatu zuten euren bozeramaile gisa. Bankari horien finantza-baliabideak sostengu gisa hartuta, Whitneyk U.S Steel-en akzio kopuru handi bat erosteko eskaintza egin zuen, akzio horiek momentu horretan merkatuan zuten prezioa baino balio askoz handiagoan. Ondoren, Whitneyk beste enpresa handi batetako akzio kopuru berdintsua erosi zuen, burtsako agenteen artean harridura sortuz. Taktika hori 1907ko Izuarekin amaitzeko erabili zenaren antzekoa izan zen, eta egun batez era arrakastatsuan jaitsiera geldiaraztea lortu zuen. Baina kasu honetan arrakastak egun bat bakarrik iraun zuen, eta prezioek behera egin zuten berriro ere.\nAsteburu horretan zehar, Ameriketako Estatu Batuetako egunkari guztiek burtsako gertaeren berri eman zuten. Urriaren 28an inbertitzaileek merkatutik irteteko erabakia hartu zuten eta Dow Jones indizeak galerak izan zituen, %13ko errekorrera helduz. Hurrengo egunean, Astearte Beltzean (1919ko urriaren 29an), 16.4 miloi akzio negoziatu ziren, zazpi egun lehenago ezarritako errekorra apurtuz, 1969 urtera arte gaindituko ez zena. Urriaren 29an, Ameriketako Estatu Batuetako presidente zen Herbert Hooverrek Hawley-Smoot Tarifa Legeari betorik jarriko ez zionaren zurrumurruek akzioen prezioen erorketan eragin zuzena izan zuela idatzi zuen Richard M. Salsman-ek. Merkatuaren konfiantza berreskuratzeko helburuaz, William C. Durant Rockefeller familiako beste kide batzuekin bildu zen merkatuko akzio kopuru handi bat erosteko, baina esfortzu horrek ez zuen nahi zen emaitzarik eman, eta ez zuen lortu akzioen balioen jaitsiera eragoztea. Egun hartan, Dow Jones-ak %12a galdu zuen, 14.000 miloi dolarreko galera, hain zuzen ere. Zifra horri aste hartan galdutako beste 30.000 miloi dolar gehitu behar zaizkio; Gobernu Federalaren aurrekontua baino hamar aldiz handiagoko galerak, edo Ameriketako Estatu Batuek Lehen Mundu Gerran gastatutako diru kopurua baino askoz gehiagokoak ere.\n1930eko udaberrian, Morgan Banketxeak metatuta zeuzkan akzioak saltzea erabaki zuen, eta burtsak berriz behera egin zuen. Kotizazioek beheranzko norantzan jarraitu zuten. 1931ko apiriletik 1932 arte Dow Jonesak etengabeko beheranzko joerarekin jarraitu zuen. 1932ko uztailaren 8an Dow Jonesak 41.22 puntutan itxi zuen, kraxa hasi zenetik %89ko higadura handiena pairatuz. XIX. mendetik balore-merkatuan inoiz izandako punturik baxuena izan zen.\nAurrekariak.\nLehen Mundu Gerra eta gero, Ameriketako Estatu Batuak bai lehengai zein industriatik eratorritako produktu eta elikagai gehien ekoizten eta esportatzen zuen herrialdea bazen ere, Europako nazio nagusiek AEBekin zuten zorrarengatik erosteari utzi zioten, eta, beraz, ekoizpen-soberakina non saldu ez zekitela geratu ziren.\nHainbat adituren aburuz, desdoitze hori ez zen superprodukzioaren ondorioz gertatu, kontsumoaren beherakadaren ondorioz baizik. Hau da, arazoaren ardatza ez zen eskaintza handiegia zegoela, baizik eta eskaria zeharo murriztu zela.\nEragina Europan.\nAlde batetik langabetuen kopurua izugarri igo zen Estatu Batuetan. Bestetik goseak eta miseriak gogor astindu zuen gizartea, bere barnean oso tentsio larriak sortaraziz. Europan eragina atzeratuagoa izan zen oro har, baina kraxaren ondorengoa izan zen Depresio Handia, fenomeno estatubatuarra izatetik laster bilakatu zen munduko krisi global bat.\nGainera, zenbait estatutan, hiritarrek demokraziari bizkarra eman eta irtenbide autoritarioak bultzatzen zituzten, haien ustez demokrazia krisiaren arrazoi nagusia zelako. Autoritarismoaren gorakadaren adibide: Italiako faxismoa eta Alemaniako nazionalsozialismoa. Beste herrialdeko gobernuak ekonomia zuzentzen saiatu ziren, herriaren miseria eta erradikalizazioa gerarazteko asmoz. Mota horretako planik ezagunena Estatu Batuetako \"New Deal\" izena zeraman plana da.\nEuskal Herrirainoko eragina.\nFrantzian eszeptizisimoz hartu zenu hasiera batean Estatu Batuak astindu zituen dituen burtsa-krisia. Bazirudien ezerk ez zuela Frantziako hedapen ekonomikoa geldiaraziko harik gertakari erabakigarri bateraino: Erresuma Batuko libraren debaluazioa 1931an, zeinak bai izan zuen eragina, eta Depresio Handiaren hastapena izan zen Frantzian.\nEspainian Wall Streeteko deskalabruaren kutsatzea urria izan zen hasieran, Europako beste toki batzuekin alderatuta. Baina egon zen eraginik, eta lehen ondorioa pezetaren balio-galera izan zen. 1928an 5,85 dolar trukatzetik 1929ko abenduan 7 dolar trukatzera igaro zen. Hala ere, ekonomia, oso garapen txikikoa izanda, pixkanaka hasi zen estttzen. Esportazioen beherakadak eta inportazio garestiek defizita handitzea eragin zuten, eta horrek Estatuko diru-kutxak ito zituen. 1930. urteko 30 milioiko superabitetik, kontu publikoek garaiko 595 milioiko zorra metatu zuten 1935ean. 30eko hamarkadako lehen urteetan, jada, langabeziak gora egin zuen sektore guztietan, baina zigortuenak nekazaritza eta eraikuntza izan ziren."}
{"id": "12237", "revid": "1545", "url": "https://eu.wikipedia.org/wiki?curid=12237", "title": "Mukdengo istilua", "text": "Mukdengo istilua (1931ko irailak 18), Mantxuriako istilua bezala ere ezaguna, Mantxuriako hegoaldean gertatu zen, Mukden (gaur egun Shenyang) hiritik gertu, noiz Mantxuriako hegoaldeko trenbidearen zati bat, japoniar jabetzako konpainia batek kudeatua, dinamitatua izan zen. Japoniako ofizial ultranazionalistek trenbidearen gutxieneko sekzio bat lehertu zuten hiriaren ondoan. Eraso faltsuak Kwantungeko armadak Mantxuriaren okupazioa justifikatzeko balio izan zuen, eta horrek nazioarteko krisi larria eragin zuen.\nTxinatar eta japoniar gobernuen aurrez aurre zeuden bi nazioen arteko akordioen baliozkotasunean eta haien interpretazioan. Japoniar Estatu Nagusiak, Zhang Xueliangekin negoziatuz, desadostasunak ebaztea posible zela uste zuen arren, Kwantungeko armadako agintariek indarra eta okupazio militarra erabiltzea eskatu zuten.\n1931ko udan, txinatarren eta japoniarren arteko talka kopuruak gora egin zuen Mantxurian. Uda amaieran, Txinaren eta Japoniaren arteko alde biko harremanak era arriskugarrian okertu ziren.\n1931ko irailak 18ko gauean, ustezko txinatar soldaduek egindako bide-zatiaren leherketak, eta, ondorioz, irailaren gau hartan hasi ziren tropa txinatarren eta japoniarren arteko talkek, hurrengo egunean Mukdengo okupazioa eragin zuten. Bidezko defentsa argudiatuz, Kwantungeko armadako unitate japoniarrak berehala hasi ziren trenbidean zehar hainbat herri okupatzen, eta laster Mantxuria osora hedatu ziren."}
{"id": "12238", "revid": "336", "url": "https://eu.wikipedia.org/wiki?curid=12238", "title": "Mantxuria", "text": "Mantxuria (mantxueraz: \"Manju\"; ) Asiako ipar-ekialdeko lurraldea da. Siberiaren, Koreako penintsularen eta Itsaso Horiaren artean hedatzen da eta Txinaren barnean dago lurraldearen parte handi bat.\nHedadura.\nMantxuria izena honako lurraldeak izendatzeko erabiltzen da (txikienetik handienera):\nGeografia.\nLurralde menditsua da, Sungari eta Liao ibaiek zeharkatzen dutena. Klima kontinentala du, oso gogorra; udak beroak dira eta neguak, luzeak eta hotzak. Sortaldea sartaldea baino euritsuagoa da.\nDemografia.\nArtzainak bizi izan dira betidanik Mantxurian. XX. mendean, hala ere, asko ugaldu da biztanleria: 1910. urtean 15 milioi biztanle zituen eta 1982an, 91 miloi inguru, Txinatik emigrazio handia izan baita. Gaur egun, Mantxurian 60.000.000 txinatar inguru bizi dira.\nEkonomia.\nEkonomia nekazaritzan (laboreak) oinarritzen da. Meagintzak ere (burdin, zink, ikatz, berun, kobre, zilar eta urrea) garrantzi handia du. Industria, berriz, Mantxuria japoniarren mende egon zenean hasi zen indartzen eta Txinako industriagune nagusia da gaur egun.\nHistoria.\nTxinako Inperioaren barruan egon zen Mantxu dinastiaren garaian (1644-1912). 1896. urtean Errusiako Inperioak Port Arthur eta Dairen lurraldeak menderatu zituen. Errusiar-japoniar gerra bukatu zenean, lurralde horiek Japoniaren mende gelditu ziren (1905). 1932. urtean japoniarrek Mantxuria osoa konkistatu zuten eta hurrengo urtean estatu sasi burujabe izendatu zuten, Mantxukuo izenaz: sasi estatu hori Bigarren Mundu Gerran Estatu Batuen parte hartzearen arrazoietako bat izan zen, beren interesen aurka baitzegoen. 1945ean Sobietar Batasuneko armada sartu zen Mantxurian. Haiek alde egin zutenean, Txinako lurralde bihurtu zen berriro (1950)."}
{"id": "12240", "revid": "1310", "url": "https://eu.wikipedia.org/wiki?curid=12240", "title": "Kantauri itsaso", "text": ""}
{"id": "12241", "revid": "201", "url": "https://eu.wikipedia.org/wiki?curid=12241", "title": "Atlantiar ozeano", "text": ""}
{"id": "12242", "revid": "6327", "url": "https://eu.wikipedia.org/wiki?curid=12242", "title": "Baltiar itsaso", "text": ""}
{"id": "12243", "revid": "1545", "url": "https://eu.wikipedia.org/wiki?curid=12243", "title": "Baltiko", "text": "Baltiko izan daiteke:"}
{"id": "12244", "revid": "105290", "url": "https://eu.wikipedia.org/wiki?curid=12244", "title": "Goiena.eus", "text": "Goiena.eus (aurretik Goiena.net) Goiena Komunikazio Taldeak kudeatzen duen atari digitala da, euskara hutsezkoa. Debagoiena eskualdea osatzen duten Antzuola, Aramaio, Aretxabaleta, Arrasate, Bergara, Elgeta, Eskoriatza, Leintz Gatzaga eta O\u00f1ati udalerrietako albisteak biltzen ditu. Horrez gain, blog komunitate bat ere badu, guztiak ere euskaraz.\nHistoria.\n2003ko abenduaren 2an sareratu zen.\nHelburuak.\nGoiena.eus-en helburu nagusiak hurrengoak dira:\nBlog komunitatea.\n2007ko uztailean 123 blog zituen, komunitate geografikorik handiena izanda Euskal Herrian."}
{"id": "12245", "revid": "512", "url": "https://eu.wikipedia.org/wiki?curid=12245", "title": "Bai Euskarari ziurtagiria", "text": "Bai Euskarari ziurtagiria Bai Euskarari Elkarteak, euskararen erabilera arlo sozioekonomikoan areagotzeko helburuarekin,\u00a0euskara erabiltzeko eta sustatzeko lanean ari diren enpresak, saltokiak eta era guztietako entitateak identifikatu, aitortu eta pausoak ematen laguntzen dituen ziurtagiria da. Eskuratze-prozesuan elkartearen teknikariek laguntzen dute.\nEhunka enpresa, saltoki eta era guztietako hainbat entitatek dagoeneko lortu eta erabiltzen dute Bai Euskarari Ziurtagiria. Bezeroak euskaraz hartzea eta euskarazko kalitatezko zerbitzuak eskaintzea lehiakortasunarekin lotzen dituzten enpresak kreditatzen ditu ziurtagiriak.\nEntitate horien guztien ahalegina eta konpromisoa aitortzea du helburu nagusitzat eta balio horrexengatik jende aurrean erakusteko bereizgarria ematen die.\nZiurtagiriak euskarak lanerako balio duela adierazten du. Onurak ere ekar ditzake, hala nola: balio erantsia, entitateen lehiakortasuna areagotzea, eskariari profesionaltasunez erantzutea, gertutasuna eta konfiantza transmititzea, barrura begirako motibazioa, atxikimendua eta pertsonak asebetetzea, erantzukizun soziala, irudia hobetzea, bezeroen aurrean sinesgarritasuna... abantaila horiek guztiak ditu. Azken batean, euskara apustu estrategikoa eta berritzailea da edozein eratako entitaterentzat.\nBai Euskarari ziurtagiria 2000 urtean sortu zuen Euskalgintzaren Kontseiluak eta ziurtagiria kudeatzeko sortu zen 2007an Bai Euskarari Elkartea. Ziurtagiria da Bai Euskarari Elkartearen proiektu nagusia eta horrez gain, arlo sozioekonomikoan euskararen erabilera areagotzera bideraturiko hainbat proiektu ditu martxan: Bai Euskarari Ziurtagiria, Enpresarean, Lansarean lan-ataria, Euskaragileak eta Lanabes, Araban Euskara Lanean.\nZiurtagiriaren mailaketa.\nMaila ezberdinak daude:\nZiurtagiria lortzeko irizpideak eta funtzionamendua.\nMaila bat edo bestea lortzeko kontuan hartzen diren irizpideak bost ataletan banatzen dira:\nLehen hiru atalak euskaraz dituztenek \"Zerbitzua euskaraz\" ziurtagiria eskuratuko dute; bost atalak euskaraz dituztenek \"Zerbitzua eta lana euskaraz\" ziurtagiria eskuratuko dute. Gainerako entitateek \"Bidean\" maila izango dute.\nBai Euskarari komunitatearen parte den entitateak euskara maila hobetzeko behar duen aholkularitza eta baliabideak jasotzen ditu, Bai Euskarari Elkartearen jarraipen, ebaluazio eta sustapen lanarekin.\nBai Euskarari Ziurtagiri bereziak.\nSaltoki eta ostalaritza puntuek erabiliko duten Bai Euskarari ziurtagiria, euskara mailaren bereizgarri gisa. Honek ere aurretik azalduriko hiru mailak hartuko ditu bere baitan.\nOn line negozioek erabiliko duten Bai Euskarari ziurtagiria, euskara mailaren bereizgarri gisa.\nZiurtagiri honek balioan jarri nahi ditu beraien zerbitzu eta produktuak euskaraz eskaintzen dituzten denda eta webguneak. Jakin badakigu egunerokotasunaren ehuneko altu bat Interneten bizi dugula, aisialdia eta lana digitalizatu ditugula. Hori horrela izanik, Bai Euskarari Elkarteak Interneten ere euskaraz bizi eta lan egiteko baliabideak eta laguntza eskaini nahi ditu.\nZiurtagiri espezifiko honek bi maila izango ditu: 'Euskararen Bidean -Sarean-' eta 'Zerbitzua euskaraz -Sarean-'; euskararen presentzia eta erabileraren arabera, bat edo beste eskuratu ahal izango dute atari digitalek. Gainera, Bai Euskarari Elkartearen laguntzarekin aurrerapausoak emateko bidea zehaztu eta beharrezko baliabide eta aholkularitza jaso ahal izango dute.\nEuskara maila neurtzeko, bi atal nagusi hartuko dira kontuan: alde batetik, irudi korporatiboari dagokionez, webgunearen atal, informazio eta edukiak euskaraz dauden baloratuko da. Bestetik, kanpo harremanei erreparatuta, idatzizko harremanetan, ahozkoan eta komunikazioan euskara nola erabiltzen den aztertuko da.\nZerbitzu eta baliabide gehigarriak.\nNabarmendu beharra dago hizkuntza-egoera ezagutzeko baliagarria den auto-diagnostikorako aplikazioa.\u00a0 Azken emaitza gorago zehaztutako Bai Euskarari Ziurtagiria eskuratzeko dauden irizpideetan oinarritzen da.\nEra berean, euskararen erabilerari dagokionez egoki aritu nahi duten enpresek, saltokiek eta era guztietako entitateek egin beharreko bidea jaso da; horretarako, praktika egokiak eta eredugarriak eskaintzen ari da Bai Euskarari Elkartea. Halaber, emandako jarraibideak hainbat adibiderekin hornitu dira, abentura honetan murgildu nahi duten enpresei bidea erakusteko eta errazteko."}
{"id": "12246", "revid": "96586", "url": "https://eu.wikipedia.org/wiki?curid=12246", "title": "Claude L\u00e9vi-Strauss", "text": "Claude L\u00e9vi-Strauss (Brusela, 1908ko azaroaren 28a - Paris, 2009ko urriaren 30a) filosofo eta antropologo frantziarra izan zen. Gizarte zientzien epistemologian eragin handiko pentsalaria eta estrukturalismo izeneko eskolaren sortzaileetako bat da.\nBiografia.\nParisen egin zuen bigarren hezkuntza eta han, legeak eta filosofia hasi zen ikasten Sorbonako unibertsitatean baina ondoren filosofian kontzentratu zen soilik. 1948an Filosofiako Doktoretza lortu zuen.\nMont-de-Marsan eta Laongo ikastetxeetan filosofia irakatsi ondoren, Frantziako misio unibertsitarioren kide izendatu zuten Brasilen eta hara abiatu zen irakasle bezala Sao Pauloko unibertsitatera 1935. urtetik 1938. urtera arte. Sao Paulon, indigenen elkarteei buruzko lanak egin zituen Mato Grosson eta Amazonian.\nFrantziara bueltatu zenean, II. Mundu Gerra hastear zegoenean,\nsoldadutzara deitu zuten, baina armistizioaren ondoren, Estatu Batuetara alde egin behar izan zuen judua zelako. Bertan, New Yorkeko \"New School for Social Research\"en irakatsi zuen. Geroxeago, Henri Focillon, Jacques Maritain, J. Perrin eta beste batzuekin batera New Yorkeko \"\u00c9cole Libre des Hautes \u00e9tudes\" sortu zuten eta erakunde honetako zuzendari nagusia izendatu zuten.\n1944an, Frantziako kanpo-arazoetarako ministroak deitu zion eta Frantzian geratu zen, baina 1945. urtean Estatu Batuetara itzuli zen. 1946tik 1947ra arte Frantziako Enbaxadan lan egin zuen Washingtonen kulturako albokoa bezala. Gero, Parisera itzuli zen eta tesia eta tesina aurkeztu ondoren doktoregoa lortu zuen. New Yorken igaro zituen urteak, hezteko balio izan zioten, Jakobson ezagutu baitzuen eta Jakobsonek bere teoriak azaltzen lagundu zion eta. Gainera, Franz Boas eta beste antropologoen adiskidea zenez, Estatu Batuetako antropologian sarrarazi zuten.\n1940. urtean, \"Mus\u00e9e de l\u2019Homme\"ko zuzendari ordea izendatu zuten eta ondoren \"\u00c9cole Pratique des Hautes \u00c9tudes\"eko zuzendaria. \"Coll\u00e8ge de France\"ko gizarte-antropologiako irakaslea izendatu zuten 1959. urtetik bere erretiratzera arte, 1982. urtean. Baita ere, \"Acad\u00e9mie fran\u00e7aise\"ko kide izendatu zuten, 1973ko Maiatzak 24an, Henry de Montherlanten ordez.\nEstatu Batuetako Zientzi Nazio-Akademiaren kide atzerritarra da, Estatu Batuetako Arte eta Letra-akademiaren kide, Herbehereetako akademia errealaren kide, Norvegiako Letren eta Zientzi-akademiaren kide eta Britania Handiko akademiaren kide da. Brusela, Oxford, Chicago, Stirling, Upsal, Montreal, Mexiko, Kongo, Visva Bhrati (India) eta Yale, Harvard, Johns Hopkins eta Columbiako unibertsitateetan doktore honoris kausa da.\n1966. urtean, urrezko domina eta Viking Fund saria jaso zuen, nazioarteko etnologoen botoei esker. Beste hainbat sari ere jaso ditu, \"C.N.R.S\"ko urrezko domina (1967), Erasmus saria (1973), Nonimo fundazioaren saria (1986), Aby M. Warburg saria eta Ohorezko Legioko intsignia (1996)."}
{"id": "12247", "revid": "9409145", "url": "https://eu.wikipedia.org/wiki?curid=12247", "title": "Gobernuz kanpoko erakunde", "text": "Gobernuz kanpoko erakundea (GKE) pertsona fisikoek edo juridikoek legez eratu duten erakunde bat da, edozein gobernutatik independenteki diharduena, hainbat arlotan: kultura, garapena, giza eskubideak, ekologia, politika... Herrialde edo gizataldeei garatzen laguntzen lan egiten dutenei \"garapenerako gobernuz kanpoko erakunde\" (GGKE) deritze.\nGKEak, batez ere, herrialde garatuetan sortzen dira; izan ere, ikasle mugimenduetan, sindikatuetan, talde politikoetan parte hartzen duen pertsona-kopururik handienak han izaten baitira. Halaber, han hazi da gehien GKEren batean lankidetzan aritzen diren boluntarioen kopurua. Gazte eta heldu askok beren aisialdiko denboraren eta energiaren zati bat lankidetzan aritzen diren horiengandik ikasten ematen dute, eta, aldi berean, esperientzia bereganatzen dute.\nBestalde, gutxiago garatuta dauden herrialdetan \u2014esaterako, Afrikan, Asian eta Latinoamerikan\u2014, neurri txikiagoko talde eta erakunde ugari sortu dira; beren ingurunean bizi-kalitatea hobetu nahi duten herri-mugimenduak dira.\nEzaugarriak.\nNazio Batuen Erakundearen arabera, gobernuen arteko akordioen bidez sortu ez den nazioarteko edozein erakunde. Beraz, nazioarteko erakundeetatik bereizten dituena gobernuen mende ez egotea da. Gaur egun, zeregin ofiziala betetzen dute nazioarteko beste erakunde batzuetan, hala nola Nazio Batuen Erakundean, Segurtasun eta Garapenerako Erakundean eta Europar Batasunean. Nazio Batuekiko erlazioak NBEn sei organo nagusietako bat den ECOSOC delakoak (\"Economic and Social Council\", Kontseilu Ekonomiko eta Soziala) gobernatzen ditu. Beren jardueretan mugak gainditu arren, harremanak eta akordioak lor ditzakete gobernuen parte hartzerik gabe. Nazioarteko erlazioetako partaidetzat hartzen dira. GKEak erregistratu ahal izateko, baldintza hauek bete behar dituzte: \nErakunde horiei buruzko informazio osoa UIAk (\"Union of International Associations\") urtean behin argitaratzen duen \"Yearbook of International Organizations\" buletinean aurki daiteke.\nLehenengo Gobernuz Kanpoko Erakundeak XIX. mendekoak dira: 1840an, adibidez, Esklabotasunaren Aurkako Munduko Hitzarmena bildu zen, eta esklabotasuna ezabatzeko mobilizazioak eragin zituen nazioartean. Gaur egun izugarri hedatzen ari den fenomenoa bihurtu dira GKEak: 1909an 200 inguru zeuden erregistraturik, eta 1992an 5.000 baino gehiago. Helburu eta kausa humanitario ugari izaten dituzte baina, oro har, Iparraldeko herrialde garatuen eta Hegoaldean garapen bidean daudenean arteko aldea txikitzen laguntzekoa izaten da, batez ere baliabideen banaketari, komunikazioari eta hezkuntzari dagozkien gaietan. Adibide ezagunetako batzuk Amnesty International, Gurutze Gorria edo Mugarik Gabeko Medikuena dira. Teorian, estatuekiko independenteak diren arren, finantza arazoak direla-eta, kezkagarri bihurtzen ari da gobernuekiko mendekotasuna, gobernu askok beren helburu politikoen zerbitzurako erabili nahi izaten baitituzte. Horregatik, finantzaketa beren bazkideen edo herrialde garatuetako hiritarren diru laguntzen bidez lortzea erakunde horien helburua da.\nGKE motak.\nMota ugari daude, GKEek hainbat jarduera egiten baitituzte. Zeregina kontuan hartuta, bereizketa hau egin dezakegu:"}
{"id": "12248", "revid": "6327", "url": "https://eu.wikipedia.org/wiki?curid=12248", "title": "GKE", "text": ""}
{"id": "12250", "revid": "103793", "url": "https://eu.wikipedia.org/wiki?curid=12250", "title": "Gabadi", "text": "Gabadi ([ga\u03b2a\u00f0i]) Nafarroa Behereko udalerria da. Amikuze eskualdean dago, Donapaleuko kantonamenduan. \"Gabat\" du izen of\u00edziala.\n8,31\u00a0km2 ditu, eta, 1999ko datuen arabera, 219 biztanle\" (gabadiarrak)\".\nGeografia.\nInguru naturala.\nBiduze ibaiak gurutzatzen du udalerria .\nHistoria.\n1145-1150. urteetako dokumentuetan aipatzen da lehen aldiz Gabadi herria.\nEkonomia.\nEkonomia jarduera nagusiak laborantza (artoa, babarrunak, patata) eta abere hazkuntza (ardiak eta behiak) dira.\nHizkuntza.\nEuskara hitz egiten da, behe-nafarrera; euskaldunak, % 75."}
{"id": "12251", "revid": "12788", "url": "https://eu.wikipedia.org/wiki?curid=12251", "title": "Oragarre", "text": "Oragarre Nafarroa Behereko udalerria da, Amikuze eskualdean dagoena. 485 biztanle zituen 2017an.\nGeografia.\nIngurune naturala eta klima.\nBiduze ibaira isurtzen den Lihuri erreka igarotzen da udalerriko lurretatik, baita bere ibaiadarra den Arberoa ibaia ere. Beste zenbait erreka txiki ere badaude herrian: Isaak-borda, Karabindegiko erreka eta Patarena.\nEtxeak eta auzoak.\nBost auzo nagusi ditu.\nHezkuntza.\nHiru eskola izan zituen: herri barnean, Uhanen eta Bartetan."}
{"id": "12252", "revid": "103793", "url": "https://eu.wikipedia.org/wiki?curid=12252", "title": "Erango", "text": "Erango ([e\u0281\u031ean\u0263o]) Nafarroa Behereko udalerria da. Agaramont eskualdean dago kokaturik.\nGeografia.\nIngurune naturala.\nBiduze ibaiaren eta Paueko ibaiaren ibaiadar bana igarotzen dira udalerritik.\nUdalerri mugakideak.\nUdalerria mugakidea da Bearnorekin ekialdean.\nHistoria.\n1973ko urtarrilaren 1ean, Burgue, Erango eta Erreiti herriak batu egin ziren udalerri bakar bat osatzeko. 1977ko azaroaren 15ean, Erango berriz bihurtu zen independente. Dena dela, Burgue eta Erreitik baturik jarraitzen dute gaur egun.\nEkonomia.\nUdalerriko ekonomia laborantzan oinarriturik dagoen arren, kareharriaren ustiapenerako harrobi bat badago."}
{"id": "12253", "revid": "98220", "url": "https://eu.wikipedia.org/wiki?curid=12253", "title": "Michael Curtiz", "text": "Michael Curtiz ( jaioa; Budapest Austria-Hungariako Inperioa, gaurko Hungaria, 1886ko abenduaren 24a - Hollywood (Kalifornia (AEB)), 1962ko apirilaren 10a) Ameriketako Estatu Batuetako eta Hungariako zinema zuzendaria zen. 1912an Hungarian hasi zen zinemagintzan. Lehen Mundu Gerran Austria-Hungariaren alde borrokatu ostean, beste 21 film egin zituen, 1922ko \"Sodoma eta Gomorra\" edo Casablanca dira ezagunenak.\nBiografia eta lana.\nMichael Curtiz, jaiotzez, \"Man\u00f3 Kert\u00e9sz Kaminer\", Budapesten jaio zen, Austria-Hungariako Inperioan, gaurko Hungarian, 1886ko abenduaren 24an. Nahiz eta data hori baieztatuta egon, jaiotze data eta lehenengo urteetako beste hainbat egoera iritzi guztietara irekita daude; izan ere, bere hastapenei buruz gezurrak esateko ohitura zuen, horien artean, 17 urterekin etxetik joan zela zirku batean sartzeko eta esgrima talde hungariar bateko kide izan zela 1912ko Joko Olinpikoetan. Curtiz erdi mailako klaseko judutar familia konbentzional batetik zetorren eta Markoszyko Unibertsitatean eta Budapesteko Antzerki eta Arte Akademia Errealean ikasi zuen aktore karrera, 1912an Hungariako Antzoki Nazionalean Mih\u00e1ly Kart\u00e9sz izenarekin zuzendari lanetan hasi aurretik.\nZinemaren historiaren zuzendari emankor eta polifazetikoenetako bat izan zen (167 film filmatu zituen) 50 urteko karrera bikainean zehar, non genero guztiak landu zituen, eta erritmo eta bizitasun handia ematen jakin zien bere obrei.\n1913an, teknika zinematografikoak hobetzeko hilabete batzuk Kopenhageko zentro garrantzitsuenetako batean igaro aurretik, gutxienez film bat zuzendu zuen Hungrian. Kopenhagen zegoenean, aktore lanetan aritu zen Atlantisen (1913) August Blomez. Zinemagintza hungariarraren sorreran lagundu zuen eta, harrezkero, film ugari zuzendu zuen, horien artean lehenengo arrakasta nazionaletako bat, \"B\u00e1nk B\u00e1n\" (1914). Bere karrera zinematografikoa, zinemaren historiako zabalenetakoa, 4 alditan banatzen dela esan daiteke: hungariarra (1912-1918), austriarra (1919-1925), alemaniarra (1919-1925) eta amerikarra (1926-1961).\nLehen Mundu Gerran, denbora labur batean austrohungariar armadara joan zen artileria-lanera, baina, 1915ean, zinema egiteko itzuli zen eta, urte honetan edo hurrengoetan, Lucy Doraine aktorearekin ezkondu zen, 1923an dibortziatu zirelarik. Gerra Handia amaitzean, gerra zibil bat hasi zen Hungarian eta haren kurtsoan arazoak izan zituen, izan ere, Mikl\u00f3s Horthyren armadak judutarrak, intelektualak eta komunistak segitu zituen; gainera, erbesteratu behar izan zuen, 1919ko Sobiatar Hungariar Errepublika suntsikorra (4 hilabete baino zerbait gehiago iraun zuen) gertatzean, zinema-industria nazionazlizatua izan zenean. Vienara (Austria) joan zen bizitzera eta, bertan, gutxienez, 21 film egin zituen Sascha Films-entzat, horien artean \"Sodom und Gomorra\" (\"Sodoma eta Gomorra\", 1922) eta \"Die Sklavenk\u00f6nigin\" (1924) epopeia biblikoak. Azken hau, AEBetan atera zen \"Israelgo ilargia\" izenburuarekin, eta Jack Warner ekoizleari deigarria iruditu zitzaion, 1926an antzeko filmak egiteko Warner Brothers-erako kontratatu zuelarik. AEBetara joan zenean, gutxienez alaba ez-legitimo bat eta seme ez-legitimo bat atzean utzi zituen eta andrezale ospea izan zuen Hollywooden. Jada 40 film zituen eginak, eta Mundu Berrian beste 58 film luze mutu eta soinudun gehiago zuzendu zituen. Lanzalea zen, janari uko egin eta aktoreei ere ez zien uzten filmatzeko denbora hori aprobetxatzearren, aktoreen sindikatua sortu zenean, debekatu egin zion arte; berezko ezaugarria zen bere ingeles-maila lardaskatua ere, eta ondorioz, maiz interprete bat joan behar izaten zen filmazioetara esaten zuena argitzera.\nErrol Flynn bezalako izarrak zuzendu zituen besteak beste, ia beti Olivia de Havilland edo James Cagneyren bikotetzat eginez klasikoak izatera heldu diren filmetan: \"Jimmy the Gent\" (1933), \"Captain Blood\" (1935), \"The Charge of the Light Brigade\" (1936) eta \"The Adventures of Robin Hood\" (1939); Bette Davis mitikoa ere zuzendu zuen bere 30. hamarkadako koloredun film bakarrean \"The Private Lives of Elizabeth and Essex\" (1939).\nCurtiz zinemaren gailurrera eraman duen filma Casablanca (1942) izan zen, Humphrey Bogart eta Ingrid Bergmanekin, zeinaren bidez bere Oscar bakarra lortu zuen. Ez zen gehiago AEBetatik irten eta, 1962an, minbiziak hil zuen. Nazismo garai aurretik, Curtizek Europatik alde egin zuen, baina bere familiako kide batzuek ez zuten zorte berdina izan eta bere arrebaren familia Auschwitzera bidalia izan zen, non bere senarra hil zen. Curtizek bere soldataren zati bat Europako Zinemako Potoan inbertitu zuen, zinema-industriako errefuxatu europarrei laguntzen zien elkartea AEBetan bizi zitezen.\n1940ko hamarkada hasieran eta, batez ere, \"Casablanca\"ren arrakasta ostean, Curtiz nahiko aberats bilakatu zen eta 3.600 dolar irabazten zituen asteko. Gainera, polo zelai bat zuen lursail erraldoi baten jabe zen. Kirol honetako ohiko kideetako bat bere lagun eta Warner-eko ekoizle Hal B. Wallis zen, eta bere emaztea, Louise Fazenda aktorea Curtizen hirugarren emaztearen lagun mina zen, Bess Meredyth, aktorea eta gidoilaria. Nahiz eta Curtiz maiz desleial izan eta beste gona batzuen artean ibili eta Meredythek denboraldi labur batean harremana bertan behera utzi bazuen ere, ezkonduta jarraitu zuten 1961 arte, Curtizen heriotza baino pixka bat lehenago. Meredyth Curtizen zuzendaritzako laguntzailea zen eta honen ingeles-maila baxua kontuan hartuz, askotan deitzen zion aholku eske filmazioan zehar arazoren bat sortzen zitzaionean. Bere 1940ko hamarkadako lan nagusiak \"The Sea Wolf\" (1941), \"Casablanca\" (1942) eta \"Mildred Pierce\" (1945) izan ziren. Denboraldi honetan zehar, bere estilo propioa lortzen joan zen kameraren mugimendu arinen, konposizio gogorren eta argi kontrasteen bitartez. II. Mundu Gerran laguntzeko, \"Mission to Moscow\" (1943) propagandako filma zuzendu zuen, Franklin D. Roosevelt lehendakariak agindua SESB-ren laguntza lortzeko.\nBere beste [[zenbait lan \"Four Daughters\" ([[1938]]), \"[[Yankee Doodle Dandy]]\" ([[1942]]), \"Life With Father\" ([[1947]]), \"Flamingo Road\" ([[1949]]), \"Young Man with a Horn\" eta \"The Breaking Point\" ([[1950]]) izan ziren.\n[[1940ko hamarkada]]ren ondoren, kontratu berria sinatu zuen [[Warner Bros.|Warnerrekin]] eta, haren arabera, kostuak estudioa eta bere ekoizpen-enpresa propioaren artean banatuko zituzten eta etorkizuneko filmen mozkinak ere bai. Hala ere, film hauek porrot handiak izan ziren, periodo honetako zinema-industriaren aldaketagatik, Curtiz ez zelako guztiz ondo sentitzen edo zuzendari bezala erortzen hasia zelako. Gauza da eztabaidak izan zirela tartean eta Warner anaiekin zuen harremana guztiz hautsi zen [[1954]]an. Urte horretatik aurrera, zuzendari independente izan zen.\nEtapa honetako bere lehen filma \"[[The Egyptian (filma)|The Egyptian]]\" ([[1954]]) izan zen, [[Mika Waltari]] finladiarraren nobela homonimoan inspiratua Foxentzat eta [[Jean Simmons]], [[Victor Mature]] eta [[Gene Tierney]] ziren protagonista nagusiak. Ondoren, zenbait film zuzendu zituen [[Paramount]]entzat, \"White Christmas\" ([[1954]]), [[Bing Crosby]] eta Danny Kayekin; \"[[We're No Angels (1955eko filma)|We're No Angels]]\" ([[1955]]), [[Humphrey Bogart]] protagonista nagusiarekin; eta \"King Creole\" ([[1958]]), [[Elvis Presley]] protagonista nagusia barne.\nEzin izan zuen azken filma amaitu, \"The Comancheros\"; bat-batean agertu zitzaion minbiziak ospitaleraeraman zuen eta, [[1962]]ko [[apirilaren 10]]ean, hil egin zen; ondoren, [[John Wayne]] aktore printzipalak zuzendu zituen azken eszenak, bere izena amaierako kredituetan agertzeari uko eginez. Glendaleko Forest Lawn Memorial Park Cemetery-an, [[Kalifornia]]n, lurperatu zuten.\nEstiloa.\nGenero guztiak landu zituen Curtizek; ez beti originaltasunez, baina, bere estiloa oso berezia da; dinamikoa, mugimendu zabalekin pertsonaiak dabiltzan giro eta inguruneak ikusteko eta kamararen ohiz kanpoko angeluak; enkoadraketa konplexuak, askotan objektu fisikoekin enkoadratutako pertsonaiekin, kamerazko mugimendu ugari, plano subjektiboak eta argiztapen kontraste oso nabariak. Estilo honek garrantzi handiagoa ematen dio pertsonaiari inguruneari baino, zeinak harrapatu eta zorigaitzaren eta patuaren rola adierazten du; honez gain, Curtizen pertsonaiak, ikuspuntu intelektual batetik arazo moraletan debatitzen dira. Laburbilduz, kamera mugitzeko modu konplexu eta dinamikoa, konposizio indartsuak eta argiztapen kontraste nabariak. [[Hollywood]]eko klasizismoaren ordezkarietako bat da eta oso preziatua da zinemazaleen artean.\nHollywoodeko filmografia hautatua.\n[[Kategoria:Ameriketako Estatu Batuetako zinema zuzendariak]]\n[[Kategoria:Hungariako zinema zuzendariak]]\n[[Kategoria:Oscar saria irabazi duten zinema zuzendariak]]\n[[Kategoria:Budapestarrak]]\n[[Kategoria:Hungariako juduak]]\n[[Kategoria:Estatubatuar juduak]]\n[[Kategoria:Hungariar estatubatuarrak]]"}
{"id": "12254", "revid": "103793", "url": "https://eu.wikipedia.org/wiki?curid=12254", "title": "Ostankoa", "text": "Ostankoa ([os\u033atanko.a]) Nafarroa Behereko udalerria da eta Amikuze eskualdean dago kokaturik, Donapaleuko kantonamenduan.\nGeografia.\nUdalerriaren mendebaletik Aran ibaia igarotzen da.\nEuskara.\nBertako euskalkia behe-nafarrera da. Euskaldunak % 94 dira.\nHistoria.\n1119. urteko dokumentu batean aipatzen da lehen aldiz Ostankoako herria \"Orsacoe\" izenaz.\nEkonomia.\nLaborantza (artoa, bazka landareak, lekadunak) eta abere hazkuntza (ardi eta behi azienda) dira ekonomia jarduera nagusiak."}
{"id": "12257", "revid": "58701", "url": "https://eu.wikipedia.org/wiki?curid=12257", "title": "Mendibe", "text": "Mendibe Nafarroa Behereko udalerria da Garazi eskualdean kokaturik dagoena.\nGeografia.\nIngurune naturala.\nErrobiren ibaiadarra den Lauribar ibaia udalerriko lurretan jaiotzen da, bertara isurtzen diren hainbat erreka ere udalerritik pasatzen direlarik: Esteneko erreka (eta honen ibaiadarra den Olhazarreko erreka), Xorotako erreka (eta honen ibaiadarra den Gahalarbeko erreka), Sainduxiloko erreka, Larreluzeko erreka, Etxeberriko erreka, Oihartzeko erreka, Lekimeko erreka, Urrutiko erreka, Haraskako erreka, Arbaretxarbaretzeko erreka, Kurutzetako erreka eta Eskalerako erreka (eta azken honen ibaiadarra den Pikettako erreka).\nIrati ibaia ere udalerritik igarotzen da, bere zenbait ibaiadar batzuekin batera: Olzalureko erreka, Ataramatzeko erreka, Arpiako erreka eta Burdinkurutzetako erreka.\nOndasun nabarmenak.\n "}
{"id": "12258", "revid": "96586", "url": "https://eu.wikipedia.org/wiki?curid=12258", "title": "Frank Capra", "text": "Frank Capra (Bisacquino, Sizilia, 1897ko maiatzaren 18a - La Quinta, Kalifornia, 1991ko irailaren 3a) Ameriketako Estatu Batuetako zinema-zuzendaria izan zen. Sizilian jaio zen, eta 1903an Amerikara emigratu zen familiarekin. 1920an Ameriketako Estatu Batuetako hiritartasuna eskuratu zuen.\nSoinu gabeko filmekin hasi zen zinemagintzan, eta 1930eko hamarkadan bihotz oneko pertsonaiez beteriko filmak zuzendu zituen Columbia Pictures konpainiarentzat. Bigarren Mundu Gerran, berriz, gerra-dokumentaletan hartu zuen parte, Ameriketako Estatu Batuetako populazioa gerran sartzeko konbentzitzeko.\nBiografia.\nGaztaroa.\nFrank Capra 1897an jaio zen Sizilian, eta sei urte zituela familiarekin batera Kaliforniara joan zen bizitzera. Bertan egin zituen ikasketak, eta egun libreetan eta eskola ostean lanera joan behar izaten zuen ikasketak ordaintzeko. Capraren gurasoek Caprak ikasketak alde batera uztea nahi zuten, lanean jardun ahal izan zezan. Berak, ordea, ikasketekin jarraitzea erabaki zuen eta 1915an institutua amaitu eta ingeniaritza kimikoko gradua egiten hasi zen.\nLehen Mundu Gerra.\n1917ko apirilean Ameriketako Estatu Batuek gerra deklaratu zioten Alemaniari, eta Caprak oraindik hiritartasunik ez zuen arren, armadan sartzen utzi zioten. 1918an gradua amaitu eta Ameriketako Estatu Batuetako armadan sartu zen, eta handik hilabetera Lehen Mundu Gerra amaitu zen. Caprak Espainiako gripea harrapatu zuen urte hartan bertan, eta abenduan armadatik bota zuten.\nHasierako arrakasta.\nSendatzen ari zela, dei bat jaso zuen \"The Outcasts of Poker Flat\" (1919) filmean estra gisa lan egiteko, eta hogei urte beranduago \"Time\" aldizkariak Hollywoodeko zuzendari onena izendatu zuen. Hala ere, askok populista izatea leporatzen diote, eta botere gutxien duten herritarren alde jartzea.\nCapraren momenturik onenak 1934ko \"It Happened One Night\" filmarekin hasi ziren. Horren ondoren beste hainbat film ere egin zituen, \"Broadway Bill\" (1934) eta \"Mr. Deeds Goes to Town\" (1936) besteak beste. Urte gutxian lan bikainak egin zituen Caprak, eta errekonozimendu handia lortu zuen zineman.\nBigarren Mundu Gerra.\nBigarren Mundu Gerran, 1942-1945 urteen artean, komandante gisa egin zuen lan. Bestalde, \"Why We Fight\" izeneko dokumental bilduma sortu zuen, herritarrek Ameriketako Estatu Batuei babesa ematea helburu zuena.\nHauek dira dokumental bilduma horretako filmetako batzuk: \"Prelude to War\" (1942), \"The Nazis Strike\" (1943), \"Divide and Conquer\" (1943), \"The Battle of Russia\" (1943), \"The Battle of China\" (1944) eta \"War Comes to America\" (1945). Bildumak Oscar Saria irabazi zuen eta gerrarako propaganda ikaragarria izan zen, dokumental horien bitartez Caprak jendea gerrara joateko konbentzitu baitzuen. Gerra amaitzean, Caprari domina berezi bat eman zioten bere zerbitzuengatik, eta berriz ere Hollywoodera itzuli zen zuzendari gisa lan egitera."}
{"id": "12259", "revid": "360", "url": "https://eu.wikipedia.org/wiki?curid=12259", "title": "Zuzendari onenaren Oscar Sari", "text": ""}
{"id": "12261", "revid": "103793", "url": "https://eu.wikipedia.org/wiki?curid=12261", "title": "Mehaine", "text": "Mehaine ([mehai\u0272e]) Nafarroa Behereko erdialdeko udalerri bat da, Arberoa eskualdekoa.\nGeografia.\nIngurune naturala.\nLihurri ibaia udalerritik igarotzen da, bere ibaiadar batekin batera, Argaxuriko erreka."}
{"id": "12262", "revid": "1491", "url": "https://eu.wikipedia.org/wiki?curid=12262", "title": "Ortzaize", "text": "Ortzaize Euskal Herriko udalerri bat da, Nafarroa Beherea lurraldean kokatuta. Baigorri-Ortzaize eskualdean dago, Donibane Garazi hiriburutik 13,7 kilometrora. Altuera 101 eta 897 metro artekoa da, eta 42,38 km\u00b2-ko azalera hartzen du. 2018. urtean 826 biztanle zituen.\nBertako biztanleak \"ortzaiztarrak\" dira.\nOrtzaizeko ibarreko hiriburua da.\nIzena.\nOrtzaize beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nGeografia.\nOrtzaize Ortzaizeko ibarran dago.\nIngurune naturala.\nErrobi ibaia udalerritik igarotzen da, baita bere ibaiadarra den Lakako erreka ere (azken erreka honetara isurtzen diren hainbat erreka igarotzen dira Ortzaizetik: Elhurreko erreka, Bordegiko erreka, Saltrako erreka, Otxalarreko erreka eta Eluet erreka). Horrez gain, beste erreka batzuk ere gurutzatzen dute udalerria: Asketako errekak, Eslanguko errekak eta Pagaliko errekak.\nHistoria.\nBidarraiko parrokia, Ortzaizekoaren menekoa zen eta Ortzaizeko ibarra Nafarroako erresumako zati izan zen.\n1790. urtean Ortzaize, Ortzaize eta Bidarrai udalerriek osaturiko kantonamendu baten buru izan zen, Donapaleuko barrutiaren menpekoa zena.\nEkonomia.\nUdalerriko jarduera ekonomiko nagusia laborantza da. Irulegiko Arnoa ere ekoizten da udalerriko lurretan.\nPolitika.\nErakunde publikoak.\n2017ko urtarrilaren 1era arte, Ortzaize Garazi-Baigorri herri elkargoaren kide zen. Une horretatik aurrera, sortu berria zen Euskal Hirigune Elkargoaren parte izatera pasa zen.\nGarraioa.\nBaiona-Donibane Garazi burdinbideak zerbitzua ematen du Bidarrai udalerriri, Txik Txaken 54. linearen bidez.\nEuskara.\nLuis Luziano Bonapartek, 1869an, Ortzaizeko ibarreko herri guztiak sailkatu zituen, mendebaldeko behe-nafarrera euskalkian, Arberoa eta Aldude ibarretan hitz egiten zena.\nKoldo Zuazok, 2010ean, Ortzaizek nafar-lapurtera euskalkian sailkatu zituen."}
{"id": "12263", "revid": "336", "url": "https://eu.wikipedia.org/wiki?curid=12263", "title": "1948ko Arabiar-israeldar Gerra", "text": "Lehen gerra arabiar-israeldarra, israeldarrek Independentzia Gerra () edo Askatasunaren Gerra deitua, Israelek eta aldameneko estatu arabiarrek borrokatu zuten lehen gerra izan zen. Palestinarrentzat, gerrak Hondamendia () deitutako aroaren hasiera eman zuen. 1948 eta 1949 urteetan gertatutako gatazka izan zen, ondorio moduan milioi erdi arabiar errefuxiatu baino gehiago utzi zituenak.\nNazio Batuek 1947an Britainiarren Agindupeko lurraldea israeldarren eta palestinarren artean erdibitzeko delibero hartu ostean, arabiarrek onartzeari muzin egin zioten. Hortaz, Egipto, Siria, Jordania, Libano eta Irakeko armadek fundatu berri zen Israel estatua eraso zuten. Ondorioz, lurraldea Israel, Egipto eta Jordaniaren artean banatu zen.\nAurrekariak.\nXIX. mendearen amaieran, Sionistek judutarrentzat estatu baten sorrera eskatzen zuten, judutarrak aspaldidanik sakabanaturik bizi baitziren Europan eta Estatu Batuetan zehar.\n1917. urtean, Balfour deklarazioan, Britainia Handiak hitza eman zuen Palestina estatu judutar bat eraikitzen lagunduko zuela. Horren ondorioz, geroz eta kolono gehiago abiatu ziren Palestinara (VIII. mendea geroztik arabiarrak bizi ziren lurraldera).\nBigarren Mundu Gerraren ondoren, naziek judutarren aurka egin zuten genozidioa ezagutzera eman zenean, munduko iritzi publikoaren gehiengoa estatu judutarra sortzearen aldekoa zen. Harry S. Truman Estatu Batuetako presidenteak ere horren alde egin zuen juduen boza eskuratzeko asmoz. Baita Sobiet Batasunak ere horren alde egin zuen, Britainia Handiko inperialismoari aurre egiteko modurik hoberena zela zeritzolako. Erresuma Batuak bere interesak mehatxaturik ikusi zituenean, juduen immigrazioa mugatu eta Liga Arabiarraren sorrera bultzatu zuen, 1945ean, Egipto, Irak, Siria, Libano, Transjordania eta Saudi Arabia elkartuz. Liga horrek martiri juduen aldeko jarrera agertu zuen, baina ez zuen nahi palestinarrek ordaintzea egin ez zuten sarraskiaren errua.\nGuda lehertzearen arrazoiak.\nBen Gurionek, Konferentzia Sionistaren presidenteak, milizia judutarrak antolatu zituen (Haganah), beste talde armatu batzuen laguntza (Irgun) jasotzen zutelarik. Talde hauek, britainiarren eta palestinarren aurka atentatu zuten. Britainia Handiak bakea bermatu ezin zuenez, NBE-ren eskuetan utzi zuen Palestinari buruzko erabakia. Eztabaida luzeen ondoren, 1947an, NBEk Palestina bi estatutan zatitzea erabaki zuen, bata arabiarra eta beste judua. Gainera, Jerusalem nazioarteko hiri izendatu zuen. 1948an, Erresuma Batuak lurralde hauek utzi eta juduen batzar nagusiak Israelgo estatua aldarrikatu zuen.\nGuda.\nArmada arabiarrek segituan ekin zieten Israelen aurkako erasoei, baina Israelek ezustekoa eman zion munduari, garaipen militar bizkorra lortzeaz gain, Nazio Batuen Erakundeak Israeli emandako baino lur gehiago eskuratu eta Jerusalemgo mendebaldea ere hartu baitzuen. Israelek inbaditu gabe utzi zuen zatia, Zisjordania eta ekialdeko Jerusalem, Transjordaniaren esku geratu zen eta Egiptok, aldiz, Gaza hartu zuen. Hortaz geroztik, israeldar eta arabiarren arteko gatazkak etengabeak izan dira.\nGerra amaiera.\n1949ko armistizioak.\nGerratea 1949 urteko lehen erdian amaitu zen Israelek Rodasen sinatutako armistizioekin. Armistizioak fase ezberdinak izan zituen herrialde arabiarrek epe ezberdinetan burutu zituztelako haien armistizioak Israelgo Estatuarekin; lehenik Egiptok otsailaren 24an, geroago Libanok martxoaren 23an, Transjordaniako emirerriak apirilaren 3an eta azkenik Siriak uztailaren 20an.\nIsraelgo Estatu osatu berriak, ia bere existentzia ezatik 20.000 km\u00b2 izatera igaro zen. Nazio Batuen Erakundeak 1947an planteatutako Banaketa Planarekin alderatuz, %23 batean handiagotu zen judutar herrialdearen zabalera osoa. NBEak Palestinari egokitu zion lurralde eremu zabal batekin geratu zen Israel, aldi berean Egiptok Cisjordaniako Gaza eta Transjordania eremuak bereganatu zituen. Estatu horietako bakarrak ere ez zuen Palestinar autodeterminazioa onartu lurralde haietan momentu hartatik hainbat hamarkada pasa arte.\nGalerak.\nIsraelek bere biztanleria osoaren %1a galdu zuen: 6.373 pertsona. 4.000 inguru soldaduak ziren eta gainerakoak zibilak.\nHildako arabiarren zifra zehatza ez da ezagutzen baina hainbat estimaziok argitzen dutenez, 10.000 - 15.000 zenbakien inguruan kokatzen da arabiar hildakoen kopurua. Haien sailkapen hipotetikoa honako hau da: 3.000 palestinar, 2.000 egiptoar, 1.000 jordaniar eta 1.000 siriar inguru.\nOndorioak.\nAlde batetik, juduen kontrolpean geratu zirenak, zapaldu bezala bizi ziren, bestetik, Jordania eta Egiptoren administraziopean geratu zirenak, ez zuten estatu horietan integratu nahi eta errefuxiatu eremuetan bildu zituzten, NBE-ko Errefuxiatuaren Batzordearen administraziopean. Errefuxiatu eremuetako bizitzak, palestinarren kontzientzia nazionalaren eta erresistentzia antolatuaren jaiotza ekarri zuen.\n1948an Israeleko estatua sortu eta sendotzean bizi ziren 1.300.000 palestinarrak sakabanatu ziren. Israelen menpe zeuden lurretan 170.000 palestinar inguru bizi ziren 50.eko hamarkadan. Nazio Batuek eman eta alboko arabiar herrien esku, Zisjordania eta Gazan geratu ziren eremuetan, berriz, 400.000 palestinar bizi ziren.\nHurreko herrialdeetan ere milioi bat errefuxiatu zeuden: 600.000 bat Jordanian, 150.000 Libanon, 10.000 Iraken, 8.000 Egipton eta beste milaka batzuk munduan barreiatuta.\nMilioi bat errefuxiatu horietatik %15 batek baion ez zeukan lana. Beste guztiak, errefuxiatu eremuetan bizi ziren eta beharrezkoa zuten arabiar herrien eta nazioarteko erakundeen babesa -batik bat UNWRA Errefuxiatuen Laguntzarako Nazio Batuetako Erakundearena- bizirik irauteko. Bizimodu benetan latza egiten zuten eta horrela, gorroto eta amorru bizian, armak eta lehergailuak erabiltzen ikasten zuten euren eskakizunak entzunarazteko era bakarra prestatu nahian: Israelen aurkako gerrilla."}
{"id": "12264", "revid": "336", "url": "https://eu.wikipedia.org/wiki?curid=12264", "title": "John Ford", "text": "John Ford (Cape Elizabeth, Maine, 1894ko otsailaren 1a - Portland, Oregon, 1973ko abuztuaren 31) irlandar jatorriko Ameriketako Estatu Batuetako zinema zuzendaria izan zen. Lau Oscar irabazita, haren estiloak eragin handia izan du mota guztietako zuzendariengan: Akira Kurosawa, Martin Scorsese, Steven Spielberg, Sam Peckinpah, edo Sergio Leone esaterako. Beste zinemagile askok, Ingmar Bergmanek eta Orson Wellesek besteak beste, historiako film zuzendari onena izendatu dute.\nAurreneko urteak.\n'John Martin \"Jack\" Feeney' izena jaso zuen Fordek bataioan, guraso John Augustine Feeneyk eta Barbara \"Abbey\" Curranek hala jarrita (dena den, Fordek berak esana zen bere ponteko izena \"Sean Aloysius O'Feeny\" edo \"Sean Aloysius O'Fearna\" zela).. Gurasoak irlandarrak ziren. Ama, Barbara, Aran uharteetako batean, Inishmoren, jaio zen; aita, John Augustine, Spiddalen (Galwayko konderria)..\nFilmografia.\n\"Sakontzeko irakurri: John Forden filmak\""}
{"id": "12265", "revid": "336", "url": "https://eu.wikipedia.org/wiki?curid=12265", "title": "Transjordaniako emirerria", "text": "Transjordaniako emirerria (, '), baita Transjordania ere, 1921eko apirilean sortutako Erresuma Batuko protektoratua izan zen. Kairoko konferentzia eta gero, haxemi leinuak protektoratua eta gertuko Mesopotamiako Britainiar Mandatua zuzendu zituen. Ofizialki Palestinako Britainiar Mandatuaren agindupean zegoen arren, erabat autonomoa izan zen. 1946an, emirerriak independentzia lortu zuen eta bi urte geroago Jordaniako Haxemi Erresuma aldarrikatu zuten. Emir bakarra izan zuen: Abdullah I.a Jordaniakoa."}
{"id": "12267", "revid": "371", "url": "https://eu.wikipedia.org/wiki?curid=12267", "title": "Jose Manuel Lujanbio Retegi", "text": ""}
{"id": "12268", "revid": "105290", "url": "https://eu.wikipedia.org/wiki?curid=12268", "title": "Sic", "text": "Sic (latinez \"sic\", horrela) idatzietan, orokorrean parentesi artean, hitz edo esaldi bat gaizki idatzita dagoela iruditu daitekeen arren, hitzez hitzezko transkripzioa dela adierazten duen aditzondoa da. Normalean kortxete artean idazten dute."}
{"id": "12269", "revid": "46380", "url": "https://eu.wikipedia.org/wiki?curid=12269", "title": "Jose Manuel Lujanbio", "text": "Jose Manuel Lujanbio Retegi \"Txirrita\" (Ere\u00f1otzu, Hernani, Gipuzkoa, 1860ko abuztuaren 14a - Altza, Donostia, Gipuzkoa, 1936ko ekainaren 3a) bertsolaria izan zen. Bere ospeak Gipuzkoako mugak gainditu zituen, eta XX. mendearen lehenbiziko erdialdean Euskal Herri osoan famatu zen. Mingain zorrotz eta bizkorreko bertsolaritzat nabarmendu zen, eta haren ateraldi umoretsuak herriaren gogoan gorde dira. Gai sozialak lantzen diren bertsoetan garai hartako herri-klaseen pentsamolde eta sentimenen berri ematen da.\nBizitza.\nJaiotza eta familia.\nJose Manuel Lujanbio Retegi 1860eko abuztuaren 14ko goizeko hiruretan jaio zen. Gurasoak Bautista Lujanbio Ganborena hernaniarra eta Juana Josefa Retegi Iraola oiartzuarra izan zituen. Aitaren aldeko aiton-amonak, Pedro Lujanbio eta Paskuala Ganborena, biak hernaniarrak, eta amaren aldeko aiton-amonak berriz, Inazio Retegi oiartzuarra eta Frantziska Iraola errenteriarra izan ziren.\nTxirrita Gipuzkoako Hernani udalerriko Ere\u00f1otzu auzoan dagoen Latze edo Latze-Zar baserrian jaio zen. Baserri hori Hernanitik Goizuetara bidean, Ere\u00f1otzu auzoko kaletik kilometro batera zegoen, Urumea ibaiaren eskuinaldean. \"Benta-txuri\", \"Pago izarte\" eta \"Urdaburu\"tik datorren eta \"Uxako-erreka\" deritzaion erreka baten ertzean. Baserria zegoen tokiaren parean Txirritaren busto bat jarrita dago.\nBere anaia-arrebak hauek izan ziren: Josefa Inazia Lujanbio Retegi (1858ko otsailaren 11an jaioa), Migel Jose (1862ko abenduaren 23an jaioa), Juan Maria (1865ko abenduaren 4an jaioa), Maria Aszension (1867ko azaroaren 20an jaioa), Juana Bautista (1870eko apirilaren 6an jaioa), eta azkenik Isabel Bizenta (1872ko azaroaren 5an jaioa).\nEre\u00f1otzutik Errenterira.\nLatze baserrian hamahiru urte arte bizi izan zen. Hijos de Jaime Puig - Destiler\u00eda de Le\u00f1as y F\u00e1brica de Productos Qu\u00edmicos fabrika zenak Latze baserriko soro eta larreak hartu zituen, eta familia osoa Errenteriako Txirrita baserrira aldatu zen. Latze baserriak denbora askoan oso-osorik iraun zuen, baina azkenean erori egin zen.\nFabrika hura eraikitzean, langileen artean ba omen zegoen hargin andaluziar bat. Behinola, hargin andaluziar hark bezperan egindako horma okertuta aurkitu omen zuen, eta horma oker hura zuzendu nahirik bultzaka hasi omen zitzaion. Lantegi horretan ari zela, Txirritak ikusi egin zuen. Oraindik mutiko koxkorra zen, baina honako bertso hau bota zion:\nGertaera honen beste bertsio baten arabera, oso hargin ona zela eta, berealdiko ospea zuen hargin andaluziar bat Ere\u00f1otzura etorri omen zen. \"Txirrita\" mutikoa, beste batzuekin batera hargin-mutil lanetan ibili ohi zen. Dirudienez aurreko egunean andaluziar harginak horma oker xamarra egin omen zuen (hargintzan honi \"bizkarra\" esaten omen zaio). Inork ez ikusteagatik, andaluziar hargina goizean goiz joanda, mailuarekin horma barrualdera kolpatuz ari omen zen Txirritak ikusi eta bertso ospetsu hori bota zion.\nTxirrita baserrian.\nAntonio Zabalari kontatu ziotenez, Txirritagana jende asko joaten omen zen norbaiten kontrako bertso-paperak jar zitzan eskatzera. Desamodio kontuak eta mota guztietako arrazoiengatik sortutako ezin ikusiak ziren, besteak beste, bertso-sorta horietako gaiak. Enkargatutako gaiaren gainean bertso-sorta bat buruz konposatzen zuen Txirritak eta bere ilobak paperean jarri, gero inprentara eraman eta azoka egunetan saltzeko. Bertso asko galdu ez izana herriaren oroimenari eta Antonio Zabala bezalako bertso-paper biltzaileei zor diegu.\nHargin ona omen zen Txirrita, baina euskal iruditerian ezagunago izan da eskola zaharreko bertsolari mutilzahar, parrandazale eta pikaroaren prototipoa bihurtu delako. Nahiko zabalduta zegoen ez omen zitzaiola lan egitea asko gustatzen eta ahal zuen guztietan jai hartzen omen zuela tabernan edanean eta jokoan aritzeko. Baina Juanjo Uria bertsozale hernaniarraren aitona, Txirritaren lagun eta lankide izan zena ez zen uste horretakoa. Bere iritziz, oso gizon langilea eta jakin\u00adtsua zen, oro har, kontrakoa uste bada ere.\nKoldo Izagirrek dioenez, Txirritak bere bertsoetan erakutsitako lirika xumearen parekorik ez duela ezagutu berak poesia kultuan: \u00abez zen poeta, baina poetika zeukan, horregatik da hain bertsolari haundia... poetika \"naif\"-a, apaina eta liluragarria\u00bb. Izagirre\u00adren iritziz, Txi\u00adrri\u00adtaren bertsoak ikusi egiten dira, irudiz bete\u00adtzen ditu, eszenatokiak sortu, adibidez, zuhur\u00adtzia esateko \u00abzazpi pausu aurrera eta beste zazpi atzera\u00bb, dio.\nEskolarik gabea zen; inprentako hizkiak irakurtzeko gai bazen ere, ez zekien idazten, baina hainbat bertso argitaratu zituen, Joxe Manuel Eraus\u00adkin Lujanbio ilobari diktatzen zizkion berak kantatutako sortak.\nKristau Katoliko sutsua zen eta gai erlijioso asko landu zituen bere bertsoetan. \"Denbora, leku zeru ta lurrak\" bezalako bertsoak sortu zituen, non ikuspegi katolikoaren araberako Jainkoaren kreazioa goresteaz gain, garaiko gazteentzako mezu moralizatzaile bat igortzen zuen, betiere Eliza Katolikoaren dotrina jarraituaz.\n1935ean lehen Euskal Herriko Bertsolari Txapelketako txapeldunorde izan zen, eta hurrengo urteko edizioan txapela eman zioten, bertsolariarentzako omenaldi gisa.\n1936ko maiatza aldean Goizuetan izandako krisi baten ondorioz 1936ko ekainaren 3an hil zen Altzako Gazteluene baserrian.\nBilbon, Hernanin eta Altzan hiru kalek bere izena daramate. Oreretan bada Txirrita-Maleo izeneko industrialde bat: Bere izena Txirrita eta Maleo baserrien artean egoteagatik datorkio.\nBertsolari honi buruz Juanba Berasategiren zuzendaritzapean sortutako marrazki bizidunetako Txirrita telesaila zabaldu zuten ETB-1ean 1999 eta 2000n."}
{"id": "12270", "revid": "119347", "url": "https://eu.wikipedia.org/wiki?curid=12270", "title": "Zamorako probintzia", "text": "Zamora Espainiako probintzia bat da. Gaztela eta Leongo autonomia erkidegoan kokatuta dago, haren ipar-mendebaldean.\n2006. urtean, probintziak 197.492 biztanle zituen. Hiriburua Zamora hiria da. Beste hiri nagusiak Benavente, Puebla de Sanabria, Toro eta Villalpando dira.\nGeografia.\nMuga hauek ditu: Iparraldean Leon eta Ourense, ekialdean Valladolid, hegoaldean Salamanca eta mendebaldean Alto Tras-os-Montes (Portugal).\nIberiar Penintsulako iparraldeko goi-ordokian dago Zamora. Duero ibaiak alderik alde igarotzen du probintzia, ekialdetik mendebalera. Iparraldetik hegoaldera, Duerora isurtzera doan Esla ibaiak bi zati egiten du Zamorako iparraldea: ekialde zelaia batetik, larre zabalak eta labore sailak dituena, eta mendebal menditsua bestetik, Leongo mendien hego-ekialdea hartzen duena eta Galiziako mendiekin muga egiten duena. Lurralde horretan daude Zamorako mendi garaienak: Pena Trevinca (2.021 m) eta Pe\u00f1a Negra (2.124 m). Mendi horien hegoaldean Sanabriako lurraldea, aintzira asko dituena, eta Terako ibarra, abere hazkuntzarako oso egokia dena, daude. Gainerakoa ordokia da.\nKlima kontinentalekoa da Zamora, oso uda beroak ez baditu ere, negu hotzak dituena. Euri gutxi izaten da, 300 mm inguru urtean.\nEkonomia.\nXX. mendean zehar, 1950. urtetik aurrera, batez ere, biztanle kopuruak behera egin du, jende asko joan baitzen garai hartan Bartzelonara, Euskal Herrira eta Europako beste zenbait herritara lan egitera. Ekonomia nekazaritzan oinarritua da: azukre erremolatxa, laboreak eta, Duero ibaiaren arroan, mahastiak dira gehien lantzen diren gaiak. Lihoa ere egiten da Sanabrian, Alisten eta Carvajalesen. Ipar-mendebaleko mendietan basoa ustiatzen da. Duero eta Esla ibaietan zehar zentral hidroelektrikoak daude. Industria, nekazaritzako gaiak eraldatzera bideratua, Zamoran, Toron eta Benaventen dago bilduta.\nHizkuntzak.\nZamorako hizkuntza nagusia gaztelania da. Halaber, lurraldearen zatirik handienean hizkuntza bakarra ere bada. Hala ere, Zamorako ipar-mendebaldean galiziera nagusi den herri batzuk badira eta, era ahulagoan, galiziera nagusi den zonalde horren ondoan, leonera edo horren arrastoak mantentzen dituzten herri batzuk ere badira.\nZamoran, hortaz, leonerazko hiztun gehienak bizi dira, Sanabria, Benavente, Aliste, Sayago eta Los Arribes eskualdeetan.\nHalaber, As Portelas/Las Portillas eskualdean galizierazko hiztunak nagusi dira."}
{"id": "12272", "revid": "119347", "url": "https://eu.wikipedia.org/wiki?curid=12272", "title": "Segoviako probintzia", "text": "Segovia Espainiako erdialdeko probintzia bat da, Gaztela eta Leongo autonomia erkidegokoa. 2006. urtean, probintziak 156.598 biztanle zituen. Hiriburua Segovia hiria da.\nBi lurralde mota bereizten dira Segovian: mendialdea, hegoaldean eta hego-ekialdean (\"Sierra;\" Pe\u00f1alara, 2.430 m), eta goi-ordokiak iparraldean eta erdialdean. Mendialdean, neguak hotzak eta udak epelak izaten dira (600 mm euri batez beste). Laborantza da ekonomia jarduera nagusia.\nHistoria.\nNeolito Aroko aztarnak aurkitu dira Segoviako herrialdean (Solana de la Angostura, Tarascona, Sep\u00falveda). Arebako taldeko herriak (vetonak, prebendonak, bakzeoak) bizi ziren lur haietan erromatarrak lehenengoz bertaratu zirenean (K.a. III. mendea). Hiri militar garrantzitsua izan zen aurrerantzean. Bisigodoen ondoren erabat hustu zen ia lurralde hura. XII. mendean hasi ziren iparraldeko kristauak berriro jendeztatzen eta hurrengo mendean eratu zen Segoviako \"mesta,\" artzaintza, artilearen ustiakuntza (oihalak) eta merkataritza erakundea. XVII. mendean hasi zen erakunde haren gainbehera eta 1837an biderik gabe utzi zuten. XIX. mendean zabaldu zen laboreen hazkundea Segovian, eta emigrazio lurralde handia izan da ordutik XX. mende erdialdea arte."}
{"id": "12274", "revid": "512", "url": "https://eu.wikipedia.org/wiki?curid=12274", "title": "\u00c1vilako probintzia", "text": "\u00c1vila Espainiako probintzia bat da. Gaztela eta Leongo autonomia erkidegoan dago. 2006. urtean, 168.818 biztanle zituen. Hiriburua \u00c1vila hiria da."}
{"id": "12277", "revid": "112557", "url": "https://eu.wikipedia.org/wiki?curid=12277", "title": "Burgosko probintzia", "text": "Burgos Espainiako iparraldean dagoen probintzia da, Euskal Herriko mugakidea. Gaztela eta Leongo autonomia erkidegoan kokatuta dago.\n2005. urtean, probintziak 361.021 biztanle zituen. Hiriburu eta hiri nagusia Burgos hiria da.\nGeografia.\nMugakideak.\nIparraldean Kantabria, Bizkaia eta Araba, mendebaldean Palentzia eta Valladolid, ekialdean Errioxa eta Soria eta hegoaldean Segovia mugakide ditu.\nIngurune naturala.\nDemanda mendilerroa probintziako ekialdean zabaltzen da, Errioxako mugan. San Mill\u00e1n (2.130 m) probintzia osoko tontorrik altuena da. Ipar-ekialdean, bestela, Santiago Mendiko Monumentu Naturala kokatuta dago, Ordu\u00f1a eta Aiaraldearekin mugan. Bertan dago Nerbioi ibaiaren iturburua, urjauzi bihurturik. Apur bat hegoalderantz, Obarenes mendiak nabarmentzen dira.\nEbro ibaia bestela sartzen da probintzian 710 metroko altueran, eta irteten da 450 metrotan, 145 km-ko ibilbidea egin eta gero. Ibaiadar nagusiak ezkerraldetik Nava, Pandraves, Trueba eta Nela diram eta eskuinaldetik Rudr\u00f3n, Oca, Oroncillo, Tir\u00f3n eta Najerilla. Orbaneja, Pesquera, Tudanca, Hocinos, Horadada eta Sobr\u00f3n-eko haitzarteak aipatzekoak dira.\nDuero ibaiak 68 km-ko ibilbidea egiten du. Adarrak ezkerraldetik Riaza eta Arroyo de La Nava dira, eta eskuinaldetik Lobos, Arandilla, Ba\u00f1uelos, Gromej\u00f3n, Esgueva, Pisuerga eta Aranzuelo.\nPisuergara iristen dira Arlanzako urak, 135 km-ko ibilbidearekin bigarren luzeena delarik, baita Arlanz\u00f3n, Abejo, Pedroso, Franco, Pico, Vena, Ubierna, Hormaza, Urbel, Cogollos, Lucio, Odra, Brulles eta Odrilla-ko urak ere.\nTrebi\u00f1uko auzia.\nTrebi\u00f1uko Konderria Arabako lurraldeetan dagoen eskualdea da, administratiboki Burgosko probintzia dena. Hau horrela da Erdi Arotik, Gaztelako erregeak Nafarroakoa 1200. urtean garaitu zuenean.\nAspalditik eskatu izan dute bertako herritarrek Araban sartzea. Izan ere, azken urteotan erreferenduma egin zuten, eta Burgostik ateratzearen aldekoek irabazi egin zuten. Hala ere, kontsulta baliorik gabe utzi zuten Gaztela eta Leongo agintariek."}
{"id": "12279", "revid": "119347", "url": "https://eu.wikipedia.org/wiki?curid=12279", "title": "Le\u00f3ngo probintzia", "text": "Le\u00f3n (leoneraz \"Lli\u00f3n\") Espainiako probintzia bat da. Gaztela eta Leongo autonomia erkidegoan kokatuta dago.\n2006. urtean, probintziak 498.223 biztanle zituen. Hiriburua Le\u00f3n hiria da.\nEskualdeak.\nLe\u00f3ngo probintziak honako eskualdeak ditu:\nEskualdeak.\nProbintziaren mendebaldean dagoen Bierzo eskualdeak izaera kultural berezia dauka, galizierazko lurraldea izanda.\nInguru naturala.\nIpar-mendebaldean, Galizia-Leongo mendigunea dago, Kantauriar mendilerroaren mendebaldeko zatia dena.\nIbaiei dagokienez, Sil probintziako iparraldean jaio da eta Bierzoko eskualdea zeharkatzen du Galiziarako bidean.\nHizkuntzak.\nGaztelania da hizkuntza hedatuena, baina hizkuntza gutxitu propioa ere badaukate: Leoiera; Asturiera eta Miranderarekin senidetuta.\nHalaber, galizieraren aldaera bat hitz egiten dute Bierzoko eskualdearen hainbat lekutan, probintziaren mendebaldean."}
{"id": "12280", "revid": "201", "url": "https://eu.wikipedia.org/wiki?curid=12280", "title": "Ozeano Atlantiko", "text": ""}
{"id": "12281", "revid": "119347", "url": "https://eu.wikipedia.org/wiki?curid=12281", "title": "Palentziako probintzia", "text": "Palentzia Espainiako probintzia da. Gaztela eta Leongo autonomia erkidegoan kokatuta dago.\n2006. urtean, probintziak 173.153 biztanle zituen. Hiriburua Palentzia hiria da.\nGeografia.\nProbintzia mugakideak.\nIparraldean Kantabria, hegoaldean Valladolid, ekialdean Burgos eta mendebaldean Leon mugakide ditu.\nNatura ingurunea.\nPalentziako mendigunea (\"Monta\u00f1a Palentina\") probintziaren iparraldean dago, Kantabria, Le\u00f3n eta Burgoseko mugan, eta Asturiasetik es urrutiegi. Kantauriar mendikatearen tontorrik altuenak ditu, Picos de Europakoak kenduta: Pe\u00f1a Prieta (2.538 m), Curavacas (2.524 m) eta Espig\u00fcete (2.450 m) eta Pico Murcia (2.352 m). Aguilar de Campoo, Cervera de Pisuerga eta Guardo dira erreferentziazko herriak.\nBestela, Pisuerga ibaia Sierra de H\u00edjar-ren sortzen da, iparraldean, Duero ibaian amaitzen dena. Ebro ibaiak probintziako ipar-ekialdea zeharkatzen du."}
{"id": "12282", "revid": "6327", "url": "https://eu.wikipedia.org/wiki?curid=12282", "title": "Bizkaiko Golko", "text": ""}
{"id": "12286", "revid": "56334", "url": "https://eu.wikipedia.org/wiki?curid=12286", "title": "Salamancako probintzia", "text": "Salamanca Espainiako mendebaldeko probintzia bat da, Gaztela eta Leongo autonomia erkidegokoa. Portugalgo mugan dago. 2006an, 353.110 biztanle zituen probintziak. Hiriburua Salamanca da; eta beste hiri nagusiak, B\u00e9jar, Ciudad Rodrigo, Pe\u00f1aranda de Bracamonte eta Vitigudino.\nGeografia.\nIparraldean, Zamora, ipar-ekialdean, Valladolid, ekialdean, \u00c1vila, hegoaldean, C\u00e1ceres, eta, mendebaldean, Douro eta Beira Interior Norte eskualdeak (Portugal) ditu mugakide.\nIparraldea eta mendebala lauak dira; hegoaldea eta hego-ekialdea, aldiz, menditsuagoak. Probintziaren hegoaldean, aipatzekoak dira B\u00e9jarko mendialdea (Trampal, 2.443 m; Calvitero, 2.395 m), Pe\u00f1a de Franciatik (1.723 m) Pe\u00f1a Gudinaraino (1.189 m) luzatzen den mendialdea eta Gatakoa (1.364 m Ja\u00f1ona mendian).\nHidrografiari dagokionez, Duero ibai-arroari dagozkio Salamancako probintziako ibai guztiak. Tormes, Agueda eta Yeltes dira ibai nagusiak, eta Santa Teresa, Saucelle, Aldeadavila eta Agueda urtegi garrantzitsuenak.\nKlima kontinentala da erabat: uda bero lehorrak eta negu hotzak. 400-500 mm euri-ur biltzen da urtean, batez beste.\nMendialdeko baso nagusiak gaiztanadiak dira, eta arteak, artelatzak, haritzak eta pinuak aldatzen dira iparraldean.\nEkonomia.\nEkonomiari dagokionez, nekazaritza da baliabide nagusia. Garia, garagarra, lekadunak, azukre-erremolatxa eta bazkarako landareak dira labore nagusiak. Garrantzitsua da, halaber, abere-hazkuntza (ardi-, behi-, zezen-, zerri- eta zaldi-azienda). Industria (urtegietan egokitutako indar-etxeak, janari-industria, kimika-industria) ez dago oso garatua, baina Salamancan, B\u00e9jarren eta beste zenbait hiritan baizik ez da aipagarria. Garrantzitsua da, bestalde, lurpeko aberastasunen ustiapena (eztainu- eta wolfram-hobi oparoak).\nKultura.\nGaztelania da hizkuntza nagusia, baina Extremadurako hizkuntzaz mintzatzen dira probintziaren hego-mendebaldeko herri batzuetan. Ipar-mendebaldean, berriz, leonerazko hiztun batzuk ere badira."}
{"id": "12289", "revid": "9119401", "url": "https://eu.wikipedia.org/wiki?curid=12289", "title": "Soriako probintzia", "text": "Soria Espainiako erdialdeko probintzia bat da, Gaztela eta Leongo autonomia erkidegokoa. 2006. urtean 93.503 biztanle zituen, eta 2021ean 88 636 biztanle. Espainiako probintzien artean Soria da dentsitate txikiena duena, eta Europa osoan ez daude dentsitate txikiagoa duten lurralde asko. 9 biztanle kilometro koadroko baino txikiagoa da probintziako dentsitatea eta % 44,44 % (39 398 biztanle) 2018an, hiriburuan bizi ziren, Soria izena duen hiriburuan.\nGeografia.\nKokapena.\nIparraldean eta ipar-ekialdean Errioxako Autonomia Erkidegoa, hegoaldean eta hego-ekialdean Guadalajarako probintzia, hego-mendebaldean Segoviako probintzia, ekialdean Zaragozako probintzia eta mendebaldean eta ipar-mendebaldean Burgosko probintzia.\nIngurune naturala.\nSoriak Urbiongo mendiak partekatu egiten ditu, Errioxa eta Burgosekin, 2.000 metroko mailan daudenak. Duero ibaia mendigune horretan sortzen da, Iberiar sisteman daudenak.\nEskualdeak.\nProbintziako 183 udalerriak 30 eskualde hauetan banatzen dira:"}
{"id": "12292", "revid": "371", "url": "https://eu.wikipedia.org/wiki?curid=12292", "title": "Txirrita", "text": ""}
{"id": "12296", "revid": "512", "url": "https://eu.wikipedia.org/wiki?curid=12296", "title": "Teruelgo probintzia", "text": "Teruel Espainiako probintzia bat da. Aragoiko autonomia erkidegoan kokatuta dago. 2006. urtean, probintziak 142.160 biztanle zituen. Hiriburua eta udalerri nagusia Teruel hiria da.\nMugakide hauexek ditu: Iparraldean Zaragozako probintzia, ipar-ekialdean Tarragona, ekialdean Castell\u00f3, hegoaldean Valentzia eta Cuenca eta mendebaldean Guadalajara.\nHiriburuaz gain, hiri nagusienak hauek dira: Alca\u00f1iz, Andorra, Utrillas, Cella eta Calanda.\nGeografia.\nBi lurralde bereiz daitezke orografiari dagokionez: ipar-ekialdea laua da, Ebro ibaiaren haranak osatua, eta gailur handi samarrek (Cucalon, Sant Just, Palomera) bereizten dute gainerakotik. Hegoalderago Teruelgo goi-ordokia hedatzen da Iberiar sistemaren barnean. Han jaiotzen dira Tajo eta Cabriel ibaiak.\nHistoria.\nEspainiako Gerra Zibilean, Teruelgo gudua izan zen 1937ko abenduaren 15etik 1938ko otsailaren 20 arte. Errepublikarrak garaituta, Francoren tropak Kataluniarantz abiatu ziren.\nOndarea.\nMudejar artea.\nTeruel hiriko mudejar multzoa Gizateriaren ondaretzat izendatu zuten 1986an (San Pedro, Salvador, San Mart\u00edn eta Katedralaren dorreak).\nProzesioak.\nAste Santuan, \"Ruta del tambor y el bombo\" antolatzen dute Aragoi Beherean, eta 2018an Gizateriaren ondarea da. Probintzian zehar ospatzen dute 9 udalerritan: Albalate del Arzobispo, Alca\u00f1iz, Alcorisa, Andorra, Calanda, H\u00edjar, La Puebla de H\u00edjar, Samper de Calanda eta Urrea de Ga\u00e9n-en.\nEkonomia.\nLaborantza (laboreak, mahatsa, fruitu arbolak, azukre erremolatxa). Burdina eta lignito hobiak."}
{"id": "12298", "revid": "448", "url": "https://eu.wikipedia.org/wiki?curid=12298", "title": "Zaragozako probintzia", "text": "Zaragoza Espainiako iparraldeko probintzia bat da. Aragoiko autonomia erkidegoan kokatuta dago. 2006. urtean, 917.288 biztanle zituen. Hiriburua Zaragoza hiria da.\nMugakide hauek ditu: ipar-mendebaldean Nafarroako Foru Erkidegoa, ipar-ekialdean Huescako probintzia, ekialdean Lleida eta Tarragona, hegoaldean Teruel eta Guadalajara, eta mendebaldean Soria."}
{"id": "12299", "revid": "1519", "url": "https://eu.wikipedia.org/wiki?curid=12299", "title": "Semiramis", "text": "Semiramis (, \"Shamiram\") 42 urtetan zehar Asiria zaharreko erregina izan zen kondaira grekoen arabera. Babiloniako jauregiak, bertako lorategi eta beste hiri batzuk ezagunak eraiki zituela esan ohi da. Kondairak dio Egipto menderatu zuela eta uso itxuran igo zela zerura. Uste da Samuramat, Asiriako erregina historikoa izan zela egiazki Semiramis, eta hortaz bere senarra Shamshi-Adad V.a izan zela.\nKondaira.\nHerodoto eta Diodoro Sikulok aipatzen dute antzinako autoreen artean. Batez ere Diodororen istorioa da gehien jarraitu dena.\nHonen arabera, Derketo jainkosaren alaba zen, siriar gazte galai batez maiteminduta izan zuena. Baina Derketo lotsatu egin zen gizakiarekin izandako harremanez, eta basamortuan abandonatu zuen Semiramis. Desertuan uso batzuk elikatu zuten, mokoekin gazta zatiak eta esnea eramaten ziotelarik. Inguruetako artzainek, beren gazta nork kentzen zien kezkatuta, ikusi zuten usoek harekin haurra elikatzen zutela. eta horrela erreskatatu zuten eta Simas izeneko apaiz batengana eraman zuten. Honek jarri zion Semiramis izena, uso esan nahi omen zuenak siriar hizkuntzan (hala dio Diodorok).\nUrte batzun buruan Ninus erregeak, Niniveren eta asiriar inperioaren fundatzaile mitikoak basarmotuko herriak gainikustera bidali zuen bere ofizial zerbitzari bat, Onnes (Oanes edo Menones ere bai) izenekoa, zeinak Semiramis nerabe ederra aurkitu zuen basamortuko artzainen artean, eta hartaz maitemindurik, emaztetzat hartu zuen. Onnes itzuli zen Semiramisekin Ninus erregearen gortera eta handik gutxira, gerra sortu zen, asiriarrek Baktra setiatu zutelarik. Setio hartan Semiramisek berak parte hartu zuen, eta Baktrako defentsek ahultasuna non zuten adierazi zuen, garaipena asiriarrei emanez. Ninus erregeak, miretsirik edo, agindu zion Onnesi emaztea transferitzeko: Onnes suizidatu egin zen, eta Semiramis Asiriako erregina bihurtu horrela.\nNinus erregearengandik seme bat izan zuen, Ninyas, eta erregea hiltzean inperioaren agintea lortu zuen. Ktesias greziarraren bertsioaren arabera, Semiramisek 5 egunez agintea bere kasa kudeatzeko baimena eskatu zion Ninus erregeari, eta tarte horretan bere aginduz hilez bihurtu zen subirau bakarra. Aginte mitiko honetan, Asiriaren mugak eta konkistak ustez Etiopia eta Indiaraino iritsi ziren, eta hiriburu berri bat aukeratu zuen Eufrates ibaiaren ondoan, Babilonia. Hiri hau jauregi eta lorategi ikusgarriz apaindu zuen, eta komkista gehigarriak hiri honetako agintetik abiatuz, Babiloniar inperioa fundatu zuela ere esaten du mitoak bertsio batzuetan.\nMitoaren beste bertsio batzuetan senar erregeari Nimrod deritzo eta semeari Tammuz, zeina abenduaren 25ean jaio omen zen. Semiramisek agindutako gurtze erlijioso berri baten arabera, Tammuz Eguzkiaren jainko bezala gurtu beharra zegoen, eta bera, Semiramis, jainko baten ama zen hisa, baita Zeruko Errregina gisa. Mito honen aldaera batzuek oihartzuna dute Biblian eta ondoriozko tradizio judeokristauetan.\nSammuramat historikoa.\nSeguruenik Semiramis mitikoaren eredu erreala Sammuramat erregina asiriarra da. Honek Shamshi-Adad V.a erregearen emazte nagusi gisa hasi zuen karrera (k.a. 824\u2013811), eta Sammuramatek ezohiko posizio nabarmena lortu zuen Adadad-nirari III (r. 811\u2013783 BC) semearen erreinuan.\nArgi dago Ekialde Hurbileko emakume boteretsuenetako bat izan zela; senarra hil ondoren erregina izan den asiriar ezagun bakarra da, eta kanpaina militarrean parte hartu duen eta agian zuzendu duen antzinako emakume asiriar bakarra ere bada.\nBereziki Adadad-nirari semearen agintepean, haren papera oso nabarmena zen garai hartako emakume batentzat. Pazarcik estelan irakur daitekeenez semeari lagundu zion Siriako Kummuh aramear hiriaren aurkako kanpaina batean, eta idazkiek berari eta Adadad-nirariri, biei ala biei, egiten diete aitortza inperioaren mugak norabide guztietara zabaltzeagatik. Inskripzio batzuetan, erregeari ez ezik (ohitura zen bezala), Sammuramati ere eskaini zioten laudorioa tokiko gobernadoreek. Horrek guztiak iradokitzen du Sammuramat bere garaiko pertsonaia ezagunenetako bat izan zela."}
{"id": "12302", "revid": "219", "url": "https://eu.wikipedia.org/wiki?curid=12302", "title": "Huescako probintzia", "text": "Huesca \u2014edo, izen historiko gisa, Oska\u2014 (aragoieraz Uesca) Espainiako probintzia bat da, Aragoiko autonomia erkidegoan kokatua. 2010. urtean, probintziak 228.566 biztanle zituen, eta 2018an 219.345. Hiriburua Huesca hiria da.\nEuskarazko testu berezi, historia lan edo eleberrietan, Oska izen historikoa erabil daiteke.\nMugakideak.\nMugakide hauexek ditu: Iparraldean, Pirinio Atlantikoak, Pirinio Garaiak eta Garona Garaia departamendu frantziarrak, ipar-mendebaldean Nafarroa, hegoaldean Zaragozako probintzia eta ekialdean Lleida.\nInguru naturala.\nMendiak.\nErdialdeko Pirinioetako hainbat gailur probintzia honetan daude kokatuta, beti ere Erdialdeko Pirinioak izeneko eskualde frantziarraren mugan. Horietatik, altuenak hauexek dira:\nKultura.\nHizkuntzak.\nGaztelaniaz gain, hurrengo herrietan aragoiera ere mintzatzen da, oso egoera gutxituan bada ere: Graus, Monzon, Balbastro, Fonz, Echo, Estadiella, Ben\u00e1s, Samianigo, Chaca, Plan, Ans\u00f3, Ayerbe, Broto eta Lo Grau.\nProbintziako ekialdean, Sartaldeko Zerrenda deitutako zonaldean, katalunierazko hiztunak bizi dira, bertakoak.\nEuskal toponimia.\nAstazu, Ayerbe, Basaran, Bernu\u00e9s, Berroy, Bolea, Escuain, Escuzana, Espelunz, Javierre, La\u00f1a, Larr\u00e9s, Loarre, Manchola, Mart\u00e9s, Ordesa, Oza, Sig\u00fc\u00e9s, Sinu\u00e9s, Siresa, Suaso, Urdoze eta Zuriza dira Huescako herrien eta mendien izenetan gelditu diren euskarazko aztarna batzuk, Xamar hizkuntzalariak bildu duenaren arabera (\"Euskara Jendea\", 2006)."}
{"id": "12305", "revid": "105290", "url": "https://eu.wikipedia.org/wiki?curid=12305", "title": "Sevillako probintzia", "text": "Sevilla Espainiako hegoaldeko probintzia bat da, Andaluziako autonomia erkidegokoa. 2006. urtean 1.835.077 biztanle zituen. Hiriburua Sevilla da."}
{"id": "12308", "revid": "512", "url": "https://eu.wikipedia.org/wiki?curid=12308", "title": "Almer\u00edako probintzia", "text": "Almer\u00eda Espainiako probintzia bat da, Andaluziako autonomia erkidegoan kokatuta. 2005an probintziak 612.315 biztanle zituen.\nHiriburua Almer\u00eda da.\nGeografia.\nHondartzak.\nAlmeriako probintziak 214 kilometroko itsasertza du, non, mota guztietako hondartzak dauden. Aukera on bat Mojacar hiriko Las Granatillas hondartza da, hondar gorrizka eta sarrera txarra du eta jende gutxik bisitatzen du Roquetas hiriko Los Cerrillos hondartzaren antzera. Hala ere, birjinenak Gata-N\u00edjar Lurmuturraren Natura Parkea ingurukoak izango dira. Hor, Las Salinas de Cabo de Gata edo La Almadraba de Monteeleva hondartzak nabarmentzen dira; lehenengoa hondar zurikoa eta, bigarrena, urre kolorekoa; biak ere, sekulako garbitasuna dutenak eta paisaia ederrekoak, hegazti barietate handiarekin. Biosfera Erreserbaren epeltasunean babestutako beste zenbait hondartza Amoladeras, Torregarcia edo El Toyo dira, guztiak ere, hiriburuaren eremuan. Nijar hiriak beste hainbat hondartza biltzen ditu, honakoak, hain zuzen: Punta Polacra, Los Escollos, Cala de El Plomo edo ezkutatutako Calas de Monsul; guztiek ur lasaiak dituzte eta, horietan, ez da jendetza handirik ibiltzen. Nabarmendu beharreko beste zenbait hareatza honako hauek ditugu: itsaslabarrez jositako Cala Arena; Genoveses eta El Esparto hondartzetako itsas hondo ederrak; Playazo hondartzaren irudi ederra eta Rodalquilar hondartza ingurune soil eta atseginean.\nAlmeriako kosta\nTurismoak.\nXarma naturala kontserbatzen duen itsasertz lerro atsegina.\nPenintsula Iberiarraren hego-ekialdean kokatuta, Almeriako probintziak paisaia desberdinak aurkezten dizkigu. Bere kosta inguruan, Mediterraneoko lasaienen artean kokatuta, turismo-gune modernoak eta kasik gizakiaren eraginik izan ez duten natur guneak txandatzen dira. Bertako tenperaturek \u2013udan, beroak eta, neguan, atseginak\u2013 probintziako itsasertza urte osoan zehar bisitatzeko moduko toki egoki bilakatzen dute.\nTurismoak markatutako hareatzak.\nItsasertzeko ibilbideari iparraldetik ekin dakioke, Vera hiribildu ederretik, esaterako; horrela, inguruko hondartzekin lehenengo harreman bat edukitzeko aukera izango dugu. Horko hondartzak garbiak eta hondar zuri eta finekoak dira. Atseden hartzeko ezin hobeak eta, hala eta guztiz ere, aisiarako guneez hornituak. Udalerriak bere jatorri arabiarraren eta erromatarraren zati bat kontserbatzen du Museo Arkeologikoan, zeina, bisitatzeak merezi duen Almanzora kobez gain. Azken urteetako eztanda turistikoa, batez ere, Mojacar hondartzan islatzen da. Hor ur-kirolak, itsasoko gastronomia eta gaueko martxarako lokalak konbinatzen dira bertan. Kala barnean sartutako herri bikaina zaratatik urrundu egiten da Cabrera Mendilerro gainetik. Bestalde, Garrucha marinel herria da; bertako portuak eta enkanterako lonjak bisitariarengan nostalgia eragiten dute. Jesus Nazaretarra gazteluaren alderdi arkitektonikoa eta Garrucha-ko hondartza ederraren alderdi naturala nabarmentzen dira.\nMarinel herriak.\nKostak Carboneras herrira eramaten gaitu; bertako hondartzak ikusgarriak dira, besteak beste, Muertos edo Algorrobico-ko hondartzak. Agua Amarga izeneko marinel-herria igaro ondoren, Las Negras-era iristen da, historian zehar artisau-arrantzatik bizi izan den herrira. Horietako guztietako itsasoko sukaldaritza benetako gutizia da. Bisitaria berehala ikusiko da Cabo de Gata parkean murgilduta, inguru idorra, non, kasik euririk egiten ez duen. Parkea izen bereko (Gata) herriko faroan bukatzen da.\nAlmeria hiriburua.\nTorregarcia ermita horizontetik miatzeko Retamar-eko auzunea zeharkatu eta ekialdeen kokatuta dagoen hiriburu andaluziarrera iristen da. Alcazabak, Katedralak, Meskita Nagusiak, Nuestra Se\u00f1ora del Mar Basilikak eta Santo Domingo, San Pedro eta San Sebastian elizek osatzen duten ondare monumentala nabarmendu behar da. Inguruan, ekosistema erdibasamortutarrak eta hondartza kasik birjinak eskaintzen ditu.\nGolfaren paradisua.\nHiriburutik hurbil, probintziako turismo-gunerik garrantzitsuena dago, alegia, Roquetas de Mar, izugarrizko hotel-eskaintza eta aisiarako kirola egiteko guztiz prestatutako instalazioak dituena. Batetik, ur-kirolak, esaterako, windsurfa, ditugu, Playa Serenan oso ohikoa dena. Bestetik, golfa, Roquetas auzuneko 18 zuloko zelai zabalean.\nLehia turistiko horretatik aldenduta, Roquetas herriak bere tradizioak ere kontserbatzen ditu, esaterako, arrainaren enkanterako lonjak. Monumentuei dagokienez, kontuan hartzekoak dira Roquetas Gaztelua, Sabinar-ko Faroa eta Cerrillos-ko Zelatatzeko Dorrea.\nKosta deskribatzen duen arkuari jarraituz, Almerimar-era iristen da, Tabernas Basamortuan bete-betean eratu zen luxuzko auzunera. Horregatik, auzune horretan guztia turismora bideratuta dago, hala nola, golf-zelai bikainak, lorategiak, kirol-portua, hotelen azpiegiturak eta abar. Naturarekin harremanetan egon nahi duenak inguruan, Punta Entinas-Sabinar-eko Natur Erreserba du, uretako hegaztien babesgunea. Erreserbaren baitan, Cerillos-eko eta Faro-ko hondartza naturistak daude, non, urpeko argazkigintza praktikatzen den.\nHotelak natura betean.\nItsasertzak Balerma-ra eta Balanegra-ra eramaten gaituzte, artisautza-arrantzak bertakoen bizi-bide izaten jarraitzen duen herri txikietara. Zerbait barnealderago, berotegien mosaiko bitxia dago, zeinak, El Ejido herriari aurpegia jartzen dion; baita Berja ere, antzinako hiri erromatarra, Sierra Nevada mendilerrotik jaisten diren urarentzako hodiak dituena. Hondartza lasaietara itzuliz, bisitaria Adra-ra zuzentzen da, Granada probintziarekin muga egiten duen jatorri feniziarreko herrira.\nUdalerriaren bizimodu tradizionala nekazaritza eta arrantza izan ziren, baina, azken urteotan, nolabaiteko turismo birmoldaketa bat jasan du. Hotel-gune handiak ditu, ingurune pribilegiatu horretan ondo integratuak izan direnak, ingurune naturala gehiegi kaltetu gabe. Albufera de Adra Erreserba Naturalak islatzen du aberastasun hori. Hegazti migratzaileak bertan geratzen dira habiak jartzeko eta atseden hartzeko eta, baita, Almeriako kostako beroa aprobetxatzeko ere, turistek egiten duten gisan.\nDemografia.\nProbintziaren populazio gune nagusiak hurrengoak dira: Hiriburua: Almeria, 2007an 189.709 biztanle zituen, El Ejido,2006an 75.969 biztanle zituen, Roquetas de Mar, 2006an 71.740 biztanle zituen, Nijar,2006an 26.070 biztanle zituen, Adra, 2006an 23.545 biztanle zituen, Vicar,2006an 20.220 biztanle zituen , Huercal-Overa 2006an 16.170 biztanle zituen.Kategoria txikiagoaren entitateak azpimarratzen dute: Berja (14.450 biztanle), Huercal de Almeria (11.816 biztanle) Cuevas del Almanzora (11.422 biztanle) Vera (11.159 biztanle) Albox (biztanle). Udalerri baina txikia Benitagla da (66 biztanle).\nKirolak.\nUnion Deportiva Almeria eta Poli Ejido dira futbol talde almeriar nagusiak, elkarren arteko lehi handia mantendu izan dutenak.\nGastronomia.\nAlmeria kontraste lurraldea da, bai geografiagatik, alde batetik hondartza zabalak eta bestetik, basamortu idorra duena, bai sukaldaritzagatik, izan ere, xumea baina oso berezia da. Kostaldean, gastronomia freskoa jateko ohitura dago, arrain, itsaski, entsalada eta ongarrietan oinarritua, barrualdean berriz, koilaraz jatekoak dira nagusi: zopak eta eltzekoak, barazkiak eta txerriki eta ehiza oinarri hartuta. Tradizio handiko errezetak. Almeriako sukaldaritza ez du duela mende batzuetatik hona aldaketa handirik izan. Baina bertako sukaldaritza kanpora zabaltzeko, berritzeko eta ildo berriak barneratzeko interesa nabaria bada ere, beti errespetatzen dute bertako tradizio gastronomikoa. Eskualdeak izan duen isolamenduak, bai Andaluziako gainontzeko lekuekiko, bai penintsulako beste tokiekiko, onuragarria izan da sukaldeko usadio eta ohitura bereziak gordetzeko eta ondorioz, errezeta-bilduma aparta osatzeko. Zenbait lekutan oraindik ehunka urte dituzten platerak prestatzeko ohitura dute: Tortas de Av\u00edo, el Ajo Colorao, los Gurullos con conejo edo el Guiso de Pelotas. Bertako produktuek hornitutako sukaldaritza, sinplea baina sendoa eta lurralde horretan bizi izan diren kultura guztien muina gordetzen duena, batez ere arabiarrena.Itsasoa eta mendia. Almeriako kostalde zabala bustitzen duen Mediterraneoko itsasoa, itsaskien eta arrainen iturri agorrezina da. Gehien kontsumitzen direnak honakoak dira: ganbak, berdela, txibiak, olagarroa, itsas-zapoa edo barbarinak, \u201cajoblanco\u201d erara prestatuak hainbat udalerrietan. Arrainak modu errazean prestatzen dira, edo bestela, errezeta konplexuagoen osagai bezala erabiltzen dira, esaterako, Almeriako zopan, bakalada kroketetan, Moruna erara egindako txitxarro arruntekin, eta arroz \"calduo\" (saldatsua) antxoekin edo olagarroarekin. Desertuko lehortasunetik mendilerrora \"moruno\" erara egindako zopa, zopa beltza, gari eltzekada edo aipatu \"gurullo\"ak (lukainkarekin, xingarrarekin, baratxuriarekin edo ehiza okelarekin prestatutako irin bola frijitu txikiak) nabarmentzen ditugu. Inguru horretako gozogintza klasikoena opiltxo errealak, ardoz eta anisez egindako erroskoak, \"pastasflora\"k eta \"hornazo\"ak dira."}
{"id": "12309", "revid": "512", "url": "https://eu.wikipedia.org/wiki?curid=12309", "title": "C\u00e1dizko probintzia", "text": "C\u00e1diz Espainiako hegoaldeko probintzia bat da, Andaluziako autonomia erkidegokoa.\nGeografia.\nBi lurralde bereizten dira Cadizen: ipar-mendebal laua, Guadalquivir ibaiaren arroan, eta hego-ekialde menditsua (Pinar mendia, 1.654 m). Klima ere bi lurralde horien araberakoa da, beroa eta idorra ordokian (18\u00b0 C batez beste urtean; 600 mm-ko euriak) eta epel hezeagoa mendialdean (11\u00b0 C batez beste urtean; 1.000 mm-ko euria).\nUdalerriak.\n2005. urtean, probintziak 1.180.817 biztanle zituen. Hiriburua Cadiz hiria da.\nEkonomia.\nNekazaritza garrantzi handikoa da: mahastiak (Jerezko ardoak), olibondoak, kotoia; arrantza portu garrantzitsuak, ontziolak (Cadiz, San Fernando) eta petrolio findegia (Campo de Gibraltar)."}
{"id": "12311", "revid": "105290", "url": "https://eu.wikipedia.org/wiki?curid=12311", "title": "Kordobako probintzia", "text": "Kordoba Espainiako hegoaldean dagoen probintzia bat da. Andaluziako autonomia erkidegoan kokatuta dago.\n2006. urtean, probintziak 788.287 biztanle zituen. Hiriburua Kordoba hiria da."}
{"id": "12313", "revid": "119347", "url": "https://eu.wikipedia.org/wiki?curid=12313", "title": "Granadako probintzia", "text": "Granada Espainiako hegoaldean dagoen probintzia da. Andaluziako autonomia erkidegoan kokatuta dago. Albacete, Murtzia, Almer\u00eda, Ja\u00e9n, Kordoba eta M\u00e1lagako probintziekin muga egiten du.\n2006. urtean, probintziak 876.184 biztanle zituen. Hiriburua Granada hiria da.\nInguru naturala.\nSierra Nevadako mendilerroa probintziaren erdialdean dago, Granada hiriburuaren hego-ekialdean. Bertan ditugu Mulhac\u00e9n (3.480 m), Veleta (3.392 m) eta Alcazaba (3.366 m) mendiak, Espainiako bigarren, laugarren eta seigarren tontorrik altuenak direnak, hurrenez hurren."}
{"id": "12314", "revid": "51887", "url": "https://eu.wikipedia.org/wiki?curid=12314", "title": "Huelvako probintzia", "text": "Huelva Espainiako probintzia bat da. Andaluziako autonomia erkidegoan kokatuta dago eta hango probintziarik mendebaldekoena da 2006. urtean, probintziak 492.174 biztanle zituen. Hiriburua Huelva hiria da.\nGeografia.\nMuga hauek ditu: Badajozko probintzia, iparraldean; Sevillako probintzia, medebaldean; Cadizko probintzia, hego-mendebaldean, Ozeano Atlantikoa, hegoaldean, eta Portugal, ekialdean.\nHistoria.\nGreziar eta erromatar autoreek aipatzen zuten Huelva hiria, \"Onuba\" izenaz, metal merkataritzako gune garrantzitsua baitzen. 713. urtean musulmanek hartu zuten hiria, eta \"Welba\" izena eman zioten. Kaliferria desegin zenean (1032), taifa erresuma bat eratu zen bertan, Saltes, Silves, Niebla eta Huelva bera biltzen zituena. Taifa erresuma hori, 1051n, Sevillako taifak bereganatu zuen. Alfontso X.ak Niebla hartu izanaren ondorioz (1261), Gaztelaren mendeko bihurtu zen Huelva. XVI. mendean, eta Amerika konkistatu berriarekiko merkataritzaren eraginez, ekonomia hazkuntza handia ezagutu zuen Huelvak.\nOndarea.\nHiriburuko San Pedro eliza mudejarra da, eta bertan zegoen mezkitaren aztarnak gorde ditu. Probintziako Arkeologia Museoak historiaurreko, erromatar eta, batez ere, musulman artearen aztarnak bildu ditu.\nEkonomia.\nEkonomia jarduera nagusiak hauek dira: lehorreko laborantza (laboreak, mahatsa, olibondoak, etab.); arrantza; abeltzaintza (ardiak, zerriak); meategiak (kobrea, Riotinto, La Zarra eta Tharsisen; manganesoa, Almonasteren); industria (petrokimika, La Rabida-n; arrain kontserbak; ardogintza; metalgintza; kimika). Hiriburuan arrantzarako eta meatze garraiorako portu garrantzitsua dago."}
{"id": "12316", "revid": "1340", "url": "https://eu.wikipedia.org/wiki?curid=12316", "title": "Ja\u00e9ngo probintzia", "text": "Ja\u00e9n Espainiako hegoaldeko probintzia bat da, Andaluziako autonomia erkidegokoa. 2006. urtean 662.751 biztanle zituen. Hiriburua Ja\u00e9n da."}
{"id": "12318", "revid": "105290", "url": "https://eu.wikipedia.org/wiki?curid=12318", "title": "M\u00e1lagako probintzia", "text": "M\u00e1laga Espainiako hegoaldeko probintzia bat da, Andaluziako autonomia erkidegokoa.\n2006. urtean, probintziak 1.491.287 biztanle zituen. Hiriburua M\u00e1laga hiria da.\nUdalerriak.\nHemen M\u00e1lagako udalerri jendetsuenak zerrendatzen dira:"}
{"id": "12325", "revid": "69477", "url": "https://eu.wikipedia.org/wiki?curid=12325", "title": "Almeriako herrien zerrenda", "text": ""}
{"id": "12327", "revid": "15795", "url": "https://eu.wikipedia.org/wiki?curid=12327", "title": "Malagako herrien zerrenda", "text": ""}
{"id": "12351", "revid": "512", "url": "https://eu.wikipedia.org/wiki?curid=12351", "title": "Donazaharre", "text": "Donazaharre (goi-nafarreraz: \"Donazar\") Euskal Herriko udalerri bat da, Nafarroa Beherea lurraldean kokatuta. Garazi eskualdean dago, Donibane Garazi hiriburutik 4,0 kilometrora. Altuera 171 eta 500 metro artekoa da, eta 11,64 km\u00b2-ko azalera hartzen du. 2018. urtean 847 biztanle zituen.\nBertako biztanleak \"donazahartarrak\" dira.\nArzubiko ibarreko hiriburua da.\nIzena.\nDonzaharre edo Donazar beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\n\"Donazaharre\" toponimoa \"Donibane Zaharra\" aurreko izenaren laburketa da, Donibane Garazi \"Donibane Berria\" izanik.\n\"Donazar\" toponimoaren kasua berbera da, baina nafar-lapurteraz \"zahar\" hitza \"zaharre\" da (Gazteluzaharre kasuaren bezala) eta nafarreraz \"zar\" (Berriozar kasuaren bezala).\nBeste toponimoak.\n\"Harrieta\" toponimoak itxura hauek izan ditu:\n\"Ferriette\" (XII. mendea, Baionako eskutitzak),\n\"Arrieta\" (1525, Comptos Ganberaren paperak),\n\"Harrieta\" (1621, Martin Biscay) eta\n\"Harriette\" (1863, Raymondek aipatua).\n\"Irunberri\" toponimoak, berriz, honakoak:\n\"La salle d'Irumberri\" (1328, Duchesne Bilduma CXIV. Liburukia, 177. orr.),\n\"Yrumberri\" (1621, Martin Biscay) eta\n\"Irumberry\" (1863, Raymondek aipatua).\n\"Maddalen\" toponimoak beste hauek:\n\"La Magdelena\" (1513, Iru\u00f1eko paperak) eta\n\"La Magdelaine\" (1763, Baionako elizbarrutiaren bisitak)\nGeografia.\nDonazaharre Arzubiko ibarran dago.\nSarbideak.\nDonazaharre RD 933 (antzinako RN 133), RD 18 eta RD 22 errepideek zeharkatua da.\nHidrografia.\nUdalerritik Errobiko ibaiadarra den Lauribar pasa da. Baita azken honen ibaiadarra den Arzubi ibaia eta bere ibaiadarra den Apateko erreka.\nOrografia.\nBehorlegiko mugan Aphanize mendia dago, hortik Burdin Olatze zeharkatuz Zuberoan dauden Altzai-Altzabeheti-Zunharreta edo Altz\u00fcr\u00fck\u00fcra joan daiteke. Biduze eta Errobi arroen artean kokatuta, iparraldean Eltzarreko ordokia du.\nAuzoak.\nHala ere, Erdi Aroan, auzo edo banaketa historikoa bi multzoetan agertzen da: Zabalza (purguzaharra, eliza eta Maddalen auzunea) eta Urrutia. \nHistoria.\nErromatar Inperioaren garaian, Donazaharre \"Imus Pyrenaeus\" zen, Pirinioen oinean zegoen geltokia, Antoninoren Ibilbidean aipatua zena (IV. mendean batua baina 211. urteko mapetan oinarriturik). Jean Luc Tobieren araketek termak, txanponak eta Terra sigillata zeramika, besteak beste, aurkitu zituzten udalerrian, eta gaur egun museo txiki bat atondu da aurkitutako zeramika eta bestelako piezak ikusi ahal izateko. Esan izan da bertan erromatarrek kanpamendu militarra eraiki zutela, castrum bat, eta horren inguruan, geralekua eraikiko zen. Jatorrizko castrum hori egon ote zen, ordea, zalantzan jarri izan da.\nRikardo I.a Ingalaterrakoak 1177an eraitsi zuen gaztelu bat ere bazen bertan.\n\"Priorena\" etxean (antzina priorearen etxea zena, hortik izena), Donibane Garazi eta Garazi eskualdeko ahaldunak batzen ziren.\nPhilippe Veyrinek Donazaharren 1660 arte estatu-zibilarekin lotuta zeuden errituak nafar erromantzez egin ohi zirela esan zuen, Eiheralarren bezala.\n1790eko martxoaren 4eko Legeak Frantziako departamenduak eta barrutiak sortu zuen. Era horretan, Ipar Euskal Herria eta Bearnok Behe Pirinioak izeneko departamendua sortu zuten. Ipar Euskal Herrian hiru barrutiak sortu zituen: Maule, Donapaleu eta Ustaritze. Lapurdin egindako gehiegikeriak zirela eta egoitza Ustaritzetik Baionara aldatu zuten. Direktorioak izenen aldaketa bultzatu zuen iraultzaileak izan zitezen. Horrexegatik Donazaharre \"Franche\", Donibane Garazi \"Nive-Franche\", Ustaritze \"Marat-sur-Nive\" (Marat zela eta), Itsasu \"Union\", Arbona \"Constante\", Baigorri \"Thermopyles\" (Termopiletako gudua zela eta), Donapaleu \"Mont-Bidouze\", Luhuso \"Montagne-sur-Nive\", Donibane Lohizune \"Chauvin-Dragon\", Ainhoa \"Mendiarte\" eta Zuraide \"Mendialde\" bihurtu ziren.\nNaziren okupazioan, Frantziar Estatuaren lurraldea bi eremutan banatu zenez, bata Wehrmachten mendekoa eta bestea Vichyko gobernuak administratua 1940ko ekainaren 22an, Arzubiko ibarra Vichyko gobernuko administrazioari esleitu zitzaion. Demarkazio-linea ibarraren mendebaldean egon zen, Arnegi eta Donibane Garazi artean.\nEkonomia.\nUdalerriko ekonomia laborantzan dago oinarrituta, Irulegiko arnoaren eskualdean izanik.\nPolitika.\nErakunde publikoak.\n2017ko urtarrilaren 1era arte, Donazaharre Garazi-Baigorri herri elkargoaren kide zen. Une horretatik aurrera, sortu berria zen Euskal Hirigune Elkargoaren parte izatera pasa zen.\nGarraioa.\nEuskal Hirigune Elkargoaren esku dagoko Car Express hiriarteko autobus sareak zerbitzatzen du herria. Guztira, bi lineek eskaintzen du zerbitzua.\nKultura.\nDonejakue Bidea udalerritik igarotzen da, Larzabaletik datorrena. Hurrengo udalerria Donibane Garazi da.\nEuskara.\nLuis Luziano Bonapartek, 1869an, Garazi eskualdeko herri guztiak sailkatu zituen, Arnegi izan ezik, ekialdeko behe-nafarrera euskalkian, Amik\u00fcze eta Oztibarre eskualdetan hitz egiten zena.\nKoldo Zuazok, 2010ean, Donazaharrek nafar-lapurtera euskalkian sailkatu zituen.\nJaiak.\nDonazaharreko jaiak abuztuaren lehen igandean ospatzen dira\nOndasun nabarmenak.\nUrrutia auzoan, Donibane eliza erromaniko eta Harrieta gazteluaren aztarnak daude, biak XIII. mendekoak.\nSan Piarres Usakoa.\nEliza XII. mendekoa da, Orreagako monasterioaren menekoa zena. Hau ere eraitsia izan zen eta portale erromanikoa besterik ez zen geratu. 1630. urtean berriztatua izan zen.\nApat-Ospitale.\nIzenak adierazten duen moduan, monasterio eta ospitalea izan zen 1286. urtean Jerusalemgo Zaldun Ospitalarioek ireki zutena, Donejakuerantz zihoazen erromesak zaintzeko. Gaur egun, San Blas kapera erromanikoa bakarrik geratzen da, errota zahar baten ondoan dagoena. Laborantza-biltegi moduan dago erabilia.\nMadalena eliza.\nXIV. mendeko eliza. 1328an agertzen den eliza Lahonceren prioreatu bateko kapera da."}
{"id": "12354", "revid": "119347", "url": "https://eu.wikipedia.org/wiki?curid=12354", "title": "Zaro", "text": "Zaro Nafarroa Behereko hegoaldeko udalerri bat da, Garazi eskualdekoa.\nGeografia.\nIngurune naturala.\nUdalerritik Errobi ibaia igarotzen da, baita bertara isurtzen den Urtxipia erreka ere.\nHistoria.\nZaro, Eiheralarreko parrokiaren barnean egon zen eta bertan, erromesentzako ospitale sekular bat zegoen, \"Sancta Maria de Burunza\" izenekoa. Herriaren lehen aipamena 1292ean dago datatua, \"\u00c7aro\" izenarekin, eta geroago, baita 1335ean ere Baionako udalaren gutun batean, \"Sanctus Vincentius et Sanctus Martinus de \u00c7aro\" izenarekin.\nFrantziako Iraultzaren garaian, elizako kasulla eta ornamentu desberdinak saldu zituzten, herritarrengandik konfiskaturiko hainbat ondasunekin batera. Era berean, herriko parrokoa (Jean Pierre Etxepare Apat) 1792an erbesteratu zen."}
{"id": "12356", "revid": "512", "url": "https://eu.wikipedia.org/wiki?curid=12356", "title": "C\u00e1ceresko probintzia", "text": "C\u00e1ceres Espainiako probintzia bat da. Extremadurako autonomia erkidegoan kokatuta dago.\n2005. urtean, probintziak 412.580 biztanle zituen. Hiriburua C\u00e1ceres hiria da.\nMugakideak.\nIparraldean Salamanca, hegoaldean Badajoz, ekialdean Toledo eta mendebaldean Beira Interior Sul (Portugal) mugakide ditu.\nKultura.\nHizkuntzak.\nProbintziaren zatirik handieneko berezko hizkuntza gaztelania da, hizkuntza ofizial bakarra. Bertako gaztelaniaren aldaerari castuo deritzo.\nProbintziaren ipar-mendebaldean eta Salamancakoaren hegoaldean, extreme\u00f1ozko hiztunak badira, asturleonera eta gaztelaniaren arteko hizkuntza modalitatea.\nProbintziaren ipar-mendebaldeko Jalamako ibarrean, berriz, galizierarekin edo portugesarekin lotutako Extremadurako falaren hiztunak daude.\nEnklabe batzuetan, halaber, portugesa ere mintzatzen da."}
{"id": "12357", "revid": "512", "url": "https://eu.wikipedia.org/wiki?curid=12357", "title": "Badajozko probintzia", "text": "Badajoz Espainiako probintzia bat da. Extremadurako autonomia erkidegoan kokatuta dago.\n2005. urtean, probintziak 671.299 biztanle zituen. Hiriburua Badajoz hiria da."}
{"id": "12360", "revid": "105290", "url": "https://eu.wikipedia.org/wiki?curid=12360", "title": "Ciudad Realgo probintzia", "text": "Ciudad Real Espainiako probintzia bat da. Gaztela-Mantxako autonomia erkidegoan kokatuta dago.\n2005. urtean, probintziak 497.691 biztanle zituen. Hiriburua Ciudad Real hiria da.\nInguru naturala.\nGuadiana ibaiak probintzia zeharkatzen du."}
{"id": "12361", "revid": "105290", "url": "https://eu.wikipedia.org/wiki?curid=12361", "title": "Cuencako probintzia", "text": "Cuenca Espainiako probintzia bat da. Gaztela-Mantxako autonomia erkidegoan kokatuta dago.\n2006. urtean, probintziak 208.616 biztanle zituen. Hiriburua Cuenca hiria da.\nCiudad Encantada.\nProbintziaren iparraldean \"Ciudad encantada\" izeneko gune berezia dago, higadurak harrian egin dezakeenaren erakusgarri. Urtero milaka bisitari erakartzen ditu."}
{"id": "12362", "revid": "105290", "url": "https://eu.wikipedia.org/wiki?curid=12362", "title": "Guadalajarako probintzia", "text": "Guadalajara Espainiako probintzia bat da. Gaztela-Mantxako autonomia erkidegoan kokatuta dago.\n2006. urtean, probintziak 213.505 biztanle zituen. Hiriburua Guadalajara hiria da."}
{"id": "12363", "revid": "1340", "url": "https://eu.wikipedia.org/wiki?curid=12363", "title": "Toledoko probintzia", "text": "Toledo Espainiako erdialdeko probintzia bat da, Gaztela-Mantxako autonomia erkidegokoa. 2006. urtean 615.618 biztanle zituen. Hiriburua Toledo da."}
{"id": "12368", "revid": "103793", "url": "https://eu.wikipedia.org/wiki?curid=12368", "title": "Uhartehiri", "text": "Uhartehiri ([uha\u0281\u031etehi\u0281\u031ei]) Nafarroa Behereko ekialdeko udalerri bat da, Amikuze eskualdekoa.\nGeografia.\nIngurune naturala.\nBiduze ibaia udalerritik igarotzen da.\nHerri eta hiri senidetuak.\nUdalerria, bere izenean \"Uharte\" jatorria duten Euskal Herriko herriekin dago senideturik:"}
{"id": "12369", "revid": "63274", "url": "https://eu.wikipedia.org/wiki?curid=12369", "title": "Uharte Garazi", "text": "Uharte Garazi Nafarroa Behereko hegoaldeko udalerri bat da, Garazi eskualdekoa.\nOkzitanieraz \"Uhart de Cisa\" da, eta frantsesez \"Uhart-Cize.\"\nGeografia.\nIngurune naturala.\nUdalerritik Errobi igarotzen da, bere ibaiadarra den Arnegi ibaiarekin batera. Azken honetara isurtzen diren hiru errekek ere gurutzatzen dute udalerria: Pagolako erreka, Landarreta erreka eta Zuritz erreka.\nHerri eta hiri senidetuak.\nUdalerria, bere izenean \"Uharte\" jatorria duten Euskal Herriko herriekin dago senideturik:"}
{"id": "12370", "revid": "371", "url": "https://eu.wikipedia.org/wiki?curid=12370", "title": "Cordobako probintzia", "text": ""}
{"id": "12372", "revid": "119347", "url": "https://eu.wikipedia.org/wiki?curid=12372", "title": "Valentziako probintzia", "text": "Valentzia (\"Val\u00e8ncia\", valentzieraz; \"Valencia\", gaztelaniaz) Espainiako ekialdeko probintzia bat da. Valentziako Erkidegoan dago.\n2006. urtean, probintziak 2.463.592 biztanle zituen. Hiriburua eta udalerri nagusia Valentzia hiria da."}
{"id": "12374", "revid": "119347", "url": "https://eu.wikipedia.org/wiki?curid=12374", "title": "Alacanteko probintzia", "text": "Alacant (valentzieraz \"Prov\u00edncia d\u00b4Alacant\", gaztelaniaz \"Provincia de Alicante\") Espainiako probintzia da, Valentziako Erkidegoaren hegoaldean dagoena.\n2005. urtean, probintziak 1.732.389 biztanle zituen. Hiriburua eta udalerri nagusia Alacant hiria da."}
{"id": "12376", "revid": "119347", "url": "https://eu.wikipedia.org/wiki?curid=12376", "title": "Castell\u00f3ko probintzia", "text": "Castell\u00f3 (\"Castell\u00f3\", katalanez; \"Castell\u00f3n\", gaztelaniaz) Espainiako probintzia bat da. Valentziako Erkidegoan kokatzen da.\n2005. urtean, probintziak 543.432 biztanle zituen. Hiriburua eta udalerri nagusia Castell\u00f3 de la Plana hiria da."}
{"id": "12382", "revid": "105290", "url": "https://eu.wikipedia.org/wiki?curid=12382", "title": "Lituaniaren banaketa administratiboa", "text": "Lituaniako konderriak (lituanieraz \"apskritis\", pl. \"apskritys\") Lituania osatzen duten 10 konderri administratiboak dira. Konderriak udalerritan banatuta daude, guztira 60 dira.\n\u00b9(HU) Hiri-udalerri, (BU) Barruti-udalerria, (U) Udalerri"}
{"id": "12384", "revid": "119347", "url": "https://eu.wikipedia.org/wiki?curid=12384", "title": "Bartzelonako probintzia", "text": "Bartzelona Espainiako ipar-ekialdeko probintzia bat da, Kataluniako autonomia erkidegokoa. Tarragona probintziarekin egiten du muga hego-mendebaldean, Lleidarekin ipar-ekialdean, Gironarekin ipar-ekialdean eta Mediterraneo itsasoarekin hego-ekialdean.\nBere hiriburua Bartzelona da, non probintzia osoko 5.309.404 biztanleen herena bizi den. Probintziak 7.733 km\u00b2-ko zabalera du\nHiri nagusiak.\nIkus INE 2006ko datuak"}
{"id": "12385", "revid": "105290", "url": "https://eu.wikipedia.org/wiki?curid=12385", "title": "Gironako probintzia", "text": "Girona Espainiako probintzia bat da, Kataluniako autonomia erkidegoan kokatuta dagoena.\n2005. urtean, probintziak 663.793 biztanle zituen. Hiriburua Girona hiria da.\nGeografia.\nIparraldean Ekialdeko Pirinioak, ipar-mendebaldean Andorra eta Lleida, hego-mendebaldean Bartzelona eta ekialdean Mediterraneo itsasoa ditu mugakide.\nIparraldea eta mendebaldea menditsuak dira, baina Ampurdan eta La Selva aldea lauak. Itsasertza amiltsua da. Ter ibaia eta haren adarrak (Fresser, O\u00f1ar), Muga, Fluvi\u00e1 eta beste ibai batzuk igarotzen dira Gironatik. Gironako kostaldea Kataluniako ezagunena da, Costa Brava izena alegia, Portboutik Blanesera zabaltzen dena.\nBestela, Ekialdeko Piriniotako hainbat mendi, ibar eta bazter interesgarri daude probintziaren iparraldean. Tontorrik garaienak Puig Pedros (2.914 m), Puigmal (2.910 m) eta Pic de Bastiments (2.875 m) dira.\nKliman alde nabarmenak daude mendialdearen eta itsasaldearen artean.\nHistoria.\nAntzinatik izan da ezaguna Girona, aztarnategi grekoek erakusten duten bezala, Emp\u00fariesen esaterako. Erdi Aroan Markerri Hispanikako parte izan zen, eta geroago Katalan-Aragoitar erreinukoa. Girona hiriburua lehen kolonia grekoen garaian sortua zen; erromatarren garaian Gerundia izena zuen. 409an bisigodoek hartu zuten, eta 713an arabiarrek. VIII. mende bukaeran Ludobiko Piok eskuratu zuen IX. mendean, Wilfrido Iletsuak Bartzelonarekin lotu zuen. Erdi Aroan Kataluniako hiri nagusia izan zen, Bartzelonaren ondoren. 1285ean Frantziako Filipe Ausartak setiatu zuen; Independentziarako Gerran bi setio jasan zituen (1808 eta 1809).\nEkonomia.\nNekazaritza da ekonomia jarduera nagusia (aleak, kotoia, tabakoa, barazkiak eta fruituak), baina abere hazkuntzak ere garrantzia handia du (zerria, ardia). Industrian jakien industria eta ehungintza dira nagusi. Turismoak garrantzi handia du itsasaldean."}
{"id": "12386", "revid": "105290", "url": "https://eu.wikipedia.org/wiki?curid=12386", "title": "Lleidako probintzia", "text": "Lleida Espainiako ipar-ekialdeko probintzia bat da, Kataluniako autonomia erkidegokoa.\n2006. urtean, probintziak 407.496 biztanle zituen. Hiriburua Lleida hiria da.\nMugakideak.\nIparraldean Garona Garaia, Ariege eta Andorra, hegoaldean Zaragoza eta Tarragona, ekialdean Girona eta Bartzelona eta mendebaldean Huesca mugakide ditu.\nKultura.\nKataluniera hizkuntza nagusiaren ondoren gaztelania ere ofiziala da probintzian. Halaber, Arango haranean beste mintzaira bat ere ofiziala da, okzitanieraren aldaera dena, aranera alegia.\nInguru naturala.\nEkialdeko Piriniotako hainbat tontor probintziaren iparraldean kokatuta daude, tartean Pica d'Estats, Katalunia osoko mendirik garaiena dena.\nBestela, Segre ibaiak probintzia iparraldetik hegaoldera zeharkatzen du, Ebrorako bidean eta Ipar Kataluniatik etorria."}
{"id": "12387", "revid": "105290", "url": "https://eu.wikipedia.org/wiki?curid=12387", "title": "Tarragonako probintzia", "text": "Tarragona Espainiako probintzia da, Kataluniako autonomia erkidegoaren hegoaldean kokatua.\n2008. urtean, probintziak 888.895 biztanle zituen. Hiriburua Tarragona hiria da."}
{"id": "12391", "revid": "9373409", "url": "https://eu.wikipedia.org/wiki?curid=12391", "title": "Kanariak", "text": "Kanariak edo Kanariar uharteak Afrikako uhartedi atlantiko bat da. Marokoren eta Mendebaldeko Sahararen arteko muga parean kokatuta dago, afrikar kontinentearen kostatik gertu, 100 km ingurura. Hala ere, Kanariek Espainiako autonomia erkidego bat osatzen dute: Kanarietako Autonomia Erkidegoa.\nHistoria.\nXV. mendean Espainiak konkistatu aurretik, guantxeak ziren bertako biztanleak.\nUhartediko konkista ia 100 urte luzatu zen, 1402tik 1496 arte hain zuzen ere. Jean de Bethencourt merkatari normandiarrak ekin zion konkistari, Gaztelaren zerbitzura. Portugal ere saiatu zen uharteak bereganatzen, baina Errege-erregina Katolikoen aurrean atzera egin zuen.\n2014ko azaroaren 18an, petrolioa bilatzeko prospekzioak hasi zituen Repsolek Kanarietan. Zundaketak \"segurtasun berme guztiekin eta ingurugiroa errespetatuz\" egiten ari zirela esan zuen.\nBanaketa administratiboa.\nUhartedia zortzi uhartek eta hainbat uhartetxok osatzen dute, bi probintziatan banaturik:\nInguru naturala.\nUhartedia Ipar Ozeano Atlantikoan dago kokatuta, 100 bat kilometrotara Ipar Afrika eta Marokoko kostaldetik. Tenerifeko uhartean Espainiako mendirik altuena dago, Teide (3.718 m) alegia. Beste tontor nagusiak, Roque de los Muchachos (2.426 m, La Palma), Pozo de las Nieves (1.950 m, Gran Canaria), Malpaso (1.501 m, Hierro), Garajonay (1.487 m, Gomera), Pico de la Zarza (807 m, Fuerteventura) eta Pe\u00f1as del Chache (670 m, Lanzarote) dira.\nSumendiek sortu zuten nagusiki uhartedia. La Palma izan da azken erupzioa izan duena, eta Lanzarote eta Hierro dira sumendi gehien dituztenak.\nBestela, lau natura parke dituzte: Timanfaya (Lanzarote), Teidekoa (Tenerife), La Caldera de Taburiente (La Palma) eta Garajonay (Gomera).\nGeologia.\nKanarietako geologian arroka bolkanikoa da nagusi. Kanariar Uharteek eta bere ipar-ekialdean dauden itsaspeko mendi batzuek osatzen dute Kanariar Uharteetako Probintzia Bolkanikoa. Duela 70 milioi urte hasi zen haren historia bolkanikoa. Kanariar Uharteak bolkanikoak dira oraindik ere. Lurreko erupzio bolkanikorik berriena 2021ean gertatu zen, La Palman, eta urpeko erupziorik berriena 2011-12an izan zen, Hierron.\nKanariar Uharteak 450 km-ko zabalera duten uharte bolkanikoen artxipelago bat dira, ekialde-mendebalde norabidean Ipar Ozeano Atlantikoan, Afrikako ipar-mendebaldeko kostatik 100 eta 500 kilometro artean. Uharteak Afrikako plaka tektonikoan daude. Kanariar Uharteak Plaka Afrikarraren ertzetatik urrun daudelako (600 km.) plaka-barneko sumendien adibide dira.\nEkialdetik mendebaldera, irla nagusiak Lanzarote, Fuerteventura, Kanaria Handia, Tenerife, Gomera, Palma eta Hierro dira. Uharte txiki eta uhartetxo batzuk ere badaude, esaterako,Lanzaroteren aurrean dagoen Graciosa. Kanariar Uharteak itsaspeko sumendi gisa sortu ziren, Ozeano Atlantikoaren lurzorutik bananduta. Ozeano Atlantikoak 1.000 eta 4.000 m arteko sakonera du Kanariar Uharteen inguruan.\nLanzarote eta Fuerteventura Kanariar Gailurra izeneko gailur bolkaniko bakar baten zatiak dira. Gaur egungo bi uharte horiek uharte bakarra ziren iraganean. Gailurraren zati bat urpean geratu zen, eta orain Lanzarote eta Fuerteventura uharte bananduak dira, 11 km-ko zabalerako eta 40 metroko sakonerako itsasarte batek banatuak.\nJarduera bolkanikoa azken 11.700 urteetan gertatu da uharte nagusi guztietan, Gomeran izan ezik.\nKultura.\nGuantxera izan da uharteetako biztanleen jatorrizko hizkuntza XVIII. mendea arte, mintzaira bizia moduan desagertu zenean. Gomerako txistua eta Artzainaren jauzia ere antzinako kulturaren adierazpenak dira. Kultura alorreko hainbat pertsonaia ditugu bertakoak. Operan, mundu mailan oso ezaguna da Alfredo Kraus tenorra. Musika garaikidean, Pedro Guerra, Rosana eta Rogelio Botanz abeslariak nabarmendu dira. Literaturan, Tom\u00e1s de Iriarte antzerkigile eta alegialaria eta Benito P\u00e9rez Gald\u00f3s eleberrigile idazle ospetsuen artean ditugu. C\u00e9sar Manrique margolari eta eskultore garaikidea ere oso ezaguna da artearen munduan.\nKirolak.\nClub Deportivo Tenerife eta Union Deportiva Las Palmas dira uharteetako futbol talde nagusiak. 2019-20ko denboraldia arte, Las Palmas 34 denboralditan ibili da lehen mailan, eta 4 aldiz irabazi dute bigarren mailako txapelketa. Tenerifek, ordea, 13 aldiz jokatu du lehen mailan eta behin txapelduna izan da bigarren mailan. Saskibaloian, Club Baloncesto Gran Canaria talderik onena da, ACB Ligan 1995etik gaur egun arte jokatzen duena. Iberostar Tenerife, bestalde, 2012an lehen mailara igo zen. Eskubaloian, Balonmano Remudas emakumezkoen taldea indartsua da Ohorezko Mailan.\nJoko eta kirol tradizionalen artean, kanariar borroka nabarmentzen da. Ezaugarri nagusiak hauek dira: borrokalariak borrokan kontrarioaren indarra aprobetxatzeko duen trebetasuna, eta arerioa zauritu gabe desorekatzeko asmoa, bere gorputzeko edozein atalekin lurra ukitzeraino (oin-solairuak izan ezik).\nEkonomia.\nTurismoa da uhartediko jarduera nagusia, klimari esker. Gainera, bananak eta mahastiak dira laborantza mota garrantzitsuenak."}
{"id": "12395", "revid": "51887", "url": "https://eu.wikipedia.org/wiki?curid=12395", "title": "Santa Cruz Tenerifekoko probintzia", "text": "Santa Cruz Tenerifekoa Espainiako probintzia bat da, Kanarietako autonomia erkidegokoa.\n2006. urtean, probintziak 971.647 biztanle zituen. Hiriburu eta udalerri nagusia Santa Cruz Tenerifekoa da."}
{"id": "12396", "revid": "119347", "url": "https://eu.wikipedia.org/wiki?curid=12396", "title": "Las Palmasko probintzia", "text": "Las Palmas Espainiako probintzia bat da, Kanarietako autonomia erkidegokoa.\n2006. urtean, probintziak 1.024.186 biztanle zituen. Hiriburua Las Palmas Kanaria Handikoa hiria da."}
{"id": "12400", "revid": "69477", "url": "https://eu.wikipedia.org/wiki?curid=12400", "title": "Kadizko herrien zerrenda", "text": ""}
{"id": "12410", "revid": "237", "url": "https://eu.wikipedia.org/wiki?curid=12410", "title": "Baxenabarre", "text": ""}
{"id": "12413", "revid": "69297", "url": "https://eu.wikipedia.org/wiki?curid=12413", "title": "Euskal Bizikleta", "text": "Euskal Bizikleta Euskal Herrian zehar jokaturiko etapazko txirrindulari itzulia izan zen. Hasieran \"Eibarko Bizikleta\" izenarekin ezagutzen zen. 1952an izan zen lehen ekitaldia.\n1987tik 1990ra Arrateko Igoerarekin bat egin zuen egun batzuetako lasterketa eginez. \"Euskal Bizikleta\" izena, 1991an hartu zuen lasterketak.\n1969tik 1973ra, eta berriro 2009z geroztik, Euskal Herriko Itzuliarekin bateratu zen, baina irabazleak Euskal Herriko Itzuliaren palmaresean sartzen ohi dira."}
{"id": "12416", "revid": "336", "url": "https://eu.wikipedia.org/wiki?curid=12416", "title": "Ingeniaritza elektriko", "text": "Ingeniaritza elektrikoa (batzuetan ingeniaritza elektriko eta elektronikoa deitua) elektrizitatearen, elektronikaren eta elektromagnetismoaren ikerketa eta aplikazioetan aritzen den ingeniaritzaren diziplina profesionala da. Eremua hemeretzigarren mendearen azken urteetan identifikatu zen lehenengoz lanbide bat legez, telegrafo elektrikoaren eta energia elektrikoaren hornikuntzaren merkaturatzearekin batera. Gaur egun eremu horren barruan azpi-eremu batzuk daude kokatuta, energiaz, kontrol sistemez, elektronikaz eta telekomunikazioez arduratzen direnak barne.\n\"Ingeniaritza elektroniko\"a ez da beti sartzen \"ingeniaritza elektriko\"aren barruan. Biak bereizten direnean, ingeniaritza elektrikoa eskala handiko sistema elektrikoetako arazoez arduratzen dela esaten da, energia garraioarena eta motor kontrolarena lakoez; ingeniaritza elektronikoa eskala txikiko sistema elektronikoen azterketaz aritzen dena den bitartean, konputagailuena eta zirkuitu integratuena barne. Bien arteko ezberdintasunari begiratzeko beste modu bat hurrengoa da: gogoan izan ingeniari elektrikoek elektrizitatea energia garraiatzeko erabili ohi dutela, ingeniari elektronikoek elektrizitatea informazioa garraiatzeko erabiltzen duten bitartean.\nElektroteknia terminoa elektrizitate eta elektromagnetismoaren erabilpen praktikoaren azterketa izendatzeko erabiltzen da. Definizioz erabilpen praktiko guztiak batzen baditu ere, askotan argiztapenaren, robotikaren, eta, batez ere, motor elektrikoen azterketa izendatzeko erabiltzen da.\nHistoria.\nElektrizitatearen garapenaren hastapenak.\nZientzialariek, gutxienez, 17. mendetik ikertu dute Elektrizitatea, baina 19. mendea arte ez ziren hasi indartzen arlo honetako ikerketak. Mende honetako aurrerabide esanguratsuenen artean Georg Ohm-en lana, 1827an korronte elektrikoaren eta potentzial diferentziaren arteko erlazioa eroale baten kuantifikatu zuena, Michael Faraday-ren indukzio elektromagnetikoaren aurkikuntza 1831an eta 1873an James Clerk Maxwell-ek bere \"Elektrizitatea eta Magnetismoa\" tratatuan argitaratu zuen elektrizitatearen eta magnetismoaren teoria bateratua daude.\nUrte hauetan elektrizitatearen ikerketa neurri handian fisikaren azpi-eremu legez hartzen zen. Unibertsitateek 19. mendea arte ez zuten hasi eskaintzen titulu akademikoak ingeniaritza elektrikoan. Darmstadt Unibertsitate Teknologikoak sortu zuen ingeniaritza elektrikoaren lehenengo katedra eta fakultatea munduan, 1882an. 1883an Darmstadt Unibertsitate Teknologikoak eta Cornell Unibertsitateak eratu zuten ingeniaritza elektrikoa ikasteko munduko lehenengo kurtsoak eta 1885an London Unibertsitateko Kolegioak sortu zuen ingeniaritza elektrikoko lehenengo katedra Erresuma Batuan.Geroago Missouriko Unibertsitateak jarri zuen ingeniaritza elektrikoko lehenengo departamentua AEBetan 1886an.\nGarai honetan lanak ikaragarri emendatu ziren eremuan. 1882an Edison-ek Manhattan-go berrogei eta hemeretzi bezerori 110 volteko korronte jarraitua hornitzen zien elektrizitatearen hornikuntzarako munduko lehenengo sare zabala abiarazi zuen. 1887an Nikola Tesla-k Korronte alterno legez ezagutzen den energia banatzeko beste era bati buruzko patente batzuk bete zituen. Hurrengo urteetan Tesla eta Edison-en arteko banaketa metodo egokienari buruzko leia min bat izan zen, \"Korronteen guda\" legez ezagutu zena.\nBien ahaleginei esker ingeniaritza elektrikoa asko aurreratu zen. \u2014Tesla-ren lanak indukziozko motorretan eta sistema faseaniztunetan eragin handia izan zuen eremuan hurrengo urteetan, bitartean Edison-en lana telegrafian eta bere \u201cstock ticker\u201draren garapena etekintsuak suertatu ziren azkenean General Electric izango zen bere konpainiarentzat. Hala ere, 19. mendearen amaierako hasi ziren sortzen ingeniaritza elektrikoaren aurreratzean funtsezkoak izango ziren beste pertsona ospetsuak.\nIrrati elektronikaren sorkuntza.\n1888an Heinrich Hertz izan zen gailu elektriko bat (txinparta-tarteko igorlea) erabiliz irrati uhinak detektatu eta igorri zituen lehenengo zientzialaria; 1895ean Alexander Popov-ek egin zuen 60 m-raino heldu zen hari bagako lehenengo igorpena; geroago Guglielmo Marconi-k 2.4 km-raino igortzea lortu zuen. John Fleming-ek asmatu zuen lehenengo irrati hodia, diodoa, 1904an. Urte bi beranduago, Robert von Lieben-ek eta Lee De Forest-ek, bakoitzak bere aldetik, triodo deitutako hodi anplifikatzailea garatu zuten. 1931ean, Manfred von Ardenne-ek katodo izpien hodia sortu zuen, telebista elektronikoaren garapenari bidea emateko erabakigarria izan zen teknologia abiatuz.\n1920an Albert Hull-ek magnetroia garatu zuen, azkenean Percy Spencer-ek 1946an mikrouhin labea garatzea ahalbidetu zuena. 1934an militar ingelesak, Wimperis doktorearen gidaritzapean, hasi ziren urratsak egiten radarraren garapenean, Bawdsey-ko munduko lehenengo radar-gunea abian jarriz 1936ko abuztuan burutu zituztenak.\n1941ean Konrad Zuse-k Z3a aurkeztu zuen, guztiz erabilgarria eta programagarria izan zen munduko lehenengo konputagailua. 1946an John Presper Eckert-en eta John Mauchly-ren ENIACa (Electronic Numerical Integrator and Computer-a) jarraitu zion, konputagailuen garaiari hasiera emanez. Kalkulu aritmetikoak egiteko makina hauen ahalmenaren laguntzaz ingeniariek teknologia guztiz berriak garatu zituzten eta helburu berriak lortu, Apollo misioak eta NASAren ilargiratzea barne.\n1947an William B. Shockley-k, John Bardeen-ek eta Walter Brattain-ek transistorea asmatu zutenean gailu txikiagoak egiteko aukera zabaldu zen eta, horren ondorioz, 1958an Jack Kilby-k eta, nork bere aldetik, 1959an Robert Noyce-k zirkuitu integratua garatu zuten. 1968an Marcian Hoff-ek lehenengo mikroprozesadorea asmatu zuen Intel-en, horrela konputagailu pertsonalaren garapena ahalbidetuz. Egin zen lehenengo mikroprozesadorea 1971n garatutako 4 biteko Intel 4004 prozesadorea izan zen; hala ere, 1973ko 8 biteko Intel 8080 prozesagailuak ahalbidetu zuen lehenengo konputagailu pertsonala, Altair 8800-a, egitea.\nAzpi eremuak.\nIngeniaritza elektrikoak azpi-eremu asko ditu, haien arteko hedatuenak paragrafo honen ondoren zerrendatzen dira. Azpi-eremu hauetako batean bakarrik lan egiten duten ingeniari elektrikoak izan arren , euretako askok azpi-eremu bat baino gehiagotan egiten du lan. Batzuetan azpi-eremu batzuk, adibidez ingeniaritza elektronikoa eta konputagailu ingeniaritza , eremu banandutzat hartzen dira.\nEnergia.\nIngeniaritza elektriko energetikoa elektrizitatearen sortzeaz, garraioaz eta banaketaz arduratzen da, baita haiekin zerikusia duten gailu batzuen diseinuaz. Gailu horien artean transformadoreak, sorgailu elektrikoak, motor elektrikoak eta energia handiko sistema elektronikoak daude. Munduko leku askotan, gobernuek elektrizitate sorgailu asko euren artean eta erabiltzaileen instalazioei lotuta mantentzen duen sare elektriko bat eraiki eta mantentzen dute. Erabiltzaileek sare elektrikotik hartzen dute energia elektrikoa, eurek era garestian hura sortzeko beharra saihestuz horrela. Ingeniari energetikoek bai sare elektrikoaren mantentzean eta bai sarera lotuta dauden sistema energetikoenetan egiten dute lan. Horrelako sistemek, \"sareko\" sistema energetikoak deituak, sar dezakete energia sare elektrikoan, bertatik energia har dezakete edo, aukeran, funtzio biak bete ahal dute. Ingeniari energetikoek sare elektrikora lotuta ez dauden \"sarez kanpoko\" sistema energetikoetan ere lan egin dezakete, batzuetan sarez kanpoko sistemak sarekoak baino egokiagoak dira eta.\nTelekomunikazioak.\nTelekomunikazio ingeniaritzaren ardura nagusia informazioaren helaraztea da; kable ardazkidearen, zuntz optikoaren edo espazio zabalaren moduko kanal baten zehar. Espazio zabalaren zehar bideratzeko, informazioa uhin garraiatzaile batean kodetu behar da, horrela informazioa bideratzeko egokia den garraiatzaile frekuentzia batean sartzeko; honi modulazioa deitzen zaio. Asko erabiltzen diren modulatzeko teknika analogikoen artean anplitude modulazioa eta maiztasun modulazioa daude. Modulatze moduaren hautaketak eragin handia du sistemaren kostu eta jardueran eta ingeniariek kontu handiz aztertu behar dute faktore bi horien arteko elkarreraginak.\nBideratze sistema baten karakteristikak behin finkatuta, telekomunikazio ingeniariek horren moduko sistemek behar dituzten igorgailuak eta hargailuak diseinatzen dituzte. Batzuetan aparatu mota bi hauek informazioa igorri eta hartzeko gauza den igorgailu-hargailu deitutako aparatu bakar batean batzen dira. Igorgailuen diseinuan garrantzi handikoak dira energia erabilera eta berarekin zerikusi handia duen seinalearen indarra. Igorgailu baten seinalearen indarra nahikoa ez bada seinalearen kalitatea txikitu eta informazioa gal daiteke inguruko zarataz.\nKonputagailuak.\nKonputagailu ingeniaritza konputagailu eta konputagailu sistemen diseinuaz arduratzen da; diseinu horiek hardware (aparatu) berri batena, PDA (personal digital assistant ingelesez) batena, industria planta bat kontrolatzeko konputagailu erabilera batena edo antzeko beste gauza batzuena izan daitezkeela. Konputagailu ingeniariek sistema baten softwarean ere lan egin ahal dute. Hala ere, software sistema konplexuen diseinua sarritan software ingeniaritzaren eginkizuna da, eta askotan ingeniaritzaren beste eremu legez hartzen da. Mahai gaineko konputagailu pertsonalarena konputagailu ingeniariek esku artean erabili ditzaketen gailuen kopuruarekin alderatuta ehuneko txikia da, gaur egun konputagailu moduko arkitekturak mota askotako gailuetan aurkitu ahal ditugu eta, esate baterako bideo kontsoletan eta DVD gailuetan."}
{"id": "12420", "revid": "336", "url": "https://eu.wikipedia.org/wiki?curid=12420", "title": "King Vidor", "text": "King Wallis Vidor (Galveston, Texas, 1894ko otsailaren 8a - Paso Robles, Kalifornia, 1982ko azaroaren 1a) Ameriketako Estatu Batuetako zinema zuzendaria zen. Zinemagintzan 1913an hasi bazen ere, bere Hollywoodeko lehendabiziko filma 1919an egin zuen. Zuzendari onenaren Oscar Sarirako izendapena bost aldiz jaso arren, ez zuen sekula irabazi. 1979an, halere, ohorezko Oscara eman zioten. Azken filma 1980ean zuzenduta, zinemagintzaren historian karrera luzeena izan duen zinemagilea da King Vidor."}
{"id": "12422", "revid": "10891", "url": "https://eu.wikipedia.org/wiki?curid=12422", "title": "Frank Lloyd", "text": "Frank Lloyd (Glasgow, 1886ko otsailaren 2 - Santa Monica, Kalifornia, 1960ko abuztuaren 10) Eskoziako film zuzendaria zen, Zinema Arte eta Zientziako Akademaia fundatzaileetako bat."}
{"id": "12424", "revid": "98220", "url": "https://eu.wikipedia.org/wiki?curid=12424", "title": "Clarence Brown", "text": "Clarence Leon Brown (Clinton, Massachusetts, 1890eko maiatzaren 10a - Santa Monica, Kalifornia, 1987ko abuztuaren 17a) Ameriketako Estatu Batuetako film zuzendaria zen. Lehen Mundu Gerran borrokatu ostean, film bat zuzentzeko lehendabiziko abagunea iritsi zitzaion, \"The Great Redeemer\". 1924an MGM konpainiara aldatu zen, non 1950ko hamarkada arte lanean aritu zen. Horko emakumezko izarrentzako zuzendari nagusienetakoa izan zen. Greta Garboren esanetan, Clarence Brown bere zuzendari gustukoena zen."}
{"id": "12432", "revid": "96586", "url": "https://eu.wikipedia.org/wiki?curid=12432", "title": "Gregory La Cava", "text": "Gregory La Cava (1892ko martxoaren 10 - 1952ko martxoaren 1) Ameriketako Estatu Batuetako zinema zuzendaria zen. 1915erako zinemagintzan aritzen zen, baina marrazki bizidunen arloan. Izan ere, William Randolph Hearstek La Cava kontratatu zuen haren egunkarietan agertzen ziren komiki pertsonaiak filmetarako pasa zitzan.\n1922rako, Hollywood-eko komedien zuzendaria bilakatu zen La Cava. Hurrengo hamarkadan komedia utzi gabe, film serioak ere (egun ospea eman diotenak) egin zituen."}
{"id": "12433", "revid": "58701", "url": "https://eu.wikipedia.org/wiki?curid=12433", "title": "George Cukor", "text": "George Dewey Cukor (Manhattan, New York, 1899ko uztailaren 7a - Los Angeles, 1983ko urtarrilaren 24a) Ameriketako Estatu Batuetako zinema zuzendaria izan zen, hungariar judua jatorriz.\nBizitza.\nAntzerkian lan egin ondoren, 1929tik aurrera Hollywood-en aritu zen. Bakarrik zuzendutako lehendabiziko filma 1931ko \"Tarnished Lady\" izan zen. Garai hartan Paramount Pictures utzi zuen eta RKO Studios-era joan zen. Hor, arrakasta lortu zuten film andana zuzendu zituen. Gainera, \"emakumeen zuzendaria\" titulua eskuratu zuen, nahiz eta berak oso gogoko ez izan. Berarekin lan egiten zuten emakumezko zein gizonezko aktoreek maiz irabazten zuten Oscar saria, hala nola James Stewart, Ronald Colman (1947), eta Judy Holliday (1950). Cukor-ek berak zuzendari onenaren Oscar Saria 1964an irabazi zuen \"My Fair Lady\" filmarengatik."}
{"id": "12434", "revid": "336", "url": "https://eu.wikipedia.org/wiki?curid=12434", "title": "Sofia Coppola", "text": "Sofia Carmina Coppola (New York, 1971ko maiatzaren 14a) Estatu Batuetako zuzendari, gidoigile, aktore, ekoizlea eta produktorea da. Francis Ford Coppola eta alaba, Roman Coppolaren arreba eta Nicolas Cagen lehengusina da. 2004ean Gidoi Original onenaren Oscarra irabazi zuen \"Lost In Translation\" (2003) pelikularengatik. Premio horri esker, Coppola familiako 3. belaunaldia bihurtu zen Oscar sari batekin. Gainera, Zuzendari onenaren Oscar Sarirako izendapena lortzeko hirugarren emakumea izateaz gain, Cannes Zinemaldian 2017an \"The Beguilded\" filmagatik Zuzendari onenaren izendapena lortzean, bere historiako lorpen hori lortzen zuen bigarren emakumea izan zen.\nBizitza.\nUmea zelarik estra gisan agertu zen Francis Ford Coppola aitaren film askotan. \"The Godfather\"-ren esaterako, bataiatzen ari den haurra da. 1987ko \"Anna\" izeneko filmean aitarekin loturarik ez zuen haren lehen agerraldia izan zen. Nolanahi ere, paper ezagunena 1990eko \"The Godfather: Part III\"ko Mary Corleonerena du. Winona Ryder gaixotu ostean hartu zuten. Kritika gogorrak jasan behar izan zituen. Hori zela eta, aktoretzari utzi eta zuzendaritzara pasatu zen, nahiz eta beste film bakanetan, 1999ko \"The Phantom Menace\" adibidez, papertxoren bat izan duen.\nZuzendari gisa arrakasta handiagoa lortu du. 2003ko \"Lost in Translation\" filmarengatik zuzendari onenaren Oscar Sarirako izendapena eskuratu zuen: historiako hirugarren emakumea da eta Estatu Batuetako lehendabizikoa. Hala eta guztiz ere, kritikak jasotzen segitu behar izan du, batik bat aita hura gabe horrelako ospea erdiestea ezinezkoa izanen zela leporatzen diote."}
{"id": "12443", "revid": "336", "url": "https://eu.wikipedia.org/wiki?curid=12443", "title": "Clint Eastwood", "text": "Clinton \"Clint\" Eastwood, Jr. (San Frantzisko, Kalifornia, 1930eko maiatzaren 31 - ) Ameriketako Estatu Batuetako aktore, zuzendari eta film-ekoizlea da.\nAktore gisa, Eastwood ezaguna da gogorraren papera egiteagatik, hala nola \"Dirty\" Harry Callahanen (\"Harry Zikina\"ren) filmetan, bai eta Sergio Leoneren spaghetti westernetan ere.\nZuzendari gisa, arrakasta handia lortu du bere drama ezkorrekin: \"Unforgiven\", \"Mystic River\", \"Million Dollar Baby\" eta \"Gran Torino\" filmekin, alegia.\nMalpaso Productions izeneko ekoiztetxearen sortzailea ere bada.\nIbilbide profesionala.\nSpaghetti western eta Sergio Leone.\nLan prekarioen ondoren, Clint Eastwood Hollywoodera iritsi zen 1950eko hamarkadaren erdialdean, eta Universal Pictures-en paper txikietan agertzen hasi zen.\n1964an western bat filmatu zuen Espainian, Sergio Leoneren zuzendaritzapean: \n\"A Fistful of Dollars\" (\"Dolar eskukada baten truke\" / Por un pu\u00f1ado de d\u00f3lares / \"Pour une poign\u00e9e de dollars)\". Lortutako arrakastak beste bi filmekin errepikatzea ekarri zuen: \"La muerte tiene un precio\" (1965) eta \"The Good, The Bad and The Ugly\" ((1966, \"Zintzoa, gaiztoa eta itsusia / El bueno, el feo y el malo / Le Bon, la Brute et le Truand\"). Trilogia horri spaghetti western deitzen zaio, oso ezaugarri zehatzak dituzten filmak, hala nola elkarrizketa arraroak, ekintza motela, indarkeriaren sublimazioa eta estetika zakarra. Dena Ennio Morriconeren musikarekin nahastuta. 60ko hamarkadaren amaieran, Hollywoodera itzultzeko aukera izan zuen.\nHarry Zikina eta Don Siegel.\n\"Dirty Harry\" filmean (\"1971, Harry Zikina / Harry el sucio / L'Inspecteur Harry\") hasiera eman zion Don Siegel zuzendariarekin izan zuen lankidetza emankorrari. Filma honetan honako aktore hauek antzeztu zuten: Clint Eastwood, Andy Robinson, Harry Guardino, Reni Santoni eta John Vernon. Filmak dezenteko arrakasta izan zuenez hainbat jarraipen izan zituen: \"Magnum Force\" (1973), \"The Enforcer\" (1976), \"Sudden Impact\" (1983) eta \"The Dead Pool\" (1986). \nBeste bi film nabarmendu behar dira: La jungla humana (1968) eta \"Escape from Alcatraz \" (1979, \"Alcatrazeko ihesa / Fuga de Alcatraz / L'\u00c9vad\u00e9 d'Alcatraz\"). Baina fama guztia Harry Callahan-en metodo basatien polizia-inspektorearen pertsonaiarekin lortu zuen, eta badirudi ez zaitzaizkiola asko axola eskubide zibilak. Eastwood da Callahanen pertsonaiak bost aldiz protagonista, hainbat zuzendarirekin, eta bera ere Impacto repentino (1983) filmera doa.\nZuzendaria eta ekoizlea: hasiera.\nAktoreaz gain, Eastwood zuzendari eta ekoizle bihurtzen hasi zen. 60ko hamarkadaren amaieran bere produkzio-etxea sortu zuen, Malpaso Productions, beste arrakasta batekin estreinatuz: Colgu\u00e9moslos bien arriba (1968).\nZuzendari gisa, Eastwoodek asko ikasi zuen eragin handiena izan zuten zuzendariengandik: Siegel eta Leone. 1971n hasi zen Play Misty for Me zuzentzen. \nTrantsizioa.\nEastwood urteetan gora zihoan, eta nekatzen hasi zen gizon bortitz eta espresiorik gabearen klixea errepikatzeaz. 70eko hamarkadaren amaieran eta 80ko hamarkadaren hasieran, bide berriak irekitzen hasi zen, baina ahalegin batzuk ez ziren arrakastatsuak. \"Bronco Billy\"-rekin (1980), komediaren mundura sartu zen, eta berriro saiatu zen \"Heartbreak Ridge filmarekin\" (1986, \"Burdinazko sarjentua\", \"Gerraren Jauna / El sargento de hierro / Le Ma\u00eetre de guerre\"). Era berean, Firefox filma (1982), desorientazio eta kalitate gabeziaren adibide da. Harrigarriena da, era berean kalitate bikaineko lanak ere egiten dituela, Eastwooden urte batzuk geroago bihurtuko dena aurreikusteko: Hollywoodeko zuzendari ezagunenetako bat eta sormen-gaitasun handiena duena. Kalitate-jauzi hori 1982an hasi zen \"Honkytonk Man (El aventurero de medianoche\") lanarekin, baina, batez ere,\"Pale Rider western-arekin (1985, El jinete p\u00e1lido\" / \"Pale Rider, le cavalier solitaire\"). Western horretan, non geroago \"Unforgiven\" filmak (1992, \"Barkatu gabe / Sin perd\u00f3n / Sans Pardon\") izango zituenaren ezaugarri asko hasi ziren agertzen.\nClint Eastwood klasiko bihurtuta.\n\"Unforgiven\" film horrekin lau Oscar Sari irabazi zituen: Film onenaren Oscar Saria, Zuzendari onenaren Oscar Saria (Clint Eastwood), Taldeko gizonezko aktore onenaren Oscar Saria (Gene Hackman) eta Muntatze onenaren Oscar Saria (Joel Cox). Gainera, Gizonezko aktore onenaren Oscar Sariaren (Clint Eastwood) izendapena ere jaso zuen, nahiz eta azkenean saria Al Pacinok \"Scent of a Woman\" (\"Emakumearen esentzia\") filmeko antzezpenarengatik irabazi.\nWestern krepuskularra da, eta Eastwoodek gogoeta egiten du urteen joanaz, ordura arte zahartutzat jotzen zen genero baten -westernaren- arteko paralelismoa sortuz. \"Unforgiven\" narrazio-teknika prodijio bat da, klasizismo ukaezinaz blaitua, eta John Ford edo Anthony Mann-en maila berean kokatzen du Eastwood. Handik aurrera, Eastwoodek maisulanak eta film komertzialagoak konbinatzen ditu. Lehenen artean, ezohikoak, sentikorrak izateagatik, \"The Bridges of Madison County (1995,\" Madisoneko zubiak / Los puentes de Madison / Sur la route de Madison) eta Midnight in the Garden of Good and Evil (1997, Gauerdia ongiaren eta gaizkiaren lorategian / Medianoche en el jardin del bien y del mal / \"Minuit dans le jardin du bien et du mal\").\n\"Space Cowboys\" (2000), \"Mystic River\" (2003) eta \"Million Dolar Baby\" (2004) filmekin zuzendari onenaren eta film onenaren Oscar saria irabazi zuen berriro, Eastwood-ek bere burua gainditu zuen behin eta berriro, eta ondare oso zabala utzi du.\n2006an, kritikak oso txalotutako bi film estreinatu zituen: Flags of Our Fathers eta \"Letters from Iwo Jima\", Bigarren Mundu Gerran Iwo Jimako Gudua Ozeano Barean kontatzen dutenak. Lehenengoak AEBko bertsioa eskaintzen du eta bigarrenak, berriz, japoniarra. 2009. urtean estreinatu zen \"Gran Torino\" filmeko zuzendari, produktore eta interprete-lanetan aritu zen Eastwood. Bizitzari eta heriotzari buruzko hausnarketa egiten du, kritika soziala, umorea eta dramatismoa oinarri hartuta. Aktore baten heldutasun-lagina da \"Gran Torino\", eta etengabe eboluzionatzen ari dela erakusten du.\nMaggie Johnsonekin ezkondu zen, eta maitasun-harremanak izan ditu Sondra Locke eta Frances Fisher aktoreekin, besteak beste, Bronco Billy eta Unforgiven filmetan lankide izan zituenak. Gaur egun Come Ruiz aktorearekin ezkonduta dago, Blood Work (2002, \"Odol lana / Deuda de sangre / Cr\u00e9ance de sang\") filmeko erreportariarekin.\nFilmografia.\nClint Eastwoodek zuzendutako edo antzeztutako filmak:"}
{"id": "12450", "revid": "125559", "url": "https://eu.wikipedia.org/wiki?curid=12450", "title": "Allotz", "text": "Allotz Deierriko kontzejua da. 2007ko urtarrilaren 1eko erroldaren arabera, herriak 123 biztanle ditu.\n1857ko errolda arte Allotz eta Egiarte izeneko udalerriaren burua izan zen.\nAllozko urtegiak, Euskal Herriko handienetakoa, herri honi zor dio bere izena, bertan bere hustubidea kokatzen delarik."}
{"id": "12453", "revid": "125559", "url": "https://eu.wikipedia.org/wiki?curid=12453", "title": "Arandigoien", "text": "Arandigoien Deierriko kontzejua da. 2007ko urtarrilaren 1eko erroldaren arabera, herriak 95 biztanle ditu.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago."}
{"id": "12454", "revid": "125559", "url": "https://eu.wikipedia.org/wiki?curid=12454", "title": "Aritzala", "text": "Aritzala Deierriko kontzejua eta ibarburua da. 2007ko urtarrilaren 1eko erroldaren arabera, herriak 86 biztanle ditu.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago."}
{"id": "12455", "revid": "125559", "url": "https://eu.wikipedia.org/wiki?curid=12455", "title": "Aritzaleta", "text": "Aritzaleta Deierriko kontzejua da. 2007ko urtarrilaren 1eko erroldaren arabera, herriak 49 biztanle ditu.\nHistoria.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago."}
{"id": "12456", "revid": "125559", "url": "https://eu.wikipedia.org/wiki?curid=12456", "title": "Aizkoa", "text": "Aizkoa Deierriko kontzejua da, Lizarrerrian kokatutakoa. 2007ko urtarrilaren 1eko erroldaren arabera, herriak 84 biztanle ditu.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago."}
{"id": "12457", "revid": "119347", "url": "https://eu.wikipedia.org/wiki?curid=12457", "title": "Bearin", "text": "Bearin Deierriko kontzejua da. 2007ko urtarrilaren 1ean herriak 203 biztanle zituen.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago.\nEzaugarriak.\nHerriaren egungo kokapena berri samarra da. Izan ere, 1904an, herria toki baxuago batean berreraiki zen, Filipinetan aberastutako migrante batek eskatuta eta ordainduta.\nAzpiegitura eta garraioak.\nUdal autobusak.\n\"Lizarrerria Bus\"eko linea hauekin ditu loturak:\nLa Estellesa autobus konpainiaren Iru\u00f1ea eta Lizarra arteko lineak, geltokia dauka kontzejuan. Lineak honako ibilbidea egiten dute:"}
{"id": "12458", "revid": "125559", "url": "https://eu.wikipedia.org/wiki?curid=12458", "title": "Hiriberri (Deierri)", "text": "Hiriberri Deierriko kontzejua da. 2007ko urtarrilaren 1eko erroldaren arabera, herriak 63 biztanle ditu.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago."}
{"id": "12459", "revid": "125559", "url": "https://eu.wikipedia.org/wiki?curid=12459", "title": "Murelu (Deierri)", "text": "Murelu Deierriko kontzejua da. 2007ko urtarrilaren 1eko erroldaren arabera, herriak 35 biztanle ditu.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago."}
{"id": "12460", "revid": "12788", "url": "https://eu.wikipedia.org/wiki?curid=12460", "title": "Eraul", "text": "Eraul Nafarroa Garaiko kontzejua da, Deierrin dagoena. 90 biztanle zituen 2022an.\nHistoria.\n1857ko errolda arte bere udalerria izan zuen, baina geroztik, beste hainbat herrirekin batera, Deierri udalerriaren barruan dago.\nBertan gertatu zen Bigarren Karlistaldiko lehenbiziko borrokaldi garrantzitsua, 1873ko maiatzaren 5ean.\nGeografia.\nAipagarriak dira herriko bi elementu hauek:"}
{"id": "12461", "revid": "12788", "url": "https://eu.wikipedia.org/wiki?curid=12461", "title": "Errezu", "text": "Errezu Deierriko kontzejua da. 2007ko urtarrilaren 1eko erroldaren arabera, herriak 120 biztanle ditu.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago."}
{"id": "12462", "revid": "125559", "url": "https://eu.wikipedia.org/wiki?curid=12462", "title": "Gorozin", "text": "Gorozin Deierriko kontzejua da. 2007ko urtarrilaren 1eko erroldaren arabera, herriak 40 biztanle ditu.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago."}
{"id": "12463", "revid": "448", "url": "https://eu.wikipedia.org/wiki?curid=12463", "title": "Ibiriku (argipena)", "text": "Ibiriku toponimoak adiera hauek ditu:"}
{"id": "12464", "revid": "125559", "url": "https://eu.wikipedia.org/wiki?curid=12464", "title": "Iru\u00f1ela", "text": "Iru\u00f1ela Deierriko kontzejua da. 2007ko urtarrilaren 1eko erroldaren arabera, herriak 50 biztanle ditu.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago. Hainbat argitalpenetan usu \"Iru\u00f1uela\" izenaz agertzen da"}
{"id": "12465", "revid": "125559", "url": "https://eu.wikipedia.org/wiki?curid=12465", "title": "Lakar", "text": "Lakar Deierriko kontzejua da. 2007ko urtarrilaren 1eko erroldaren arabera, herriak 61 biztanle ditu.\n1857ko errolda arte Lakar eta Labeaga izeneko udalerriaren burua izan zen; Labeaga Iguzkitzara sarrarazi zuten eta Lakar Deierrira."}
{"id": "12466", "revid": "125559", "url": "https://eu.wikipedia.org/wiki?curid=12466", "title": "Lorka", "text": "Lorka Deierriko kontzejua da. 2007ko urtarrilaren 1eko erroldaren arabera, herriak 128 biztanle ditu.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago."}
{"id": "12467", "revid": "103793", "url": "https://eu.wikipedia.org/wiki?curid=12467", "title": "Murugarren", "text": "Murugarren Deierriko kontzejua da. 2007ko urtarrilaren 1eko erroldaren arabera, herriak 84 biztanle ditu.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago."}
{"id": "12468", "revid": "103793", "url": "https://eu.wikipedia.org/wiki?curid=12468", "title": "Ugar", "text": "Ugar Deierriko kontzejua da. 2007ko urtarrilaren 1eko erroldaren arabera, herriak 40 biztanle ditu.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago."}
{"id": "12469", "revid": "125559", "url": "https://eu.wikipedia.org/wiki?curid=12469", "title": "Zabal", "text": "Zabal Deierriko kontzejua da. 2007ko urtarrilaren 1eko erroldaren arabera, herriak 77 biztanle ditu.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago."}
{"id": "12470", "revid": "125559", "url": "https://eu.wikipedia.org/wiki?curid=12470", "title": "Zurukuain", "text": "Zurukuain Deierriko kontzejua da. 2007ko urtarrilaren 1eko erroldaren arabera, herriak 95 biztanle ditu.\n1857ko errolda arte bere udalerria izan zuen baina harrezkero beste hainbat herrirekin batera Lizarrerriko eskualde honen batasun naturalaren isla den Deierri udalerriaren barruan dago.\nJaiak, Abuztuaren 24ean ospatzen dira San Bartolomeren omenez.\nHerritar ospetsuak.\nBi txirrindulari herrikoak dira:"}
{"id": "12471", "revid": "140736", "url": "https://eu.wikipedia.org/wiki?curid=12471", "title": "Amillao", "text": "Amillao Allingo kontzejua da. 2008ko urtarrilaren 1eko erroldaren arabera, herriak 18 biztanle ditu."}
{"id": "12473", "revid": "1491", "url": "https://eu.wikipedia.org/wiki?curid=12473", "title": "Aramendia", "text": "Aramendia Allin udalerriko kontzejua da Nafarroa Garaian. 2017ko urtarrilaren 1eko erroldaren arabera, herriak 57 biztanle ditu.Amillao, Arbeitza, Artabia, Etxabarri, Eultz, Galdio, Larrion, Muneta eta Zubielki dira Allingo beste kontzejuak.\nLizarrerrian dago Lizarrako merindadean, Iru\u00f1etik 50 kilometrora. Azalera 3,674 km\u00b2\u200b denez, populazioaren dentsitatea 15,51 bizt/km\u00b2 da."}
{"id": "12474", "revid": "56334", "url": "https://eu.wikipedia.org/wiki?curid=12474", "title": "Arbeitza", "text": "Arbeitza (ofiziala \"Arbeiza\") Allingo kontzejua da. 2007ko urtarrilaren 1eko erroldaren arabera, herriak 135 biztanle ditu."}
{"id": "12475", "revid": "1491", "url": "https://eu.wikipedia.org/wiki?curid=12475", "title": "Artabia", "text": "Artabia Allingo kontzejua da. 2007ko urtarrilaren 1eko erroldaren arabera, herriak 121 biztanle ditu."}
{"id": "12476", "revid": "44278", "url": "https://eu.wikipedia.org/wiki?curid=12476", "title": "Etxabarri (Allin)", "text": "Etxabarri Allingo kontzejua da. 2007ko urtarrilaren 1eko erroldaren arabera, herriak 61 biztanle ditu."}
{"id": "12477", "revid": "44278", "url": "https://eu.wikipedia.org/wiki?curid=12477", "title": "Eultz", "text": "Eultz Allingo kontzejua da. 2007ko urtarrilaren 1eko erroldaren arabera, herriak 63 biztanle ditu."}
{"id": "12478", "revid": "1610", "url": "https://eu.wikipedia.org/wiki?curid=12478", "title": "Galdio", "text": "Galdio (ofizialki espainieraz \"Galdeano\") Allingo kontzejua da. 2007ko urtarrilaren 1eko erroldaren arabera, herriak 68 biztanle ditu.\nGeografia.\nLokiz mendilerroaren azpian dago, 546 metroko altueran. Bere gainean mendilerro osoari izena ematen dion tontorra dago, San Cosme eta San Damian baseliza txikiaren ondoan."}
{"id": "12479", "revid": "1491", "url": "https://eu.wikipedia.org/wiki?curid=12479", "title": "Larrion", "text": "Larrion Allingo kontzejuko ibarburua da. 2007ko urtarrilaren 1eko erroldaren arabera, herriak 146 biztanle ditu."}
{"id": "12480", "revid": "1519", "url": "https://eu.wikipedia.org/wiki?curid=12480", "title": "Muneta", "text": "Muneta Allingo kontzejua da. 2007ko urtarrilaren 1eko erroldaren arabera, herriak 39 biztanle ditu."}
{"id": "12481", "revid": "103793", "url": "https://eu.wikipedia.org/wiki?curid=12481", "title": "Zubielki", "text": "Zubielki Allingo kontzejua da. 2007ko urtarrilaren 1eko erroldaren arabera, herriak 113 biztanle ditu.\nGarraioa.\nAraba Bus sareko lineak zerbitzua ematen dio herri honi:"}
{"id": "12482", "revid": "6950", "url": "https://eu.wikipedia.org/wiki?curid=12482", "title": "San Martin (Ameskoa)", "text": "San Martin (zenbaitetan, tradiziorik ez duen \"Donamartiri\" izen euskaratuaz aipatua) Ameskoabarrengo kontzejua da. 2007ko urtarrilaren 1eko erroldaren arabera, herriak 88 biztanle ditu.\nHizkuntza nagusia gaztelania da; XVIII. mendean galdu zen euskara.\nOndarea.\nAipagarriak dira tenplu erromaniko baten gainean eraikitako San Martin eliza gotiko-pizkundekoa, XV. mendeko San Martin gotorlekua eta XVI-XVII. mendeetako etxe armarridunak."}
{"id": "12484", "revid": "105290", "url": "https://eu.wikipedia.org/wiki?curid=12484", "title": "Artatza (Ameskoa)", "text": "Artatza Ameskoabarrengo kontzejua da. 2007ko urtarrilaren 1eko erroldaren arabera, herriak 157 biztanle ditu."}
{"id": "12485", "revid": "6950", "url": "https://eu.wikipedia.org/wiki?curid=12485", "title": "Bakedao", "text": "Bakedao (ofizialki \"Baquedano / Bakedao\") Ameskoabarrengo kontzejua da. 2007ko urtarrilaren 1eko erroldaren arabera, herriak 140 biztanle ditu.\nHerritik gertu, Urederra ibaia jaiotzen da."}
{"id": "12486", "revid": "6950", "url": "https://eu.wikipedia.org/wiki?curid=12486", "title": "Barindano", "text": "Barindano Ameskoabarrengo kontzejua da. 2007ko urtarrilaren 1eko erroldaren arabera, herriak 86 biztanle ditu.\nAzpiegitura eta garraioak.\nAutomoviles Urederra autobus konpainiak Barindano Lizarrarekin batzen du. Autobus lineak, honako ibilbidea egiten du:"}
{"id": "12487", "revid": "6950", "url": "https://eu.wikipedia.org/wiki?curid=12487", "title": "Ekala", "text": "Ekala Ameskoabarrengo kontzejua da. 2007ko urtarrilaren 1eko erroldaren arabera, herriak 44 biztanle ditu."}
{"id": "12488", "revid": "6950", "url": "https://eu.wikipedia.org/wiki?curid=12488", "title": "Gollano", "text": "Gollano Ameskoabarrengo kontzejua da. 2007ko urtarrilaren 1eko erroldaren arabera, herriak 51 biztanle ditu.\nAnekdotikoki, 1842ko erroldak Ameskoabarren udalerriari \"Gollano\" izena ezartzen dio."}
{"id": "12489", "revid": "6950", "url": "https://eu.wikipedia.org/wiki?curid=12489", "title": "Urra", "text": "Urra Ameskoabarrengo kontzejua da. 2020ko urtarrilaren 1eko erroldaren arabera, herriak zero biztanle ditu.\nHizkuntza.\nHizkuntza nagusia gaztelania da. XVIII-XIX. mendeetan galdu zen euskara.\nOndarea.\nAipagarriak dira XVII. mendeko jauregia, eta XIII. mende hasierako Ama Birjinaren Jasokundearen eliza gotiko-zistertarra."}
{"id": "12490", "revid": "6950", "url": "https://eu.wikipedia.org/wiki?curid=12490", "title": "Zudairi", "text": "Zudairi (ofizialki espainieraz \"Zudaire\") Ameskoabarrengo kontzeju eta udalburua da. 2007ko urtarrilaren 1eko erroldaren arabera, herriak 248 biztanle ditu.\nAzpiegitura eta garraioak.\nAutomoviles Urederra autobus konpainiak Zudaire Lizarrarekin batzen du. Autobus lineak, honako ibilbidea egiten du:"}
{"id": "12492", "revid": "6327", "url": "https://eu.wikipedia.org/wiki?curid=12492", "title": "Renne Cassin", "text": ""}
{"id": "12498", "revid": "6327", "url": "https://eu.wikipedia.org/wiki?curid=12498", "title": "Ekialde Ertain", "text": ""}
{"id": "12500", "revid": "336", "url": "https://eu.wikipedia.org/wiki?curid=12500", "title": "Ekialde Hurbila", "text": "Ekialde Hurbila \u2014batzuetan \"Ekialde Ertaina\" deitua, ingelesezko \"Middle East\" izenaren eraginez\u2014 Egiptotik Iraneraino eta Turkiatik Yemeneraino dauden lurrak barne hartzen dituen eskualdea da. Izena ikuspegi eurozentrikoaren isla da, Mendebaldeko Europatik ekialdera hurbilen dagoen lurraldea delako.\nOro har, Ekialde Hurbila herrialde hauek osatzen dutela jotzen da:\nHorrenbestez, Afrikako, Asiako eta Europako lurrak ditu Ekialde Hurbilak. Zenbaitek Afganistan ere sartzen dute bertan."}
{"id": "12501", "revid": "201", "url": "https://eu.wikipedia.org/wiki?curid=12501", "title": "Ekialde Hurbil", "text": ""}
{"id": "12508", "revid": "1545", "url": "https://eu.wikipedia.org/wiki?curid=12508", "title": "Logro\u00f1o", "text": "Logro\u00f1o Errioxa probintziako eta autonomia erkidegoko hiriburua da. Errioxa osoko biztanleriaren erdia bizi da hirian, erkidegoko osasun, kultur eta ekonomia zerbitzuak batuz. 2019ko erroldaren arabera 151.136 biztanle ditu.\nEbro ibaiak inguratzen du Logro\u00f1o hiria iparraldetik. Errepide luzeen bidegurutzea izan da Erdi Arotik, Iru\u00f1ea-Soria, Ebro ibaiertza eta Donejakue bidea ere bertatik igarotzen dira, eta Gaztelako, Nafarroako eta Aragoiko erresumen arteko muga izan da. XX. mendearen bigarren erdialdean inguruko herrietatik jende ugari etorri zen eta populazio hazkuntza nabarmena izan zuen. UNESCOk 1993. urtean Gizateriaren ondare izendatu zuen Donejakue bidea eta multzo horren barruan Logro\u00f1oko hainbat eraikin daude, tartean Redondako Andre Mariaren konkatedrala.\nEtimologia.\nEz da Logro\u00f1o izenaren jatorrizko esanahia ezagutzen. 965. urteko agiri batean \"Lucronio\" izena agertzen da. Agiri horretan Gartzia II.a Santxitz errege nafarrak Donemiliaga Kukulari ematen dio herria. 1095eko foruan \"Logronio\" aipatzen da baina une batean \"illo Gronio\" ere bai. Hortik pentsa daiteke \"lo/illo\" artikulua izan daitekeela eta toponimo zaharra \"Gronio\" edo \"Gronno\" izan zitekeela. Zeltiar jatorriko hitza da eta ibia edo pasabidea esan nahi du, izan ere antzinatik Ebro gurutzatzeko erabiltzen baitzen Logro\u00f1o dagoen eremua.\nSinboloak.\nHiriaren armarrian Ebro ibaia gurutzatzen duen zubi arkudun gotortu bat ageri da. Zubiak lau begi eta hiru dorre garai ditu. Logro\u00f1oko zubi historikoa irudikatzen du, hark 12 arku zituen eta hiru dorre. Erdi Aroan eraiki eta XIX. menderarte iraun zuen. Armarriaren ertzean \"Muy noble y muy leal ciudad de Logro\u00f1o\" esaldia eta urrezko hiru Lis lore agertzen dira. Armarriaren gainean koroa ireki bat dauka.\nLogro\u00f1oko bandera zuria da eta \"X\" gorri bat dauka, San Andresen gurutzea, 1237an Fernando III.a Gaztelakoak eman zion Baezako batailan logro\u00f1otarrek emandako laguntzaren ordainetan. 1728n gorria izan zedila erabaki zen arren bandera askotan granate kolorekoa da.\nGeografia.\nKokapena.\nLogro\u00f1o hiria Errioxa Erdialdeko iparraldean kokaturik dago, Arabako Errioxa eskualdearekin mugan. Udalerri mugakideak honakoak dira: Guardia eta Lantziego ipar-mendebaldean, Fuenmayor mendebaldean, Navarrete hego-mendebaldean, Lardero eta Villamediana de Iregua hegoaldean, Murillo de R\u00edo Leza hego-ekialdean, Agoncillo ekialdean, Viana ipar-ekialdean, eta Oion iparraldean.\nErliebea.\nLogro\u00f1oren azaleraren eremu handiena Ebro ibaiaren eskuinaldeko ertzean kokaturik dago, hegoaldean. Espol\u00f3n pasealekua erreferentzia hartuta itsasoaren mailatik 386 metrotako altueran kokaturik dago. Hiria lautada batean ezartzen bada ere muino txiki batzuk baditu inguruan, hala nola Cantabria (492 m), Corvo (489 m), Pila (564 m) eta Candorras (584 m). Azken hau da hiriko punturik garaiena.\nHidrografia.\nEbro ibaiak hiria iparraldetik inguratzen du eta Iregua ibaiak ekialdetik. Iregua ibaiak Ebron isurtzen ditu urak. Erreka txikiagoak ere badira, gehienak hiriaren azpialdetik igarotzen direnak; Somero, Bajero, Correlo... Hego-mendebaldean La Grajera urtegia dago, 32 hektarea dituen ur masa da eta inguruan babes eremu bat ezarri da. Logro\u00f1otarren aisialdirako gune nagusia da gaur egun.\nKlima.\nKlima mediterraneo kontinentala du Logro\u00f1ok. K\u00f6ppen klima sailkapena aintzat hartuta Cfb taldekoa. Urteko batazbesteko tenperatura 14\u00a0\u00b0C-takoa da. Neguan -5\u00a0\u00b0C hartzea ohikoa da, bai eta udan 35\u00a0\u00b0C-tik gorakoa izatea ere.\nUrteko batazbesteko prezipitazioa 400 mm-koa da.\nHistoria.\nAurrehistoria eta Antzinaroa.\nTubalen kondairaren arabera Tubalek mediterraneo itsasoa zeharkatu eta Ebron gora eginez Varea aldera iritsi zen. Varea gaur egun Logro\u00f1on barneratutako herria da, baina erromatarren garaian \"Vareia\" izeneko hiria izan zen bertan. Cantabria muinoan aurkituriko hiri zeltiberiarrean ere koka daiteke Logro\u00f1oren sorrera.\nPlinio Zaharrak Ebro nabigagarria zela esan zuen eta \"Vareia\" aipatu zuen erromatar tropen logistikarako puntu gisa Zesar Augustoren garaian. Legio IV Macedonica ezarri zen bertan eta inguruan hirigune zibila sortu zen. Vespasianoren garaian \"municipium\" kategoria jaso zuen, K.o. 50. urtearen inguruan. Iregua eta Ebro ibaiek bat egiten zuten lekuan kai garrantzitsu bat izan zen, Ebro bertaraino baitzen nabigagarria. Hispania erromatar guztiarekin harreman komertzialak eratu zituen Cesaraugusta-Virovesca (Zaragoza-Briviesca) galtzadan baitzegoen eta Vareiatik Numantziarako abiapuntua ere bai baitzen. Kilometro batzuk ibaian gora eginda erromatarrek Ebro gurutzatzeko zubi luze bat eraiki zuten, Mantibleko erromatar zubia hain zuzen ere. 164 metroko luzera zuen zubi haren aztarnak baino ez dira gelditzen gaur egun Arabako Asa herriaren inguruan. 2021. urteko urtarrilean, Errioxatik gertuen zegoen zubiaren arkua erori egin zen euriaren eraginez Ebro ibaia asko handitu eta bota egin baitzuen.\n575. urtean Leovigildo errege bisigodoaren tropek Cantabriako muinoan oraindik irauten zuen hiri zaharra suntsitu zuten. Ordutik aurrera Vareia zaharra eta La Custodia asentamenduak lautadan hedatuz joan ziren Erdi Aroko Logro\u00f1o sortu arte.\nErdi Aroa.\nBidegurutze garrantzitsua zen Logro\u00f1o, Iru\u00f1eatik Soriarako bideak eta Ebro ibaiak bat egiten baitzuten bertan. Beranduago Donejakue bidea ere Logro\u00f1otik igaroko zen. Gaztela, Aragoe eta Nafarroako erresumen arteko muga eremua ere bazen eta hainbat borroka izan ziren bertan. X. mendean Antso Abarkak musulmanen aurka borrokatu zuen hiria bereganatzeko eta hurrengo mendean nafarrek gaztelarrekin izango zuten hiria eskuratzeko borroka. 1092an El Cid Campeadorrek suntsitu egin zuen eta Alfontso VI.a Gaztelakoa izan zen berreraikitzen lagundu zuena eta ondoren 1095ean Logro\u00f1ori hiri forua eman ziona, aurrez 1076an Calahorra eta Naiararekin egin bezala.\n1134an Alfontso Borrokalariak Nafarroan sartu zuen baina handik gutxira Alfontso VII.a Gaztelakoak berreskuratu zuen. XII. mende guztian izan ziren gaztelarren eta nafarren arteko borrokak eta Logro\u00f1o erresuma batetik bestera hainbatetan pasa zen.\n1196an Redondako Andre Mariaren konkatedrala eraikitzen hasi ziren, gaur egungo egitura XVI eta XVIII artean altxaturikoa bada ere. Konkatedrala da, izan ere Calahorrakoarekin eta Santo Domingo de La Calzadakoarekin batera Errioxako elizbarrutia osatzen baitu. Hasiera batean tenplo erromaniko oktogonala zenari (horregatik Redonda izena) XVI. mendetik aurrera egitura gotikoak eta barrokoak gehitu zitzaizkion, tartean kolegiata, hiriko eliza nagusia bihurtuz.\n1431. urtean Joan II.a Gaztelakoak \"hiri\" titulua eman zion eta 1444an \"Muy Noble\" eta \"Muy Leal\" kategoriak ematerakoan Gaztelako Gorteetara prokuradoreak bidaltzeko eskubidea lortu zuen. 1454. urteko erroldaren arabera 717 biztanle zituen Logro\u00f1ok.\nAro Modernoa.\nErrege-erregina Katolikoek Nafarroako Erresuma konkistatu zutenean amaitu ziren gaztelarren eta nafarren arteko borrokak. Hala ere Karlos V.a Flandriako gerratan zebilela aprobetxatuz Asparrotseko jaunaren nafar eta bearnotar tropek Iru\u00f1ea berreskuratu zuten eta hegoaldera jo ondoren Logro\u00f1o setiatu zuten. Helburua ez zen Logro\u00f1o konkistatzea, Nafarroako Erresuma Henrike II.a Albretekoarentzat berreskuratea baizik eta horretarako beharrezkoa zuen mugak segurtatzea. Setioa maiatzaren 24an hasi zen eta 29 kainoien bidez jo zuten erasoa. Hiritarrek San Bernabe egunerarte (1521eko ekainaren 11) eutsi zioten, Naiarako dukearen tropak iritsi ziren arte. Asparrotseko jaunak setioa altxatu eta alde egin behar izan zuen eta ordutik egun horretan ospatzen da \"Logro\u00f1oko hiriaren eguna\". 1523an Karlos V.a Enperadorea bera Naiaran eta Logro\u00f1on izan zen, haren lekuko dira Logro\u00f1oko harresian eta Naiarako harresiko atean dauden armarriak. 1592an Filipe II.a ere izan zen Logro\u00f1on bisitari.\n1500. urtean Arnaut Gilen Brocario inpresore alemaniarra Iru\u00f1eatik Logro\u00f1ora joan zen eta Inprimategi industria garrantzitsua sortu zuen Logro\u00f1on. Gaur egungo Mart\u00ednez Zaporta enparantzan (antzina \"Inprimategiaren kalea\") zuen inprimategia. 1503 eta 1517 artean 39 liburu inprimatu zituen, aurreneko biak \"Sacerdotalis instructio\" (Rodrigo Fern\u00e1ndez de Santaella-rena) eta \"L\u00edber de oculi morali\" ( P. Lacepiera-rena) izan ziren. Inprimatze industria finkatzeko paper industria sendoa ezarri zen. Ebro ertzean Soria familiak papergintza errota eraiki zuen eta Larderon ere izan zen beste bat. Paper eskaririk ez zegoenean irin-errota gisa erabili izan ziren gainera.\n1570. urtean Espainiar Inkisizioaren epaitegia ezarri zen Logro\u00f1on. Eremu zabala hartzen zuen tribunal honek, Errioxa, Nafarroa, Araba, Bizkaia, Gipuzkoa, Soria, Burgos eta Kantabria. 1610an Logro\u00f1oko prozesua izan zen bertan, Hego Euskal Herriko sorgin-ehiza handiena. Zugarramurdiko akelarrearen inguruko autofedean batean 31 zugarramurditar epaitu eta haietatik hamaika errundun ebatzi eta erre zituzten Logro\u00f1oko plazan, haietako sei sinbolikoki, galdeketetako torturapean hil baitzituzten. Garai hartako espektakulurik entzutetsuena izan omen zen eta horren erakusle logro\u00f1otarrez gain Espainiako toki askotatik etorri zirenak gehituta 20.000 ikusle izan zirela estimatzen da.\n1633an Fernando Albia de Castrok \"Memorial y discurso pol\u00edtico por la muy noble y muy leal ciudad de Logro\u00f1o\" liburuan Logro\u00f1oren historia idatzi zuen. 1672an Espainian \"Parte del Atlas Mayor o Geographia Blaviana Que contiene las Cartas y Descripciones de Espa\u00f1as\" liburua argitaratu zen eta hartan Calahorra, Santo Domingo de la Calzada eta Logro\u00f1o deskribatzen dira. Logro\u00f1ori buruz esaten da 1.500 biztanle zituela, zubi luze bat zuela 12 arkoduna eta hiru dorre zituena, harresia zuela. Harresiaren barnean gaztelua, bost parrokia, sei konbentu fraideenak eta bi monjenak eta Giza letra eta filosofiaren ikastetxea zituen. Astean bitan merkatua egiten zen eta irailaren 21ean feria ospatzen zen. Horretaz gain Espainiako Gorteetan bozka zuela ere esaten da.\n1790. urtean Ilustrazioaren ideiak jarraiki \"Real Sociedad Econ\u00f3mica de La Rioja\" fundatu zuen hirietako bat izan zen Logro\u00f1o.\nAro garaikidea.\n1833an Logro\u00f1oko probintzia eratu zen eta Logro\u00f1o hiriburu izendatu zuten. Karlistaldietan hiri garrantzitsua izan zen, Esparteroren tropen egoitza izan baitzen. Espainiako Diputatuen Kongresuko diputatua izan zen Baldomero Espartero, Gerra ministroa ere izan zen eta Ministroen kontseiluko presidentea ere bai. Logro\u00f1on ezarri zuen bizilekua. Espol\u00f3n pasealekuan zaldi gaineko eskultura famatua du, 1895ean inauguratu zena.\nXIX. mendean Logro\u00f1oren zabalkundea gertatu zen. Horretarako harresiak eraitsi egin ziren eta 1821ean 8.987 biztanle izatetik hamarkada batzuetan 19.327 biztanlera pasa zen. 1863an trena iritsi zen Logro\u00f1ora. Hiriak handitzen jarraitu zuen eta 1950an 51.974 biztanle zituen. Trenbidea desbideratu egin behar izan zen eremu berriak hirian integratzeko.\nGaztela Zaharra eskualdearen barnean zegoen Logro\u00f1oko probintzia 1980an independizatu eta Autonomia erkidego bihurtu zen. Logro\u00f1ok hiriburu izaten jarraitu zuen eta 1982ko ekainaren 9an Errioxako Autonomia Erkidegoa izena hartu zuen.\nDemografia.\nHona hemen Espainiako Estatistika Institutuaren erroldaren araberako biztanleria:\nEtnografia.\n2009ko erroldaren arabera 152.834 biztanle zituen Logro\u00f1ok. Populazioaren jatorriaren araberako banaketa honako hau zen:\nMetropoli eremua.\nAzken hamarkadetan metropoli eremuak hazkunde handia izan zu, 1980tik 2005era %67ko hazkundea. Gaur egun 200.000 biztanle inguruko populazioa du. Zerrenda finkorik argitaratu ez bada ere 32 udalerri hartzen ditu eremuak eta Nafarroa eta Arabako hainbat udalerri ere oso gertu ditu (Viana, Oion, Guardia...)\nAzpiegiturak.\nGarraioa.\nErrepidez inguruko hiriburuekin loturik dago, Iru\u00f1ea, Zaragoza, Bilbo, Burgos... AP-68 (Eusko-Aragoiar Autobidea) Logro\u00f1otik pasatzen da, Ebroko autobia eta Donejakue bidearen autobia ere bai. 1958an Autobus geltokia inauguratu zen eta Estatuko hiri nagusietarako autobus lineak ditu: Madril, Bartzelona, Coru\u00f1a, Burgos, Santander eta Zaragozara, bai eta euskal hiriburuetara ere, Bilbo, Gasteiz, Iru\u00f1ea eta Donostiara.\nCastej\u00f3n eta Bilbo arteko trenbidean kokaturik dago. 2011n tren geltoki berria estreinatu zuen. Madrilera eta Bartzelonara doazen trenak ditu.\nLogro\u00f1o-Agoncillo aireportua 2003an inauguratu zuten. Madrilerako sei hegaldi ditu astero. Espainiar estatuan hegaldi gutxien dituen aireportuetako bat da.\nOsasuna.\nLogro\u00f1oko ospitale nagusia San Mill\u00e1n izan zen baina 2009an eraitsi egin zuten Osasun konplexu handi bat eratzeko. Oraindik eraikuntza lanetan ari dira. Gaur egun San Pedro Ospitaleak Errioxa osoari ematen dio zerbitzua, baita Arabako Errioxari eta Nafarroako Viana herriari ere. Honen harira hainbat gaizki ulertu izan dira EAE eta Errioxako gobernuaren artean tarteka.\nHezkuntza.\n1992an Errioxako Unibertsitatea (\"Universidad de La Rioja\", UR) inauguratu zen. Bost fakultate ditu eta guztira 7.600 ikasle inguru, hauetatik 1.500 ez presentzialak. 2008an Errioxako Nazioarteko Unibertsitatea (\"Universidad Internacional de La Rioja\", UNIR) inauguratu zen.\nErrioxako Herri Unibertsitatea ere badago (\"Universidad Popular de La Rioja\"). Bestelako ikasketak eta tailerrak eskeintzen dira, tartean euskara ikastaroak ere bai.\nHiriaren banaketa.\nBarrutiak.\nLogro\u00f1ok bost barruti ditu:\nAlde zaharra.\nLogro\u00f1oren iparraldean, Ebro ertzeko parkearen mugan Ruavieja eta Barriocepo kaleetan jaso ziren eraikin zaharrenak, izan ere handik pasatzen baitzen Donejakue bidea. Hegoaldera zabaldu zen ondoren San Nikolas markesaren kalean (aurrez Kale nagusia izan zena) eta San Bartolome elizaren inguruan eta aurrera jarraitu zuen zabalkundeak San Juan kalearen eta Laurel kalearen aldera.\nPortales kaleak aldezaharra ekialde-mendebalde zeharkatzen du. Alde zaharreko kale garrantzitsuena da, bertan dago Konkatedrala eta denda eta kafetegi ugari daude izena ematen dioten atarietan. Ebro ibaian burdinezko zubia eraiki zenean Sagasta kaleak bitan banatu zuen alde zaharra.\nXX. mendean zehar alde zaharreko biztanleek eremu berriagoetara egin zuten alde eta Ruavieja eta Barriocepo kaleetako etxe asko hustu egin ziren. Mendearen amaiera aldea berriztatze lanak hasi ziren eta hainbat aztarna arkeologiko aurkitu izan dira, harresi zatiak eta Revell\u00edn kuboa adibidez.\nZabalkundea.\nErdialdeko barrutiari dagokio. Harresien ertzean kanpoaldera 1757an \"Espol\u00f3n pasealekua\" hasi zen sortzen, ofizialki \"Paseo del Pr\u00edncipe de Vergara\" izena duena. Espartero generalaren estatua dafo bertan eta Esparteroren tituluetako bat Bergarako printzea zen, hortik pasealekuaren izen ofiziala. Handik gertu Bret\u00f3n de los Herreros antzokia aurkitzen da. Barrutiko etorbide nagusia aldiz \"Gran V\u00eda Juan Carlos I\" da. 2019an erregearen izena kentzea erabaki zuen udaletxeak eta gaur egun \"Gran V\u00eda\" \"de Logro\u00f1o\" izena du.\nOndasun nabarmenak.\nDonajekue bidea.\nVianatik (Nafarroa) datorren Donejakue bidea iparraldetik sartzen da Logro\u00f1ora. Cubillas putzuan erromesek freskatu ondoren harrizko zubiaren hasieran erromesaren bulegoa dago. Harrizko zubia gurutzatu eta Logro\u00f1oko alde zaharrera sartzen dira. Ibaiaren bete aldean dago aterpetxea. Ruavieja eta Barriocepo kaleak igaro ondoren Parlamentuko plazatik eta Revell\u00edneko harresietatik atera eta Murrietako etorbide luzetik ateratzen da Naiara aldera.\nDonejakue bidea Gizateriaren Ondare izendatu zuen UNESCOk 1993an, eta Logro\u00f1oko hainbat eraikin multzo berean izendatu zituzten:\nKultura.\nOspakizunak.\nHiriburu errioxarraren ospakizun garrantzitsuenak hurrengoak dira:\nZinema.\nUrtero Actual musika eta zinema garaikidearen jaialdia izaten da hiriko hainbat aretoetan. Alde Zaharrean Moderno zinemak daude eta kanpoaldean Golem zinemak. Inguruan eraiki ziren merkatalgunetan ere zinema aretoak ireki ziren.\n1956. urtean Juan Antonio Bardem zuzendariak \"Calle Mayor\" filmea grabatu zen Logro\u00f1on, Portales kalean eta Moderno kafetegian. Veneziako Mostran nazioarteko kritikaren saria jaso zuen. \"Pasos\" (2005), \"The way\" (2010) eta \"Los muertos no se tocan, nene\" (2011) filmeak ere Logro\u00f1on errodatu ziren.\nAntzerkia.\n1604an Corral de las Comedias antzokia inauguratu zen Misericordiako Ospitalaren barnean. Antzerkietan batzen zen dirua ospitaleko gaixoei laguntzeko erabiltzen zen.\nBret\u00f3n de los Herreros antzokia 1880an inauguratu zen. 1979ko abenduan suak erre zuen eta berreraiki ondoren 1990an ireki zituen berriz ateak. Bi areto ditu, Bret\u00f3n aretoa, italiar estilokoa, eta Zutabeen aretoa. 1896ko azaroaren 18an aurreneko filmea proiektatu zen bertan.\nLiteratura.\nHainbat idazle sortu dira Logro\u00f1on. Mar\u00eda Teresa Le\u00f3n 27ko belaunaldiko idazlea izan zen, Rafael Azcona idazlea izan zen baina zinemako gidoigile bezala egin zuen lan batez ere eta Nuria Ruiz de Vi\u00f1aspre poeta ere aipagarria da. Logro\u00f1oko erreferentziazko liburudenda Santos Ochoa da.\nGastronomia.\nErrioxako gastronomiaren erakuslehioa da Logro\u00f1o. Patatak Errioxako erara eta Arkume sahieskiak sarmiento erara dira plater ezagunenak. Errioxako produktu tipikoak txerrikiak (txorizo, mutur, belarri...) eta arkumea (txuletilak, enbutxadoak...) eta barazkiak (orburuak, ziaberbak...) dira.\nLaurel kalea Espainia mailan da ezaguna. Logro\u00f1oko taska kalea da eta taberna bakoitzak bere espezialitatea eskaintzen du. Txanpinoiak, txibiak, enbutxadoak, zapatilak, arrautza hautsiak, pintxo morunoak...\nArdogintza.\nHiria Errioxako ardoaren ekoizle nagusietakoa da \"Errioxa Beherea\" azpieskualdean. Upategi ugari daude Logro\u00f1on. Azkenaldian upategi batzuek puntako eraikinak altxatu dituzte eta askok bisita gidatuak eskeintzen dituzte:\nEuskara.\nLaminiturri Kultur Elkartea (\"Asociaci\u00f3n Cultural Laminiturri\") Logro\u00f1on dagoen kultur elkarte euskaltzalea da. Ojacastro herrian dagoen iturburu baten izena dauka. 1996an sortu zen Errioxan bizirik dauden euskararen sustraiak aztertu eta ezagutzera emateko helburuarekin. Logro\u00f1on eta Naiaran euskara klaseak ematen dituzte. 2004. urtean \"El camino del Vascuence-Euskararen Bidea\" liburua argitaratu zuen. Bermeo eta Donemiliaga Kukula batzen dituen ibilbidea azaltzen du, zortzi etapatan banaturik.\nKirola.\nLogro\u00f1on eskubaloiak indar handia du eta hiriko taldea Club Balonmano Ciudad de Logro\u00f1o da. ASOBAL Ligan jokatzen du \"Darien Logro\u00f1o\" izenarekin.\nFutbolari dagokionez, CD Logro\u00f1es talde historikoak 9 denboraldi egin zituen Lehen Mailan eta 2009an desagertu zenean Uni\u00f3n Deportiva Logro\u00f1\u00e9s sortu zen C.D. Varearen lizentzia hartuta eta 2020an Bigarren Mailara igotzea lortu zuen. Emakumezkoen taldea ere badago, EdF Logro\u00f1o, eta 2021ean Erreginaren Kopako finala jokatu du. Futbol zelaia Las Gaunas estadioa da.\nTitulu gehien eskuratu duen taldea ordea emakumezkoen boleibol taldea da, Club Voleibol Logro\u00f1o hain zuzen ere. 5 Superliga, 4 Erreginaren Kopa eta 4 Superkopa eskuratu ditu.\nLogro\u00f1oko Adarraga pilotalekua frontoi ezagunenetakoa da. San Mateo jaietako torneoa jokatzen da irailean.\nAzkenik Las Norias kirol eremuan igerilekuak daude eta igeriketa kluba ere badu.\nHiri senidetuak.\nLogro\u00f1o ondorengo hiriekin senidetuta dago:"}
{"id": "12509", "revid": "59723", "url": "https://eu.wikipedia.org/wiki?curid=12509", "title": "Calahorra", "text": "Calahorra Errioxako (Espainia) ipar-ekialdeko udalerri bat da, Ebro ibaiaren eskuin ertzean kokatua. 2020ko erroldaren arabera 24.531 biztanle zituen eta horren ondorioz Errioxako udalerrien artean bigarrena da populazioz, Logro\u00f1o hiriburuaren atzetik. Errioxa Behereko hiri garrantzitsuena da.\nIV-V. mendetik aurrera Calahorrako diozesiaren egoitza izan da eta antzina haren menpe zeuden Kantauri itsasora arteko lurrak.\nIzena.\nUdalerria izendatzeko, euskaraz \"Kalagorria\" izena ere erabili izan den arren, Euskaltzaindiak ez du ontzat ematen.\nBaskoien \"Kalakorikos\" hirian du jatorria. Haren gainean erromatarrek \"Calagurris Nassica Iulia\" hiria eraiki zuten. 1199ko Donemiliagako bula batean \"Calagurra\" aipatzen da.\nEtimologia ez da zehazki ezagutzen eta hainbat hipotesi azaldu dira.\nTxanpon-etxea izan zuen eta haietan \"KA-L-A-KO-R-I-KO-S\" izena azaltzen da.\nGeografia.\nCalahorra Cidacos ibaiak Ebro ibaiarekin bat egiten duen puntuan kokaturik dago. Hiriaren alde zaharra 358 metrotako altuera duen muino baten gainean dago, Ebroren hegoaldean. Hiria harresietatik kanpo hedatzen hasi zenean muinoareen azpialdean egin zuen. Hasieran hiri errotamarreko zirkua eraiki zen han eta ondoren diozesia eratu zenean katedrala eta apezpikuaren egoitza Ebroren ertzean eraiki ziren.\nMuinotik Ebroren ertzeko lautadak kontrolatzen ziren eta antzinatik izan du nekazal jarduera nabarmena, Cidacos eta Ebro ibaiek lur aberatsa sortzen baitute. Ekialdean hirigunetik kilometro gutxitara Recuenco aintzira aurkitzen da.\nHistoria.\nCalahorran aurkituriko populazio aztarnarik Mousteriar garaikoak dira. \"Sorb\u00e1n\" arkeologia eremuan migrazio indoeuroparren aztarnak aurkitu dira eta Burdin Aroan finkaleku zeltiberiarra izan zela dirudi.\nAntzinaroa.\nHiri baskoia.\nK.a. II. mendean Caton jeneral erromatarrak Ebro haraneko leinu guztiak menperatu edo aliatu bihurtu zituen. Garaiko agiri batzuetan hiri zeltiberiar gisa azaltzen da eta beste batzuetan hiri baskoi gisa. Tito Livio historiagilearen arabera, \"vasconum ager\" lurraldetik kanpo zegoenez, ez bide zen baskoia. K.a. 76. urtean Estrabon greziar historiagileak hiri baskoia dela dio, ordea (Str. III, 4, 10).\nCalagurrisen ondoan zeuden Cascantum eta Graccurris ere hiri baskoiak ziren ordurako. K.o. II. mendean Klaudio Ptolomeok hiri baskoia zela berretsi zuen (Ptol. 2. 6. 66).\nCalagurris Nassica Iulia.\nAntzinako hiriaren gainean eta hiriaren ekialdean \"Calagurris\" berria eraiki zuten erromatarrek. K.a. 171. urtean \"Nassica\" titulua gehitu zion Publio Cornelio Escipi\u00f3n Nasica eta K.a. I mendean \"Iulia\" Julio Zesar enperadoreak.\nSertorioren gerra garaian Sertorio jeneralaren alde egin zuen. Ponpeio jeneralaren armadak hiria setiatu zuen K.a. 72. urtean eta hiritarrek nahiago izan zuten gosez hil errenditzea baino. Salustioren kroniken arabera kanibalismoraino iritsi ziren.\nHalakoa zen Calahorrak Erromari zion leialtasuna, Zesar Augusto enperadorearen babesa eskuratu zuela eta kalagurritar soldaduekin destakamendu bat osatu zuela. Horri esker \"municipium civium Romanorum\" bihurtu zen eta biztanleek erromatar hiritartasuna eskuratu zuten. Hiria harresietatik kanpora zabaltzen hasi zen. Bazituen erromatar hirien eraikin publiko tipikoak, hala nola tenpluak, foroak, termak, kloakak, teatroak, anfiteatroak eta baita zirkua ere. Justizia administrazioaren egoitza Calagurrisen zegoen eta txanpon-etxea ere sortu zuen; dirua hiru garai historikotan egin zuen:\nGuztira 33 txanpon eredu aurkitu dira.\nKristautasuna.\nBaskoniarren hiri garrantsitsuenetako bat zenez erromatarren garaian iritsi zen kristautasuna Calahorrara. III. mendearen amaieran bi legionario erromatar kristau bihurtu ziren Calahorran eta horregatik burua moztu zieten. Haien buruak Ebro ibaira jaurti zituzten eta kondairak dio korrontearen kontra ibaian gora egiten hasi zirela. Legionario haiek San Emeterio eta San Celedonio ziren eta gaur egun Calahorrako patroi sainduak dira. Prudentius poetak ematen digu martirioaren berri.\nIV. mendean Calahorran apezpikuaren egoitza ezarri zen. Bere menpeko lurraldea oso zabala zen, Errioxaz gain Hego Euskal Herri ia osoa hartzen baitzuen. Izena ezagutzen den aurreneko apezpikua Silvino da, 463. urtearen inguruan izendatua izan zena. Musulmanen erasoen garaian (VIII. mendean) Donemiliaga Kukulara pasa zen egoitza eta geroago, Naiarara. 1170ean berriz itzuli zen Calahorrara.\nErdi Aroa.\nLeovigildo errege bisigodoak 568 eta 586 artean Calahorra eta gainerako hiri errioxarrak bere erresuman sartu zituen. 714an musulmanek konkistatu zuten. Hurrengo mendeetan hainbat konkista izan zituen eta XI. mendean Alfontso VI.a Gaztelakoak eskuratu zuen. Hiri forua berak eman zion. Behe Erdi Aroan muga izateari utzi zion: hiri gotortu gisa garrantzia galduz joan zen arren, Calahorrako apezpikuak gero eta indar handiagoa izan zuen, Erresuman eragin handia izaterainokoa. 1366an Henrike II.a Gaztelakoa bertan errege izendatu zuten. Alfontso X.ak asteroko merkatua egiteko pribilejioa eman zion.\nJudutegi handi bat ere izan zuen hiriak. XI. mendean iritsi ziren aurreneko juduak eta XIV. menderako 600 biztanle inguru zituen.\nAro Modernoa.\nErrege-erregina Katolikoek Espainia guztia konkistatu zutenean erlijio uniformetasuna hartu zuten helburu eta juduak kanporatzea eta Inkisizioa sortzea erabaki zuten. Calahorrako juduak 1492an kanporatu zituzten eta 1580ko abuztuaren 25ean ijitoak kanporatzeko eskaria egin zuen udalak. Calahorra elizbarrutiko hiriburua izanik Inkisizioaren epaitegi bat bertan ezarri zen. 1521 eta 1570 artean 30 sorgin erre zituen. 1570ean Logro\u00f1ora aldatu zen Inkisizioaren epaitegia. XVI. mendearen amaieran, izurrite batek hiria nabarmen kaltetu zuen.\n1672an \"Parte del Atlas Mayor o Geographia Blaviana Que contiene las Cartas y Descripciones de Espa\u00f1as\" liburuan Calahorra ere deskribatzen da. 1.600 biztanle zituen orduan, harresiak inguratzen zuen eta lau ate zituen. Katedralaz gain, lau parrokia eta hiru komentu zituen, bi fraideenak eta bat, monjena.\nXVIII. mendea oso oparoa izan zen eta garai hartakoak dira Calahorran dauden eraikin ugari.\nAro garaikidea.\nXIX. mendean, telegrafoa (1862), trena (1863), posta zerbitzua (1868) eta kontserba industria ezarri ziren Calahorran. Aldi berean, Logro\u00f1ok nagusitasuna hartu zuen Errioxako hirien artean eta Calahorra Errioxa Behereko hiri garrantzitsuena izatera mugatu zen. 1959an Redondako Andre Mariaren kolegiatak konkatedral izendapena jaso zuen eta une horretan Logro\u00f1o bihurtu zen Calahorrako eta La Calzada-Logro\u00f1oko elizbarrutiaren egoitza.\nAzpiegiturak.\nEbroren haranean kokaturik dagoenez Kantauriar isurialdea eta Mediterranear itsasertzeko hiriak lotzen dituzten bideetan kokaturik dago. N-232 errepideak eta AP-68 autopistak Logro\u00f1orekin eta Bilborekin (mendebaldean) eta Zaragozarekin (ekialdean) lotzen dute. AP-15 autopistak eta N-121 errepideak Iru\u00f1earekin lotzen du.\nAutobuses Olloqui autobus konpainiak Calahorra Funesekin batzen du, honako ibilbidean:\nRENFE enpresaren Zaragoza-Bilbo trenbideak geltokia du. Antzina, Cidacos ibaian gora zihoan trena ere bazuen, baina 1960an bertan behera geratu zen eta egun bide berde bat eraiki da bertan Calahorratik Arnedillo herrira doana.\nEkonomia.\nCalahorrako ekonomia nekazaritzan oinarritzen da. Barazkiak, piperrak eta fruita dira ekoizten diren produktu nagusiak. Espainia iparraldeko produktu horien banatzaile nagusia da eta \"Capital de la Verdura\" (\"Barazkien hiriburua\") ezizena eman zaio. Alfontso X.a Jakintsuak XIII. mendean merkatua egiteko pribilejioa eman zion. El Raso plazan egiten da, eta horrela deitzen zaio, saldu beharreko barazkiak lurraren gainean (\"al raso\") jartzen direlako.\nNekazaritzako produktuen inguruan, kontserba industria eraiki da. Zapatagintzak ere munta du, ondoko Arnedorekin batera. Bestelako industria batzuk ere ditu, gehienak \"Tejer\u00edas\" industrialdean.\nKultura.\nJaiak.\nCalahorran San Emeterio eta San Celedonioren omenezko jaiak ospatzen dira neguan (martxoaren 1-3) eta udan (abuztuaren 25-31). Sei lagunarte edo \"pe\u00f1a\" daude hirian eta bakoitzak bere koloreko zapi eta blusa ditu; \"Pe\u00f1a Philips\" gorria (zaharrena da), \"Pe\u00f1a de El Sol\" berdea, \"Pe\u00f1a Calagurritana\" beltza, \"Pe\u00f1a Riojana\" urdina, \"Pe\u00f1a El Hambre\" granatea eta \"Pe\u00f1a La Moza\" arrosa. \"Pe\u00f1a Philips\" da denetan zaharrena.\nAste Santua oso entzutetsua da eta 2014an Interes Turistiko Nazionaleko Jai izendatu zen. La Cofrad\u00eda de la Vera Cruz elkartea antolatzailea da eta 16 \"paso\"k egiten dute prozesioa. Aurreko asteburuan merkatu erromatarra ospatzen da.\nMuseoak.\nCalahorran hainbat museo eta interpretazio gune daude: aipagarriena Erromanizazioaren museoa da (\"Museo de la Romanizaci\u00f3n\"). Alde zaharrean dago, 1930eko hamarkadan eraikitako \"Casa del Millonario\" eraikin modernistan. 1984an inauguratu zen. K.a. IV eta K.o. IV mendeen artean aurkituriko mila pieza arkeologiko inguru daude ikusgai. Elementu aipagarrienak Herkulesen burua (K.a. 500) eta la Dama Calagurritana (K.o. II. mendea) dira.\nCalahorrako katedralaren klaustroan Elizbarrutiko museoa (\"Museo Diocesano\") eraiki zen. Errioxako elizetan aurkituriko altxorrak daude, erretaulak, irudiak, urrezko gailuak, sagrarioak, kalbarioak... Aipagarrienak XII. mendeko Biblia bat, Henrike IV.ak emandako \"Custodia del Cipres\" (XV. mendea) eta torah judutar bat dira. \"Casa Santa\" interpretazio zentruan kristautasunaren hastapenak erakusten dira, tartean san Emeterio eta San Celedonio martiriak. Aste Santuko pasoen erakusketa iraunkorra ere badago San Francisco elizan.\nBarazkien museo bat ere dago (\"Museo de la verdura\").\nGastronomia.\nCalahorrako baratzeetako produktuek osatzen dute hiriko gastronomiaren oinarria, eta jaki tipikoena garaian garaiko menestra da. Calahorrako azaloreak tokiko babes izendapena du. Udazkenean piperrak batzen dira eta kalean egurrezko edo ikatz begelalezko sutan erretzen dira.\nBarazkiez gain, arkumea eta odolki gozo pinoidunak ere jaten dira.\nAzkenburukoetan, aipagarriak dira magdalenak, mantekatuak eta \"pastel calagurris\" arbendolezko pastela.\nKirolak.\nHiriko kirol taldea Club Deportivo Calahorra da. 1923an sortu zen eta futbol taldeak Bigarren B mailan jokatzen du azkenaldian. 2001. urtean bigarren mailarako igoera fasea jokatu zuen. La Planilla futbol zelaian jokatzen du: La Gaunasen ondoren, Errioxako estadio handiena da, 4.200 ikuslerentzako tokia baitu."}
{"id": "12510", "revid": "23317", "url": "https://eu.wikipedia.org/wiki?curid=12510", "title": "Haro", "text": "Haro Errioxako ipar-mendebaldean dagoen udalerria da, Erkidegoko handienetakoa, 2020an 11.557 biztanle zituena. Oja-Tir\u00f3n ibaiak Ebro ibaiarekin bat egiten duen tokian kokaturik dago eta Arabarekin eta Burgosekin egiten du muga. Errioxa Garaiko hiri nagusia da eta Haroko epai barrutiko hiriburua ere bada.\nArdogintzan oinarrituriko ekonomia du eta erdigune arkitektoniko interesgarria ere badu, 1975ean \"Multzo historiko-artistikoa izendatu zena. Argindarrak argiztatu zuen Espainiako aurreneko hiria zela esaten zen eta horregatik \"Haro, Par\u00eds y Londres\" esaldiaz identifikatu izan da.\nToponimia eta sinboloak.\nEbro eta Tir\u00f3n ibaien gaineko muino batean kokaturik dago eta erromatarrek militarki estrategikotzat joko zutenez \"Farum\" izena ezarri zioten. \"Talaia\" esan nahi du. Ondoren /f/ fonema galdu zen eta \"Haro\" bihurtu zen.\nHaroko armarrian gaztelu bat agertzen da eta alboetan bi lehoi zutitu ditu. Gainean dukearen koroa eta azpian Urrezko Ardi-larruaren Ordenaren orla. Bandera gorria da, Burdeos kolorekoa, ardoaren adierazgarri. \"Castrum Bilibium\" izeneko ereserkia du, Eliseo Pinedo L\u00f3pezek konposaturikoa, eta 1980an \"Haroko pitxarra\" (\"El jarro de Haro\") saria instituzionalizatu zen. Badirudi antzina auzo-alkateak aukeratzeko hauteskundeetan bozka barruan zeramaten buztinezko pitxarrak egosten zirela bozka zigilatzeko.\nGeografia.\nHaro Oja-Tir\u00f3n ibaiak Ebro ibaiarekin bat egiten duen tokian kokaturik dago, Bri\u00f1aseko meandroaren ondoren. Oja eta Tir\u00f3n ibaiek Zihuri herrian egiten dute bat, Harora sartu baino 6 kilometro lehenago.\nUdalerriak 40 km\u00b2-ko azalera du eta Arabako Bastida herriarekin eta Burgoseko Miranda Ebrorekin egiten du muga. Iparraldean Obarenes mendiak ditu, han kokatzen da San Felices baseliza, eta Ebro ibaiak mendilerroa mozten duen arroila Conchas de Haro izenarekin ezagutzen da.\nHistoria.\nAntzinaroa.\nErrioxa aldeko Ebroren harana beroien leinuak populatu zuen. Hainbat hipotesia plazaratu dira Haroren sorreraren inguruan. Domingo Hergueta historialariak zioen Motako muinoan ezarri zela lehenengo asentamendua. Oja-Tir\u00f3n eta Ebroren arteko lotunea zaintzeko toki egokia zen, eta Ebro nabigagarria izanik militarki garrantzi estrategiko handia izango zukeen Erromatarrentzako. Haiek \"Farum\" deitu zioten. Eremua gotortzeko, Tir\u00f3n ibaiaren beste aldean dauden muinoetan kastro bat eraiki zuten, \"Castellum Bilibium\" izenekoa, gaur egun oraindik harresi zati bat mantentzen da eta inguru horrek oraindik \"Bilibioen harkaitzak\" izena du. 714. urtean eta ondoren 883 et 884an musulmanen erasoen aurrean eutsi zion Bilibio gazteluak.\nErdi Aroa.\nHaro hiriaren aurreneko aipamena 1040. urtekoa da. Agiri horretan Gartzia Naiarakoa erregeak Estefania Foixkoa erreginari \"\"Bilibium cum Faro\" (Bilibio eta Haro) eman zizkion ezkon ordain gisa. 1063ko agiri batek dio juduak bazirela Haron. XII. mendearen hasieran Gaztelako Erresumak eskuratu zuen eta Alfontso VI.a erregeak Bizkaiko Jauna zen Diego Lopitz I.a Harokoari eman zion hiria hark Alfontso I.a Nafarroakoaren aurkako gerran emandako laguntzaren ordainetan. Diego Lopitz I.ak jauregia eraiki zuen Haron, horrela aipatzen da 1116ko Alfontso I.a Nafarroakoaren agiri batean, \"in ipso Castello novo ante Farum\"\".\nAlfontso VIII.ak 1187ko maiatzaren 15ean hiri-forua eman zion Harori eta 1254an Alfontso X.a \"Jakintsuak\" berretsi zuen. 1288an Antso IV.a Gaztelakoak hiria erasotu, harpilatu eta suntsitu egin zuen. Handik gutxira hiria berreraiki zuen eta \"Villabona\" izena eman zion, Bizkaiko Jaurerriko nagusi zen Haro leinuari izena gutxiarazteko helburuarekin. Harotarrek Fernando IV.a erregearekin harremanak hobetu zituztenean 1307an berriz ere Haro izena berreskuratu zuen hiriak.\n1358an inguruko hiri nagusien arteko biltzarra egin zen Haron. Gasteiz, Logro\u00f1o, Naiara, Santo Domingo de la Calzada, Miranda Ebro, Trebi\u00f1u, Briones, Davalillo, Bastida, Gatzaga Buradon, Portillo, Gesaltza A\u00f1ana, Argantzon, Urizaharra, Kanpezu eta Haro bera elkartu ziren gaizkileen eta boteretsuen aurkako ordenantzak ezartzeko. Horrela sortu zen Haroko Anaiartea.\nXIV eta XV mendeetan Trastamara etxearen menpeko hiria izan zen eta 1430an Joan II.ak Pedro Fern\u00e1ndez de Velascori eman zion eta \"Haroko konde\" titulua jaso zuen. Velascotarrena izan zen Haro 1811eko Cadizko Gorteek jaurerriak bertan behera utzi zituzten arte.\nAro modernoa.\n1520an herritarren matxinada bat izan zen Haroko kondeen aurka eta Karlos I.aren merkatari flandriarren aurka.\n1672an \"Parte del Atlas Mayor o Geographia Blaviana Que contiene las Cartas y Descripciones de Espa\u00f1as\" argitaratu zen eta liburu hartan aipatzen da Harok 600 etxe, hiru parrokia eta fraideen komentu bat zituela.\n1710an Espainiako Ondorengotza Gerra garaian borboien alde egin zuen hiriak eta Maria Luisa Savoiakoa erregina eta Luis printzea Salazartarren etxean babestu zituen. Horren ordainetan Felipe V.ak \"MUY NOBLE Y MUY LEAL\" titulua eman zion. 1790an Real Sociedad Econ\u00f3mica de La Rioja sortu zen Haron.\n1808an armada frantsesak kuartela ezarri zuen bertan eta Josef Bonaparteren eredu administratiboa hartu zuen hiriak. 1834an karlistak Haro hartzen saiatu ziren baina ez zuten lortu.\nAro garaikidea.\n1890. urteko qirailaren 7an hiriko argiteria argindarrez hornitu zen. Urte luzetan uste izan zen Jerez de la Fronterarekin batera Espainiako aurreneko hiriak izan zirela argindarra erabiltzen. Gerora jakin izan da Bilbon eta Iru\u00f1ean aurrez esperientzia batzuk izan zirela eta haiengandik ikasi zutela harotarrek. Aurrez 1877ko abuztuaren 26an Haroko \"La Minerva\" irin eta ongarri lantegian ezarri zen argindarra. 1891. urtean Maria Kristina Austriakoak \"hiri\" titulua eman zion Harori.\nXIX. mende bukaeran berebiziko garrantzia hartu zuen ardogintzan, Bilbo aldeko kapitalari esker eta Frantziako mahastiei eraso zien filoxerari esker, batez ere. 1899an filoxera berak Haroko mahastiak suntsitu zituen eta izurriari aurre egiten zioten mahatsondoak ekarri ziren.\nDemografia.\n&lt;br&gt;\nIturria - Espainiako Estatistika Institutu Nazionala\nAzpiegiturak.\nAP-68, \"Eusko-Aragoiar Autobidea\" edo \"Ebroko Autobidea\", Bilbo eta Zaragoza lotzen duen autobidea igarotzen da Harotik. Autobusez Miranda Ebro eta Logro\u00f1oz gain Gasteiz, Bilbo eta Sandanderrekin ere lotuta dago. 2005ean autobus urbanoa ere ezarri zuen.\n1863an Tutera-Bilbo trenbidea eraiki zen eta Haroko geltokia 1880. urtean inauguratu zen. 2004an bigarren geltoki bat eraiki zen \"El Pardo\" eremuko biztanleentzat.\nEkonomia.\nHaroko jarduera ekonomiko garrantzitsuena ardogintza da. XIV. mendean abiatu zen eta XIX. mendearen amaieran hiriaren motor ekonomikoa izan zen. 1892an hainbestekoa zen Haroko ardogintzaren garrantzia Espainiako Bankuak ere bulegoa ezarri zuela bertan eta Espainiako Sustapen Ministerioak Enologia zentrua ere urte berean sortu zuen. Gaur egun ere Errioxako ardoaren ekoizle nagusietakoa da \"Errioxa Garaia\" azpieskualdean. \"Ardoaren kostaldea\" eta \"Errioxako ardoaren hiriburua\" ezizenak eman izan zaizkio.\nHonako upategi hauek aurkitzen dira Haron:\nMahastietaz gain zekaleak, patata eta erremolatxa ere landatzen dira. Artalde batzuk ere gelditzen dira Haron.\nSan Felices auzoa izan zen tokian ofita eta kareharri harrobi bat ere badago.\nOndasun nabarmenak.\n1975eko apirilaren 10ean Haroko alde zaharra Multzo historiko-artistikoa izendatua izan zen.\nGarraioa.\nAraba Bus sareko eta lineak zerbitzua ematen diote udalerri honi:\nKultura.\nJaiak.\nUrtero, ekainaren 29an, San Pedro egunez, Haroko lursailetan dagoen Bilibioko harkaitzetan Ardoaren gudua izeneko jai ospetsua ospatzen da.\nAste Santuko erlijio jarduerak \"Santa Vera Cruz\" elkarteak antolatzen ditu. 1560an sorturiko elkartea da.\nAntzerkia.\nBret\u00f3n de los Herreros antzokia eraiki zen 1841. urtean. Antzerkiaz gain zinema, musika, dantza eta beste hainbat kultur ekintza ere burutzen dira. \"Garnacha La Rioja\" dantza eta antzerki jardunaldiak antolatzen dira urtero.\nGastronomia.\nErrioxako gastronomia tipikoa da Harokoa. Barazki menestra, patatak Errioxako erara, piper beteak, lekak, baratxuri-zopa, potxak galeperrekin... Haragien atalean arkumea, hestebeteak (Haroko tipikoak delgadillak dira), enbutxadoak, sahieskiak sarmientotan erreta...\nIhauterietan torradak, Aste Santuan erroskillak eta zurrakapotea eta ekaineko jaietan barraskiloak, bakailaoa eta solomoa piperrekin jaten da.\nHaroko pintxo taberna tipikoak Bakearen enparantzan (\"Plaza de la Paz\") eta Herradura aldapan kokatzen dira.\nKirolak.\nBi kirolgune daude Haron: El Ferial eta El Mazo. Kirol elkarte nagusia Club Haro Deportivo da. 1921ean sortu zen \"Haro Sport Club\" izenarekin. El Mazo futbol zelaian jokatzen du eta 2019an bigarren B mailara igo zen. Club Voleibol Haro Espainiako Superligan ari da jokatzen 2008tik.\nHainbat kirol proba jokatzen dira Haron:"}
{"id": "12511", "revid": "23317", "url": "https://eu.wikipedia.org/wiki?curid=12511", "title": "Arnedo", "text": "Arnedo Errioxako udalerria da. 2020. urtean 15.015 biztanle zituen eta 85,4\u00a0km\u00b2-ko azalera du. Cidacos ibaiak zeharkatua, nekazaritza merkatu garrantzitsua du.\nXX. mendean Arnedon zapaten industria garrantzitsua zegoen. Bertan gertatu ziren Arnedoko gertaerak, 1932ko urtarrilaren 5ean. Guardia Zibilak egindako tiroketa baten ondorioz hamaika hildako eta hogeita hamar zauritu suertatu ziren, eta eragin garrantzitsua izan zuten orduko Espainiako historian.\nIzena.\nLatinezko \"arenetum\" izenetik etor litekela proposatu izan da, \"hareatza\" esan nahi du. Erromatarren garaiko agiririk ordea ez da aurkitu. Arabiarren kodeetan \"Arnit\" (842, 913 eta 920 urteetan), \"Arneto\" (928an) eta \"Arneyt\" (976) izenak ematen zaizkio.\nGeografia.\nArnedo hiria Cidacos haranaren erdialdean kokaturik dago, Errioxa Beherea eskualdean, Logro\u00f1o hiriburutik 48 kilometro ekialdera.\nHiria ibaiaren ezkerraldean badago ere udalerriak ibaiaren alde biak hartzen ditu. Udalerriaren barnean, Arnedoko erdigunetik 9 kilometrotara Turrunc\u00fan herri hustua aurkitzen da.\nArnedoren batazbesteko altuera 523 metrotakoa da itsasmailaren gainetik. Herriaren erdigunea bera 550 metrotan dago. Ibaiaren eskumaldea askoz menditsuagoa da ezkerraldea baino eta bertan aurkitzen da mendirik altuena den Isasa mendia (1.474m). Ezkerraldea buztin gorriz eraturik dago eta gizakiak zulaturiko leizeak aurkitzen dira bertan, bai eta herrigunea bera ere. Plataforma buztin-hareatsu honek emango lioke izena hiriari.\nHistoria.\nAntzinaroa.\nIndusketa arkeologikoek erakutsi dute Neolito garaitik populatua izan dela ingurua. Historiagile batzuen ustetan erromatar aurreko \"Sadacia\" edo \"Sidacia\" izan liteke, horren bilakaera izan daiteke Cidacos ibaiaren izena. Ibaiertzean San Pedro M\u00e1rtir eta Valpineda eremuetako asentamenduak daude. Eskuz egindako keramika zatiak eta sukarriaren inguruko materialak aurkitu dira.\nK.a. III-II mendeetan zeltiberiarrak egon ziren San Miguel eta El Raposal muinoetan, agian beroiak edo bestela pelendoiak. Baskoiak ere izan zitezkeen, Calahorran bai baitzeuden. San Miguel muinoan herria bera, labea eta keramika zatiak aurkitu dira.\nErromatarren garaian ez da Arnedoren aipamenik baina aurkikuntza arkeologikoak izan dira. Badirudi populazioa Gazteluaren muinora aldatu zela. Izen gorren jatorrian legoke erromatarrek altxaturiko gotorlekua, izan ere toki estrategikoa baitzen bi galtzada erromatarren arteko bidegurutzea zelako; Calahorra eta Numantzia elkartzen zituena eta Contrebia Leucade Vareiarekin lotzen zuena.\nErdi Aroa.\nBisigodoek eremua okupatu zuten eta ordutik VI. mendeko eliza bat gordetzen da. Musulmanek konkistatu zutenean haien menpeko Iberiar penintsulako 26 probintziatako baten hiriburu bihurtu zuten eta erromatarren gaztelu zaharraren tokian gaztelu indartsu bat eraiki zuten. Banukasitarrak izan ziren gazteluaren aurreneko jabeak.\n908-909 artean Antso I.a Gartzeitz Iru\u00f1eko erregeak konkistatu zuen eta hiri forua eman zitzaion. 1264an Gaztelak eskuratu zuen eta Bi Petrien Gerra izan ondoren (1356-1369) Bertrand du Guesclin noble frantsesari eman zion Gerran emandako laguntzagatik. Guesclinek 1370an Pedro Fern\u00e1ndez de Velasco Haroko kondeari saldu zion. 1385ean Asturiasko Printze titulua sortzeko bilerak Arnedon izan ziren eta 1388an Frantzia eta Gaztelak elkar babesteko ituna sinatu zuten. Gertaera hauek hiri garrantzitsu bihurtu zuten. XV. mendean munduko aurrezki kutxa zaharrenetakoa sortu zen Arnedon, bai eta Vicoko monasterioa ere (1456).\nAro Modernoa.\nFilipe IV.ak hiri titulua eman zion 1654. urtean eta Karlos III.ak merkatua astelehenero eta bederatzi eguneko feria antolatzeko baimena eman zion. XVIII. mendearen amaieran, Real Sociedad Econ\u00f3mica de La Rioja elkartean sartu zen. Ilustrazioaren ideien inguruan eraturiko elkartea zen. 1817an lurrikara handia izan zen Arnedo eta inguruetan. Arnedon zenbait etxe erori egin ziren eta Vicoko Gure Amaren monasterioa zeharo kalteturik izan zen, ondorioz hango monjeei ostatu eman behar izan zieten herritarrek. Garaiko kronikek diotenez Valladoliden ere sentitu zen lurrikara hura.\nXX. mendearen hasieran industria garatu zen. Garrantzitsuena zapatagintza izan zen. 1932ko urtarrilaren 5ean Arnedoko gertaerak izan ziren. Kaleratze batzuen aurkako protestetan Guardia Zibilak tiro egin eta hamaika langile hil zituen. Nekazariek erantzun gogorra eman zioten eta Arnedo anarkisten eta ezkerreko errepublikazaleen sinbolo bihurtu zen.\nXX. mende erdialdera Arnedon baziren oraindik 200 leize-bizileku hainbat auzotan antolatuak, baina herriak garapen ekonomikoa izatearekin batera leize horiek bertan behera utzi ziren. Gaur egun Interpretazio zentru batean erakusten da leize hauen historia.\nEkonomia.\nZapatagintzak jarraitzen du Arnedoko ekonomia jarduera nagusia izaten. Hiriaren leloa \"Arnedo, ciudad del calzado\" da (\"Arnedo, zapataren hiria\") eta Zapatagintzaren Museoa ere badago.\nBodega Cooperativa Nuestra Se\u00f1ora de Vico upategia, kartoigintza, kautxoaren transformazioa eta oliogintza (trujala) ere badaude.\nEnergiari dagokionez Arnedon Espainiar Estatu osoko eguzki-plaka parke handienetakoa dago.\nKultura.\nJaiak.\nSan Cosme eta San Damianen omenezko jaiak irailaren 26aren eta urriaren 2aren artean ospatzen dira. Egun handia irailaren 27a da eta \"el Robo de los Santos\" da ekintza nagusia.\nUrteberri egunean pertsonai berezia etortzen da Arnedora, \"El Hombre con tantas narices como d\u00edas tiene el a\u00f1o\" (\"Urteak dituen beste sudur dituen gizona\"). Goxokiak oparitzen dizkie haurrei.\nKirolak.\nClub Deportivo Arnedo da herriko kirol taldea."}
{"id": "12512", "revid": "23317", "url": "https://eu.wikipedia.org/wiki?curid=12512", "title": "Alfaro", "text": "Alfaro Errioxako ekialdean dagoen udalerria da, 2020. urtean 9.611 biztanle zituena. Errioxan bosgarren hiri handiena da, baina azalera handiena duen udalerria, 200 km2 ingurukoa. 3.000 urte inguru dituen herria da, erromatarren garaian garrantzi handia izan zuena.\nAlfaron zikoina zuriaren hiri barneko koloniarik handiena dago, 120 habia baino gehiagokoa. Mundu mailan eraikin bakarrean dagoen zikoina kolonia handiena osatzen du. \nIzena.\nBeroiek Ilurcis herria sortu zuen eta erromatarrek Gracurris deitu zioten, asentamendu berria Tiberio Sempronio Gracok fundatu baitzuen.\nArabiar jatorrikoa da gaur egungo izena. Arabieraz \"Al-faruh\" izan zen, \"faroa\" edo \"talaia\" esan nahi du. Inoiz esan izan da arabierazko \"al-fahhar\"-etik etor litekeela, \"eltzegilea\".\nGeografia.\nErrioxako ekialdeko puntan kokaturik dago, Alfaroko eskualdean, eta Nafarroak inguratzen du iparraldetik, ekialdetik eta hegoaldetik. Alhama ibaiak Ebro ibaiarekin bat egiten du bertan.\nYerga mendia (1.101m) da udalerriko punturik altuena. Aipatzekoa da Tambarr\u00eda mendia (374m) ere, \"La Plana\" ezizenaz ezagutzen dena. Herria 302 metrotako altueran kokaturik dago.\nHistoria.\nAntzinaroa.\nEras de San Mart\u00edn aztarnategian Burdin Aroko (K.a. VIII. mendea) populazioaren aztarnak aurkitu dira. Bigarren Burdin Aroko asentamendua beroiekin eta arebakoekin lotu izan da eta \"Ilurcis\" izena izan zuen. Izenaren aipamen bakarra erromatarrek Gracurris sortu zutenekoa da.\nGraccurris.\nK.a. 179. urtean Tiberio Sempronio Gracok konkistatu zuen eta Graccurris izena eman zion. Asentamendu berria egin zuen, erromatarrek Ebro harana okupatzeko zuten estrategiaren barnean. Sertorioren gerran (K.a.81-72) baskoiek Ponpeioren alde egin zuten eta Calagurris hiriak aldiz Sertorioren alde. Ponpeio nagusitu zenez Calagurris Cascantum eta Graccurris hiriak baskoien esku gelditu ziren. Tiberio enperadorearen garaian hiria bihurtu zen eta Graccurriseko txanpon-etxea asak eta brontzezko semisak ekoiztu ziren.\nErdi Aroa.\nMusulmanek hiria konkistatu zutenean tokiz aldatu eta izen berria eman zioten, \"Alfaro\". 1126. urtean Alfontso \"Borrokalariak\" (Iru\u00f1eko eta Aragoiko erregea) hiria eskuratu eta harresiak eraiki zizkion. 1253. urtean Alfontso X.a Gaztelakoak villa eskutitza eman zion eta hurrengo erregeek pribilejioak gehitu zizkioten.\nAro modernoa.\nFilipe IV.ak eman zion hiri titulua 1629. urtean 40.000 marabediren truke. XVII eta XVIII. mendeetan garapen handia izan zuen eta familia ilustreen etxe ugari daude herrian. XIX mendearen hasieran Soriako probintziaren parte zen eta 1833an Logro\u00f1oko probintziara aldatu zen.\nEspainiako Gerra Zibilean bando nazionalari aurre egin zion Errioxako hiri bakarra izan zen, baina 1936ko uztailaren 21ean hiria hartu zuten.\nEkonomia.\nAlfaroko enpresen gehiengoak zerbitzu sektorean egiten du lan. Nekazaritzan biztanleriaren %11k baino jarduten ez duen arren 3.900 hektaera hartzen dituzte mahastiek eta Errioxako ardoaren ekoizle nagusietakoa da, Errioxa Beherea azpieskualdean.\nIndustriari dagokionez jarduera aipagarrienak aulkigintza eta teila eta adreilugintza dira.\nGarraio.\nAlfaroko tren geltokian helmuga anitzeko linea ugarikegiten dute bat, horien artean Logro\u00f1o edo Zaragoza nabarmentzen direlarik.\nAlfaroko autobus geltokian helmuga anitzeko linea ugarikegiten dute bat, horien artean Soria edo Iru\u00f1a nabarmentzen direlarik.\nKultura.\nZikoinak.\nSan Migel Goiaingeruaren kolegiata gainean zikoinen 140 habi daude, guztira 400 zikoinatik gora izaten dira kumatze garaian. Habia bakoitzak 500 kg-ko pisua har dezake. Urtero handitzen doan kolonia izanik mundu mailan eraikin bakarrean dagoen zikoina kolonia handiena osatzen du.\nGastronomia.\n\"Los Rusos de Alfaro\" (\"Alfaroko errusiarrak\") Alfaroko pastel tradizionalak dira. Zuriak direlako daukate errusiar ezizena.\nKirolak.\nHiriko kirol taldea Club Deportivo Alfaro da. 1933an sortu zen eta futbol taldeak La Molineta futbol zelaian jokatzen du. 2001 eta 2009 artean 6 denboraldi egin zituen 2. B mailan eta emaitzarik onena 2004ko 9. postua izan zuen."}
{"id": "12513", "revid": "119347", "url": "https://eu.wikipedia.org/wiki?curid=12513", "title": "Cenicero", "text": "Cenicero Errioxako iparraldean dagoen udalerria da, 2005ean 2.052 biztanle zituena.\nArdogintza.\nHerria Errioxako ardoaren ekoizle nagusietakoa da \"Errioxa Altua\" azpieskuldean."}
{"id": "12514", "revid": "512", "url": "https://eu.wikipedia.org/wiki?curid=12514", "title": "Alberite", "text": "Alberite Errioxako iparraldeko udalerri bat da, Logro\u00f1otik 7 kilometro hegoaldera kokatua."}
{"id": "12515", "revid": "119347", "url": "https://eu.wikipedia.org/wiki?curid=12515", "title": "Autol", "text": "Autol Errioxako udalerria da, 2005ean 4.031 biztanle zituena.\nArdogintza.\nHerria Errioxako ardoaren ekoizle nagusietakoa da \"Errioxa Baxua\" azpieskuldean."}
{"id": "12516", "revid": "237", "url": "https://eu.wikipedia.org/wiki?curid=12516", "title": "Madrilgo Erkidego", "text": ""}
{"id": "12517", "revid": "23317", "url": "https://eu.wikipedia.org/wiki?curid=12517", "title": "Santo Domingo de la Calzada", "text": "Santo Domingo de la Calzada Errioxako (Espainia) udalerria da, 2020ko erroldaren arabera 6.276 biztanle ditu. Erkidegoaren mendebaldean kokaturik dago, Errioxa Garaia eremuan eta Santo Domingo de la Calzadako eskualdean. Oja ibaiak zeharkatzen du.\nUNESCOk 1993. urtean Gizateriaren ondare izendatu zuen Donejakue bidea eta Santo Domingo de la Calzadako hainbat eraikin ere barnean hartzen ditu.\nEtimologia.\nIzena Domingo de la Calzada eremutarretik datorkio, Donejakue bidearen sustatzaile handia izanik bertan erromesentzako aterpea eta ospitalea eraiki zituen, bai eta Oja ibaia zeharkatzeko zubia ere, eta hura izan zen gerora sortuko zen hiriaren oinarria. 2009an fundatzailearen heriotzaren milurtekoa ospatu zuen.\nUdalerri hau izendatzeko euskaraz \"Ozkabarte\" izena ere erabili izan den arren, Euskaltzaindiak ez du ontzat ematen.\nOspetsua da oiloaren miraria, sukaldatua izan ondoren kokoriko egin zuena (antzeko mirari bat Portugalgo Barcelos hiriko Oilarra da, aldaera gutxirekin).\nSinboloak.\nSanto Domingo de la Calzadako armarrian hiriaren historia azaltzen duten sinboloak daude. Azpian Oja ibaia eta haren gaineko zubia irudikatu dira, hiriaren aberastasun iturria izango zena. Zubiaren gainean oilarra eta oiloa daude, herriko kondaira ezagunenaren adierazgarri. Bien artean artea eta igitaia, beste mirari baten adierazgarri, igitai bakarrarekin artadi oso bat moztu baitzen hiria eraikitzeko. Goian Gaztela eta Leonen armarriak eta goian Gaztelako erregearen koroa.\nArmarria antzinakoa da. Filipe III.aren koroazioan, 1598ko urriaren 18an Santo Domingon izan ziren ospakizunen kronikan aipatzen baita. Horrela dio:\nGeografia.\nDemanda mendilerroaren oinean kokaturik dago Santo Domingo de la Calzada, Oja ibaiaren haranean. Hiriaren erdigunea ibaiaren eskuinaldean zabaldu zen. Oja ibaiari \"La Glera\" edo \"La Hilera\" ere esaten zaio. Donejakue bideak Santo Domingoren kale nagusia hartzen du eta Oja baiaren gaineko zubitik ateratzen da mendebaldera joz.\nHistoria.\nSorrera.\nDomingo de la Calzada santuak monasterio bat sortu zuen leku horretan 1044. urtean, Donejakue Bidearen erromesen topagune izan zena. Alfontso VI.ak aginduta, zubi bat eraiki zuten Glera ibaiaren gainean eta zubiaren inguruan ospitaleak eta ostatuak sortu ziren. 1120. urteko hiru agiri gordetzen dira katedralean; Alfontso VI.ak eliza eta burgoa ezartzeko ematen duen baimena, \"Cofrades de la Casa de Santo Domingo de R\u00edo de Ohia\" elkarteak etxea Naiarako apezpikuari ematen diona eta hirugarrena emakume baten testamendua bere jabetzako eraikinak monasterioari ematen dizkiona behartsuak artatzeko. 1136ko kartolariotan ere agertzen da eta 1141ean jaso zuen hiri pribilejioa.\nSanto Domingo de la Calzadak beherala garrantzia handia hartu zuen eta Calahorrako eta Burgosko apezpikuek berenganatu nahi izan zuten. Alfontso VII.ak Calahorraren alde egin zuen eta horrela Calahorrako elizbarrutia \"Calaguritana et Calceatensis\" bihurtu zen 1250an apezpikuaren menpe egotetik erregearen babesera pasa zen. XIII. mendean jaso zuen hiri-gutuna Errioxako hiriburu bihurtu zen eta hasierako harresia eraiki zen. 1367 eta 1369 artean Petri I.aren aginduz behin betiko harresia eraiki zen.\nXIV. eta XV. mendeen artean, harresia eraiki zen eta hegoaldean La Puebla, Merkatuaren auzoa (katedralaren atzean) eta Pinar kalea eraiki ziren. Handitze horrek gaur egungo alderdi zaharra eratu zuen.\nAro modernoa.\nXVI. mendean, hiria garatu zen 3.000 biztale lortu arte. Errebal berriak agertu ziren, hala nola, San Roke (Pinar kaleko ekialdeko atearen ondoan) eta San Frantzisko, izen bereko komentuaren ondokoa.\n1672. urtean argitaratu zen \"Parte del Atlas Mayor o Geographia Blaviana Que contiene las Cartas y Descripciones de Espa\u00f1as\" liburuan Santo Domingo de la Calzadaren deskribapena egiten da: 600 biztanle zituen eta ogi, ardo, fruita ugari eta baita abereak, hegazti etxekotuak eta arrantza ere. Parrokia bat, fraideen komentu bat, monjen beste bat, ospitaea eta katedrala ere aipatzen dira.\nXVII. mendean, hiriak, Espainian moduan, krisialdia jasan ondoren, XVIII. mendean hirigintza-loraldia izan zuen: Plaza Nagusia eraberritu zen, udaletxea eta korregidore-etxea barne; Espol\u00f3n eta La Carrera izeneko pasealekuak eraiki ziren. Dorre exentua gartzelaren orubean altxatu zen, azken hau korrejidore-etxera aldatuz.\nXIX. mendean, Logro\u00f1o probintzia sortu zenean, Santo Domingo eskualdeko burua eta barruti judiziala bilakatu zen eta Errioxa Garaiko hiri garrantzitsuenetariko bat ere. Mendearen amaieran, 4.000 biztanle izan zituen eta zonaldeko zerbitzu-gune bilakatu zen.\nAro garaikidea.\n1959an Logro\u00f1oko La Redonda eliza konkatedral izendatu ondoren Calahorrako eta La Calzada-Logro\u00f1oko elizbarrutia sortu zen, Errioxako hiru hirien izena hartu zuen beraz. Apezpikuaren egoitza gaur egun Logro\u00f1on dago.\n1973an, Espainiako Kultura Ministerioak Santo Domingo de la Calzadako alde zaharra historiko-artistiko gunea aldarrikatu zuen.\nGaur egun zonaldeko zerbitzu-gune nagusia da, administrazioan, turismoan, industrian eta merkataritzan etorkizun handia izanik.\nEkonomia.\nLaborantza (garia, garagarra, patata, mahatsa) eta turismoa dira ekonomia jarduera nagusiak.\nKultura.\nOiloaren eta oilarraren kondaira.\nXIV. mendean sortu zen kondaira bat da. Alemaniatik Donejakue bidean zehar bazetozen gurasoak eta Hugonell semea. Santo Domingora iristean ostatuko neskamea mutilaz maitemindu zen. Hugonellek ez zuen berarekin harremanik izan eta honek mendekuz zilarrezko kopa bat lapurtu eta poltsan sartu zion. Hugonell salatu zuen ondoren eta hau urkamendira eraman zuten. Gurasoek alde guztietan erregutu arren ez zuten askapenik lortu eta Santo Domingori errezu egin zioten.\nUrkatu ondoren hildako semea agurtzera joan zirenean bizirik zegoela ikusi zuten, santuak piztu zuen. Korregidorearengana joan ziren berri ona ematera eta honek ez zien sinetsi. Bazkaltzen ari zen une horretan eta horrela esan zien: \"zuen semea jaten hari naizen oilo eta oilar hauek bezain bizirik dago\". Une horretan plateretik salto egin eta oilarra kukurrukuka eta oiloa kakaraka hasi ziren.\nKondaira haren omenez Santo Domingoko katedralean oilar eta oilo bizi bana daude elizako txoko batean.\nIgitaiaren eta basoaren kondaira.\nDomingo de la Calzada santuak erabaki zuen Naiarako erregeen jabetzakoa zen leremu bakarti batera joatea eremita gisa bizi ahal izateko. Erregeen jauregi baten hondarrak ere bazeuden han, baina ez zegoen zainduta eta jauregia eta La Ayuela basoa inguruko herritarrek uztiatzen zuten. Baso hartan ordea gaizkile ugari ezkutatzen zen. Eremu aberatsa zen, La Glandera ibaiak (gaur egun Oja ibaia) hornitzen baitzuen urez, eta horregatik arte sendo ederrak zeuden. Domingok Donejakue bidearen galtzada eraiki nahi zuen bertan eta erromesak seguru ibil zitezen igitai bakarrarekin moztu zituen zuhaitz guztiak, herritarren harridurarako. Zuhaitz haien enborrak ibaia gurutzatuko zuen zubia eraikitzeko aprobetxatu zituen.\nUdalak hiriaren sorreraren IX. mendeurrenean 180 arte landatzeko erabakia hartu zuen.\nGastronomia.\nErrioxa guztiko gastronomia bera dauka Santo Domingo de la Calzadak. Patatak Errioxako erara dira jaki ezagunena.\nAzkenburuko propioa badu, \"ahorcaditos\" izenekoa. Arbendolezko kremadun hojaldrea da, bieira itxura duena, Donejakue bidearen sinboloa hain zuzen ere. Jos\u00e9 Alberto Hernando gozogileak sortu eta patentatu zuen eta gaur egun Errioxako ekitaldi instituzionaletako azkenburu ofiziala da.\nKirolak.\nHerriko kirol taldea CDFC La Calzada da. 2006an sortu zen eta futbol taldea 3. mailan du. Hermosilla izeneko saskibaloi eta atletiso taldeak ere baditu."}
{"id": "12522", "revid": "880", "url": "https://eu.wikipedia.org/wiki?curid=12522", "title": "Castro-Urdiales", "text": ""}
{"id": "12523", "revid": "119347", "url": "https://eu.wikipedia.org/wiki?curid=12523", "title": "Torrelavega", "text": "Torrelavega (\"Torlavega\" monta\u00f1eraz) Kantabriako udalerria da. 2008ean 55.910 biztanle zituen eta 35,5\u00a0km\u00b2-ko azalera du."}
{"id": "12524", "revid": "59902", "url": "https://eu.wikipedia.org/wiki?curid=12524", "title": "Santo\u00f1a", "text": "Santo\u00f1a Espainiako Kantabria erkidegoko Trasmiera eskualdean dagoen kostaldeko udalerria da, izen berbera daraman Santo\u00f1ako badia dagoelarik, Buciero mendi magalean. Santander hiriburutik 48 kilometrotara dago. Erdi Aroan Santo\u00f1a udalerria Portua edo Santo\u00f1ako Portua bezala ezagutzen zen eta garaiko agirietan honela ageri da.\nGeografia.\nInguru naturala eta kokapena.\nKantauri itsasoak udalerri ia bere osotasunean inguratzen du, horregatik iparraldetik Berria hondartzarekin mugatzen du, hegoaldetik San Mart\u00edn hondartzarekin, ekialdetik Buciero mendiarekin eta mendebaldetik berriz Argo\u00f1os, Escalante eta B\u00e1rcena de Cicero udalerriekin. Hortaz norabide horretan arrantzaleen portua eta kirol portuaren gune berria kokatzen dira, horiekin batera Santo\u00f1a, Victoria eta, Joyeleko padurek Santo\u00f1a, Victoria eta Joyeleko Padurak izeneko Babesgune Naturala osatzen dute.\nGastronomia.\nUdalerriak gastronomiari dagokionez antxoengatik ospe handia du, bertan 50 antxoategi baina gehiago daudelarik, haietan zuzenean edo udalerrian dauden dendetan erosi ahal daitezkelarik. Antxoak udalerriko edozein taberna eta jatetxetan ere topa daitezke.\nEkonomia.\nBertako jarduera ekonomiko nagusia arrantza da, bai eta hari loturiko jarduerak ere. Turismoak ere garrantzi handia du, udaldi nahiz jaiegunetan udalerria eta hondartzak jendez lepo egon ohi direlarik."}
{"id": "12525", "revid": "119347", "url": "https://eu.wikipedia.org/wiki?curid=12525", "title": "Santander", "text": "Santander \u2014edo, izen historiko gisa,\u00a0Sanandere\u2014 Kantabriako hiriburua da, Bizkaiko golkoan dagoen Santanderko badiaren ertzean kokatutako kostaldeko hiria da. 2009an 183.466 biztanle zituen eta 35 km\u00b2-ko azalera du. Bestalde, Santa Cruz de Bezana eta Camargo udalerriekin mugatzen du.\nEuskarazko testu berezi, historia lan edo eleberrietan Sanandere ere erabili daiteke.\nHistoria.\nK. a. 26. urtean \"Portus Victoriae Iuliobrigensium\" izenez erromatar portu gisa sortua izan zela uste da, halere, hainbat historialarien arabera, erromatar hiri hori Santo\u00f1a udalerria izatea ere baliteke. Gaur egungo izena San Emeterio santutik eratorria da: San Emeterio (Sancti Emetherii &gt; Sancti Emderii &gt; Sanct Endere &gt; San Andero &gt; Santendere &gt; Santanderio &gt; Santander... euskaraz \"Sanandere\", betiere San Zeledonioren kondairaren arabera, honek dionez Calahorra hirian San Emeterio eta San Zeledonio martiriei kristautasuna ez ukatzeagatik burua moztu omen zieten, ondoren musulmandarren aurrerakadatik babestu asmoz hauen buruak eta erlikiak harrizko txalupa batean leku honetara ekarri zituzten. Bestalde, baliteke izenaren jatorria askoz ere soilagoa izatea eta \"Sanct Ander\" hitzan egotea: San Ander edo San Andres.\n1187ko uztailaren 11an Alfontso VIII.a Gaztelakoak San Emeterioko abadea herriaren jaun izendatu eta hiri bilduari foru bat eman zion, honen bidez itsas trafikoa, arrantza eta merkataritza erraztu asmoz, abadetxeak jarduera hauekin tributuak bereganatzen baizituen. 1248an Santanderrek, Bizkaiko golkoko beste hainbat udalerriekin batera Sevilla hiria konkistatzeko guduan parte hartu zuen, sarri gisa Torre del Oro delako dorrea eta Guadalquivir ibaia daramatzan armarria jaso zuelarik.\n1296ko maiatzaren 4ean Bizkaiko golkoko hainbat udalerri hauekin batera Paduretako Ermandadea osatu zuen: Castro Urdiales, Laredo, Gasteiz, Getaria, Donostia, Bermeo eta Hondarribia. Honekin Santanderren helburua Euskal Herriko kostaldeko udalerriek Flandria eta Ingalaterrarekin zuten Gaztelako artile eta hirinaren merkataritzako nagusitasunari aurre egitea izan zen.\nXVIII. mendean Ameriketarako irteera portu modura ere garrantzia handia hartzen joan zen. 1755eko urtarrilaren 9ean Fernando VI.a Espainiakoak Hiri titulua eman zion.\nXIX. mendean itsasgintza, irin, azukre, garagardo, eta abarren inguruko industria berriak sortuz joan ziren. 1851an burdinbidea eta trena ailegatu eta aurretik Gaztelarekin zituen harremanak oraindik gehiago estutu zituen. Bestaldetik, XIX. mendearen amaieraldera turismoa iritsi zen, hainbat bainuetxe eta hotel ireki zirelarik. Alfontso XIII.a Espainiakoak bere udaldiko egoitza bilakatu zuen, horren lekuko 1908an hiriak errege honi eraiki eta oparitutako Magdalenako jauregia da.\n1893ko azaroaren 3an \"Cabo Machichaco\" bilbotar lurrunontzia bere sotoan 51 tona dinamita eta ontzigainean azido sulfuriko biltegiak zituela Santanderreko portuan lehorreratu zen. Eguerdi aldera sute baten berri eman zen, garai haietan segurtasun neurriak etengabe apurtzen zirenez, ontzira beste ontzietako eskifaiak, suhiltzaileak eta ikusleak hurbildu ziren. Handik gutxira leherketa handi bat jazo zen, ondorioz 590 hildako eta 525 zauritu izan zirelarik.\n1941eko otsailaren 15etik 16rako gauean portutik gertu dagoen Cadiz kalean sute bat piztu zen. Hego haizeak lagundurik, bi egunetan zehar sute handi batek hiri honetako alde zahar osoa kiskali zuen (denera 37 kale eta 14 hektarea, hiriko dentsitate handiena zuen gunea), bertako kale estu eta egurrezko egiturek erretzea oraindik gehiago erraztu zutelarik. Oraingo honetan suhiltzaile bat hil zen. Dena dela, sute honen arrazoietako bat 1941eko zikloia izan zela aipatu ohi da.\nDemografia.\nBiztanleriaren bilakaera 1900. urtetik aurrera"}
{"id": "12526", "revid": "6327", "url": "https://eu.wikipedia.org/wiki?curid=12526", "title": "Aginpide Palestinarra", "text": ""}
{"id": "12527", "revid": "6327", "url": "https://eu.wikipedia.org/wiki?curid=12527", "title": "Palestinako Aginte Nazional", "text": ""}
{"id": "12528", "revid": "1545", "url": "https://eu.wikipedia.org/wiki?curid=12528", "title": "Cartes", "text": "Cartes Kantabriako udalerria da. 2009ko urtarrilaren 1eko erroldaren arabera herriak 5.118 biztanle zituen eta 19\u00a0km\u00b2-ko azalera du.\nGeografia.\nCartes udalerria Besaya ibaiaren ardatzean dago, erkidegoko industria-gune garrantzitsuenetako biren eragin-eremuan: Torrelavega eta Los Corrales de Buelna. Udalerriak iparraldean Reoc\u00edn du mugakide, mendebaldean Mazcuerras, hegoaldean Los Corrales de Buelna eta ekialdean Torrelavega.\nHonako herriak ditu bere barnean:"}
{"id": "12529", "revid": "119347", "url": "https://eu.wikipedia.org/wiki?curid=12529", "title": "Vald\u00e1liga", "text": "Vald\u00e1liga Kantabriako udalerria da. 2003an 2.451 biztanle zituen eta 97,8\u00a0km\u00b2-ko azalera du."}
{"id": "12530", "revid": "2241", "url": "https://eu.wikipedia.org/wiki?curid=12530", "title": "Laredo (argipena)", "text": "Laredo izena duten bi udalerri daude:"}
{"id": "12531", "revid": "98220", "url": "https://eu.wikipedia.org/wiki?curid=12531", "title": "Camargo", "text": "Camargo (monta\u00f1esez: \"Camargu\") Kantabriako udalerria da. 2009ko urtarrilaren 1eko erroldaren arabera herriak 31.404 biztanle zituen eta 36,6\u00a0km\u00b2-ko azalera du."}
{"id": "12532", "revid": "119347", "url": "https://eu.wikipedia.org/wiki?curid=12532", "title": "Pi\u00e9lagos", "text": "Pi\u00e9lagos Kantabriako udalerria da. 2009ko urtarrilaren 1eko erroldaren arabera herriak 20.081 biztanle zituen eta 88\u00a0km\u00b2-ko azalera du.\nHerriak.\nPielagos, honako herriek osatzen dute:"}
{"id": "12533", "revid": "1545", "url": "https://eu.wikipedia.org/wiki?curid=12533", "title": "Camale\u00f1o", "text": "Camale\u00f1o Kantabriako mendebaldean dagoen udalerria da, Leongo probintzia eta Asturiaseko mugan dagoena, Li\u00e9banako eskualdean eta Valdebar\u00f3 izeneko ibarrean. 33 auzok osatzen dute, herriburua Camale\u00f1o bera delarik.\nInteresgune handienen artean Santo Toribio de Li\u00e9banaren monasterioa eta Fuente D\u00e9 bere teleferikoarekin daude, azken hau Europako Mendietara sartzeko bide ezaguna delarik eta bertan Deva ibaiaren iturria ere badagoelarik. Halaber, Mogrovejo herriko multzoa bere dorretxearekin aipatzekoa da.\n2009ko urtarrilaren 1eko erroldaren arabera 1.075 biztanle zituen eta 161,8\u00a0km\u00b2-ko azalera du.\nMugakideak.\nUdalerri mugakideak hauek dira: Hegoaldean Vega de Li\u00e9bana, ekialdean Potes, ipar eta ekialdean Cillorigo de Li\u00e9bana, ipar-mendebaldean Cabrales (Asturias) eta mendebaldean Posada de Valde\u00f3n eta Boca de Hu\u00e9rgano (Le\u00f3n).\nTeleferikoa.\n1966an inauguratu zuten ingenieritza sistema hau, 753 metroko desnibela duena eta luzeraz 1.840 metroko kablea. Ibilaldia 3 minutu inguruan egiten da gorantz edo beherantz.\nGastronomia.\nJatorrizko izendapena jaso dute bertan ekoizten diren gaztak, \"Quesucos de Li\u00e9bana\" alegia. Halaber, bailarako orujoa ezaguna da eta udalerri honetan egiten dute."}
{"id": "12534", "revid": "119347", "url": "https://eu.wikipedia.org/wiki?curid=12534", "title": "Anievas", "text": "Anievas Kantabriako udalerria da. 2005ean 388 biztanle zituen eta 21,5\u00a0km\u00b2-ko azalera du."}
{"id": "12535", "revid": "512", "url": "https://eu.wikipedia.org/wiki?curid=12535", "title": "Arnuero", "text": "Arnuero Kantabriako udalerria da. 2009ko urtarrilaren 1eko erroldaren arabera herriak 2.122 biztanle zituen eta 24,7\u00a0km\u00b2-ko azalera du.\nGeografia.\nUdalerriak honako herriak ditu:"}
{"id": "12536", "revid": "119347", "url": "https://eu.wikipedia.org/wiki?curid=12536", "title": "Arredondo", "text": "Arredondo Kantabriako ekialdeko udalerri bat da. 47,1\u00a0km\u00b2 ditu, eta 2005ean 569 biztanle zituen."}
{"id": "12537", "revid": "98220", "url": "https://eu.wikipedia.org/wiki?curid=12537", "title": "Argo\u00f1os", "text": "Argo\u00f1os Kantabriako (Espainia) ipar-ekialdeko udalerri bat da. 5,5\u00a0km\u00b2 ditu, eta 2009an 1.650 biztanle zituen."}
{"id": "12538", "revid": "98220", "url": "https://eu.wikipedia.org/wiki?curid=12538", "title": "Polanco", "text": "Polanco Kantabriako udalerria da. 2005ean 3.910 biztanle zituen eta 17,55\u00a0km\u00b2-ko azalera du."}
{"id": "12539", "revid": "119347", "url": "https://eu.wikipedia.org/wiki?curid=12539", "title": "Cabu\u00e9rniga", "text": "Cabu\u00e9rniga Kantabriako udalerria da. 2009ko urtarrilaren 1eko erroldaren arabera herriak 1.093 biztanle zituen eta 86,5\u00a0km\u00b2-ko azalera du."}
{"id": "12540", "revid": "237", "url": "https://eu.wikipedia.org/wiki?curid=12540", "title": "Asturias", "text": ""}
{"id": "12541", "revid": "512", "url": "https://eu.wikipedia.org/wiki?curid=12541", "title": "Bareyo", "text": "Bareyo Kantabriako udalerria da. 2009ko urtarrilaren 1eko erroldaren arabera herriak 2.060 biztanle zituen eta 32\u00a0km\u00b2-ko azalera du."}
{"id": "12544", "revid": "1545", "url": "https://eu.wikipedia.org/wiki?curid=12544", "title": "Castro Urdiales", "text": "Castro Urdiales (monta\u00f1esez: \"Castru\") Kantabriako (Espainia) ekialdeko udalerri bat da, Bizkaiarekiko mugan kokatua. 2006an 30.000 biztanle zituen, eta 96,7 kilometro koadro ditu.\nIzena.\nLehenengo hitzari buruz (\"castro\") zalantzarik ez dago: latinezko \"castrum\" (\u00abgaztelu\u00bb) du jatorri. Bigarrenari buruz, aldiz, ez dago ziurtasunik. Hipotesi batek zioen balizko \"hordeales\" izenetik (\u00abgaragardiak\u00bb) eratorria dela, erroa latinezko \"hordeum\" (\u00abgaragar\u00bb) izanik; hala ere, Valeriano Yarza Urquiolak seguruagotzat jotzen du jatorria ondorengo hau izatea: \"Fortunalis\" antroponimoa, gehi \"-icus, -ici\" atzizki genitiboa (Urduliz toponimoaren jatorri bera). Hartara, erromantzean bide hau egina luke toponimoak: \"*(F)ortu(n)alic(i) &gt; *Ortualiz &gt; *Urdualiz &gt; *Urdialis &gt; Urdiales\". Horrenbestez, toponimoaren esanahia litzateke \u00abFortunalisen gaztelua\u00bb.\nFederiko Krutwigek, \"\" liburuan, Castro Urdiales \"Urdialaitz\" izenez aipatu zuen. Txillardegik, \"Euskal Herria Helburu\" liburuan, \"Castro Urdializ\" toponimoa euskal toponimotzat aipatu zuen. Euskaltzaindiak, hala ere, ez du bi exonimo hauek hobesteko gomendiorik eman, eta euskaraz hizkuntza ofizial propioaren araberako izenak erabili ohi direla aipatzen du.\nGeografia.\nCastro Urdialesek honako udalerri mugakideak ditu: Liendo mendebaldean, Muskiz ekialdean, Sopuerta hego-ekialdean, Turtzioz eta Artzentales hegoaldean, Guriezo hego-mendebaldean eta Bizkaiko golkoa iparraldean.\nHerriak.\nHau da udalerriko herrien zerrenda. Gaztelaniazko izen ofizialaren ondoren, kantabrierazkoa (gaur egun gutxi erabilia):\nHistoria.\nCastro Urdialesen jatorrizko izena \"Portus Amanus\" izan omen zen, samaniar autrigoien hiri nagusia zena. 74an, Vespasianoren agintaldian, erromatarrek bertan kolonia bat ezarri eta Flaviobriga izena eman zioten, ziur asko eskualdean zegoen burdina ustiatzeko eratu zuten\n1163an Alfontso VIII.a Gaztelakoak Logro\u00f1oko Forua eman eta hiribildu bilakatu zen. Gaztelak iparraldeko Europarako portu moduan erabili zuen.\n1813ko maiatzaren 11n, Iberiar Penintsulako Gerran, Soulten frantziar armadak hiribildua erre egin zuen, baina laster berreraiki zuten. 1879an trenbidea hara heldu eta asko hazi zen."}
{"id": "12545", "revid": "526915", "url": "https://eu.wikipedia.org/wiki?curid=12545", "title": "Lanabes", "text": ""}
{"id": "12548", "revid": "336", "url": "https://eu.wikipedia.org/wiki?curid=12548", "title": "Babeskopia", "text": "Segurtasun kopia edo babeskopia egitea sistema baten informazioa baliabide erauzkor batean gordetzeari (toki seguru batean gorde ahal izateko) deritzo. Kopiak zerbitzari nahiz ordenagailu pertsonaletan egin daitezke. Baliabide-mota desberdinak existitzen dira: kanpoko disko gogorra, CD-ROM grabagarria, zinta magnetikoa (DAT), disko ZIP, JAZ edo magnetiko optikoak. Segurtasun-kopia hainbat modutan egin daiteke: bakarrik datu-basearena, posta eletronikoa, zerbitzari edo sistema eragileko fitxategiak.\nGalera posibleen aurrean sistema informatiko batek berreskuratze-kapazitatea izatea da kopien helburu nagusia, batez ere enpresentzat oso garrantzitsu den arazoa. Badira enpresak segurtasun-istripu baten ondoren sistemaren aurreko egoera berreskuratzeko aukera ez izateagatik desagertu direla.\nGehienetan segurtasun-kopiak zinta-magnetikoetan egiten dira, eta lan-eskalaren arabera baliabidea aukeratuko da.\nSistemaren segurtasun-kopiak hondamendi baten ondoren sistema informatikoa berriz abiatzea dute eginkizun nagusiena, non sotware oinarria eta sotware aplikazio fitxategiak barneratuko diren.\nDatuen segurtasun-kopiak, azken finean garrantzizkoenak, gertaera baten ondorioz galdutako datuak berreskuratzeko kapazitatea mantentzea dute helburu.\nInterneten bidez babes-kopiak egitea ere poliki-poliki zabaltzen ari da. Metodo honen bitartez, Interneten dagoen ordenagailu bati bidaltzen zaizkio datuak, eta segurtasun-kopia baten moduan konprimitu eta biltegiratuak geratuko dira. Prozedura hau lehen aldiz mantsoa gertatzen da, sareko PC-ra datu guztiak igo behar baitira. Bere abantailak intranet-en zerbitzaria izatea beharrezko ez dela eta \u201cbackup\u201d-a jaisten denean bakarrik egin diren aldaketak lortzen direla dira.\nBabes-kopien teknologiak.\nBabes-kopien teknologiak babestuko diren datuen garrantziaren arabera desberdinak izango dira. Beraz, oreka mantenduko da:\nHorrela, osagarri diren bi ebazpide existitzen dira.\nLinean dauden kopiak (sinkrono edo asinkronoak).\nLinea-kopiak oinarrizko biltegiratze azpiegitura bigarren mailako azpiegitura batean kopiatzean datza. Hau da, oinarrizko korporatibo disko gehienetan babes-zentro batean izaten dira.\nKalteturiko datuak bigarren mailako azpiegituran kopiatzen dira berehala, oinarrizko azpiegituran sortu edo aldatzerakoan.\nIrtenbiderik garestiena da, errendimendu altuko disko magnetikoak erabiltzen ditu eta. Hala ere, datuen berreskurapena berehalakoa da.\nKostuen artean oreka handiagoa lortzeko \u201cbigarren mailako biltegiratzea\u201d moldatzeko aukera dago disko merkeak erabiliz (ATA edo SATA). Zaharrago edo gutxiago erabiltzen diren datuak maila honetan mugitzen dira, horrela garestiago diren diskoen espazioa askatzeko.\nLineaz kanpoko kopiak (backup).\nTrukagarri diren biltegiratze-baliabideetan kalteturiko datuak bikoiztean datza. Gehienetan zinta magnetikoak erabiltzen dira, baina baita ere CD-ROM, DVD edo WORM-ak. Baliabide hauen ezaugarria erabili aurretik irakurle batean fisikoki muntatu beharra da.\nIrtenbide merkea den arren, berreskuratze-mekanismo mantsoa dela esatea dago, datuak baliabide fisikoan bilatu, irakurle batean fisikoki muntatu eta berreskuratu behar baita. Korporatibo disko baten aurrean transferentzia-abiadura txikiagoa da.\nLineaz kanpoko babes-kopien eragingarritasuna.\nArgi dagoenez, babes-kopiak funtsezko datuak aldakorrak ez direnean edo egoera finko batean daudenean egingo dira. Hori dela eta, beharrezkoa da erabiltzen dituzten aplikazioak amaitzen itxarotea, askotan lanegun amaieran.\nBeste alde batetik, babes-kopiak transferentzia-abiadura mugatua du. Zenbat eta datuen bolumena handiago izan, orduan eta denbora gehiago behar da kopien sorkuntzarako.\nBabes-kopiak egiteko aukera ematen duen ordutarteari \u201cbackup leihoa\u201d deritzo, eta politika eta kopien estrategien muga suposatzen du. Kopia egiteko tartea kopia-leihoaren barne mantentzeko aukera desberdinak daude:\nBabes-kopien politikak (lineatik kanpo).\nLineaz kanpo biltegiratze-baliabideak erabiltzen direnean hiru politika existitzen dira:\nSAN sareetan Backup-leihoa handitzen.\nBi parametro baldintzatzen dute backup-leihoa: ordutartea eta sare korporatiboetan erabilgarri den banda-zabalera. Banda-zabalera garrantzizkoa da bi arrazoiengatik:\n\"Lan-free kopia (sare lokalik gabe).\nTeknika honek kopiarentzat hurrengo datu-fluxua izango du:\nEta honako baldintzak betetzen dira:\nZerbitzaria, kopia egiten hasi aurretik, kopiatu beharreko bolumen logikoaren argazkia \"(snapshot)\" programatzen du. Disko kabinak fitxategien esleipen taularen kopia sortzen du eta \"copy-on-write\" moduan adierazten du. Horrela, zerbitzariak bolumenaren izoztutako kopiarekin lan egingo du, aplikazioak bere kopiarekin lanean jarraitzen duen bitartean.\nHau dela eta backup-leihoa 24 ordura luzatuko da. Dena den, leihoa mugatua izango da, datuak mugitzeko zerbitzariaren kapazitatearekiko. Gainera, zerbitzari honek lanorduan beste zereginak izango ditu. Hau da, praktikan, arrazoi eragileengatik backup-leihoa ez da 24 ordukoa izango.\nServerless kopia (zerbitzaririk gabe).\nZerbitzaririk gabeko kopia modalitatea aurrekoaren berdina da, baina zerbitzariaren eragozpenak desagerraraziz. Datu-fluxua honakoa da : datuak korporatibo diskotik kopia dispositibora (biltegiratze sarera konektatua egotea nahitaezkoa da)zuzenean transferituko dira, eta ez du zerbitzariaren beharrik edukiko.\nBeraz, honek disko kabinak eta biltegiratze inteligenteak exigitzen du, datuak zuzenean transferitzeko alegia. Sotwarearen bidez, disko kabinak programatuko dira, kopiatu beharreko bolumenak eta jomuga aukeratzeko.\nLineaz kanpoko kopia dispositiboak.\nGehien hedatu diren mota honetako dispositiboak zinta magnetikoak izan dira, \"zinta unitatea\" sinpleena izanik. Zerbitzariaren badia batean ezartzen da, beste dispositibo baten moduan jokatuz. Dispositibo honen desabantaila zintan bakarrik irakurri eta idatzi aldi batean egin daitekela da. Kopia batek zinta bat baino gehiago behar izanez gero, aldatu daitezke eskuz.\nMuga hauek gainditzeko \"zinta robotak\" ezagurtarazi dira, \"silo \"edo \"libutegiak\" zinten izenez ere ezagunak. Dispositibo hauek \"aho\" bat baino gehiago izaten dute zintak grabatu edo irakurri ahal izateko (gehienetan bi \"aho\" beharrezko dira). Zentzu horretan zinta unitate moduan funtzionatzen dute.\nHala ere, beso robotikoa ere badute, zintak ahotik apalategi batzuetara mugiarazteko. Horrela, zinta aldaketa automatikoa da.\nBeso robotikoa zintak identifikatzeko gai da, barra-kode irakurle baten laguntzaz, eta zintak eta hauen edukiak katalagotuak egongo dira. Honek berreskuratzeko garaian kopien kokapena bilatzen erraztuko du.\nZinta robotak premiaren arabera tamaina desberdinekoa izango da. Robot txikiena rack batean muntatu daiteke eta hamarka zinta maneiatu. Robot handiena, ordea, gela oso bat bete dezake eta ehunaka zinta.\nBackup-leihoa haunditzea beharrezkoa den kasuetan \"liburutegi birtual\" zintak existitzen dira.Hauek errendimendu baxuko disko magnetikoak dira non \"hamarka\" zinta unitate moduan jokatzen duten.\nBaliabide optikoetan oinarrituriko dispositiboak (adibidez CD-ROM edo DVD-ak) zinta magnetikoaren antzekoak dira. Edozein kopiara zuzenean heltzeko abantaila dute, eta ez dute kopia korritu beharrik. Hala ere, ez dira asko zabaldu.\nBiltegiratze baliabideak.\nEpe luzeko segurtasun-kopiak biltegiratzeko honako baliabideak daude :\nSegurtasun kopia sistema baten ezaugarriak.\nSegurtasun kopia sistema bati, fidagarritasunaz gain, honako ezaugarri hauek ere eskatzen zaizkio:\nLoturak.\n\"Segurtasun kopia eta biltegiratzean espezializatutako konpainiak\""}
{"id": "12549", "revid": "512", "url": "https://eu.wikipedia.org/wiki?curid=12549", "title": "Casta\u00f1eda", "text": "Casta\u00f1eda Kantabriako udalerria da. 2009ko urtarrilaren 1eko erroldaren arabera herriak 2.121 biztanle zituen eta 19,19\u00a0km\u00b2-ko azalera du."}
{"id": "12550", "revid": "512", "url": "https://eu.wikipedia.org/wiki?curid=12550", "title": "Cieza (Kantabria)", "text": "Cieza Kantabriako udalerria da. 2009ko urtarrilaren 1eko erroldaren arabera herriak 614 biztanle zituen eta 44\u00a0km\u00b2-ko azalera du."}
{"id": "12551", "revid": "98220", "url": "https://eu.wikipedia.org/wiki?curid=12551", "title": "Colindres", "text": "Colindres (Culindris kantabrieraz) Kantabriako udalerria da. 2009ko urtarrilaren 1eko erroldaren arabera herriak 7.826 biztanle zituen eta 6\u00a0km\u00b2-ko azalera du."}
{"id": "12552", "revid": "119347", "url": "https://eu.wikipedia.org/wiki?curid=12552", "title": "Noja", "text": "Noja Kantabriako udalerria da, Trasmierako eskualdean. 2005ean 2.182 biztanle zituen. 9,2\u00a0km\u00b2-ko azalera du.\nNojaren iparraldean itsas Bizkaiko golkoa dago; ekialdean eta hegoaldean Arnuero, Hegoaldean Argo\u00f1os eta mendebaldean Santo\u00f1a. Noja ez da antolatzen herritan, baizik eta auzotan; \"Palacio\" auzoan udaletxearen egoitza nagusia dago.\nAuzoak.\nUdalerria honako auzoek osatzen dute:\nHistoria.\nNoja Siete Villas biltzarraren zati izan zen IX. mendetik 1834ra. Siete Villas Trasmierako Merindadea osatzen zuen biltzarretako bat zen. Beste alde batetik, herriko gertakari garrantzitsua da, 1644an Filipe IV.ak Nojari hiribildu titulua eman ziola; hori dela eta, aipatutako biltzarretik askatasuna lortu zuen eta bere alkateak izendatu ahal izan zituen ordutik.\nXIX. mendearen bukaeratik leku turistiko bezala da ezaguna eta gaur egun, turismoa haiz zuzen da, jarduera ekonomiko inportanteena. Fenomeno honek udaleko biztanle kopurua asko handitzen du udan, 100.000 biztanle izatera arte. Normalean, bisitariak Euskaditik eta Gaztela-Leondik etortzen dira. Hainbeste bisitari joatearen zergatia edertasunean datza eta, horregatik, bizileku berri asko eraiki dituzte, denboraldiz kanpo (udazkenean eta neguan batez ere), jenderik gabe geratzen direnak. Arrazoi nagusietako bat hainbeste jendek alde egiteko azpiegituraren falta da.\nIngurumena.\nBaliabide naturalei buruz esan daiteke Joyel eta Victoriako padurak, mutur batean daudenak, erreserba natural bezala oso erakargarriak direla; baita hegaztientzat ere, migrazioen ondorioz, Santo\u00f1ako paduran hegazti asko izaten baitira.\nBi hondartza handi ditu: Ris eta Tregand\u00edn izenekoak."}
{"id": "12553", "revid": "119347", "url": "https://eu.wikipedia.org/wiki?curid=12553", "title": "Guriezo", "text": "Guriezo Kantabriako (Espainia) udalerria da, As\u00f3n-Ag\u00fcerako eskualdean dagoena. 2009ko urtarrilaren 1eko erroldaren arabera 2.303 biztanle zituen eta 74,5\u00a0km\u00b2-ko azalera du.\nGeografia.\nIparraldean, Castro Urdiales eta Liendo udalerriak ditu, hegoaldean, Bizkaia, ekialdean Castro Urdialesko S\u00e1mano harana eta mendebaldean As\u00f3n ibaiaren harana edo Ampuero eta Rasines udalerriak.\nKantabriako ekialdean, Ag\u00fcera (hegoaldetik iparralderantz udalerria zeharkatzen duena) ibaiaren bailaran dago. Haranean zenbait ibaiadar hartzen ditu. Remend\u00f3n izenekoak Juncal urtegia ditu. Kostatik gertu, El Pontarr\u00f3n parean, Ag\u00fcerak Ori\u00f1\u00f3ngo itsasadarra sortzen du. Udalerri zabala da, 74,5\u00a0km\u00b2-ko azalera duena.\nHerriak eta auzoak.\nUdalerriak herriez gain, sakabanatutako auzoak ditu (24 guztira). El Puente udalburua du. Hona hemen Guriezoko herriak:\nHistoria.\nAntzinarotik populatua, Cervajera leizean zenbait brontzezko punta topatu zituzten. Castrotik gertu izanda, autrigoien eremuan zegoen eta, ziur asko, erromatarrak bertatik ere pasa ziren. Goi Erdi Aroan jada agirietan aipatu zuten, ekialdeko Kantabriako beste herriekin batera Vecio merindadea sortu zutelako. Bertoko ahaide nagusiak (Marroqu\u00edn, Negrete edo Boar) liskarretan aritu ziren. Aro Modernoan, Guriezo Lau Hiribilduen Korrejimenduan sartu zen. Garai haietan, harana auzotan banatu zen, kontzeju bana egiten zuten. Hala ere, 1822an batu eta egungo udalerri sortu zuten.\nGuriezo jada Erdi Aroan Bizkaiko burdinaren negozioan sartuta zegoen. Bizkaian industrializazioa hasi zenean, Guriezok bere parte egin zuen: 1846an, ybarratarrek bertoko La Merced lantegia erosi zuten, 1854ra arte martxan izan zena.\nGerra Zibilean, 1937ko abuztuaren 24an, udalerrian Santo\u00f1ako hitzarmena sinatu zuten. 1938an, Manuel P\u00e9rez Tejera tenienteak zuzendutako iheslari errepublikanoen talde bat inguruko mendietan zelata batean erori zen. P\u00e9rez Tejerak 1941era arte iraun zuen."}
{"id": "12554", "revid": "15795", "url": "https://eu.wikipedia.org/wiki?curid=12554", "title": "Nafarroa Behereko eskualdeak", "text": ""}
{"id": "12555", "revid": "119347", "url": "https://eu.wikipedia.org/wiki?curid=12555", "title": "Escalante", "text": "Escalante Kantabriako udalerria da. 2005ean 749 biztanle zituen eta 19\u00a0km\u00b2-ko azalera du."}
{"id": "12556", "revid": "512", "url": "https://eu.wikipedia.org/wiki?curid=12556", "title": "Liendo", "text": "Liendo Kantabriako udalerria da. 2005ean 995 biztanle zituen eta 25,96\u00a0km\u00b2-ko azalera du.\nInguru naturala eta kokapena.\nLiendo Kantabriako haran bat da. Herri hau Ekialdeko kostalde bailaran dago, baina beste kostako herriak ez bezala, ez ditu hondartza luzerik; eta bailara berde batean dago hainbat auzotan banatuta. Santanderretik 57 kilometrotara dago eta Laredo eta Kastro Urdialesek mugatzen dute.\nHazas auzoaren inguruan beste auzuneak kokatzen dira. Kostaldeko lerroa nahiko malkartsua da itsaslabar askorekin, ondorioz, hondartzak oso txikiak dira."}
{"id": "12557", "revid": "1491", "url": "https://eu.wikipedia.org/wiki?curid=12557", "title": "Suhuskune", "text": "Suhuskune (Nafar-lapurteraz; Sueskun Goi-nafarreraz) Nafarroa Behereko erdialdeko udalerri bat da, Garazi eskualdekoa.\nGeografia.\nIngurune naturala.\nUdalerritik igarotzen dira Errobiren ibaiadar den Lakako erreka, eta Arzubi ibaira (Lauribar ibaiaren adar bat) isurtzen den Idiondoa erreka.\nEkonomia.\nUdalerriaren ekonomiaren oinarria laborantza da."}
{"id": "12558", "revid": "6950", "url": "https://eu.wikipedia.org/wiki?curid=12558", "title": "Samatze", "text": "Samatze ([s\u033aamats\u033be]) Nafarroa Behereko iparraldeko udalerri bat da, Agaramont eskualdekoa, Lapurdiko eta Landetako lurren artean barrendegitzat kokatua. Bai Nafarroan bai Euskal Herri osoan iparraldeen kokatua dagoen udalerria da.\nGeografia.\nUdalerritik igarotzen dira Aturri ibaia eta haren ibaiadar diren Biduze eta Paueko ibaia. Baionatik Tolosa Okzitaniara doan A-64 autopistak herriko lurrak gurutzatzen ditu.\nHistoria.\nAkamarrerekin batera, Agaramonteko dukerriaren menekoa zen baroierri bat osatzen zuen Samatzek.\nSamatzen inauguratu zen, 1912an, Bidaxuneko kantonamenduan inoiz izan den tren geltoki bakarra. Baiona eta Tolosa arteko linean kokaturik zegoen, eta Gixune eta Samatzeko geltokia zen. Geltoki hura bidaiari faltagatik itxi zuten 1970eko hamarkadan.\nDemografia.\nXIX. mendean zehar 800-900 biztanle inguru izan zituen Samatzek, baina XX. mendea hastean populazioa galtzen hasi zen, eta mende bukaerarako 400 baino gutxiago ziren. Hala ere, XXI. mendearen hasierako urteetan joera aldatu eta gorako bidea hartu zuen biztanleriak, eta 2010eko hamarkadan 600 lagunen maila gainditu zuen Samatzek.\nEkonomia.\nSamaztar gehienak lehen sektoretik bizi dira. Horrez gain, \"Lames de Sames\" tailerrean euskal nabal tipikoak ekoizten dituzte, eta Sametzeko lakuan ur parke bat dago, turismoa ere herriaren ekonomiaren parte izanik.\nKultura.\nAgaramont eskualdeko bertze herrietan bezala, bertako hizkuntza gaskoiera da, euskara aro modernoan mintzatzeari utzi baitzioten Gaskoiniarrek lurraldean eragindako influentziarengatik. Hala ere, Frantzia osoan bezala hizkuntza ofizial bakarra eta erabiliena Frantsesa da."}
{"id": "12561", "revid": "512", "url": "https://eu.wikipedia.org/wiki?curid=12561", "title": "Li\u00e9rganes", "text": "Li\u00e9rganes Kantabriako udalerria da. 2009ko urtarrilaren 1eko erroldaren arabera herriak 2.467 biztanle zituen eta 36,73\u00a0km\u00b2-ko azalera du."}
{"id": "12562", "revid": "360", "url": "https://eu.wikipedia.org/wiki?curid=12562", "title": "Amillano", "text": ""}
{"id": "12563", "revid": "360", "url": "https://eu.wikipedia.org/wiki?curid=12563", "title": "Arbeiza", "text": ""}
{"id": "12565", "revid": "512", "url": "https://eu.wikipedia.org/wiki?curid=12565", "title": "Luena", "text": "Luena Kantabriako udalerria da. 2009ko urtarrilaren 1eko erroldaren arabera herriak 722 biztanle zituen eta 90,8\u00a0km\u00b2-ko azalera du.\nKokapena.\nIparraldean, Arenas de Igu\u00f1a, Santiurde de Toranzo eta Corvera de Toranzorekin egiten du muga, mendebaldean Molledo eta San Miguel de Aguayorekin, ekialdean Vega de Pas eta San Pedro de Romeralekin, eta hegoaldean Campoo de Yuso eta Burgosko probintziarekin."}
{"id": "12567", "revid": "98220", "url": "https://eu.wikipedia.org/wiki?curid=12567", "title": "Meruelo", "text": "Meruelo Kantabriako udalerria da. 2005ean 1.232 biztanle zituen eta 17\u00a0km\u00b2-ko azalera du."}
{"id": "12568", "revid": "360", "url": "https://eu.wikipedia.org/wiki?curid=12568", "title": "Alloz", "text": ""}
{"id": "12569", "revid": "360", "url": "https://eu.wikipedia.org/wiki?curid=12569", "title": "Arizala", "text": ""}
{"id": "12570", "revid": "360", "url": "https://eu.wikipedia.org/wiki?curid=12570", "title": "Arizaleta", "text": ""}
{"id": "12571", "revid": "6327", "url": "https://eu.wikipedia.org/wiki?curid=12571", "title": "Grozin", "text": ""}
{"id": "12572", "revid": "360", "url": "https://eu.wikipedia.org/wiki?curid=12572", "title": "Erriezu", "text": ""}
{"id": "12573", "revid": "360", "url": "https://eu.wikipedia.org/wiki?curid=12573", "title": "Zurukain", "text": ""}
{"id": "12574", "revid": "98220", "url": "https://eu.wikipedia.org/wiki?curid=12574", "title": "Miengo", "text": "Miengo Kantabriako udalerria da. 2009ko urtarrilaren 1eko erroldaren arabera herriak 4.495 biztanle zituen eta 24,50\u00a0km\u00b2-ko azalera du."}
{"id": "12575", "revid": "512", "url": "https://eu.wikipedia.org/wiki?curid=12575", "title": "Miera", "text": "Miera Kantabriako udalerria da, izen bereko aranean kokatuta dagoena. 2005ean 488 biztanle zituen eta 33,8\u00a0km\u00b2-ko azalera du."}
{"id": "12576", "revid": "512", "url": "https://eu.wikipedia.org/wiki?curid=12576", "title": "Molledo", "text": "Molledo Kantabriako udalerria da. 2005ean 1.836 biztanle zituen eta 71\u00a0km\u00b2-ko azalera du."}
{"id": "12577", "revid": "512", "url": "https://eu.wikipedia.org/wiki?curid=12577", "title": "Penagos", "text": "Penagos Kantabriako udalerria da. 2005ean 1.698 biztanle zituen eta 31,67\u00a0km\u00b2-ko azalera du."}
{"id": "12578", "revid": "119347", "url": "https://eu.wikipedia.org/wiki?curid=12578", "title": "Pesquera", "text": "Pesquera Kantabriako udalerria da. 2009ko urtarrilaren 1eko erroldaren arabera herriak 64 biztanle zituen eta 8,9\u00a0km\u00b2-ko azalera du.\nMugakideak.\nHegoaldean, B\u00e1rcena de Pie de Concha eta Molledorekin egiten du muga, mendebaldean Santiurde de Reinosarekin, eta ekialdean Miguel de Aguayorekin. Pesquera hiru auzunek osatzen dute, Pesquera hiriburua, Ventorrillo, eta Samaconcha. Samaconchan dena den ez da inor bizi gaur egun."}
{"id": "12579", "revid": "512", "url": "https://eu.wikipedia.org/wiki?curid=12579", "title": "Pesaguero", "text": "Pesaguero Kantabriako udalerria da. 2005ean 371 biztanle zituen eta 70\u00a0km\u00b2-ko azalera du."}
{"id": "12580", "revid": "98220", "url": "https://eu.wikipedia.org/wiki?curid=12580", "title": "Voto", "text": "Voto Espainiako Kantabriako udalerria da. 2005ean 2.290 biztanle zituen eta 77,7\u00a0km\u00b2-ko azalera du. Kokapenari dagokionez, iparraldean B\u00e1rcena de Cicero eta Colindres udalak ditu; hegoaldean, berriz, Ruesga eta Ramales de la Victoria. Ekialdean eta mendebaldea, Limpias eta Ampueroko udalak eta Solorzanokoa daude hurrenez hurren.\nNatura.\nUdal hau Kantabria iparraldeko handienetariko bat da eta mendi inguruan egotearen ondorioz, bertako natura-ondarea oso aberatsa da. Bi itsasadar adierazgarri ditu: Limpiaskoa eta Radakoa. Biak Santo\u00f1a, Victoria eta Joyeleko paduretako parke naturalean daude. Radakoa, zehazki, Clar\u00edn eta Clar\u00f3n ibaien estuarioa da.\nBertako Herriak.\nVotoko udalerria osatzen duten herriak honakoak dira:\nOndare kulturala.\nOndare kulturaltzat jo daitezkeen haitzuloak bi dira. Alde batetik \"Cobrantes\" kobazuloa,San Miguel de Arasen dagoena, beste aldetik \"El Otero\" koba, Secaduran dagoena.\nHaitzuloez aparte, bi eraikin daude Voton arreta berezia merezi dutenak: San Carlos kondearen jauregia Valdelastrasen dago (Secadura) eta ondasun higiezina aipagarria da. Beste eraikina Velasco etxea da. Etxe hau Angustinako auzoan dago (Carasa) eta oso garrantzitsua bilakatu zen 2007tik aurrera Kantabriako ondare kulturalean sartu zelak. XVII. mendeko arkitektura estilokoa denez, oso ederra da, baina urteak direla eta, oso egoera txarrean dago.\nEkonomia.\nBiztanleriaren %28'2k lehenengo sektorean egiten du lan: nekazaritza, abeltzaintza... Bigarren eta hirugarren sektoretan lan egiten duen ehunekoa antzekoa da (%29'6 industrian eta %29'4 zerbitzu sektorean). Azkenik, geratzen den &amp;12'8k eraikuntzan egiten du lan.\nVotoren ekonomia asko hazi da azken urteotan, atzerriko jende ugari (Bizkaikoa batez ere) han erosi egin duelako bere \"bigarren etxea\"."}
{"id": "12581", "revid": "512", "url": "https://eu.wikipedia.org/wiki?curid=12581", "title": "Villaescusa (Kantabria)", "text": "Villaescusa Kantabriako udalerria da. 2009ko urtarrilaren 1eko erroldaren arabera herriak 3.581 biztanle zituen eta 28\u00a0km\u00b2-ko azalera du."}
{"id": "12582", "revid": "512", "url": "https://eu.wikipedia.org/wiki?curid=12582", "title": "Ud\u00edas", "text": "Ud\u00edas Kantabriako udalerria da. 2005ean 852 biztanle zituen eta 19,6\u00a0km\u00b2-ko azalera du."}
{"id": "12583", "revid": "512", "url": "https://eu.wikipedia.org/wiki?curid=12583", "title": "Tresviso", "text": "Tresviso Kantabriako udalerria da. 2009ko urtarrilaren 1eko erroldaren arabera herriak 80 biztanle zituen eta 12,2\u00a0km\u00b2-ko azalera du."}
{"id": "12584", "revid": "98220", "url": "https://eu.wikipedia.org/wiki?curid=12584", "title": "Suances", "text": "Suances Kantabriako udalerria da. 2009ko urtarrilaren 1eko erroldaren arabera herriak 8.229 biztanle zituen eta 24,6\u00a0km\u00b2-ko azalera du."}
{"id": "12585", "revid": "69297", "url": "https://eu.wikipedia.org/wiki?curid=12585", "title": "Igor Astarloa", "text": "Igor Astarloa Askasibar (Ermua, 1976ko martxoaren 29a - ) bizkaitar txirrindulari ohia da. Afizionatu mailan, Baque taldean izan zen.\n2000. urtean txirrindulari profesional bihurtu zen, Mercatone Uno taldearekin. Klasikomano aparta da, 2003. urtean errepideko txirrindularitzako munduko txapelketa irabazi baitzuen.\n2008ko maiatzaren 29an Team Milram taldeko arduradunek bere taldetik kanporatu zuten.\nPalmaresa.\n2001\n2002\n2003\n2004\n2005\n2006"}
{"id": "12586", "revid": "512", "url": "https://eu.wikipedia.org/wiki?curid=12586", "title": "Lamas\u00f3n", "text": "Lamas\u00f3n Kantabriako udalerria da. 2005ean 338 biztanle zituen eta 71,23\u00a0km\u00b2-ko azalera du."}
{"id": "12587", "revid": "98220", "url": "https://eu.wikipedia.org/wiki?curid=12587", "title": "Polaciones", "text": "Polaciones Kantabriako udalerria da. 2009ko urtarrilaren 1eko erroldaren arabera herriak 252 biztanle zituen eta 89,71\u00a0km\u00b2-ko azalera du."}
{"id": "12588", "revid": "512", "url": "https://eu.wikipedia.org/wiki?curid=12588", "title": "Villafufre", "text": "Villafufre Kantabriako udalerria da. 2009ko urtarrilaren 1eko erroldaren arabera herriak 1.109 biztanle zituen eta 30,09\u00a0km\u00b2-ko azalera du.\nAuzoak.\nVillafufreko udalerria osatzen duten auzoak honakoak dira:"}
{"id": "12590", "revid": "336", "url": "https://eu.wikipedia.org/wiki?curid=12590", "title": "NUS unitateak", "text": ""}
{"id": "12591", "revid": "56334", "url": "https://eu.wikipedia.org/wiki?curid=12591", "title": "Malaysia", "text": "Malaysia Hego-ekialdeko Asiako herrialdea da, Malakako penintsulako hegoaldeko muturrak (Mendebaldeko Malaysia) eta Borneoko uhartearen ipar-mendebaldeak (Ekialdeko Malaysia) osatua. Hamahiru estatuz eratutako federazioa da. 330.803\u00a0km2 ditu, eta 27.565.821 biztanle zituen 2010ean \"(malaysiarrak)\".\nHiriburua Kuala Lumpur da, nahiz eta gobernu federalaren egoitza Putrajaya hiri berria izan. Hizkuntza ofiziala malaysiera; eta erlijio nagusiak, islama (malaysiarren %\u00a060,4), budismoa (%\u00a019,2), kristautasuna (%\u00a09,1), hinduismoa (%\u00a06,3) eta txinatar erlijio tradizionalak (%\u00a02,6). Gizatalde nagusiak malaysiarrak (%\u00a050,4), txinatarrak (%\u00a023,7) eta indigenak (%\u00a07,1) dira.\nMalaysian, Txinan bezala kultura anitzen topalekua da. bertan elkarrekin bizi dira harmonia ezin hobean. Borneoko oihanetik hiriburuko etxe orratzetaraino. Malaysia bost zentzumenetatik sartzen da kolonia zaharren usainarekin, espezien zaporea, ekialdeko ukimena, oihaneko soinuak eta bere bi itsasoetako usainak.\nGeografia.\nIngurune naturala eta klima.\nMalaysia bi eskualde handitan banatua dago:\nEkuatoretik hurbil dagoenez, Malaysiak klima ekuatoriala du, oso hezea, tenperatura konstante eta handiak (batez beste 26 eta 27\u00a0\u00b0C), urteko tenperatura aldaketa oso txikia (1 eta 2\u00a0\u00b0C artekoa) eta hezetasun handia urte osoan zehar. Euria sarritan egiten du, urteko batezbestekoa 2.500\u00a0mm baita.\nMugakideak.\nHona hemen Malaysiaren mugakideak, bere bi eskualde nagusietako bakoitzean:\nGainera, itsas mugak ditu Vietnamekin eta Filipinekin.\nBanaketa administratiboa.\nMalaysia federazio bat da, hamahiru estatuk (\"negeri\") eta hiru barruti federalek (\"wilayah persekutuan\") osatua. Malaysiar penintsulan hamaika estatu daude (horietako bederatzi, sultanerriak): Perlis, Kedah, Penang, Perak, Kelantan, Terengganu, Pahang, Selangor, Negeri Sembilan, Melaka, Johor. Bertan daude bi barruti federal: Putrajaya eta Kuala Lumpur. Borneo uhartean bi estatu daude, Sarawak eta Sabah, eta barruti federal bat, Labuan.\nHiri nagusiak Ipoh, Pinang, Johor Baharu eta Petaling Jaya dira.\nHistoria.\n1511n portugaldarrek Malaka hartu zuten, baina handik mende batera, 1641ean, herbeheretarrek kanpora egotzi zituzten haien lekua hartzeko.\n1786an Kedaheko sultanak Penang irla alokatu zien britainarrei. 1819an britainiarrak kokatu ziren Singapurren (gaur egun independentea), eta merkataritzagune bat ezartzea lortu zuten. 1824an Ekialdeko Indietako Britainiar Konpainia ahaltsuaren eskuetan geratu zen merkataritzagune hori, eta herbeheretarrek Malaysian zituzten gune batzuk britainiarrek Sumatran zituztenekin trukatu zituzten.\n1867an Malaka, Singapur eta Penang Erresuma Batuaren kolonia bilakatu ziren. XIX. mendearen bukaeran txinatarrek Malakara jo zuten. 1896an Perak, Selangor, Negeri Sembilan eta Pahang estatuek Britainiar Babes Herrien Federazioa osatzea onartu zuten.\n1909an Thailandiarekin muga finkatu zuten britainarrek; horrela, Perlis, Kedah, Kelantan eta Terengganu estatuak britainar aldean geratu ziren; eta Pattani-Songkhla gune malayarra Thailandiaren menpean.\nBigarren Mundu Gerran, japoniarrek Malaka hartu zuten (iparraldean Thailandiako laguntzarekin), eta malaysiarrek gerrilla antolatu zuten haiei aurre egiteko. Gerra ondoren, malaysiar abertzaleek 1948an Malaysiako Federazioa onar zedin lortu zuten (Singapur federaziotik at geratu zen). Lurraldea britainiar komisario nagusi baten mende geratu zen; handik gutxira, egoera hori onartzen ez zuen gerrilla komunista sortu zen; britainiarrek armada bidali zuten gerrillari aurre egiteko, baina irtenbide negoziatuaren beharra ere ikusi zuten.\n1955ean egin ziren lehen hauteskundeak. Abdul Rahmanek irabazi zuen, eta lehen ministro kargua hartu zuen. Malaysiak 1956ko otsailean autonomia eta, 1957ko abuztuan, Commonwealth erakundearen barnean, independentzia lortu zuen. 1963ko irailaren 16an Malaysiako Federazio berria eratu zen, lehengo estatuez gainera Sabah, Sarawak eta Singapurrez ere osatua. 1963-1966 urteetan istiluak izan ziren Malaysiaren eta Indonesiaren artean, Indonesiak (Sukarnoren lehendakaritzapean) ez baitzuen begi onez ikusten Borneoko lurraldeak Malaysiako federazioan sartzea. 1965ean Singapur federaziotik banandu eta estatu independente bihurtu zen; hurrengo urtean komunistei aurre egiteko hitzarmena izenpetu zuten bi nazioek.\nMalaysiako estatua sortu zenez geroztik, arazo larriak izan dira etnien arteko elkarbizitza zela-eta. 1969 arte Aliantza Nazionala alderdi kontserbadorea izan zen agintean, baina urte hartan indarra galdu zuen Islamiar Alderdiaren eta batez ere txinatarrez osatua zen Ekimen Demokratikoaren Alderdiaren mesedetan. Egoera politikoa oso nahasia zen eta agintariek legebiltzarra desegin zuten 1971 arte herrialdearen gaineko kontrola berreskuratzearren. 1971n Tun Abdul Razak aukeratu zuten lehen ministro. Tun Abdul Razakek Aliantza zabaltzeko erabakia hartu zuen, alderdi nagusiak bilduz, eta malaysiarrei ekonomian eskumen handiagoak emateko neurriak hartu zituen, horrela etnien arteko arazoak baretuko zirelakoan. Neurri ekonomiko horiek indarrean iraun dute 1991 arte, baina tartean hainbat arazo sortu dira, besteak beste txinatarrek beren kontrako diskriminazioa salatu izan dutelako; 1980ko hamarraldiaren amaieran eta 1990ekoaren hasieran, adibidez, gatazka larriak sortu ziren gobernu federalaren eta Sabah eta Sarawak estatuen artean, batez ere bi lurralde horietako etniak beren ekonomia bilakaera mantsoaz kexu zirelako, eta bi estatu horietan oposizioa atera zen irabazle estatuko gobernurako.\n1971n sorturiko koalizio berrituari Fronte Nazional izena jarri zitzaion, baina bai Aliantzan eta bai Frontean UMNO alderdia izan da beti eragin gehien izan duena. 1981ean, aurreko agintaldian bezala, UMNOko burua hautatu zuten lehen ministro; Mahathir bin Mohamad zen garai hartan buruzagia, eta bera izan zen lehenengo agintari ez aristokrata. Politika islamista egin zuen, baina muturreko musulman taldeen kontrako zapalkuntza bideratu zuen.\n1994an Tuanku Jaafar izendatu zuten federazioko errege. 1996an, ordea, Asiako krisi ekonomikoak Malaysian izan zuen eragin izugarriaren ondoren, gainbehera etorri zen Mahathir bin Mohamaden gobernua. Hainbat istilu sortu ziren, besteak beste Ibrahim Anwar lehen ministrorde eta Mahathirren arerio zenarekin. Mahathirrek bere kargutik bota zuen Anwar, eta horrek zatiketa handia sortu zuen gobernuan eta gizartean, gertaera hura aitzakia harturik. Lehen ministroaren dimisioa eta sistema politikoaren benetako demokratizazioa eskatzen zuten herritarrek eta zapalkuntza gogorra bideratu zuen Mahathirrek.\n1999an, giro politiko eta sozial oso nahasia eta ezegonkorra zela artean, Sultan Salahuddin Abdul Aziz Shah Alhaj Ibni Almarhum Sultan Hishamuddin Alam Shah Alhaj izendatu zuten errege. 2003an Mahathir erretiratu egin zen, eta Abdullah Ahmad Badawik hartu zuen haren kargua.\n2007an hauteskunde erreformen aldeko herri protestak izan ziren, indarrean zegoen hauteskunde sistemak 1957tik agintean zegoen Barisan Nasional alderdiari mesede egiten ziola-eta.\nAipatzekoa da Malaysian gero eta indar handiagoa hartzen ari direla gizarte eragile eta elkarteak, batez ere giza eskubideen aldekoak eta ingurumenaren arazoez kezkatzen direnak. Horrela, hondamendi ekologikoen aurrean, esaterako, lan handia egin dute ekologistek, basoen soiltzea eta nahita eragindako suteak salatuz, besteak beste.\nEkonomia.\n1990eko hamarraldian zehar, 1996 inguru arte, barne produktu gordina %\u00a08 igo zen batez beste urtero; horrela, munduko hazkunde handienetakoa izan zuen eta Asiako herrialde ahaltsuenen mailara iritsi zen, nahiz eta Hego-ekialdeko Asiako herrialderik txikienetakoa den hedaduraz. Gorakada hori esportaziorako eskulan industrien (ehungintza, telebista, informatika eta abar) eta atzerriko inbertsioen igoerari esker gertatu zen batez ere; munduko osagai elektrikoen lehenengo ekoizlea izatera iritsi zen.\nBaina 1997an Asian gertaturiko finantza krisiak bete-betean harrapatu zuen Malaysia; barne produktu gordinaren hazkundea %\u00a0-7ra jaitsi zen, diruak bere balioaren %\u00a048 galdu zuen eta burtsak hondoa jo zuen. 1999an gainbehera jarraitu zuen Malaysiako ekonomiak. Horiek horrela, Mahathir lehen ministroak bertako dirua babesteko neurriak proposatu eta interes tasak murriztu zituen, ekonomia suspertzearren. Era berean, langabezia jaitsiarazteko 1999. urtean aurrekontuak igoko zirela iragarri zuen gobernuak. Ahalegin nagusiak, gaur egun, aurrekontuen defizitari aurre egiteko eta bankuen alorra indartzeko egiten dira; bertako eta nazioarteko iturrietatik dirua lortzea da helburu nagusia.\nMalaysiako ekonomian garrantzi handiko jarduera izan da lurpeko aberastasunen ustiapena, petrolioarena eta eztainuarena batez ere; munduko eztainu esportatzaile nagusia izan da garai batean, baina eztainuaren prezioaren beherakadak kalte handia egin zion Malaysiako ekonomiari, eta ekoizpena mugatzeko kuotak ezarri behar izan dira. Garrantzi handiko jarduerak dira, orobat, palma olioaren, zuraren eta kautxuaren ekoizpena eta esportazioa. Nekazaritzako gai nagusiak arroza, olio palmondoa eta, batez ere, \"Hevea brasiliensis\" dira (kautxua lortzeko lehengaia). Industria gehiena etorkinen esku dago, txinatarren esku batez ere, eta kautxu lantegiak eta zementugintza dira jarduera nagusiak; industriak hartzen du nazio produktuaren erdia inguru, eta langileen %\u00a025 gutxi gorabehera. Turismoak indar handia hartu du azken urteotan (1996an, Hego-ekialdeko Asiako herrialderik bisitatuena izan zen).\nGastronomia.\nMalaysiako sukaldaritzako oinarrizko elikagaiak arroza, fideo frijituak eta hegaztiak dira. Malaysia paradisu gastronomiko handia da.\nHawkers-ek pintxo-kopuru handia eta janari lasterreko mota asko erabiltzen ditu.\nMalaysiako janaria espeziez eta pikantez aberatsa izan ohi da. Hala ere, eskualde bakoitzak bere prestakuntza-estiloa duela, zaporea, osagaiak eta janaria prestatzeko modua ia berdina da.\nArroza eta fideoak, oinarrizko elikagaiak.\nNasi izeneko lurrun-arroza \"da\" plater nagusia eta funtsezkoa da Malaysiako ia otordu guztietan. Arroz mota honekin batera doa arraina, oilaskoa edo era askotako haragia, eta koko-zatiekin eta saltsa batekin apaintzen da. Haragia eta koko-zukua, santan \"izenekoa,\" platerei gozo bat ematen diena. \nNasitik beste plater asko \"eratortzen\" dira, hala nola \"nasi padang\" edo \"nasi lemak.\" Nasi \"padang zaporetsua\" da eta saltsa ugarirekin probatu daiteke. \"Nasi lemak\" arroz egosia da koko-esnearekin eta sambal \"ikan bilis-ekin zerbitzatua,\" antxoa kozinatuak, txile, tipula eta ganba-pasta. Normalean, plater batekin laguntzen da haragi ontzutuzkoa, rendang izenez ezagutzen den hainbat espezierekin \"prestatua.\" Minaren beldurrik ez duenarentzat, laksa plater batekin ausartu \"daiteke. Z\"opa pikante moduko bat, fideo fin eta zati txikiekin prestatua.\nHaragia zapore minekin.\nMalaysiako plater ezagunenetako bat satay \"izenekoa\" da. Oilasko- edo txekor-zati ontzutuak eta hainbat espezia minekin onduak kokondo-hostoen nerbioak mihiztatzea, pixkanaka heltzeko. Bai kakahuete-saltsa gozo batekin, tipularekin, pepinoarekin eta ketupatarekin \"batera,\" lurrunetan egindako arroz-pastela, kokero-orri batean bildua. Haragia asko kontsumitzen den elikagaia da, arraina eta itsaskia ere oso ugariak eta askotarikoak dira.\nPastelak fruta tropikalekin.\nPostreei dagokienez, askotariko postreak daude aukeran: fruta tropikalak. Guaiaba da inguru horretako fruta gozoenetako bat. Buah susua -azal horixka eta hazi gozo eta mamitsuak- buah duku \u2014fruta fresko eta gozoa\u2014, rambutana, kirtenak, bananak, pomeloak eta beste hainbat barietate,\nDemografia.\nMalaysian etnia asko bizi dira, eta horren isla da hizkuntzen eta erlijioen aniztasuna ere. Hizkuntza ofizialaz (malaysiera) gainera, ingelesa oso zabalduta dago, eta txinatar dialektoak ere erabiltzen dira, baita tamila ere.\nBiztanleen banaketan gorabehera handiak daude. Izan ere, Mendebaldeko Malaysian, mendebaldeko kostaldean, bizi dira biztanleen %\u00a083 inguru (han daude herrialdeko hiri nagusiak); Ekialdeko Malaysian, berriz (Sarawak eta Sabah), nahiz eta haiek hartzen duten Malaysiako lurren %\u00a060, biztanleen hamarrena inguru bakarrik bizi da.\nBizi itxaropena 74 urte da, eta emakumeko 2,98 haur izaten dituzte. Biztanleen %\u00a088,7 alfabetatuta daude.\nPolitika.\nMalaysia estatu federala da, eta Commonwealtheko kidea; hamahiru estatuz osatua da (Johore, Kedah, Kelantan, Melaka, Negeri Sembilan, Pahang, Penang, Perak, Perlis, Sabah, Sarawak, Selangor eta Trengganu). Estatu bakoitzak erabateko autonomia du legegintza gaietarako, eta gobernu lokala dute.\nFederazioaren erregimena monarkia konstituzionala da; kargua herentziaz jasotzen duten bederatzi estatutako buruzagien artean aukeratzen dute bost urtez behin erregea. Aginpide betearazlea, praktikan, lehen ministroak eta ministro kontseiluak dute, eta legegilea ere bai, baina azken eginkizun horretarako legebiltzarraren onespena behar dute."}
{"id": "12592", "revid": "336", "url": "https://eu.wikipedia.org/wiki?curid=12592", "title": "Plaken tektonika", "text": "Plaken tektonika Lurrak geologiaren ikuspegitik zer funtzionamendu duen azaltzeko XX. mendean Alfred Wegenerrek sorturiko teoria da. Teoria honetan kontinenteen jitoa azaltzen da, eta geologian onarpen handiena duen azalpena da.\nPlaka-tektonikaren teoriaren arabera, Lurraren azala plaka deritzen zenbait zatitan banatuta dago. Plaka horiek litosfera-zati mugikorrak dira; beraz, lurrazal kontinentalaz edota lurrazal ozeanikoz eta mantu zati batez osatuta daude, eta 80 eta 150 km bitarteko lodiera dute. Litosfera-zatiak edo plakak, denbora-eskala geologikoan, makurdurarekiko zurruntasunik gabeko fluido likatsuen gisan jokatzen duen astenosferaren gainean mugitzen dira, 1-20 cm/u bitarteko abiadurarekin. Beraz, plakak esfera baten gaineko estalki-zati mugikor gisa irudika daitezke. Plaken etengabeko mugimenduen eraginez, esfortzu izugarriak sortzen dira, eta horiek plaken arteko mugetan lurrikara edo prozesu magmatikoen bitartez islatzen den deformazioa eragiten dute. Deformazioa, batez ere, plaken arteko mugetan pilatzen denez, plakek gorputz zurrun gisa jokatzen dutela onartzen da. Plaken mugimenduaren arabera, hiru muga-mota bereizten dira: muga dibergenteak, non plakak elkarrengandik urrundu egiten baitira (rift kontinentalak eta ozeano-gandorrak); muga konbergente edo subdukzio-eremuak, non plaken hurbilketa-mugimenduaren ondorioz plaka bat bestearen azpitik mantuan barneratzen baita; eta muga kontserbakorrak edo faila transformatzaileak, zeinetan plaken mugimendua horizontalki eta norabide berean gertatzen baita litosfera sortu edo deuseztatu gabe.\nPlaken arteko mugak dira lurrazalean aurki daitezkeen eremurik ezegonkorrenak; horietan sortzen dira lurrikara eta sumendi gehienak, eta muga horietan garatzen dira Lurraren azaleko ezaugarri topografiko nabarmenenak (ozeano-gandorrak, ozeanoetako fosak eta mendikateak). Prozesu horiek erabiliz definitu dira lurrazala osatzen duten zazpi plaka nagusiak: Ozeano Barekoa, Ipar Amerikakoa, Hego Amerikakoa, Eurasiakoa, Afrikakoa, India-Australiakoa eta Antartikakoa. Horietaz gain, eskala txikiagoko dozena bat plaka definitzen dira; horien artean ezagunenak Ozeano Barearen ekialdean dauden Nazca eta Cocos plakak dira. Plaka bat litosfera ozeanikoz soilik egon daiteke eratuta (Ozeano Bareko plaka), edo litosfera ozeanikoz eta kontinentalaz, baina sekula ez litosfera kontinentalaz soilik.\nOinarriak.\nLurraren barnealdea geruza ezberdinetan sailkatua dago, euren portaera fisikoari erreparatuta. Lurraren kanpoaldean dagoen atala bi geruza ezberdinetan sailkatzen dugu: litosfera eta astenosfera. Ezberdintasun hau diferentzia mekanikoetan eta beroaren transmisio ereduan oinarrituta dago. Litosfera hotzagoa eta zurrunagoa da eta astenosfera beroagoa eta ahulagoa mekanikoki. Litosferaren bero transmisioa kondukzioz egiten da, astenosferan konbekzioz egiten da eta horregatik tenperatura gradiente ia-ia adiabatiko bat du. Sailkapen mekaniko hori ez da nahasi behar nukleo, mantu eta lurrazal kontzeptuekin. Litosferak lurrazala eta goi mantuaren zati bat hartzen ditu bere baitan. Mantuaren zati bera momentu batean litosfera izan daiteke eta beste garai geologiko batean astenosfera, bere tenperatura, presio eta zizaila deformazioa kontutan hartuta. Oinarria, beraz, litosferaren existentziak ematen digu. Litosfera hainbat plakatan zatituta dago eta biskoelastikoa den astenosferaren gainean igerian dago. Plaka hauek beti daude mugimenduan eta geldoenak milimetro batzuk mugitzen dira urtean (azazkalen hazte abiadura) eta azkarrenak 15 zentimetro mugitzen dira urtean (gutxi gorabehera gizakion ilea hazten den abiadura).\nPlaka horiek gutxi gorabehera 100 kilometroko lodiera dute. Euren barnealdean mantu litosferikoa da eta kanpoaldean bi motako lurrazala dute: lurrazal ozeanikoa, batez ere silizio eta magnesioz osaturikoa eta lurrazal kontinentala, batez ere silizio eta aluminioz osatua. Ozeanikoa 5 km inguru lodi izan ohi da, eta kontinentala batez beste 50 km.\nPlaken artek elkarteei plaka muga deitzen zaie. Plaken arteko muga hauek gertaera geologikoei loturik daude, hala nola sumendi, lurrikara eta mendikateei. Munduan dauden sumendi aktibo gehienak plaken arteko mugan daude, eta famatuena da Pazifikoko Suzko Eraztuna. Muga horiek artikulu honen hurrengo atalean azaltzen dira sakonkiago.\nOro har plaka batek bai geruza ozeanikoa bai eta geruza kontinentala du. Adibidez, Afrikako plakak biak ditu, kontinentala kontinente osoan eta ozeanikoa Ozeano Atlantikoa eta Indiako ozeanoan. Bi lurrazal moten arteko ezberdintasuna euren dentsitatean oinarritzen da. Lurrazal ozeanikoa dentsoagoa da silizio gutxiago duelako. Arroka mafikoak dituela esaten da. Kontinentalak silizio gehiago du eta horregatik feltsiko deritzo. Hori dela eta, lurrazal kontinentala altuago egoten da ozeanikoa baino (ikusi isostasia fenomeno honen azalpenerako).\nTeoriaren historia.\nXX. mendearen hasieran, norbaitek kontinenteen mugikortasuna aipatuz gero, ero-ospea hartzen zuen. Hala ere, argigarri geologikoak beste modu batera ezin azaldu zirela sentitzen zuten zientifikoek hainbat aldiz proposatu zuten ideia hori mendetan zehar. 1912. urtean, Alfred Wegener (1880-1930) meteorologo alemanak hainbat jatorritako zenbait argigarri bildu, eta kontinenteen jitoa deritzon teoria proposatu zuen, plaka-tektonikaren aitzindari gisa onartzen dena. Baina denbora behar izan zen harik eta, datu-pilaketaren ondorioz, ideia arbuiatu ezin izan zen arte. 1963 eta 1968 bitartean, plaken mugikortasuna geologo gehienen ortodoxia bihurtu zen bat-batean. Datuak gehituz joan ziren heinean, pilatu egin ziren kontinenteen mugikortasunaren aldeko frogak, eta, azkenean, ikertzaileek ezin izan zituzten arbuiatu argibide horiek guztiak.\nPlaka-tektonikak geologian sortu zuen iraultza ulertzeko, aipatu behar da fisikan erlatibitatearen teoriaren sorrerak \u2014XX. mendearen hasieran\u2014, biologian DNAren aurkikuntzak \u2014XX. mendearen erdialdean\u2014 eta astronomian Big Bangaren teoriak sortu zutenaren parekoa izan daitekeela. Hala ere, badu ezberdintasun nabarmen bat horiekiko: aurreko teoriek sortzaile edo buru nabarmenen bat dute, eta plaka-tektonikaren teoriak, aldiz, ez. Plaka-tektonika esparru ugarietatik eta ikertzaile askok sortutako aurkikuntza, eredu eta ideiez hornitutakoa da.\nTeoriaren garapen historikoa hiru urrats nagusi hauetan bana daiteke: kontinenteen jitoaren aurretik, kontinenteen jitoa eta eztabaida-garaia.\nKontinenteen jitoaren aurretik.\nPlaka-tektonikaren oinarrizko zenbait ideia aspaldiko kontuak dira, eta ikertzaile ameslarien burutaziotzat hartu zituzten garaiko zientzia-buruek. Kontinenteen mugikortasunari buruzko erreferentzia historiko adierazgarrienetarikoak aipatuko dira segidan.\nAmerikako kostaldea kartografiatu bezain laster, 1596. urtean, Abraham Ortelius kartografo flandiarrak aipatu zuen Ozeano Atlantikoko bi ertzetan kokatutako kostaldeak puzzle bateko fitxak balira bezala batu zitezkeela, eta iradoki zuen Afrika, Europa eta Amerika noizbait elkartuta egon zirela. 1620. urte inguruan, Francis Baconek Hego Amerikako eta Afrikako kostaldeen antzekotasuna aipatu zuen \"Novum Organum\" liburuan, nahiz eta horren zergatiari buruz ezer ez esan.\nOndoren, Afrika eta Amerika banandu izana onartzen zutenen artean, teoria \"katastrofistak\" gailendu ziren denbora luzean. 1666. urtean, Fran\u00e7ois Placet moralista amerikarrak Uholde Unibertsalean bilatu zuen azalpena eta, aldiz, 1843. urtean, Alexander von Humbolt esploratzaileak proposatu zuen Ozeano Atlantikoa itsasoak indusitako harana zela.\nAntonio Snider-Pellegrinik (1858), \"La cr\u00e9ation et ses myst\u00e8res d\u00e9voil\u00e9s\" liburuan, Afrikako eta Hego Amerikako Karbonifero periodoko landare-fosilen antzekotasunaz ohartuta, esan zuen bi lurralde horiek noizbait bat eginda egon zirela. Haren esanean, Lurraren jatorrian kontinenteak elkartuta zeuden, baina Uholde Unibertsalak Amerikaren eta Mundu Zaharraren arteko bereizketa eragin zuen.\nGarai haietan, ikertzaile gehienek, prozesu geologikoen abiadura infinituki motelean oinarrituz, susmoak zituzten Lurraren antzinatasunari buruz, eta uste zuten Lurra Itun Zaharrak zioena baino zenbait aldiz zaharragoa zela. 1879an, Charles Darwinek proposatu zuen Ilargia Ozeano Baretik askatutako zatia zela. Osmund Fisher alemaniarrak, \"Physics of the Earth\u2019s Crust\" (1889) liburuan, Darwinen teoria biribildu zuen, esanez Ilargia Kretazeoan banandu zela eta, horren ondorioz, lurrazalak egonkortasuna galdu zuenez, harrezkero kontinenteak mugitzen ari direla galdutako egonkortasuna berreskuratzeko.\n1909. urtean, Eduard Suess geologo austriarra Ozeano Atlantikoko alde bateko eta besteko Paleozoikoko arroka eta egituren antzekotasunaz ohartu zen. Hegoaldeko hemisferioan kokatutako kontinenteen berreraikuntza proposatu zuen, esanez denek noizbait Gondwanaland deituriko superkontinentea eratu zutela. Hala ere, bereizketa Ozeano Atlantikoaren hondoratzeari egotzi zion.\nF. B. Taylor (1910) fisikari iparramerikarrak kontinenteen jitoaren zergatiari buruzko hipotesi berria plazaratu zuen. Mugimenduen indar-eragileari buruz hau esan zuen: Lurrak Ilargia harrapatu zuen bere grabitate-eremuaren barnean orain dela 60 eta 150 Ma bitartean, eta hasieran Lurra eta Ilargia gaur baino askoz hurbilago zeudenez, Ilargiak Lurrean eragindako grabitazio-indarra nahikoa izan zen kontinenteak mugiarazteko.\nKontinenteen jitoa.\nAlfred Wegenerrek (1880-1930), kontinenteen jitoaren aldeko hainbat froga bildu eta biribildu ostean, kontinenteak historia geologikoan zehar mugikorrak izan direla dion teoria plazaratu zuen. Teoria ez zen guztiz onartu plaka-tektonikaren teoria iradoki arte, batez ere kontinenteak mugiarazteko mekanismorik azaltzen ez zuelako.\n1926an, New Yorken egindako batzarrean, kontinenteen jitoa izan zen eztabaidagai nagusia. Nahiz eta zenbait hizlari jitoaren alde agertu, gehienek kontinenteen jitoaren hipotesia alboratzearen alde egin zuten. Ondorioz, kontinenteen jitoa kontzeptu geologiko errespetagarrien zerrendatik desagertu egin zen.\nHurrengo urteetan, zenbait ikertzaile ideia bizirik iraunarazten ahalegindu ziren, aipagarrienak agian, argitaratutako liburuengatik, Arthur Holmes, \"Principles of Physical Geology\" (1929), eta Alexander du Toit, \"Our Wandering Continents\" (1937). Wegenerrek teoria berretsi zuen 1929an argitaratutako liburuan. Ikertzaile gehienek, aldiz, lan egiten jarraitu zuten, eta lan egin ahala lortutako datuek eta eredu berriek argi erakusten zuten kontinenteen mugikortasuna halabeharrezko prozesua zela. 1970eko hamarkadaren hasieran, kontinenteen jitoak onarpen orokorra erdietsi zuen, hainbat esparrutan burututako ikerketetan lortutako emaitzak bat zetozelako teoriaren oinarrizko kontzeptuekin.\nLitosferaren eta astenosferaren definizioa.\n1926. urtean, Beno Gutenberg sismologoak erakutsi zuen Lurraren azalaren azpitik 100 eta 200 km arteko tartean uhin sismikoen abiadura murriztu egiten dela. Fenomenoa azaltzeko, iradoki zuen geruza horren materialak ez direla gainekoak eta azpikoak bezain zurrunak. Gutenbergek lortutako datuek eta horietatik ondorioztatutako ereduek ez zuten garaiko zientzia-buruen onespenik izan, eta ideia hori baztertu egin zen hurrengo hiru hamarkadetan. 1960ko hamarkadan, aldiz, pilatutako datu sismikoen kopuru izugarriaren ondorioz, onartu behar izan zen abiadura txikiko geruzaren edo zurruntasun txikiko geruzaren agerpena. Geruza horren aurkikuntzak ondorio garrantzitsuak izan zituen plaken mugimendua azaltzeko.\nLaborategian burututako petrologia esperimentaleko ikerketek erakutsi zuten abiadura sismikoen murrizketaren arrazoia: sakonera horietarako onartutako presio- eta tenperatura-baldintzapean, arroken ezaugarriak guztiz aldatzen dituen fusioa hasten da. Beraz, Joseph Barrell geologo iparramerikarrak 1914an iradokitako litosferaren eta astenosferaren arteko bereizketak azalpena izan zuen. Astenosferaren eta litosferaren izaerak kontinenteen jitoa baieztatzeko beharrezkoa zen mekanismoaren oinarria finkatu zuen.\nIkerketa ozeanografikoak.\nKontinenteen puzzlea osatzeko egindako ahaleginak izugarri hobetu ziren, 1950eko hamarkadan, Sir Edward Bullardek ideia bat plazaratu ondoren. Bullardek esan zuen kontinenteen uztarketa egiteko, kostaldea erabili beharrean, itsas azpitik 200 m-ra dagoen kontinente-plataformaren eta kontinente-ezpondaren arteko muga erabili behar zela, hortxe zegoelako, hain zuzen, kontinenteen eta ozeanoen arteko benetako muga. Bullardek beste datu interesgarri bat ere plazaratu zuen: lurrazaleko bero-fluxuen neurketak eginez ohartu zen lurrazalean normala den bero-fluxuaren bikoitza dagoela ozeano-gandorren gainean, eta, aldiz, normala baino txikiagoa, fosa ozeanikoen gainean. Berehala sortu zen bero-fluxuaren anomalia horien eta mantuko konbekzio-korronteen arteko harremanei buruzko hipotesia, zeinak bero-fluxu altuko eremuak konbekzio-korronte gorakorrekin lotu zituen eta bero-fluxu txikiko eremuak, konbekzio-korronte beherakorrekin.\nNahiz eta II. Mundu Gerrak komunitate zientifikoaren ikerketa-esparru arruntak gelditu, gerratearen estreinako urteetan asmatutako bi tresnak garrantzi izugarria izango dute ondoren egingo diren ikerketa ozeanografikoetan: sonarra eta radarra. Gerra-garaian, zehaztasun handiko milioika soslai batimetriko burutu ziren, batez ere, Ozeano Barean. H. H. Hess geofisiko amerikarrak datu horiek guztiak bildu zituen, eta Ozeano Bareko mendebaldeko ezaugarri topografiko nabarmenenak deskribatu. Gerraren ostean, ozeanoetako ikerketa batimetrikoak zentzu zientifikoarekin burutu ziren, eta argi utzi zuten munduko ozeano guztietan zehar hedatzen den 40.000 km-ko itsaspeko mendikate baten existentzia (ozeano-gandorra). Hessen \"Evolution of Ocean Basins\" (1960) lanean, garrantzi handiko datua argitaratu zen. Haren esanean, ozeano-gandorren gailurrean irekitzen diren arrailduretatik, lurrazal ozeaniko berria eratu eta gandorraren alde bietara hedatzen da. Lanaren eraginez, pareko ondorioetara heltzen ziren beste zenbait artikulu argitaratu ziren, eta, horietako batean, R. S. Dietzek (1962) itsas hondoaren zabalkuntza terminoa erabili zuen. Wegenerrek uste zuen kontinenteak lurrazal ozeanikoaren gainean mugitzen zirela, baina Hessek erakutsi zuen kontinenteak, behintzat, pareko zurruntasuna duen itsas hondoarekin batera mugitzen direla. Ideia biribiltzeko, proposatu zuen itsas hondoko lurrazala fosa ozeaniko sakonetan eta mendikate gazteen parean desagertu egiten zela, subdukzio deritzon ekintzaren bidez.\nPaleomagnetismoa.\nKontinenteen jitoaren aurka zeuden ikertzaileak guztiz konbentzitzeko balio izan zuten datuak arroketako magnetismoaren ikerketatik heldu ziren. 1950 eta 1960ko hamarkadetan, geofisikoek, arroken hondar-magnetismoa ikertuz, kontinenteen jitoari buruzko froga zalantzagabea lortu zuten. Arroken hondar-magnetismoaren deklinazioa eta okerdura neurtuz, arroka eratu zeneko garaian Ipar polo magnetikoak zuen kokapena zehatz daiteke. Era horretan, kontinente baten zenbait garaietako arroken magnetismoa neurtuta, ikusten da poloaren kokapena aldakorra dela. Ageriko bidaia polarraren kurbek, kontinente bakoitzean burututako neurketa paleomagnetikoen ondorioz, denboran zehar polo magnetikoek izandako kokapena zehazten dute.\nKurba horiek bi eratara uler daitezke: batetik, polo magnetikoak lurrazalean zehar mugitzen direla onartuz, edo bestetik, mugitzen direnak kontinenteak direla ontzat emanez. Jakin bazekiten polo magnetikoen kokapena denboran zehar aldakorra dela, baina beti errotazio-poloaren inguruan, azken finean eremu magnetikoa Lurraren errotazio-mugimenduak gobernatzen duelako. Beraz, onartu beharra zegoen sistemako elementu mugikorrak kontinenteak direla. Gainera, kontinente bakoitzak bidaia polarraren kurba propioa duela ziurtatu zenean, argi gelditu zen kontinenteak bai polo magnetikoarekiko bai elkarrekiko mugikorrak direla.\n1960ko hamarkadan, Lurraren eremu magnetikoak jasandako inbertsio magnetiko bakoitzaren adina zehaztu zen, eta egiaztatu zen denboran zehar inbertsioak ez direla erregularrak izan eta mundu-mailako hedapena dutela. Hamarkada berean, Ozeano Atlantikoko erdiko gandorrean eta Ozeano Bareko ekialdeko gandorrean, intentsitate magnetiko txiki eta handiko xingolen arteko txandakatzea behatu zen. Gainera, xingola magnetiko horiek tarte luzeetan jarraituak, gandorrarekiko paraleloak eta gandorraren ardatzarekiko simetrikoak direla jakin zen.\nFred Vine eta Drummond Matthews (1963) britainiarrek xingola magnetikoen eta hondo ozeanikoen zabalkuntzaren arteko lotura aurkitu zuten. Haien esanean, ozeano-gandorretan, magmak gora egiten du eta hondo ozeaniko berria eratu, eta alde batera eta bestera isurtzen da. Magma hoztu ahala, basaltoetako mineral burdinatsuak orientatu egiten dira Lurraren eremu magnetikoarekiko. Polaritate normaleko garaietan kristaldu berri diren hondo ozeanikoetako basaltoetako mineralak gaur egungo iparrarekiko orientatzen dira gutxi gorabehera. Aldiz, polaritate alderantzikatuko garaietan eratutako mineralak gaur egungo hegorantz orientatzen dira. Prozesu horren bitartez tartekatzen dira intentsitate handiko xingolak eta intentsitate txikikoak.\nDatu horiekin guztiekin eta aipatu ez diren beste zenbaitekin, plaka-tektonikaren teoria geotektonikoa sortu zen. Oro har, prozesu geologiko gehienen (eremu kontinentalen eta ozeanikoen arteko bereizketa; mendikateen sorrera; lurrikara, sumendi edo arroka-moten izaera eta hedapenen...) jatorria eta zergatia azaltzen dituen teoria orokor ulergarria da.\nMuga motak.\nTeoria honetan litosferak astenosferaren gainean igeri egiten du. Litosfera zatitua agertzen da plaka tektonikoetan. Plaka hauen arteko mugimenduak hiru motatakoak izan daitezke:\nMuga dibergenteak.\nMuga dibergentetan bi plakak bata bestearengandik bereizten dira eta euren artean lurrazal berria sortzen da azpian dagoen magmaren solidifikazioaz. Plaken arteko muga dibergenteen sorrera puntu hirukoitzetan puntu bero (hotspot) bati loturik egon ohi direla uste da. Puntu hauetan astenosfera beroa igotzen da zelula konbektibo handien ondorioz eta honek mugimendu zinetiko bat sortzen du, litosfera apurtuz.\nMuga mota hauek ugariak dira eta ozeano erdiko gandorra osatzen dute adibidez Ozeano Atlantikoan edo Ozeano Barearen Ekialdean. Afrikako Rift Haran Handia ere mota honetakoa da. Muga dibergenteak faila zona masiboak sortzen dituzte, zabaltzea euren artean ez baita uniformea. Hori dela eta lekuetan non zabalkuntza handiagoa den beste batean baino faila transformakor bat sortzen da euren artean. Hauetan sortzen dira, batez ere, ozeanoetan gertatzen diren lurrikarak. Itsaso ondoko mapa bat hartuko bagenu estruktura karratu bat ikusten da, ardatz nagusi batekiko perpendikularrak diren lerroekin, hau zabalketa gune nagusia eta faila trasnformakorrak dira. Plaken arteko mugetatik geroz eta urrunago joan, orduan eta hotzagoa izango da plaka eta sakonera handiagoa egongo da, kontrakzioagatik eta subsidentziagatik.\nOzeano erdiko gandorretan aurkitu zen teoria frogatzeko ebidentziarik handienetarikoa, itsasoak handitzen zeudela frogatzen baitzen. Airetik egindako ikerketa geomagnetikoek egitura arraro bat erakutsi zuten, magnetismoa aldatzen zela ikusten baitzen, baina modu simetriko batean. Egitura hau erregularregia zen kasualitate bat izateko eta horregatik magnetismoan ematen diren aldaketak denboran zehar sortuak egon behar zirela argi zegoen. Alde bakoitzean zegoen arrokaren adina aztertuta teoria konprobatu zen.\nMuga konbergenteak.\nBi plakak elkarren kontra talka egiten dutenean, muga konbergente bat dugu. Muga hauetan plaka bat bestearen azpitik sartzen da, mantuan deseginez. Muga mota honek mendikateak sortzen ditu eta sumendien sorrerarekin harremanetan dago. Bi plakek talka egiten duten gunearen subdukzio zonalde deritzo. Hor sedimentua pilatzen doa eta akrezio prismak sortzen dira.\nPlaken arteko talka hauek kontinente-kontinente artean izan daitezke, zeintzuetan mendikate bat sortuko den (Himalaia); ozeano-ozeano izan daiteke eta horietan uharte arkuak sortzen dira (Japonia); edo ozeano-kontinente izan daitezke eta hauetan fosa bat eta mendikate bat sortzen da (Andeak).\nBeherantz doan plakak dituen likido eta gasek inguruan dauden arroken urtze puntua jaisten du eta horrela urtzen dira, magma sortuz. Magma honen dentsitatea inguruko arrokena baino txikiagoa denez pixkanaka-pixkanaka joango da gorantz eta sumendi kateak sortzen dira. Berarekin batera itsasoan zegoen arroka zati bat zenez uraz gain gas ugari igoko dira gorantz eta labaren eztandak askoz leherkorragoak dira. Mota honetako sumendi lerroak oso ugariak dira Pazifikoaren inguruan. Nazcako plaka Hego Amerikako plakaren azpian sartzean Andeetako sumendiak sortzen ditu. Ipar Amerikan Cascade mendilerroa sortzen da. Ozeano Bare osoan zehar Pazifikoko Su Eraztuna moduan ezagutzen den sumendi zirkulua osatzen da.\nBi plaka kontinentalek talka egiten dutenean bi plakek jasaten dituzte konpresio indarrak eta beraz bata bestearen azpian sartu edo bata bestearen gainetik doa. Toles ugari gertatzen dira eta mendikate estentsiboak sortzen dira. Kasurik ezagunena Himalaiatan gertatzen da, non Tibeteko goi-ordokia azpian dagoen plakak sorturiko altxaketa den.\nBi plaka ozeanikok talka egiten dutenean uharte arkuak sortzen dira, Japonia eta Aleutiar uharteak bezala. Plaka bat bestearen azpian sartzerakoan forma ganbila duten lerroak sortzen dira, puntu bakoitza sumendi bat edo irla bat delarik.\nAzkenik aipatu behar da plaken arteko talka ez dela beti buruz-burukoa, baizik eta batek iparralderanzko mugimendua balu besteak hego-ekialderako mugimendua izan lezake. Honek faila sistema konplexuagoa sortzen ditu.\nMuga transformatzaileak.\nJohn Tuzo Wilsonek onartu zuen bezala, marruskadura dela eta plaka ezin dira bata bestearen ondotik ezer gertatu gabe igaro. Benetan gertatzen dena da estresa bi plaken alboetan metatzen dela, eta bi plaketan indar horrek arrokek duten euste gaitasuna baino handiagoa denean energia askatzen dela. Askatze hori bat-batekoa izan daiteke edo denbora luzeagoan, arroken erreologiaren arabera. Behe lurrazaleko eta mantuko arrokek modu gradualean metatzen dute deformazioa, baina hauskorra den litosferaren goialdea hauste da eta energia modu instantaneoan askatzen da. Askatze honen ondorioz lurrikarak sortzen dira, muga mota honetan ohikoa den fenomenoa.\nHonen adibide on bat San Andres faila da, Ipar Amerikako mendebaldeko kostaldean. Bertako faila sistema muga transformatzaile bat da, non Pazifikoko plaka eta Ipar Amerikako plaka bata bestearekiko alboz mugitzen diren (Pazifikokoa ipar-mendeblderantz, Ipar Amerikakotik begiratuta). Beste adibide batzuk Anatoliako faila edo Zeelanda Berriko Faila Alpinoa dira. Kaliforniako kostaren aurrean Mendocino haustura ere mota honetakoa da.\nPlaken mugimendua sortzen duten indar nagusiak.\nPlaken mugimendua astenosferaren ahultasun erlatiboa dela eta gertatzen da. Mantuak duen beroaren disipazioa da ezagutzen den plaken mugimenduaren hasierako indarra. Lurraren barnean egindako bi eta hiru dimentsioko irudietan (tomografia sismikoa erabilita) mantuaren dentsitatea horizontalean aldakorra dela erakusten dute. Dentsitate aldaketa horiek materialek, mineralek edo tenperaturak sor dezake. Mantuaren konbekzioak plaken mugimenduan duen eragina gaur egun ere eztabaidan dagoen gaia da, eta geodinamikako aztergairik garrantzitsuenetarikoa. Moduren batean, edo bestean, energia hau plaketara igarotzen da eta euren mugimendua sortzen du. Basikoki bi indarrek eragiten dute orduan: marruskadura eta grabitatea.\nKontinenteen jitoaren teoria ez zen onartu batez ere ez zuelako argi azaltzen nola eta zergatik mugitzen ziren plakak. Plakek duten mugimendua zehaztasun handiarekin ezagutzen bada ere, oraindik ez da bukatu horren gorputz izugarri handien mugimendua sorrarazteko gai diren indarrei buruzko eztabaida.\nOro har, bi joera orokor daude plaken mugimendua eragiten duten indarren jatorriari buruz, eta ez dira kontrajarriak. Batetik, plaken mugimendua mantuko konbekzio-korronteen ondorioa dela diotenak daude; bestetik, plaken mugimendua plaketan bertan sortutako indarrek gidatzen dutela diotenak. Lurreko dinamika orokorrari buruz proposatutako eredu berrienek era osagarrian erabiltzen dituzte bi joeretako ideiak.\nPlaken mugimenduak mantuan du jatorria.\nPlaka-tektonikaren teoria sortu ondoren eta jakin zenean mantuan bero-garraioa konbekzioaren bitartez gertatzen dela, iradoki zen plaken mugimendua mantuko konbekzioaren ondorio zuzena izango zela. Hau da, mantuaren konbekzio-mugimendu motela gainetik dauden litosfera-plakak mugiarazteko gai dela onartzen da.\nAzkeneko urteetan, mantuko konbekzio-korronteei buruzko eredu ugari plazaratu dira, baina oraindik ez da onarpen orokorrik lortu gai horren inguruan. Hasieran, onartu zen ozeano-gandorren azpitik konbekzio-korronte gorakorrak eta subdukzio-eremuetan konbekzio-korronte beherakorrak zeudela, baina gaur egun eredu hori alboratuta dago. Mantuaren konbekzioari buruzko azkeneko ereduek uztartu egiten dituzte ikerketa geokimikoek argi islatzen dutena (mantuaren barnean kimikoki ezberdinak izan behar duten gordailuak agertzen direla), ikerketa geofisikoek frogatu dutena (mantuko konbekzioak orokorra izan behar duela) eta tomografia sismikoak erakusten duena (Afrika eta Ozeano Barearen azpian, mantuaren tenperatura izan beharko lukeena baino altuagoa dela). Eredu horien arabera, konbekzio-korronte gorakorrak mantuko eremu beroetan kokatzen dira, eta korronte beherakorrak, subdukzio-eremuen inguruan. Hala ere, ugari dira oraindino konpondu gabe gelditzen diren arazoak.\nPlaken mugimenduak plaketan bertan du jatorria.\nNahiz eta mantuko konbekzioak plaken zinematika gidatzen duten indarrei buruz azalpen koherentea eman, ezin da egokitzat jo ez baititu kontuan hartzen plaka litosferikoetan eragina izan dezaketen indar guztiak. Plaken arteko mugetan jatorria duten indarrak aspalditik dira ezagunak, baina orain dela gutxi arte ez da finkatu indar horiek plaken mugimenduan duten benetako eragina. Hauek dira plaken mugimenduan eragina izan dezaketen deskribatutako indar guztiak: gandorretako bultzada-indarrak (ridge push); ezpalen tirada-indarrak (slab pull); ezpalen aurkako tirada-indarra (slab drag); oinaldeko zizaila-trakzioa (mantle drag); fosako sukzio-indarrak (trench suction); plaken ukipen-erresistentzia (subduction resistance); mugimendu transformatzaileekiko erresistentzia (transform resistance).\nPlaken mugimenduak, beraz, indar horien guztien arteko elkarrekintzaren ondorioa izan behar du; hala ere, bakoitzaren garrantzi erlatiboa zehazteko, ikertzaileak ez dira ados jartzen. Eredu gehienek erakusten dute gandorretako bultzada-indarrak eta ezpalen tirada-indarrak gai direla plaken mugimendua gobernatzeko, eta bi horien artean, bigarrenak askoz ere eragin handiagoa duela. Oinaldeko zizaila-trakzioa da arazo gehien sortzen dituena. Zenbait eredutan eragin eskasa esleitzen zaion arren, mantuko konbekzioa plaken zinematikaren erantzule nagusia dela diotenetan, indar nagusitzat hartzen da.\nMekanismo bakoitzaren garrantzi erlatiboa.\nPlaken mugimendu erreala indar guztien batura bat izan beharko luke. Hala ere ez dago oso argi zein indarrek eragiten duen indartsuen.\nPlaka bakoitzaren ezaugarri geodinamikoek bakoitzak zein gradutan eragiten duen aldatzen dute. Erabiltzen den metodoetako bat plaka bakoitzaren mugimendu erlatiboa kalkulatzea da, eta ondoren plaka horren gainean eragiten duten indarrak zeintzuk diren ondorioztatzea.\nAteratako ondorioetako bat subdukzioa duten plakek duten mugimendu erlatiboa besteena baino askoz handiagoa dela da. Adibide moduan jarri daiteke Pazifikoko plakak duen subdukzio kopuru handia izan daitekeela plaka honek duen mugimendu azkarraren eragilea.\nPlaka nagusiak.\nDefinizioaren arabera, zazpi edo zortzi plaka handi daudela esaten da: Afrikako plaka, Antartikako plaka, Eurasiako plaka, Hego Amerikako plaka, Indoaustraliako plaka, Ipar Amerikako plaka (Ipar Amerika eta Asiako ipar-ekialdeko muturra hartzen ditu) eta Pazifikoko plaka. Batzuetan India eta Australiako plakak bereizten dira.\nBeste plaka txiki asko daude, horietatik handienak Arabiako plaka, Cocosko plaka, Filipinetako plaka, Juan de Fuca plaka, Nazcako plaka, Scotia eta Karibeko plaka dira.\nGaur egun plaken mugimendua satelite bidez jarraitzen da, eta lurreko neurketekin doitzen da."}
{"id": "12593", "revid": "98220", "url": "https://eu.wikipedia.org/wiki?curid=12593", "title": "Potes", "text": "Potes Kantabriako udalerria da. 2005ean 1.597 biztanle zituen eta 7,7\u00a0km\u00b2-ko azalera du."}
{"id": "12594", "revid": "119347", "url": "https://eu.wikipedia.org/wiki?curid=12594", "title": "Reinosa", "text": "Reinosa Kantabriako udalerria da. 2005ean 10.523 biztanle zituen eta 4,12\u00a0km\u00b2-ko azalera du.\nReinosatik pasatzen diren ibaiak hurrengoak dira: Ebro eta Hijar. Reinosako tenperatura, batez beste, Kantabriako hirien artean baxuena da. Reinosa, Campoo de Enmedio eskualdeaz inguratuta dago eta Kantabriako azalera gutxieneko eskualdea da.\nDemografia.\nReinosak, Kantabriako barnealdeko beste hainbat lekuk bezala, biztanleak etengabe galtzen ari da. 80ko hamarkadan, Reinosak izan zuen bere biztanleria maila altuena, baina hamarkada harez geroztik, Reinosa, urteak joan ahala, indarra eta eragina galtzen dirau. Hori zela eta, bertakoak Kantabriako beste leku batzuetara abiatu ziren. Gaur egun, 10.000 biztanle inguru ditu.\nAdministrazioa.\nGaur egungo Reinosako alkatea Jose Miguel Barrio da (PRC), PSOEren laguntzarekin.\nJaiak.\nBere jai egun garrantzitsuena \"Campoo eguna\" da eta iraileko azken igandean ospatzen da. Egun hau San Mateo jaien artean dago. Campoo eguna \"Espainia mailako interes turistikokoa\" da eta leku ugaritako jendea hurbiltzen da \"gurdi-desfilea ikustera. Gurdi horiek bizitza tradizionaleko ohiturak adierazten dituzte eta idiek eta bertako behiek, \"Tudancak\" alegia, tira egiten diete gurdiei.\nBeste ospakizunak: San Mateo (irailaren 21ean), San Sebastian (urriaren 20an) eta Santiago (uztailaren 25ean).\nOndarea.\n\"La Casona\" eraikinaren etxaurrea eta San Sebastian eliza \"interes kulturalekoak\" dira. Reinosako udalerria ere interes handikoa da.\nBeste leku interesgarri batzuk: San Francisco komentua, San Roque kapera, udaletxea, Karlos III zubia, Aurora iturria, Urrezko neskaren etxea, Cassio etxea, Printzesa etxea, Pano etxea eta Boyet etxea (eraikinok XIV. mendetik XX. mendera bitartean eraikiak izan ziren).\nGastronomia.\nBere gastronomia nagusiki herriko produktuetan datza: patatak, neguko ortua, behikia, txerrikia, gaztak, esnekiak, Ebroe eta Hijar-eko amuarrainak... Bere gozokiak ospetsuak dira; Pantortillak eta erroskillak hain zuzen ere, biak hostopilez eginak.\nKomunikazioak.\nReinosa iparraldean Santanderrekin lotzen da. Urte batzuk arte,ordea, Reinosatik Santanderrera zihoan bidea oso arriskutsua zen (N-611), baina autobide berriaren eraikitzeari esker, arrisku hori gainditu egin da. Gainera, autobideak mesetarekin ere hobetu du komunikazioa.\nIndustria eta enplegua.\nIndustria-birmoldaketaren erruz, Reinosak, industriagintzari dagokionez, 1987an indarra galdu zuen. Honen ondorioz, 1987ko istiluak sortu ziren.\nGaur egun garrantzi handieneko lantegiak hauexek dira: SIDENOR (industria astuna), Catarey-Gamesa (aerosorgailuak), Cu\u00e9tara (gailetak), Columbia (ONCE fundazioa) eta Anchoas y Productos del Cantabrico."}
{"id": "12597", "revid": "119347", "url": "https://eu.wikipedia.org/wiki?curid=12597", "title": "B\u00e1rcena de Cicero", "text": "B\u00e1rcena de Cicero Kantabriako udalerria da. 2005ean 2.546 biztanle zituen eta 36,6\u00a0km\u00b2-ko azalera du."}
{"id": "12598", "revid": "512", "url": "https://eu.wikipedia.org/wiki?curid=12598", "title": "Pe\u00f1arrubia", "text": "Pe\u00f1arrubia Kantabriako udalerria da. 2005ean 374 biztanle zituen eta 54,28\u00a0km\u00b2-ko azalera du."}
{"id": "12599", "revid": "512", "url": "https://eu.wikipedia.org/wiki?curid=12599", "title": "Rasines", "text": "Rasines Kantabriako udalerria da. 2009ko urtarrilaren 1eko erroldaren arabera herriak 1.055 biztanle zituen eta 42,9\u00a0km\u00b2-ko azalera du."}
{"id": "12600", "revid": "512", "url": "https://eu.wikipedia.org/wiki?curid=12600", "title": "Reoc\u00edn", "text": "Reoc\u00edn Kantabriako udalerria da. 2005ean 7.434 biztanle zituen eta 32,1\u00a0km\u00b2-ko azalera du."}
{"id": "12601", "revid": "100337", "url": "https://eu.wikipedia.org/wiki?curid=12601", "title": "B\u00e1rcena de Pie de Concha", "text": "B\u00e1rcena de Pie de Concha Kantabriako udalerria da. 2005ean 825 biztanle zituen, eta 31,3\u00a0km\u00b2-ko azalera du.\nPolitika.\nPP taldeak irabazi ditu hautezkundeak, baina azken urteetan, beste taldeek bere kontra eginez alkatetza lortu dute. PRC taldeko Agust\u00edn Mantecon-ek izan zen alkate 2015. urtean."}
{"id": "12602", "revid": "98220", "url": "https://eu.wikipedia.org/wiki?curid=12602", "title": "Cabez\u00f3n de la Sal", "text": "Cabez\u00f3n de la Sal Kantabriako udalerria da. 2009ko urtarrilaren 1eko erroldaren arabera herriak 8.372 biztanle zituen eta 33,6\u00a0km\u00b2-ko azalera du."}
{"id": "12603", "revid": "98220", "url": "https://eu.wikipedia.org/wiki?curid=12603", "title": "Cabez\u00f3n de Li\u00e9bana", "text": "Cabez\u00f3n de Li\u00e9bana Kantabriako udalerria da. 2009ko urtarrilaren 1eko erroldaren arabera herriak 699 biztanle zituen eta 81,3\u00a0km\u00b2-ko azalera du.\nHerri eta auzoak.\nCabez\u00f3n de Li\u00e9bana, honako herriek osatzen dute:"}
{"id": "12604", "revid": "98220", "url": "https://eu.wikipedia.org/wiki?curid=12604", "title": "Sol\u00f3rzano", "text": "Sol\u00f3rzano Kantabriako udalerria da. 2009ko urtarrilaren 1eko erroldaren arabera herriak 1.053 biztanle zituen eta 23,5\u00a0km\u00b2-ko azalera du."}
{"id": "12605", "revid": "103793", "url": "https://eu.wikipedia.org/wiki?curid=12605", "title": "Antzin (kontzejua)", "text": "Antzin Antzingo udalerriko herri nagusia da. 2007ko urtarrilaren 1eko erroldaren arabera, herriak 334 biztanle ditu.\nGarraioa.\nAraba Bus sareko lineak zerbitzua ematen dio herri honi:"}
{"id": "12607", "revid": "59723", "url": "https://eu.wikipedia.org/wiki?curid=12607", "title": "Mendilibarri", "text": "Mendilibarri Antzingo udalerriko kontzejua da. 1857ko errolda arte, berezko udalerria izan zuen.\nDemografia eta biztanleria.\nUdalerri gisa ezagutzen den azken erroldan (1842koan) herriak 33 biztanle eta 6 etxe zituen. 2007ko urtarrilaren 1eko erroldaren arabera, 26 biztanle ditu.\nGarraioa.\nAraba Bus sareko lineak zerbitzua ematen dio:"}
{"id": "12609", "revid": "201", "url": "https://eu.wikipedia.org/wiki?curid=12609", "title": "Arabiar penintsula", "text": ""}
{"id": "12610", "revid": "237", "url": "https://eu.wikipedia.org/wiki?curid=12610", "title": "Antzin (kontzeju)", "text": ""}
{"id": "12611", "revid": "65203", "url": "https://eu.wikipedia.org/wiki?curid=12611", "title": "1 Formula", "text": "1 Formula (ingelesez, \"Formula One\"), F1 izenez ere ezagutzen dena, auto-lasterketa lehiaketa bat da. Lasterketa hauetako bakoitzari \"Sari Nagusi\" deritzo eta horiek biltzen dituena \"1 Formulako Munduko Txapelketa\". Lasterketak kale-zirkuituetan edo horretarako bereziki sortutako zirkuituetan ospatzen dira.\nErabiltzen diren kotxeak aurkitun diren azkenengo teknologiak dituzte, eta automobilen teknologia horiek limitatu daude arau tekniko baten arabera; 1 formulan aurkitutako aurrerapen batzuk ere lagungarriak izan dira gaur egun kalean aukitzen diren kotxeen nahiz segurtasuna nahiz beste hainbat alderditran obetzeko, adibide bezala disko balaztak aurkitu daiutezke. Txapelketa honen lasterketak ospatzen diren zirkuitoak normalean ere hiriaren errepidearen parte dira edo izan ziren iraganean.\n1950eko 1 Formulako denboraldia izan zen nolabait 1 Formula mordernoaren hasiera, non parte hartu zuten gaur egungo talde ezagun batzuk: Ferrari, Alfa Romeo eta Maserati. Denboraldi horietan parte hartutako beste eskuderiak ordeskatuak izan dira haibat garaipen lortu dituzten beste batzuengatik. Esaterako, McLaren, Lotus, Renault eta Williams, hauek Konstruktoreen Txapelketa Mundiala irabazi duten noizbait.\n1 Formulako Historia.\n1 Formularen sorrera.\n1946. urtean, Bigarren Mundu Gerraren ostean, lau lasterketa ofizial besterik ez ziren ospatu. Sari nagusi hauen arauak Bigarren Mundu Gerra baino lehen ezarri ziren baina hainbat urte behar izan ziren guztiz aurautegia bukatzeko eta azkenik, 1947. urtean AIACR-a Automobileko Federazio Nazionala izena hartu zuen, gaur egun ezaguna den \"FIA\" izenarekin. Federazio honek 1949. urteko denboraldiaren amaieran adierazi zuen hurrengo denboraldirako besta makina bat sari nagusi nazional bilduko zituela 1 Formula 1 Formulako Gidarien Txapelketa Mundiala sortzeko helburuarekin. Bestalde, ezin izan zuten lortu eta bai 1952. urteko bai 1953. urteko denboraldietan oraindik ere Formula 2ko kotxeak erabili zituzten arazo ekonomikoak zirela eta. Hurrengo denboraldietan puntuazio taula bat ezarri zen eta zazpi lasterketak onartu ziren Txapelketa Mundiala osatzeko. Txapelketako lehenengo lasterketa Maiatzak 13ean Silvertoneko Zirkuituan, Erresuma Batuan.\nLasterketen hasiera berria (1950-1958).\nLehenengo Sari Nagusia Silverstoneko Zirkuituan 1950. urtean ospatu zen eta Giuseppe Farina italiarra izan zen irabazlea, gainera, bere taldekideari (Juan Manuel Fangioargentinarra) irabazi egin zion 1950eko 1 Formulako denboraldia. Bestalde, Fangio txapelketa irabazi zuen 1951, 1954, 1955, 1956 eta 1957. urteetan. Bere bost garaipen Alberto Ascari Ferrariko gidaria moztu zion bi txapelketa bi urte jarraietan irabaziz. Historiako atal honetan ere ikusi egin ziren Stirling Moss Britainia Handiako gidaria bezalakoak, non oso gidari hona zen baina ez zuen lortu Txapelketa Mundiala irabaztea. Gaur egun, Britainian Moss inoiz txapelketa irabazi ez zuen gidaririk honena bezala ezagutzen da.\nAlfa Romeo, Ferrari, Masserati eta Mercedes Benz izan ziren automobilen fabrikatzaile nagusiak non gerra aurretik ere oso garratzitsuak izan ziren. Hasierako denboraldietan erabili zituzten gerra aurreko kotxe modeloak, adibidez, Alfa Romeo 159. 1952ko eta 1953ko txapelketetan erabili izan zen Formula 2-ko aurautegia, kotxe tamaina nahiz pontetzialki txikiagoak. 1 Formulako Txapelketa Mundiala berriro hasi zenean gerra ondoren motoreak 2,5 litrokoak ziren, eta 1954ean Mercedes-Benz-ek aurkeztu egin zuen W196. Kotxe hau haibat teknologia berri ekarri zituen eta hurrengo bi txapelketak nabarmenki irabazi zituen."}
{"id": "12612", "revid": "371", "url": "https://eu.wikipedia.org/wiki?curid=12612", "title": "F1", "text": ""}
{"id": "12613", "revid": "6950", "url": "https://eu.wikipedia.org/wiki?curid=12613", "title": "Lope Agirre", "text": "Lope Agirre (O\u00f1ati, Gipuzkoa, 1510eko azaroaren 8a - Barquisimeto, Venezuela, 1561eko urriaren 27a) Espainiar Inperioaren zerbitzura Hego Amerika esploratzen eta konkistatzen aritu zen euskaldun bat izan zen, gerora Espainiako Koroaren aurka altxatu zena. Espainiako erregeari idatzitako gutun batean, Agirrek bere buruari \"Erromesa\" eta \"Askatasunaren Printzea\" eta ezizenez deitu zion; beste batzuek \"Jainkoaren Haserrea\" izendatu zuten; aitzitik, espainiar etsaiek \"Eroa\" edota \"Tiranoa\" deitu zuten.\nAgirre nolabaiteko kulturadun kaparea litzateke, ziurrenik On Juan Carlos Guerrak iradokitzen duen bezala eskribauen seme. Agirre gaztea 21 urterekin Sevillan zegoen garai hartan, Ameriketara joateko asmoa zutenei Indietako Kontseiluak murrizketak ezarri eta 1503an sorturiko Kontratazio Etxeak fidantzak eta beste hainbat baldintza eskatzen zizkien.\nBizitza.\nGaztaroa eta Ameriketara bidaia.\nIturri gehienek diote O\u00f1atin (Gipuzkoa) jaio zela Lope, eta bertako eskribau baten semea zela, baina XVI. mendeko Ibarguen-Cachopin kronikak dio Aramaiokoa (Araba) zela sortzez..\nFrancisco Pizarro Perutik sekulako altxorren istoriak kontatuz itzuli zenean, Agirre Sevillan zegoen eta 21 urte zituen. Urrearekin ametsetan, espedizio batetan izena eman zuen, eta 1536 inguruan heldu zen Perura. Nuevo Toledoko erregidore izan zen eta zaldiak hezten ere aritu zen.\nKolonietako gerra zibilak.\n1544ean, Blasko Nu\u00f1ez Vela erregeordea heldu zen Perura, indigenen esplotazioa erregulatzen zuten legeekin. Konkistatzaileek ez zituzten lege hauek atsegin, indigenekin nahi zutena egitera ohituta. Horregatik, Gonzalo Pizarro eta Frantzisko Carvajal erregeordearen aurka altxa ziren. Agirrek erregeordearen alde jokatu zuen, baina erregeordea garaitua izatean, Nikaraguara ihes egin behar izan zuen, sarjentu nagusi tituluarekin.\n1551ean Frantzisko Esquivel epaileak atxilotu eta jendaurrean zigorrarazi zuen. Mando bati lotu eta 100 edo 200 zigorkada jaso zituen, zauriak gatzez igurzten zizkiotelarik. Agirreren aitonsemetza gorabehera bilauei zegokien zigorra ezarri zitzaiolako zigortuak mendekua aldarrikatu zuen. Epaileak, Agirreren mendekuaren beldur, ihes egin behar izan zuen, etxebizitzaz etengabe aldatuz. Garaiko kronista batzuk diotenez handik hiru urtera, Cuscoko epailearen etxean bere mendekua bete zuen.\n1554ean Alfonso de Alvaradok barkatua izan zen, zein Francisco Hernandez Giron errebeldearen kontra borrokatzeko gizonak biltzen ari baitzen. Chuquingako borrokaldian bi arkabuz tiro jaso zituen zango baten, eta zangoa galdu ez bazuen ere herren geratu zen.\nEspedizioa Amazonian zehar.\n1560ean, Agirre Pedro Urtsuaren espediziora batu zen, Amazonas ibaian zehar nabigatuz El Dorado aurkitu nahi zuena. Cuscotik abiatu zen Agirre, eta Huallaga ibaiaren inguruetan lotu zitzaion espedizioa antolatzen ari zen kanpalekuari. 300 konkistatzaile inguru, afrikar esklabo zenbait eta 500 bat morroi indigenez osaturiko taldea hiru ontzitan abiatu zen 1560ko irailean, Huallaga ibaian behera (amazonas ibaiaren adar bat).\n1561eko urtarrilean, beste espedizio kide batzuekin Pedro Urtsuaren erailketan parte hartu zuen, eta Fernando Guzman espedizioko buru ezarri zen, Agirre soldaduen buruzagi bilakatuz. 1561eko martxoaren 23an, Agirrek bere menpeko kapitain eta soldaduak Fernando Guzman Peru eta Txileko errege izendatzen zuen deklarazio bat sinatzera konbentzitu zituen. Ondorioz, 186 soldadu eta ofizialek uko egin zioten Filipe II.a Espainiako Erregearen agindupean egoteari.\nEspainiaren kontra.\n1561eko maiatzaren 22an matxinada bat egon zen Guzmanen aurka, eta Agirrek hartu zuen erabateko agintea. Uztailean Ozeano Atlantikora heldu ziren, gaur egungo Venezuelako kostan. Ez dakigu Amazonasen ahoraino heldu zen eta itsasoz iparraldera egin zuen, edo Amazonasen adar baten gora egin eta Orinoko ibairekiko lotura topatu zuen (Casiquiare kanalak lotzen ditu Amazonas eta Orinoko, bertakoek ezagutzen zutena baina konkistatzaileentzat ezezaguna zena). Hilabete hartan Margarita uhartea hartu zuen (Venezuela); izuaren bidez kontrolatu zuen. Handik bidali zizkion Filipe II.ari famatuak.\nAbuztuan uhartea utzi eta Panamarantz jo zuen. Baina Panama konkistatzeko saiakera horrek ez zuen arrakastarik izan, bidean amaitu zen koroaren aurkako bere matxinada. Mendietan sukarrek erasan zuten taldea, eta ez zuten Venezuelatik ateratzea lortu. Barquisimeton inguratuta (gaur egungo Caracas eta Maracaibo artean), eta jarraitzaile asko batailan galdu ondoren, bera hil aurretik alaba Elbiraren heriotza eragin zuen, arerioen esku ez uztearren. Azkenean garaitua eta exekutatua izan zen, 1561eko urriaren 27an. Gonzalo Pizarrorekin eta beste hainbat garaituekin egin zuten antzera, bere gorputza zatikatu eta zatiak Venezuelako hiri ezberdinetara eraman zituzten.\nNortasuna.\nIzaera.\nMendeetan zehar, Espainiako errege etxearen eta metropoliaren aldeko kronistek, historialariek eta idazleek, Lope Agirre deabruaren pare jarri izan dute, eta iturri neutral fidagarri gutxi dira bere izaera ulertzen lagun lezaketenak.\nBeste konkistatzaile asko bezala, koroaren alde egindako zerbitzuak gorabehera gaizki tratatua sentitzen zuen bere burua, eta horrek izaera garraztu ziola. Izan ere, Amerikan ziren erregearen menpeko soldadu asko bezala, Agirre bazter nahasletzat jotzen zuten, gerrarako egokiagoa, administraziorako baino.\nBazuen jendearengan eraginik, mintzatzen zenean jendeak adi-adi entzuten omen zion. Soldaduak konbentzitzeko erraztasuna zuen, ziurrenik ongi ulertzen zituen haien nahiak, bera ere soldadu beteranoa izaki. Bestalde, Filipe II.ari idatziriko gutunek heziketa eta idazkera oneko gizona zela agerian uzten dute.\nAmazoniako espedizioan zehar, eta El Doradoko altxorrak aurkitzen ez zutenez, elkarrenganako mesfidati eta giro nahasian nabigatzen zuten. Aurreko bi matxinadak kontutan hartuta, armaturik egiten zuen lo, eta bere aurka jasotzekotan ziren kapitain eta soldadu batzuk ere hil zituen. Bere eskuz zuzenki edo bere aginduen bidez, 72 erailketa egotzi izan zaizkio: 64 espainiar, 3 apaiz, 4 emakume eta indiar bat.\nZenbait ezaugarri.\nAgirrek hainbat ezaugarri berezi izan zituen:\nAgirreren itzala.\nLope Agirrek eragin ezberdinak izan ditu garaiko eta beranduagoko jendearengan. Espainiarrentzat, Agirre errebeldea, eroa eta tiranoa izan zen, Filipe II.ak bere izena aipatzea ere debekatu zuelarik. Beste batzuentzat, ekintza gizon ausarta izan zen, Hego Amerikako lurralde basatienak zeharkatzeko gai izan zena, eta espainiar inperioari erronka bota ziona. Justizia, askatasuna eta mendekua bilatzen zuela diote batzuek, besteek aldiz botere eta diru goseak gidatzen zuela. XIX. mendeko Simon Bolivarren hitzetan, Agirreren gutunak dira Ameriketako \"lehen independentzia adierazpena\".\nXVI. mendeko kronisten kontakizunak.\n\"Lope de Aguirre. Cr\u00f3nicas 1559-1561\" liburuan, Agirreren garaiko sei kronista hauen idatziak jasotzen dira: Gonzalo de Z\u00fa\u00f1iga, Toribio de Ortiguera, Pedro de Mongu\u00eda, Custodio Hern\u00e1ndez, Almesto Vazquez, eta azkenik anonimo bat, oso interesgarria, Emiliano Josek Madrileko Historia Akademian aurkitua eta 1950ean argitaratua.\nBartzelonako Unibertsitateko Elena Mampel eta Neus Escandell liburuaren egileek diotenez, kronista bakoitzaren idatzia bere testuinguruan irakurri behar da. Batzuetan Filipe II.a erregeari atsegingo zaion erara idazten dute, edo Espainiara itzulitakoan prebendak jasotzeko. Beste batzuetan lekuko zuzena izan gabe entzundako gertakariak idazten dituzte, kasuren baten bere burua zuritzeko, edo bada baita Agirreri mendekua hartzeko kontatzen duenik ere.\nBaina era eta kasu guztietan, nabarmena da momentuan bertan idatzitako kronikak ez direla, baizik eta beranduagokoak. Eta beti, metropoliaren eta agintarien kontakizun ofizialari mesede egingo diotenak.\nAntzerako joera izan zuen beste kronista batek, Hans Staden alemaniar artilleroak (1525-1579). \"Warhaftige Historia\" idatzi zuen, eta salmentak igotzeko eta arrakasta lortzeko, kanibalismoaren alderdi morbosoa eta bertakoen basakeria nabarmendu zituen, urrutiko lurrak liburuz bakarrik ezagutzen zituzten europarrentzat jakin-min handia pizten zuten topikoak.\nGaraiko kronista gehienek boterearen zerbitzura jokatu zuten, modu baten edo bestean. Bestalde badira kronista orokor gutxi batzuk, adibidez Fray Bartolome de las Casas (1484-1566) eta Fray Antonio de Montesinos dominikoak (1475-1540), konkistatzaileen gehiegizko jazarpenak salatu zituztenak Espainiako gortean, baina Agirreri buruz ez zuten deus idatzi.\nKontatzaile garaikideak Espainian.\nXVI. mendeko kronisten idatzietan oinarrituta, mendeetan zehar metropoliak bere kontakizuna zabaldu du, gaur egun arte. Honakoak lirateke adibide batzuk:\nEspainiako Hizkuntzaren Errege Akademiako partaide de Pere Gimferrerek, Robert Southeyren \"Ursuaren espedizioa eta Agirreren krimenak\" liburuaren sarreran, honela dio: \u00abAmeriketara joandako figura gutxik sortu dute Lope Agirrek bezainbesteko literatura, eta, agian, literatura horrek ez ditu inolaz ere hain tindu ilunak estali. Kortesek, Alvaradok edo Pizarrok miresleak eta aurkariak dituzte, sarritan biak aldi berean, eta bigarrena bakarrik badira ere, gutxitan ukatzen diete pertsonaia horiei handitasun tarte bat. Beste batzuek, Ojedak edo Balboak kasu, batez ere sinpatia pizten dute. Lope Agirreren inguruan bakarrik harridura unibertsal beldurgarri moduko bat piztu da. Soilik XX. mendean aldarrikatu dute pertsonaia, kasu batzuetan (Otero Silva) anakronismo nabari batekin\u00bb.\nRAEko beste akademiko ospetsu batek, Arturo Perez Revertek, ondorengo hau dio: \u00abO\u00f1atiko Agirre euskaldunaren kasuan, kointzidentzia erabatekoa da: bere abentura da denetan erotuena eta odoltsuena. Porrot egindako konkistatzaile, krudel, harroputz, paranoiko eta hiltzaile horren istorioak liluratu egiten nau, Ramon J. Senderren \"Lope de Agirreren abentura ekinbidea\" irakurri nuenetik. Soldadu errezelotsu eta krudel hark, badaezpada ere peto eta ezpataz armaturik lo egiten zuenak, eta prebentzioz aurkariei lepoa mozten zienak, bere burua uxatu gabe, Konkistaren alderik zurrunena eta ilunena sinbolizatu zuen niretzat. Klaus Kinski histrioniko ilehoriak, Werner Herzogen \u201cAgirre, Jainkoaren kolerak\u201d pelikulakoak, ez zuen zerikusirik harakin gozakaitz, egoskor, altzairu errazezko horrekin. Beti iruditu baizait txikia, zitala, bizartsua, lasaia eta isila zela\u00bb.\nManuel Godoy historialariak dioenez, \u00abSimon Bolibarren baieztapena, Lope Agirre Amerikaren lehenengo independentzia adierazpenaren egiletzat aitortuz, hutsegitea da, emantzipazio-prozesuak Europako kode kulturalen barruan dagoen pertsona zuri batek zuzentzen dituenean bakarrik hartzen baititu kontuan. Ez du aintzakotzat hartzen, adibidez, 1539. urtean Guatipan buruzagiak 5.000 indigena gidatu zituela Pedro A\u00f1azco espainiarraren aurkako gerra baten. Edo 1560. urtean Los Teques komunitate indigena Guaicaipuro kazikearekin antolatu zela Luis de Narvaez kapitainaren aurka\u00bb.\nIldo berritzaileko kontatzaileak.\nGabriel Insausti historialariak Jorge Oteiza artistak Agirreri buruz duen sentimendua azaltzen du bere \u201cUtopia zergatik arkadia: Oteiza eta Amerika\u201d azterketan: Oteizaren heroietako bat Lope Agirre o\u00f1atiarra zen, espainiar erregearengandik \"\"independizatzeko\" ausardia izan zuena, bere proiektu propioa Ameriketako lurretan sortzeko. Eta bere figura, hain zuzen ere, tokiko ingurune kulturalak ber ebaluatzen zuen. Bere saiakeretan, Agirre Aranarekin batera erretratatu zuen, euskal herritarrentzako \"jokabide-eredu\"\" gisa hartuta, hau da, errebeldiaren eta presaren adibide gisa, nazionalismo baketsuenaren etsipenaren aurka. Eta ekintzarako duen gaitasuna goraipatzen du\nKontatzaile garaikideak Ameriketan.\nMiguel Otero Silva idazle venezuelarrak \u201cLope de Aguirre. Principe de la libertad\u201d liburuan, Agirre bere testuinguru amerikarrean jartzen du: \u00abAgirre Simon Bolivarren aurrekoa da, ustez bere gutuna \"Amerikaren independentziaren lehen aktatzat\" jotzen zuena. Bere obran begi-bistakoa irudituko litzaioke Bolivarren bidea, termino geografiko zein politikoetan, mende batzuk lehenago beste euskal soldadu batek marraztu zuena. Ez zinen hain eroa, Lope Agirre, zure difamatzaileek halakotzat epaitu zaituzten arren\u00bb.\nSimon Bolivar Askatzaileak berak, Bolivia eta Kolonbia Handiaren independentzia lortu zuenak, honela azaltzen zuen bere pentsaera Luis Per\u00fa de Lacroix jeneralak idatzitako liburuan, \"Bucaramangako egunkaria\"n (1828). Per\u00fa de Lacroixek, bere kolaboratzaile militar onenetako batek, Bolivarrek pertsonaia historiko honekiko duen lilura aipatzen du: adibidez, 1828ko apirilaren 11n, Soublette jeneralaren etxean egindako bazkari batean, Askatzailea Lope\u00a0Agirreren eta bere heriotzaren istorioa kontatzera iritsi zen, eta pasarte eta ezaugarri interesgarrienak eta heroienak aukeratu zituen\u00bb."}
{"id": "12614", "revid": "237", "url": "https://eu.wikipedia.org/wiki?curid=12614", "title": "Asturiaseko Printzerria", "text": ""}
{"id": "12615", "revid": "58701", "url": "https://eu.wikipedia.org/wiki?curid=12615", "title": "Katalina Erauso", "text": "Katalina Erauso Perez de Galarraga \u2014\"Moja alfereza\" deitua\u2014 (Donostia, Gipuzkoa, 1585 - Cuitlaxtla, Mexiko, 1650) abenturazalea, moja eta soldadua izan zen.\nBizitza.\nHistorialari gehienek 1585an kokatzen dute haren jaiotza Donostian. Migel Erausoren eta Maria Perez de Galarragaren alaba zen. Lau urte zituela Antiguako domingotar mojen komentuan sartu zuten, baina izaera ez zuen hartarako oso egokia, eta, beste moja bat astindu ondoren, 1603. urtean Gasteiza ihes egin zuen, baserritar gizonezko jantzita, Francisco de Loyola izenarekin. Donostia hiribildu euskaldunean jaio arren (salbu eta gaskoiz mintzatzen zirenak), dirudienez gurasoek ez zioten euskara irakatsi, baina komentuan ikasi zuen.\nHandik aurrera gizonezko jantziak erabili zituen beti. Urte hartan berean Ameriketara jo zuen, Panama aldera, eta handik Perura. Txilera joanda, bere neba hil zuen ezpata borroka baten ondoren (hil eta gero konturatu zen bere neba zela), eta Argentinara jo zuen, Ande mendietan barrena, justiziari itzuri. Perura jo zuen berriz ere, Bolivian zehar, eta Cuscon liskar batean gizon bat hil zuela eta, Guanamangako apezpikuaren etxean babestu zen, larri zaurituta. Hil zorian zegoela, emakume zela aitortu zion apezpikuari, eta berria Espainiako koroaren mendeko lurralde guztietara zabaldu zen.\nKomentu batean egon zen ondoren. 1620. urtean Europara itzuli zen, eta Espainian Filipe IV.a erregeak egin zion harrera. Erromara jo zuen gero, eta Urbano VIII.a aita santuak hartu zuen han. 1624an hasi zen bere autobiografia idazten, eta hurrengo urtean eman zuen liburua argitara. 1630ean Ameriketara jo zuen berriro, eta Mexikoko Veracruz hirian itzaintzan jardun zuen hil zen arte, \"Antonio de Erauso\" izenaz.\nEuropan eta Ameriketan ospetsu.\nKatalina Erausok ospe handia izan zuen Europan eta Ameriketan. Itzal horretaz baliaturik, Juan P\u00e9rez de Montalv\u00e1n espainiar idazleak \"Comedia famosa de la monja Alf\u00e9rez\" antzezlana plazaratu zuen 1625ean.\nIdazlanak.\nKatalina Erausoren idatzi autobiografikoak apokrifotzat jo izan dira batzuetan. Ez dirudi hala denik, 1625ean argitaratu zen \"Relaci\u00f3n verdadera de las grandes haza\u00f1as y valerosos hechos que una mujer hizo en 24 a\u00f1os que sirvi\u00f3 en el reino de Chile y otras partes al rey nuestro se\u00f1or\" idazki bildumari dagokionez behintzat. Katalina Erausoren beste bi idazki sail argitaratu ziren Sevillan eta Mexikon.\nSexu-joera.\nKatalina Erausoren orientazio sexuala aspaldi eztabaidatua izan da. Laburbilduz, hiru hipotesi hauek darabiltzate ikerlariek:\n3. Azken urteotan, lehen pentsaezina zen hirugarren hipotesi batek indarra hartu du: Erauso transexuala zela. Hipotesi hau aldezten duten ikerlarien iritzira, Katalina emakume gorputzeko gizona zen. Soka horretatik tiraka, 2022an Bilboko Azkuna Zentroan \u201cAhots bat Erausorentzat. Trans garai baterako epilogoa\u201d erakusketa antolatu zen; Cabello/Carceller (Helena Cabello eta Ana Carceller) kolektibo artistikoaren lana eta komisarioa Paul B. Preciado: \nGizon gisa jantzitako Erausoren erretratua arte errenazentistaren historiako lehen erretratu \"trans\" har daiteke\" nahiz eta nozio hori anakronikoa izan, XVIII. mendera arte ez baita existitzen. Baina, argitzen duenez, Erauso, bere erretratua bezala, itzalak dituen irudi bat da.Maite Arroitajauregi \"Mursego\"-ren ahotsa zen Erausorena, erakusketako 28 minutuko bideoinstalazioan."}
{"id": "12616", "revid": "131345", "url": "https://eu.wikipedia.org/wiki?curid=12616", "title": "Malintxe", "text": "Malintxe, Malintzin edota Do\u00f1a Marina (; - ), emakume amerindiarra izan zen, Mexikoko golkoko nahua ziur asko, Mexikoko konkistan garrantzi handia izan zuena, Hern\u00e1n Cort\u00e9sen itzultzaile, aholkulari eta bitartekari izan baitzen.\nBiografia.\n1502 aldean, noble familia batean, jaio zen Malinalli Ten\u00e9patlm, gerora Malintxe, Malintzin edo Do\u00f1a Marina izenez ezagun egin zen emakumea. Aita hiltzean, ama berriro ezkondu zen eta seme bat izan zuen senar berriarekin. Malinalli lehensortua eta bidezko oinordekoa izan arren, gurasoek semearen alde egin omen zuten, zenbait iturriren arabera, eta neskatoa esklabo bezala saldu, neba txikiari bidea lautzeko. Beste bertsio batek dio maien eta mexiken arteko gatazka baten amaieran garaileari, hau da Tabscoobeko kazikeari, eman ziotela opari. Kontua da haurra besterik ez zela nobleziako kide izandako neskatoa esklabo bihurtu zela. Berehala, sorterriko nahuatl hizkuntzaz gain, maien hizkuntza ere menperatu zuen Malintxek.\nEspainiarrak Yucat\u00e1n ingurura iritsi zirenean, bertako maiek konfrontazioa saihestea erabaki zuten, eta 1519an Hern\u00e1n Cort\u00e9s buru zuten konkistatzaileei jakiak, arropak, urrea eta esklaboak eman zizkieten borondate ona adierazteko; ongietorri opariaren parte izan zen urte hartan bertan bataiatutako Malintxe. Alonso Hernandez de Puertocarreroren zerbitzura egotea egokitu zitzaion hasieran. Baina Cortesek golkoko kostaldetik mendebalderantz egin zuen aurrera, eta nahuatl hizkuntzaren eremuetara iritsi zen. Jeronimo de Aguilar itzultzaileak maien hizkuntza menperatzen zuen, baina hura ez zen nahikoa. Malintxe Cortesen albora eraman zuten, konkistatutako lurralde berrietan interprete lanetan jardun zezan.\nGaztelania bizkor ikasi zuen, Cortesen konfiantza eskuratu zuen eta, itzultzaile izateaz gain, bertakoen ohitura sozial eta militarrak azalduz lagundu zien, eta baita tarteka diplomaziaz arduratu ere. Cortesen maitalea ere izan zen baina, harreman horretatik seme bat jaio arren, konkista amaitzean Hernan Cort\u00e9s Juana de Zu\u00f1igarengana, Espainian utzitako emaztearen albora, itzuli zen. Juan Jaramillo gaztelar kaparearekin ezkondu zen orduan Malintxe. 1529ko dokumentu batek dio Jaramillok, alargundu ondoren, berriro ezkontzeko baimena eskatu zuela. Horregatik dakigu ordurako Malintxe hila zela, baztangak jota ziurrenik.\nMalintxeren betekizuna Mexikoko konkistan.\n\"\u00abEspainia Berriaren konkista Jainkoari zor diogu lehenik, eta Do\u00f1a Marinari bigarrenik\u00bb\", idatzi zuen Hernan Cortesek gutun batean. Luzaroan Malintxe espainiarren konkista erraztu zuen traidoretzat jo izan da, baina azkenaldian historialariak beste ikusmolde batzuk kontuan hartuta aztertzen ari dira pertsonaia. Herrikideek arbuiatu eta esklabotzara eraman zuten; aldiz, konkistatzaileekiko leialtasunak askatasuna eta maila soziala berreskuratzeko aukera eman zion. Gainera, konkistaren arrakastaren erantzukizuna ezin zaio hari egotzi; espainiarren urre gosea, nagusitasun militarra eta izurriak askoz erabakigarriagoak izan ziren Malintxeren itzulpenak baino. Akaso konkistaren kalteak arintzen saiatzea egotzi dakioke, iturri garaikideen arabera, konkistatzaileen eta konkistatuen arteko negoziaketetan parte hartzen zuenean, alferrikako odol isuriak saihesten ahalegindu baitzen."}
{"id": "12617", "revid": "56334", "url": "https://eu.wikipedia.org/wiki?curid=12617", "title": "Francisco Pizarro", "text": "Francisco Pizarro Gonz\u00e1lez (Trujillo, 1478ko martxoaren 16a - Lima, Gaztela Berria, gaur egun Peru, 1541eko ekainaren 26a), garaiko grafiaren arabera \"Fran\u00e7isco Pi\u00e7arro\", Espainiar Inperioaren zerbitzura jardun zuen esploratzailea izan zen. Inka Inperioaren konkistatzailea eta Gaztela Berriko lehen gobernadorea izan zen.\nBizitza.\nFrancisco Pizarro Extremadurako Trujillo hirian jaio zen, 1478ko martxoaren 16an. Gonzalo Pizarro zaldunaren eta Francisca Gonzalez Mateosen sasiko semea izan zen. Haurtzaro gogorra eta behartsua izan zuen; zerriak zaintzen lan egin zuen. Ez zen eskolara joan eta, horrenbestez, ez zekien ez idazten, ez irakurtzen. 17 urte zituelarik, Napolin borrokatzen ari ziren Gonzalo Fern\u00e1ndez de C\u00f3rdobaren tertzioetan erroldatu zen eta Italiako kanpainan (1498-1501) parte hartu zuen.\n1502an Nicolas Ovando, Hispaniolako gobernari berriaren Ameriketarako espedizioan itsasoratu zen. 1510ean, Erdialdeko Amerika eta Kolonbia esploratu zituen Alonso Ojedaren espedizioan parte hartu zuen. 1513an, berriz, Vasco N\u00fa\u00f1ez de Balboarekin zen hark Ozeano Barea aurkitu zuenean; aurkikuntza horrek eta han herri aberats bat zelako berriek lurralde horiek konkistatzeko guraria sortu zioten Pizarrori.\n1524an, Panaman, bat egin zuen Diego de Almagro konkistatzailearekin eta Hernando de Luque apaizarekin Hego Ameriketako lurraldeak konkistatzeko. Oso bidaia neketsua izan zen, eta lau aldiz itzuli behar izan zuen Almagrok Panamara hornidura eta gizon gehiagoren bila; azken itzul-bidaian Panamako gobernariak uko egin zion eskaerari. Berria jaso zutenean, Pizarrok marra bat marraztu zuen ezpataz harean: hegoaldeko konkistan jarraitu nahi zutenek marra igaro besterik ez zuten egin behar. Marra gainditu zuten Hamairu Ospetsuek hegoalderantz jo zuten, eta Inka Inperioko lehen aztarnak aurkitu zituzten. 1528an Panamara itzuli zen Pizarro, eta handik Espainiara jo zuen Karlos V.a enperadorearengandik konkista gauzatzeko behar zituen tituluak eta baldintzak eskuratzera. 1529ko Toledoko hitzarmenean, Inka Inperioa konkistatzeko baimena ez ezik, espedizioaren buruzagitza, gobernadore titulua eta beste hainbat sari jaso zituen Pizarrok; horrek, ordea, arazoak sortu zizkion bere espedizio kideekin.\n1530eko urtarrilaren 18an Sevillako portutik abiatu zen, Hernando, Juan eta Gonzalo anaiekin batera. 1531n Inken lurraldera iritsi zen. Une hartan, Atahualpa erregea eta haren anaia Huascar gerran zeuden. Pizarrok, amarruz, inken buruzagia atxilotu zuen 1532an. Urre eta zilarrezko bahisari itzela kobratu zuen arren, 1534an Atahualpa hilarazi zuen. Ondoren, Huascarren aldeko nobleekin elkarturik, Peru ia erresistentziarik gabe konkistatu zuen. 1534an Cusco, Inka Inperioko hiriburua, hartu, eta Juan anaia hango erregidore izendatu zuen. 1535ean \"Ciudad de los Reyes\" (gaur egungo Lima) sortu zuen.\n1537ko apirilean, Diego de Almagrok, Pizarroren bazkide ohiak, Cusco bere agindupeko lurraldeetan zegoela iritzita, hiria indarrez hartu zuen eta Pizarroren Hernando eta Gonzalo anaiak espetxeratu zituen. Limatik iritsitako Francisco Pizarroren tropek Almagro garaitu, atxilotu eta, 1538ko uztailaren 8an, hilarazi zuten. Almagroren aldekoak haren seme Diegoren inguruan bildu ziren, eta 1541eko ekainaren 26an Pizarroren Limako jauregian sartu eta hil egin zuten."}
{"id": "12618", "revid": "237", "url": "https://eu.wikipedia.org/wiki?curid=12618", "title": "Hegoamerika", "text": ""}
{"id": "12619", "revid": "113864", "url": "https://eu.wikipedia.org/wiki?curid=12619", "title": "Herrer\u00edas (Kantabria)", "text": "Herrer\u00edas (\"Las Jerrer\u00edas\" monta\u00f1eraz) Kantabriako udalerria da. 2005ean 715 biztanle zituen eta 40,34\u00a0km\u00b2-ko azalera du."}
{"id": "12620", "revid": "1545", "url": "https://eu.wikipedia.org/wiki?curid=12620", "title": "Marina de Cudeyo", "text": "Marina de Cudeyo Trasmierako eskualdean dagoen kantabriar udalerria da. Santander hiriburutik 5 kilometrora dago, Santanderko badiatik hegoaldera. 2009ko urtarrilaren 1eko erroldaren arabera 5.252 biztanle zituen eta 27,1\u00a0km\u00b2-ko azalera du.\nGeografia.\nUdalerriaren orografia ehun metrora heltzen ez diren mendixkaz eta paduraz beteriko kostaldez osatzen da. Antzina Marina de Cudeyoko azalera askoz txikiadoa zen, izan ere dike bitartez itsasoari hainbat lur kendu zitzaizkion, larre bihurtuz. Lursail gehiena bazka-landa da, abeltzaintzara zuzenduta, eta baso gutxi dago. Pontejos herriaren aurrean, badian, \"Pedrosako uhartea\" dago, non droga menpekotasunari aurre egiteko ospitalea kokatzen baiten.\nMugak.\nIparraldean, Marina de Cudeyok Ribamont\u00e1n al Mar eta Santanderko badiarekin egiten du muga; ekialdean, Ribamont\u00e1n al Monte, Entrambasaguas eta Miera ibaiaren ahoarekin, Cubasko itsasadarra izenez ezaguna; hegoaldean, Medio Cudeyo eta Tijeroko itsasadarrarekin; eta mendebaldean El Astillero udalerriarekin, San Salvador itsasadarrak banatuta.\nHerriak.\nMarina de Cudeyo udalerriak 5.254 biztanle ditu (2008) eta honako herri edo gune hauetan banatuta dago:\nPolitika.\nFederico Aja Fern\u00e1ndez (PP) da Marina de Cudeyoko alkatea 2011ko maiatzaren 22ko hauteskudeen ondoren. Hurrengo taulan 2011ko udal hauteskundeetan lortutako emaitzak azaltzen dira:\nGarraiobideak eta azpiegiturak.\nTrena.\nRenfe Feve ustiatzaileak eskualde barruko eta aldirikoen zerbitzua eskaintzen dio Marina de Cudeyori, Santander eta Lierganes lotzen dituen aldirikoen linean, eta Santander eta Bilbo lotzen dituen eskualdeko linearen barruan Orejoko geltokia dagoela.\nBestelakoak.\nSantanderko aireportua eta Santanderko portua minutu gutxira daude.\nBestalde, txalupa zerbitzua dago Santander, Pedre\u00f1a eta Somo herrien artean, batipat udan."}
{"id": "12621", "revid": "119347", "url": "https://eu.wikipedia.org/wiki?curid=12621", "title": "Mazcuerras", "text": "Mazcuerras Kantabriako udalerria da. 2005ean 1.997 biztanle zituen eta 55,65\u00a0km\u00b2-ko azalera du."}
{"id": "12622", "revid": "119347", "url": "https://eu.wikipedia.org/wiki?curid=12622", "title": "Medio Cudeyo", "text": "Medio Cudeyo Kantabriako udalerria da. 2009ko urtarrilaren 1eko erroldaren arabera herriak 7.565 biztanle zituen eta 26,8\u00a0km\u00b2-ko azalera du."}
{"id": "12623", "revid": "58701", "url": "https://eu.wikipedia.org/wiki?curid=12623", "title": "Tudanca", "text": "Tudanca Kantabriako udalerria da. 2009ko urtarrilaren 1eko erroldaren arabera herriak 215 biztanle zituen eta 52\u00a0km\u00b2-ko azalera du."}
{"id": "12624", "revid": "1491", "url": "https://eu.wikipedia.org/wiki?curid=12624", "title": "Xabier Amuriza", "text": "Xabier Cruz Amuriza Zarraonaindia, Xabier Amuriza izen-deiturez ezaguna (Etxano, Zornotza, 1941eko maiatzaren 3a) bertsolari, politikari eta idazle berritzailea izan da. Hainbat arlo lantzen dituzten liburuak eta zenbait disko argitaratu ditu. Kantarientzat ere letra eta bertso asko egin ditu. Euskaltzain urgazlea da. Miren Amuriza alabak ere bertsolaritzaren bidea hartu du.\nBizitza.\nTorreburu baserrian jaio zen. Sei urterekin, aitarekin, Etxanoko Azutzaganeko tabernan egin zituen lehen bertsoak jende aurrean. 1965ean abade egin zen. Bertsolari moduan lehen plaza Epeltze auzoko San Antolinetan egin zuen 1966an, Gizaburuagan, Abel Muniategirekin. 1968tik aurrera, Francoren diktadura garaian, zazpi urte egin zituen preso Zamoran, hiru espetxealditan. Kartzelaldi horien lekukotza eman du \"Apaiz kartzela\" dokumentalean. 1976an utzi zuen apaizgoa. Politika arloan urte luzez militantzian aritu da eta horrez gain, idazle, kazetari, irakasle eta bertsolari lanetan aritu da eta aritzen da.\n1980ko hamarkadan berritasun handia ekarri zion bertsogintzari. Haren hizkera (euskara batua bertsolaritzan aplikatuta), bere irudi eta metafora-mundua eta, oro har, bertsoak egituratzeko modua bereziak ziren, ordu artekoak ez bezalakoak. Neurri eta doinuetan ere berrikuntza handiak ekarri zituen: neurri eta doinu asko sortu zituen, ordu artekoetatik oso bestelakoak. Amurizarekin, bertsolaritza beste aro batean sartu zen. Bera da urte haietako bertso eskolen eragile eta irakasle nagusia ere. Bi aldiz izan da Euskal Herriko Bertsolari Txapelduna, 1980 eta 1982an.\nBertsolaritza modernoaren abiarazle nagusia izanda ere, kritika zorrotzak ere jaso zituen, benetako bertsolaria ez zelakoan, baina denborak arrazoia eman dio eta berak abiarazi zuen aldaketak eremu berrietara eraman zuen gero bertsolaritza.\n1990eko hamarkadan, plazarik plazako ibilia utzi, eta bestelako formatu batzuk lantzeko ahalegina egin zuen (gai-emailerik gabeko saioak bultzatu zituen). Gaur egun, formatu horietan ibiltzen da gehien.\nIdazlanak.\nBertsolaritza.\nBertsoa plazaratu eta bertsolaritza hedatzeko era asko frogatu ditu, eta askotan aitzindari izan da: herriz herri bertso jarrien emanaldia (1978-1981), Larehun herri, mila bertso berri argitalpenaren oinarri izango zena; saio integrala bezala bataiatua (1996?-1998?); Xalbador bat-bateko mirakulua (1999); Lazkao-txiki bat-bateko sorgina (1999)...\nBertsolaritzari iraultza ekarri zion 1981-1982an bere trilojiarekin (Hitzaren kirol nazionala. 1981; Hiztegi errimatua. 1981; Zu ere bertsolari. 1982): \"berezkoa\"ren mitoa hautsi zuen, bertsoa eskuragarri bihurtu zuen \"zu ere bertsolari\" esanaz eta bertsoaren barruak azaleratuz. Bertsolaritzaren aro berria erakarri zuela esan ohi da. 1980ko hamarkadako helduen bertso-eskola mugimenduaren sortzaile eta eragile nagusitzat har daiteke. Bat-batean txapelduna (1980 , 1982), bertso-jartzaile maisua, bertsoaren barne egitura ordura arte beste inork ez bezala aztertu eta agertu dituena, bertsolari eta bertsozale askoren eredu ... Bertsolaritza modernoak izan duen figura nabarmenetakoena, erraustezina, ezpairik gabe.\nItzulpena.\nDragoi-bola marrazki bizidunen itzulpena Xabier Amurizak egin zuen hasierako urteetan, ehundaka atal itzuli ere. Maila altuko itzulpena landu zuela esaten zen, baita garaiko gazteen artean euskararen hedapenean asko lagundu zuela ere.\nSaiakera.\nMendebalde argitaletxearekin bost liburu argitaratu zituen beste hamabost egilerekin.\nKazetaritza.\nEgin egunkariaren hasierako urteetan egunero ateratzen zituen azken aurreko orrialdean euskara errazaz idatzitako lau artikulu, \"Semaforo gorria\" atalean, bakoitza euskara ikasteko zailtasun-maila desberdin batean.\nDiskografia.\nXabier Amurizaren olerkiak hainbat abesti herrikoiren letra izan dira:\nArgitaratutako diskoak hauek dira:\nBertsolari irakasle.\nUdako Euskal Unibertsitatean.\n1981. urteko UEUko udako ikastaroetan hasi zen bertsolaritza irakasten, 1999ra arte, Iru\u00f1ean, besteak beste, Jon Lopategiren laguntzarekin. Urte haietan Bertsolari Txapelketako txapelduna eta txapeldunordea ziren. Dinamizatzaile izan zen UEUko bertsolaritza sailean. Iru\u00f1eko Larraona ikastetxean 18 hitzaldi eta lau ikastaro eman zituen 1981tik 1999era bitarte. Horien artean ikastaro hauek:"}
{"id": "12625", "revid": "1491", "url": "https://eu.wikipedia.org/wiki?curid=12625", "title": "Aritzu", "text": "Aritzu Nafarroa Garaiko iparraldeko kontzejua da, Anue udalerrikoa. 2007an, 48 biztanle zituen.\nDatu bitxitzat, 1842ko erroldak Anue udalerri osoari \"Arizu\" izena eman zion.\nKultura.\nEuskara.\nUltzamako euskara egiten da Aritzun, nafarreraren aldaera.\nJose Maria San Sebastian \"Latxaga\" apaizak 1973ko abuztuan oinez joan zen Orexa herritik Jakaraino. Bidaia horren testigantza jasota utzi zuen liburu batean \"\"Jaka\u00b4ra o\u00f1ez Naparroan\u00b4n zear\".\" Bertan kontatzen du Aritzutik pasatzean euskararen inguruko zenbait kontu:"}
{"id": "12627", "revid": "44278", "url": "https://eu.wikipedia.org/wiki?curid=12627", "title": "Burutain", "text": "Burutain Nafarroa Garaiko iparraldeko kontzejua da, Anue udalerrikoa. 2007ko urtarrilaren 1eko erroldaren arabera, 61 biztanle zituen."}
{"id": "12628", "revid": "44278", "url": "https://eu.wikipedia.org/wiki?curid=12628", "title": "Egozkue", "text": "Egozkue Nafarroa Garaiko iparraldeko kontzejua da, Anue udalerrikoa. 2007ko erroldan, 18 biztanle zituen."}
{"id": "12629", "revid": "44278", "url": "https://eu.wikipedia.org/wiki?curid=12629", "title": "Etsain", "text": "Etsain Nafarroa Garaiko iparraldeko kontzejua da, Anue udalerrikoa. 2007ko urtarrilaren 1eko erroldaren arabera, 28 biztanle zituen.\nKultura.\nEuskara.\nXX. mendeko euskararen egoera tamalgarriaren lekuko, hilerrian hilarri batek zera dio:\n\"EMEN DATZA ERRO YABEN DAR URBANO LANDA ETXEKO SEMEA. ERRIONTAKO AZKENEN EUSKALDUNA 1953 URTE.\""}
{"id": "12630", "revid": "44278", "url": "https://eu.wikipedia.org/wiki?curid=12630", "title": "Etulain", "text": "Etulain Nafarroa Garaiko iparraldeko kontzejua da, Anue udalerrikoa. 2007ko urtarrilaren 1eko erroldaren arabera, 21 biztanle zituen."}
{"id": "12631", "revid": "59723", "url": "https://eu.wikipedia.org/wiki?curid=12631", "title": "Etxaide", "text": "Etxaide hainbat esanahitako izena da:"}
{"id": "12632", "revid": "44278", "url": "https://eu.wikipedia.org/wiki?curid=12632", "title": "Leazkue", "text": "Leazkue Nafarroa Garaiko kontzejua da, Anue udalerrikoa. 2012an 16 biztanle zituen.\nKultura.\nEuskara.\nUltzamako euskara da Leazkuen egiten dena, nafarreraren aldaera."}
{"id": "12633", "revid": "44278", "url": "https://eu.wikipedia.org/wiki?curid=12633", "title": "Olague", "text": "Olague Nafarroa Garaiko iparraldeko kontzejua da, Anueko herriburua. 2007ko urtarrilaren 1eko erroldaren arabera, 193 biztanle zituen.\nAzpiegitura eta garraioak.\nLa Burundesa autobus konpainiaren Donostia eta Iru\u00f1ea bitarteko lineak geltokia dauka herrian. Maiztasunak aldakorrak dira, baina gutxinez bi zerbitzu izaten dira norabi bakoitzean egunero. Lineak honako ibilbidea egiten du:\nEuskara.\nOlagueko euskara nafar euskalkiaren aldaera bat da. Erdiguneko nafarreraren azpieuskalkian kokatzen da, zehatz mehatz Ultzamako euskara da herrian hitz egiten dena."}
{"id": "12634", "revid": "119347", "url": "https://eu.wikipedia.org/wiki?curid=12634", "title": "Adorraga", "text": "Adorraga Anue ibarrean dagoen herri hustua da. 1366an nobleziako 4 familia zituen, baina XIV. mendean Nafarroako erresuman izandako hainbat gerren eta izurriteen eraginez, herritarrek, beste herri handiagoetara jo zuten babes bila eta horrela, mendea bukatu orduko husturik zegoen."}
{"id": "12636", "revid": "5941", "url": "https://eu.wikipedia.org/wiki?curid=12636", "title": "Arribe", "text": "Arribe Nafarroako ipar-mendebaldeko herria da, Araizko udalerriaren eta Arribe-Atallu kontzejuaren herriburua dena.\n1857ko errolda arte berezko udalerria izan zuen.\n2007ko urtarrilaren 1eko erroldaren arabera, herriak 168 biztanle ditu.\nMugakideak.\nIparraldean Orexa (Tolosaldea), hegoaldean Betelu, mendebaldean Azkarate eta ekialdean Gorriti mugakide ditu.\nInguru naturala.\nHegoaldean Aralarko mendilerroa herriaren mugakide naturala dugu, Aralarko Mallo ikusgarriak bertatik bertara daudelarik: Ttutturre (1282 m.), Hirumugarrieta (1431 m.), Aldaon (1411 m.), Uakorri (1306 m.) eta Balerdi (1197 m.).\nEkialdean berriz Elosta (937 m.), Santa Barbara (853 m.) eta Urkieta (854 m.) mendiak daude.\nBestela, Araxes ibaiak herria zeharkatzen du hegoekialdetik iparmendebaldera, Gipuzkoa aldean Oria ibaira isurtzen dena eta Aralar eta inguruko mendietako urak jasotzen dituena.\nBiztanle ospetsuak.\nJuan Gorriti (1942-) eskultore eta margolariak Batzarre etxean ditu bizitokia eta Mallope galeria."}
{"id": "12637", "revid": "360", "url": "https://eu.wikipedia.org/wiki?curid=12637", "title": "Araiz", "text": ""}
{"id": "12639", "revid": "1491", "url": "https://eu.wikipedia.org/wiki?curid=12639", "title": "Arribe-Atallu", "text": "Arribe-Atallu Araizko kontzejua da. 2007ko urtarrilaren 1eko erroldaren arabera, herriak 280 biztanle ditu. Elkarrengandik gertu dauden bi herrik osatzen dute: Arribek eta Atalluk."}
{"id": "12640", "revid": "360", "url": "https://eu.wikipedia.org/wiki?curid=12640", "title": "Ataillu", "text": ""}
{"id": "12641", "revid": "512", "url": "https://eu.wikipedia.org/wiki?curid=12641", "title": "Intza", "text": "Intza Nafarroa Garaiko ipar-mendebaldeko kontzeju bat da, Araitz udalerrikoa. Aralarko Malloen pean dago, Araitz haranean, itsas mailatik 321 metro gorago. 8,97 km\u00b2 ditu, eta 2016ko erroldan 64 biztanle zituen.\nHerria hondatu zuen luizia.\n1714an hasi eta 1715ean bukatutako luiziak erabat sakabanatu zuen Intza herriaren egitura. Mallopean Lizetako harriak erorita, Maikosasi izeneko tokian ubidea itxita geratu zen, eta urak pilatzen joan ziren. Urte hartako abuztu eta irailean izandako euriteek egoera larriagotu zuten. 526.000 m\u00b3 lur mugitu ziren, 1400 metroko bidea eginda. Orain eliza berria dagoen tokiraino zeuden etxe eta baserri guztiak lurperatu zituen. Intzako \u00abherri zaharra\u00bb deritzona lurpean geratu zen, baina inork ez zuen bizia galdu hondamendi hartan; izan ere, luizia maldan behera poliki-poliki etorri zenez, etxeetako altzariak eta berrerabiltzeko teilak ere erretiratzeko aukera izan zuten.\n1715eko apirilerako, 38 etxe, Santiagoko eliza, errota, udaletxea, bordak, ikuztegia, eta orduko Larraundik Gipuzkoako Goierrira zihoan errege bidetik igarotzen zirenei harrera egiteko zerbitzuak ere desagertu ziren. Sakabanatuagoak zeuden beste 30 etxe eta baserrik ez zuten kalterik izan.\nHerri zaharraren inguruan zeuden bordak konpondu eta haietan hartu behar izan zuten bizitokia intzarrek. Pixkanaka, orain ezagutzen den Intza herria osatuz joan ziren auzolanean: 1715ean aurrena errota eraiki zuten, 1721erako udaletxea eraiki zuten, eta 1725erako eliza berria (lehengo elizako erretaula baliotsua hara eraman zuten). Familiek bere baserri zaharren izenak jaso zituzten Intza berrian, toponimiari dagokionez kontraesan batzuk sortuz. Elizalde baserria adibidez eliza berritik urrun, Errotalde baserriak ez zuen errekastorik inguruan edo Ubitartek muino baten gainean zuen bere kokaleku berria.\nGeroztik beste luizi batzuk izan dira, sekulako kalterik utzi ez arren, aipatzekoak: 1866 eta 1999koak. Nafarroako Gobernuak lurrak egonkortzeko proiektuak egin zituen."}
{"id": "12642", "revid": "44278", "url": "https://eu.wikipedia.org/wiki?curid=12642", "title": "Uztegi", "text": "Uztegi Araizko kontzejua da. 2008ko urtarrilaren 1eko erroldaren arabera, herriak 59 biztanle ditu.\nOndarea.\nAsuntzion eliza: XIV. mendeko ezaugarriak mantentzen ditu, kanoi erako bobeda adibidez. Mende bereko egurrezko irudi bat du, Amabirginak haurra besoetan duenekoa. Erretaula nagusia 1620 urtekoa da, Lizarrako Pedro Zabalarena.\nHerriko jaiak.\nAbuztuaren 15ean ospatzen dira. Bezperan herri afaria eta egunean, goizean, meza nagusia eta pilota partida, eta arratsaldean, ume jolasak eta dantzaldia."}
{"id": "12643", "revid": "2048", "url": "https://eu.wikipedia.org/wiki?curid=12643", "title": "Azkarate", "text": "Azkarate Euskal Herriko hainbat lekuren izena da, \"(H)Aitz\" eta \"Garate\" hitzen batuketaren emaitza gisa sortua. (Garate &lt; gara(i) + at(h)e). Halaber, abizena da.\nEspainierazko grafian \"Azc\u00e1rate\", frantsesezko grafian \"Ascarat\"."}
{"id": "12644", "revid": "44278", "url": "https://eu.wikipedia.org/wiki?curid=12644", "title": "Azkarate (Araitz)", "text": "Azkarate Araizko (Nafarroa Garaia) mendebaldeko kontzeju bat da. 2011ko erroldan, herriak 101 biztanle ditu, eta 4.983 km\u00b2; horrenbestez, biztanle-dentsitatea 20,27 biz./km\u00b2 da.\nGeografia.\nBalerdi mendia (1.197 m) kontzejuaren mendebaldean dago kokaturik, Azkarate izanda tontorrera igotzeko ohiko abiapuntua. Bestela, Errekaundieta eta Ugaldeko erreka hemen sortzen dira eta Araxes ibaiarekin bat egiten dute.\nKontzeju edo udalerri mugakideei dagokienez, Arribe-Atallu ekialdean, Betelu hego-ekialdean, Uztegi hegoaldean, mendebaldean Aralarko Malloak, ipar-mendebaldean Bedaio (Tolosa) eta iparraldean Orexa (Gipuzkoa) ditu.\nIntsausti Zubillaga familiak dirutza ekarri zuen herrira, Kuban XIX eta XX. mendeetan izandako azukre landaketetan irabazia."}
{"id": "12645", "revid": "1491", "url": "https://eu.wikipedia.org/wiki?curid=12645", "title": "Gaintza (Araitz)", "text": "Gaintza Araizko kontzeju bat da; 1857ko errolda arte berezko udalerria izan zuen. Gipuzkoako mugan dago, Aralarko Malloen pean, 388 metroko altueran.\n2007ko urtarrilaren 1eko erroldan, herriak 69 biztanle zituen.\nKultura.\nEuskara.\nGaintzan Larraungo euskaran egiten da, erdialdeko euskalkiaren aldaera.\nGlaziar.\nEuskal Herriko glaziar bakarra badago Gaintzako Aralarko Malloetan, Urakorri eta Beoain mendien magalean."}
{"id": "12646", "revid": "512", "url": "https://eu.wikipedia.org/wiki?curid=12646", "title": "Arenas de Igu\u00f1a", "text": "Arenas de Igu\u00f1a Kantabriako udalerria da. 2005ean 1.927 biztanle zituen eta 86,91\u00a0km\u00b2-ko azalera du."}
{"id": "12647", "revid": "512", "url": "https://eu.wikipedia.org/wiki?curid=12647", "title": "Limpias", "text": "Limpias Kantabriako udalerria da, As\u00f3n-Ag\u00fcera eskualdean dagoena. 2009ko urtarrilaren 1eko erroldaren arabera 1.741 biztanle zituen eta 10,1\u00a0km\u00b2-ko azalera du."}
{"id": "12648", "revid": "119347", "url": "https://eu.wikipedia.org/wiki?curid=12648", "title": "Ampuero", "text": "Ampuero Kantabriako udalerria da. 2005ean 3.682 biztanle zituen, eta 32,3\u00a0km\u00b2 ditu."}
{"id": "12649", "revid": "512", "url": "https://eu.wikipedia.org/wiki?curid=12649", "title": "Alfoz de Lloredo", "text": "Alfoz de Lloredo Kantabriako udalerria da. 2005ean 2.538 zituen eta 46,12\u00a0km\u00b2-ko azalera du."}
{"id": "12650", "revid": "512", "url": "https://eu.wikipedia.org/wiki?curid=12650", "title": "Ruiloba", "text": "Ruiloba Kantabriako udalerria da. 2009ko urtarrilaren 1eko erroldaren arabera herriak 773 biztanle zituen eta 15,16\u00a0km\u00b2-ko azalera du."}
{"id": "12651", "revid": "105290", "url": "https://eu.wikipedia.org/wiki?curid=12651", "title": "Wikinovela.org", "text": "Wikinovela hiru idazleren eskutik hasi den wiki ekimen bat da, Deustuko Unibertsitateko Filosofia eta Letren fakultateak sortua. Hiru hizkuntzaz dago egina, gaztelania, euskara eta ingelesa.\nEuskarazko wikieleberriak \"Burdinbidez\" du izena."}
{"id": "12652", "revid": "512", "url": "https://eu.wikipedia.org/wiki?curid=12652", "title": "Riotuerto", "text": "Riotuerto (Rutuertu monta\u00f1eraz) Kantabriako udalerria da. 2009ko urtarrilaren 1eko erroldaren arabera 1.627 biztanle zituen eta 39,10\u00a0km\u00b2-ko azalera du."}
{"id": "12653", "revid": "119347", "url": "https://eu.wikipedia.org/wiki?curid=12653", "title": "Ruesga", "text": "Ruesga Kantabriako udalerria da. 2009ko urtarrilaren 1eko erroldaren arabera herriak 1.060 biztanle zituen eta 88\u00a0km\u00b2-ko azalera du."}
