{"id": "23466", "revid": "95298", "url": "https://eu.wikipedia.org/wiki?curid=23466", "title": "Piarres Ibarrart", "text": "Piarres Ibarrart, izengoitiz Bettiri (Jatsu, 1838ko otsailaren 15a - Baiona, Lapurdi, 1919ko maiatzaren 5a) lapurtar bertsolari eta olerkaria izan zen. Besteak beste, Etxahunekin eta Otsalderekin buruz buru kantatu zuen, haiek baino biziki gazteagoa bazen ere. Bestalde, garai hartan antolatzen hasi ziren Lore Jokoetan maiz parte hartu zuen, eta sari anitz irabazi. Lehen saria behin baino gehiagotan eskuratu zuen, Elizanbururekin eta Zaldubirekin lehia estuan.\nBizitza.\nPiarres Ibarrart Jatsu Lapurdiko Ithurraldean sortu zen, 1838ko otsailaren 15ean. Ama ezkongabea izanik, abizena amarengandik jaso zuen, aita zenaren hatzik ere ezagutzen ez delarik. Zazpi urteko soldadugo luzea Mont\u00e9limar hirian egin ostean, etxera itzuli eta zapatari jarri zen. 1867ko azaroaren 19an, Marianne Dorre lehengusinarekin ezkondu zen; alabaina, horretarako baimena eskatu ez zuenez, hainbat urte iragan behar izan ziren egoera guztiz normaldu zen arte, elizaren barruan behinik behin. Anna, Frantxoa eta Xanleon izeneko hiru haur izan zituzten, azken biak 21 eta 25 urterekin hilak.\nGazte-gaztetandik jardun zuen \"Bettiri\"-k bertsolari, etxekoen aitzinean lehenbizi eta auzokoentzako gero, bai plazetako oholtzeetan, bai tobera-munstra, galarrotsa edota gisa bereko ekitaldietan. Besteak beste, Etxahunekin eta Otsalderekin dematu zen bertsotan. Halako batean eta Baigorriko gazteriak deituta, bertan egin zen tobera batean aritu zen koblari; zelatan ezkutuki zebilen Barnetxe erretoreak entzun eta Ibarrarten lanarekin arras gustaturik, elizako koruko kantari, hau da, txantre moduan Baigorrira etortzeko luzatu zion konbitea, Ibarrartek deblauki onartu zuena. Behin Baigorrira eginez gero, Ibarrartek ez zuen plazetan hartzara kantatu, Barnetxe apaizak hala eskaturik; harrezkero, bertsoak paperean pausatzen zituen olerkari bilakatu zen.\nIbarrartek olerkiak aurkezteko berebiziko aukera hauta topatu zuen Arnaut Abadiak antolatu Lore Jokoetan. Lehenik bertsoak kantatzeko biltoki ezin hobea suertatu zitzaion, eta behin baino gehiagotan saritu zioten bere lana ona; 1869an, Saran kantatu zuen Maria Luisa Ossorio emakume bertsolari azkaindarraren aurka, eta 1871an Sarako Martin Etxetorekin aritu zen. Ostera, idazle moduan aurkeztu zuen lehenbiziko lana 1869ko \"Kantuak Larrungo mendiari\" dugu. 1871n, berriz ere Saran eginiko festetan aurkeztu zuen bere olerki bat, \"Soldado ondoa\"; hurrengo urtean, ordea, epaimahaikoek ez zuten irabazlerik iragarri eta, Martin Gilbeau medikuak parte hartu zuten olerkariek haien idazkiak egunkarietara igortzeko eskakizunari men eginez, Ibarrartek bere \"Gerlako presunier bat\" Le Courrier de Bayonne eta L'impartial de Bayonne egunerokoetan agertarazi zuen:\n1\n\"Eskal herritto bat da nere sor-lekhua,\"\n\"Gerletara xorthetik izan niz deithua,\"\n\"Prusiano etsaiez han preso hartua,\"\n\"Nahi duten lekhua hetaz gidatua,\"\n\"Sei hilabete osoz heien menekua.\"\n2\n\"Hain urrun eman naute, lekhu arrotzetan,\"\n\"Pietaterik ez da heien bihotzetan,\"\n\"Abre batzu bezala heia zokhoetan,\"\n\"Berogarririk gabe neguko hotzetan,\"\n\"Goseak hil urrana izan niz bortzetan.\"\nEdizio berean aurkeztu \"Itsu bat\" ez zuen argitara eman. 1875ean, \"Kantari bat\" aurkeztu zuen, eta 1878ko festetan \"Xinaurria eta xoria\"; sariztaturik gertatu ez zenez, 1879an Donostian eginiko festetan berraurkeztu zuen, ohorezko aipamena jaso eta Manterolak bere kantutegian argitara eman zuelarik. Urte berean, Elizondon eginiko lore jokoetan ohorezko aipamena jaso zuen Augustin Etxeberri saratarrarekin batera. 1882ko Sarako lore jokoetan, haren \"Ikhazkin mendian\" saritu zuten, Larrondoberriren \"Alegia\" olerkiarekin batera:\n1\n\"Gazterik hasi nuen gogoa alhatzen,\"\n\"Bakezko estatua zein othe zaiteken;\"\n\"Ez bainuen kausitzen egonez herrian,\"\n\"Hortako jarri nintzen ikhazkin mendian.\"\n2\n\"Urrikari nautenak dire enganatzen:\"\n\"Urrikalgarriago ditut ezagutzen,\"\n\"Bake osoa nun da hekien artian?\"\n\"Ni hartaz gozatzen naiz ikhazkin mendian.\"\n1884ko lehiaketan \"Uso saretan hatzemana\" aurkeztu zuen, lehenbiziko saria balio izan zitzaiona:\n1\n\"Sorthu naiz ipharrean, udaren hastean,\"\n\"Uso ume bakharra ohantze batean;\"\n\"Ait'amek naute hazi lumatu artean,\"\n\"Zoriona gozatuz hiruek bakean.\"\n2\n\"Mundurat agertzean biluzia nintzen,\"\n\"Amattok luma pean ninduen berotzen;\"\n\"Hazkurriaren biltzen aita zen ibiltzen,\"\n\"Nork erran ni ttipian zonbat gosta naizen?\"\nEtxarri-Aranatzen ospatu beharreko baina azken unean Sarara aldatu ziren 1885ekoetan, berriz, \"Laborari etxeko alaba\" aurkeztu zuen; 1886an, Urnietan, \"Betiri Itsasukoaren balentria\"; 1888an, Kanbon, \"Pilatus hiritarra\"; Maulen 1890eko irailaren 21 eta 22an egin ziren festetan, \"Bildots ait'amez gabetua\":\n1\n\"Sorthu nintzen neguko gaurik hotzenean,\"\n\"Aita hil berria zen, ni munduratzean,\"\n\"Amaz gabetu nintzen gau hartan berean,\"\n\"Ume-zurtza gelditu etxola batean.\"\n2\n\"Auhenka ari nintzen iraungia gosez,\"\n\"Lurrean hedatua ikharetan hotzez,\"\n\"Jainkoa urrikalduz ene bihotz minez,\"\n\"Lagundu nau, izeba amatzat emanez.\"\nDonibane Lohizunen 1892an ospaturikoetan, bigarren saria eskuratu zuen \"Itsua eta sastrea\" lanarekin:\n1\n\"Euskaldun bat zen itsu eta bertsulari,\"\n\"Athez-athe zabilan iloba gidari.\"\n\"Soineko eta diru, janhari edari,\"\n\"Nasaiki biltzen zuten bertsu eman sari.\"\n2\n\"Zuhur gisa baitzuten sos guti gastatzen,\"\n\"Piko-pean eltze bat gordea zaokaten.\"\n\"Hiru ehun libera harat bildu zuten,\"\n\"Bainan gaixtagin batek ebatsi zioten.\"\nUztaritzen 1893ko ospakizunetan lehenbiziko saria eman zioten \"Artzaintsa gazte baten bozkarioa\" lanarengatik:\n1\n\"Zelhaietarik ikhusten duzu\"\n\"Gure etxea mendian,\"\n\"Eta gorago etxola hura\"\n\"Harroka baten aldean;\"\n\"Mendi kaskoan andre gazte bat\"\n\"Arthalde baten erdian?\"\n\"Ni nago bemen ardien zaintzen,\"\n\"Nere khilua gerrian,\"\n\"Egon ditezen ene ait'amak\"\n\"Bakhotxa bere lanean.\"\n2\n\"Goizetan utziz egun guziko\"\n\"Ait'amen begithartea,\"\n\"Argi hastean idekitzen dut\"\n\"Etxola haren athea,\"\n\"Eza aihatzen mendi gainerat\"\n\"Ene arthalde maitea;\"\n\"Han iraganik, bake gozoan\"\n\"Argitik ilhun artea,\"\n\"Bozik deramat etxerakuan\"\n\"Kaikua esnez bethea.\"\"\nHazparnen 1894an eginikoetan ohorezko aipamena jaso zuen \"Muthil zahar bat bere mahastian\" olerkiak:\n1\n\"Aitak eman zerautan zerurat juaitean\"\n\"Enetzat mahastia hartzeko lanean;\"\n\"Artha nezala,\"\n\"Aitak bezala\"\n\"Haintzur eta jorra,\"\n\"Laguntzat hor nuela... sotoko ophorra.\"\n2\n\"Etxe xuri ttipi bat badut mahastian.\"\n\"Sagar, udare, phiko mertxiken artian,\"\n\"Etx'aitzinean,\"\n\"Loren erdian,\"\n\"Baratze alhorra,\"\n\"Dutxuluaren pean... sotoko ophorra\".\n1894an Donibane-Lohizunen eginikoetan bigarren ohorezko aipamena jaso zuen \"Eskuara, eskualdunak eta heyen loriak\" lanarengatik. Beran, 1895ean, \"Madalen Sarako Martira\" aurkeztu zuen. Ezpeletan 1895eko irailaren 24an eginikoetan hirugarren saria eskuratu zuen \"Aita zuurra eta irur semeak\" olerkiarekin. Kanbon 1896ko abuztuan ospatu lore jokoetan lehenbiziko sariaren 50 libera eman zizkioten \"Aitatxi baten solasak bere ilobaso xumeari\" lanari esker:\n1\n\"Ikusten dugu gizon bat aitasotu denean,\"\n\"Etx'aintzinean jarririk alkhi baten gainean;\"\n\"Bere haurrak ezarririk bizi molde onean,\"\n\"Ilobaso xume bati dagola solasean.\"\n2\n\"Ez da mendi-muthurrean elhurra xuriago,\"\n\"Aitasok buru gainean biloa duen baino.\"\n\"Bainan bozki eta xuxen mintzo baita oraino\"\n\"Ilobaso entzuten bihotz onez han dago.\"\nBaigorrin berrogeita lau urte eman ostean, Baionan zuen alabarengana joan zen eta, hantxe bi urte edo emanik, 1917ko maiatzaren 5ean zendu zen.\nMemorialak.\nJatsu jaioterriak eta Baigorrik \"Ibarrart\"-en oroitzapena atxiki nahi izan dute. Bertsularien Lagunak elkartearen proposamenez eta EKEren sostenguaz, Jatsuko auzapezak \"Bettiri koblaria\" omentzea erabaki zuen. Horiek horrela, herriko eskola publiko elebidunari \"Pierre Dibarrart\" izena jarri zitzaion 2008ko urriaren 25ean.\nBaigorriri dagokionez, Eskualtzaleen Biltzarrak oroitarria jarri zuen Gaineko karrikako etxe batean eta, 1982ko maiatzaren 2an, omenaldia antolatu zuten herriko elizan.\nLanak.\nHaren obra gehiena aldizkarietan argitaratu zen: \"Herria\", \"Eskualduna\", \"Euskal-Erria\"... 1948an, Piarres Lafittek Ibarrarten 18 olerki (899 bertso) bildu zituen \"Piarres Ibarrart'en Koblak\" izeneko bertso bilduman. Olerki ezagun batzuk:"}
{"id": "23467", "revid": "119347", "url": "https://eu.wikipedia.org/wiki?curid=23467", "title": "Joxe Mendiaga", "text": "Joxe Mendiaga Larregain (Aldude, Nafarroa Beherea, 1845eko apirilaren 27a - Montevideo, Uruguai, 1937ko irailaren 12a) euskal idazlea izan zen. Hiru urte zituela Hazparnera joan zen, Mendiaga familia osoarekin. 1863an, 18 urte zituela, Montevideora joan zen. Hango \"Euskal Erria\" aldizkarian atera zituen bere bertso eta olerkiak. 1900ean \"Zazpiak bat\" izeneko kantutegian atera ziren Mendiagaren bertso asko. Piarres Xarritonek bildu zituen denak eta argitara eman \"Jose Mendiague (1845-1937). Haren bizia eta haren kantuak\" izenburupean.\nBiografia.\nAlduden jaio zen aita Fran\u00e7ois Ziburuko guarda eta ama Catherine aihertarra izan zituela; hamar neba-arreba ziren. Hazparnen bizi izan zen eta 1863an hamazortzi urterekin Amerikara joan zen; hala ere ez zuen inoiz bere euskaltzaletasuna bazterrean utzi. Euskal Herria utzi baino lehen Zaldubi edo Mitxel Elizanburu ezagutuak zituen.\nArgentina, Txile eta Uruguain bizi izan zen. Azken honetan jardun zuen batez ere baina 1875ean Argentinako Entre R\u00edosko probintziako Puerto Ruizen bizi izan zen. Geroago hogeita lau urtez San Jos\u00e9 de Mayon (Uruguaiko San Jos\u00e9 departamenduan) ibili zen Montevideora 1900ean itzuli arte. Lanbidez tabako lantegi baten nagusia izan zen. 1881etik Margarita Gandollarekin ezkonduta, lau seme-alabaren gurasoak izan ziren. Ameriketan ere euskal idazle batzuekin harremanetan egon zen: Jose Maria Iparragirre, Joanes Otsalde edo Pedro Mari Ota\u00f1o. Montevideon hil zen 1937an.\nPastorala.\n2012. urtean, Zuberoko Arrokiaga herriak haren bizitza kontatzen duen Jos\u00e9 Mendiague pastorala taularatu zuen, Jean Bordaxarrek idatzirikoa.\nLanak.\nIdazlan askoren egilea da. Bertso jarriak izan ziren Mendiagaren kutunak. Bere bertso eta olerkiak Montevideoko \"Euskal Erria\" aldizkarian, Baionako \"Eskual Herria\" gorrian zein \"Eskualdun Ona\" eta \"Eskualduna\" xurietan, politikoki gorria bazen ere."}
{"id": "23468", "revid": "119347", "url": "https://eu.wikipedia.org/wiki?curid=23468", "title": "Enrike Zubiri", "text": "Enrike Zubiri Gortari, Manezaundi ezizenez, (Luzaide, Nafarroa, 1868ko abuztuaren 31 - Iru\u00f1ea, Nafarroa, 1943ko abenduaren 20a) euskal idazle eta margolari nafarra izan zen.\nBiografia.\nDonibane Garazin egin zituen lehen ikasketak, eta gero Parisa joan zen margolaritza ikastera. Margolan asko egin zuen, eta haietako batzuk Nafarroako jauregian. Paristik Euskal Herriratu eta Iru\u00f1ean hartu zuen bizilekua. Euskaraz eta erdaraz idatzi zuen \"Eskualduna\" eta \"La Voz de Navarra\" agerkarietan. Denetarik idatzi zuen, artikuluak, biografia laburrak, ipuinak, etab. 1958an, Aingeru Irigaraik Manezaundiren hogeita bederatzi artikulu bildu eta \"Prosistas Navarros contemporaneos en lengua vasca XX. mendeko Nafarroako euskal idazlariak\" izenburupean argitaratu zituen. 1990ean, Rosa Miren Pagolak haren \"Artikulu bilduma\" argitaratu zuen.\nXabier Zubiri filosofoaren osaba propioa zen, honen anairik gazteenaren semea baitzen."}
{"id": "23469", "revid": "12788", "url": "https://eu.wikipedia.org/wiki?curid=23469", "title": "Jean Elizalde", "text": "Jean Elizalde Salaberri (Azkaine, 1883ko abuztuaren 29a - Lekorne, 1961eko maiatzaren 5a), izengoitiz \"Zerbitzari\", \"Azkaindarra\" eta \"Bilharia\" deitua, euskal idazle eta apaiza izan zen. Gerezietako erretorea izan zen, baina aurretik Liginagan eta Mendiondon egon zen erretore zenbait urtez. 1930. urtean euskaltzain izendatu zuten.\nBizitza.\n\"Eskualduna\" eta \"Eskualdun Ona\" aldizkarietan idatzi zuen. Lehen Mundu Gerra garaian, fronteko berri ematen zuten artikuluak idatzi zituen. Ondoren, Eskualtzaleen Biltzarreko idazkari gisa hasi zen 1921. urtean.\nZenbait obra itzuli zuen erdaratik euskarara: \"Ichtorio Saindua. Testament Zaharra. Jesu-Christo. Eliza \"(1943) \"Katichima, Ama Maria Pasionekoa, San Frantses, Bahnar deitu Salbaiak\" (1936). Errefrau bilduma bat osatu zuen \"Atsotitz, Zuhur-hitz eta Erran-zahar\" izenburupean, eta mila esaeratik gora jaso zituen bertan (1936). \"Gaxuxa, Mikolas, Bi Gogorrak\" eta \"Oltzaberrian \"antzerki laburrak idatzi zituen. Jean Elizaldek ondutako ipuin, elezahar eta artikulu gehienak \"Gure Herria\" aldizkarian plazaratu ziren. Euskaltzain izendatu zuten 1930ean."}
{"id": "23470", "revid": "1519", "url": "https://eu.wikipedia.org/wiki?curid=23470", "title": "Jules Moulier", "text": ""}
{"id": "23471", "revid": "448", "url": "https://eu.wikipedia.org/wiki?curid=23471", "title": "Maria Dolores Agirre", "text": "Maria Dolores Agirre Azpiazu (Errezil, Gipuzkoa, 1903ko ekainaren 8a - Donostia, Gipuzkoa, 1997ko uztailaren 26a) euskal idazlea, itzultzailea eta maistra izan zen. Bere belaunaldiko euskal idazle eta itzultzaileen artean, zaharrena eta arituenetakoa. Euskaltzain urgazle eta Euskerazaintzako kide izan zen.\nBizitza.\n1903ko ekainaren 8an jaio zen Errezilgo Etxeberri etxean. Bost senideetan gazteena izan zen. Tomas Agirre \"Barrensoro\" idazlea anaia zuen. Sei urtetik hamabira bitartean herriko eskolan ikasi zuen eta hamalau urte bete zituenean maistra ikasketak egiten hasi zen Donostian, Mandas Dukearen kalean zegoen \"Escuela Normal\" izenekoan. Maistra karrera egin zuten lehen emakumeetako bat izan zen, besteak beste Julene Azpeitia, Katalina Eleizegi, Elbira Zipitria, Elixabete Maiztegi, Maria Dolores Goia eta Julia Fernandez Zabaletarekin.\n1942an ezkondu zen Eugenio Lasheras donostiarrarekin eta bi seme-alaba izan zituen: Maria Dolores, Mariaren Lagundiko moja eta Eugenio, medikua.\nIrakasle ikasketak amaitu bezain laster Antiguoko eskolan hasi zen ikasgela batean maistra lanetan. Bestalde, bere etxean ere euskara irakasten hasi zen eta baita ere Euskal Iztunde Eskolan, Ateneoan, Alargunen Klubean, Emakumeen Kultur Etxean eta abarretan eman omen zituen euskarazko klaseak. Horretaz gain ikastaro bereziak ere ematen zizkien andere\u00f1o eta andere\u00f1ogaiei.\nEuskararekiko kezkak bultzatuta, Donostiako Udalaren Euskal Izkera ta Iztunde Ikastolan apuntatu zen, eta bertan Toribio Altzagaren ikaslea izan zen ikasturte bakar batez. Hurrengo urtean oposizioak egin ziren, eta Maria Doloresek lortu zuen bertako irakasle lanpostua. 1933an ekin zion Euskal Izkera ta Iztunde Ikastolako lanbide berriari.1936ko gerrak etena ekarri zuen euskal kulturaren munduan, bai eta Euskal Iztundean ere, eta Maria Dolores Udaletxeko Obretako Batzordean jarri zuten lanean. Bitartean ordu libreetan antzerkigintzarekin jarraitu zuen, eta 1949an Azpeitiko Nekazari Alkartasunak antolatutako sariketara aurkeztu zuen bere \"Aukeraren maukera, azkenian... okerra\" obra.\nUrte batzuk geroago, 1953an Euskal Izkera ta Iztunde Ikastolak berriro ateak ireki zituenean Maria Doloresek hartu zuen bertako ardura 1973an jubilatu zen arte. Urte haietan Euskal Izkera ta Iztunde Ikastolak gerraurrean Toribio Altzagak jorratu zuen bideari ekin zion eta bi egitarau nagusi landu zituen: alde batetik euskara irakastea eta bestetik urtero antzerki emanaldi bat antolatzea Antzoki Zaharrean Santo Tomas egunean eta San Sebastian egunez ere egin ohi zituzten. Euskal antzerki-idazle preziatuenen lanak antzeztu zituzten, besteak beste, Toribio Altzaga, Abelino Barriola, Antonio Maria Labaien, Agustin Anabitarte, Olaso, Jazinto Karraskedo, Frantzisko Arostegi, Pierre Loti, Otxoa, Piarres Lartzabal eta Telesforo Monzon. Bestalde, hainbat antzerki lan itzuli eta antzeztu zituzten: Rabindranath Tagore, Federico Garc\u00eda Lorca, Antonio Buero Vallejo, Alejandro Casona, Moli\u00e8re eta abar. Bizitza osoan zehar 33 antzerki-obra eta 100 antzezemanaldi eskaini izan omen zituen. Besteak beste: 1949: \"Aukeraren maukera, azkenian... okerra\" (bakarrizketa) Maria Dolores Agirre; 1953: \"Ramuntxo\", Toribio Altzaga; 1958: \"Lourdesko lorea\", Henry Gheon; 1958: \"Au dek maltzurkeria!\" Maria Dolores Agirre; 1962: \"Amal\", Rabindranath Tagore; 1963: \"Txalupak jaberik ez\", Alejandro Casona; 1965: \"Oriko txoria orin\", F. Lozano; 1966: \"Txapela bete euri\", M.V. Gazzo; 1967: \"Irugarren itza\", Alejandro Casona; 1968: \"Iturri-agor\", Federico Garc\u00eda Lorca; 1968: \"Etzan ate joka etorri\", J.C. Sotelo\n1968: \"Iturriko urretxindorrak\", Federico Garc\u00eda Lorca; 1970: \"Beste ertza\", Jose Luis Lopez Rubio; 1971: \"Iparragirre\", J. Guerreiro Urresti; 1973: \"Illunpe gorritan\", Antonio Buero Vallejo; 1979: \"Altzateko jaun\", Pio Baroja, Felipe Yurramendirekin batera itzulia eta \"Ilargian ere euskaraz\", Jose Luis Mu\u00f1oyerro, itzulpena eta marrazkiak Maritxu Urreta. Laguntzaileen artean Joxemari Etxebeste nabarmenduko zen, gerora Euskal Izkera ta Iztundean antzerkiaren arduraduna izango zena eta Eusko Jaurlaritzak 1983an Antzerti sortu zuenean lehen zuzendaria izan zen. Etxebesterekin batera Felipe Yurramendik euskarazko eskolen ardura hartu zuen.\nItzulpengintza.\nMar\u00eda Dolores Agirrek garrantzi handia eman zion itzulpengintzari. Literaturaren arloan, genero bakarra itzuli zuen: antzerkia. Literaturaz kanpoko testuak ere itzuli zituen, itzulpenak egiten baitzituen Donostiako Aurrezki Kutxarako. Adituen iritziz, Agirreren itzulpengintzaren ezaugarri nagusia da herriaren hizkeran oinarritzea, eta itzulpen bizi eta ulergarriak egitea.\nMaria Doloresen hitzetan, \u00absalaketa, itxaropen eta elkartasun mezua ekar zezaketen lanak\u00bb euskarara itzuli eta egokitu zituen, eta antzokietara eraman. Horrela, antzerkiak herria isiltasunetik atera zuen, eta herriak bere sentimenduak adierazi ahal izan zituen bere hizkuntzan, kantuetan, kultura zaharrean... \u00abBihotzak eraginda, euskaltzaletasunak bultzatuta, gure herria izango nuen mintzagai eta mintza-maisu. Haren bihotz pilpirak entzun, larri-minak jaso eta garaian garaiko kezka eta sentipen guztiak herri-euskaraz jartzea\u00bb, esan zuen behin Maria Doloresek.\nIrratigintza.\nLandu zuen beste arlo bat irratigintza izan zen, 1955ean La Voz de Guip\u00fazcoa irratian hizlari lanetan hasi zen eta hogeita bost urtetan aritu zen astean bi aldiz ordubeteko irratsaioak egiten, besteak beste Inazio Eizmendi \"Basarri\", Manuel O\u00f1atibia, Enrike Zurutuza eta Joxemari Etxebesterekin batera."}
{"id": "23472", "revid": "1491", "url": "https://eu.wikipedia.org/wiki?curid=23472", "title": "Lino Akesolo", "text": "Lino Akesolo Olibares (Dima, Bizkaia, 1911ko apirilaren 7a - Bilbo, Bizkaia, 1991ko irailaren 17a) euskal idazlea eta elizgizona izan zen. \u00ab Axmutil \u00bb, \u00ab Basabil \u00bb, \u00ab Amuxalde \u00bb, \u00ab Nozebarri \u00bb edo \u00ab Andoni-Zubero \u00bb ezizenez ere sinatzen zituen bere idazlanak.\nLino Akesolo Dimako Oba auzoan jaio zen. Lehen ikasketak, euskaraz, jaioterrian bertan egin ondoren, hamar urte zituela Larreako karmeldarren ikastetxean sartu zen, Amorebietan, eta 1927an bertan apaiztu zen.\nEliz ikasketak Zornotza, Markina, Gasteiz eta Bego\u00f1an egin zituen. Donostia eta Markinako komentuetako nagusia izan zen. Bibliotekonomia ikasketak egin zituen, eta Bego\u00f1ako liburutegiaren arduraduna zen.\n1927an, 16 urte besterik ez zituela, Euskal-Esnalea elkartearentzat lan egin zuen, eta 1930ean, Cervantesen lan baten euskarazko itzulpenagatik sari bat lortu zuen: \"El celoso extreme\u00f1o\" (\"Agure kezkatia\" euskal izenburua duena).\n1936an kapellau gisa aritu zen Eusko Gudarostean, eta, beraz, 1937ko uztailetik 1940ko abuztua arte Langraiz, Due\u00f1as eta Carmonako kartzeletatik igaro zen, hamasei urteko kondena jaso eta gero.\n1948an Bego\u00f1ara itzuli ahal izan zen, Teologiako irakasle gisa, eta bertan mantendu zen 1969ra arte.\n1969an Donostiako Karmeldarren nagusi izendatu zuten, eta 1972an kargu bera hartu zuen Markinan, beste hiru urtez. 1975etik aurrera Bego\u00f1an egon zen, eta bertan \"Retana hiztegia\" egiten jardun zuen buru-belarri.\nEuskaltzalea.\nEuskaltzale saiatua izan zen: Euskerazaintzako lehen buru, euskaltzain urgazlea, Eusko Jaurlaritzaren Euskara Batzordekoa, \"Diccionario Retana de Autoridades de la Lengua Vasca\" hiztegiaren arduraduna, eta abar.\nBizkaieraz egin zuen bere lanik gehiena. Ederki ezagutzen zituen euskara eta idazle klasikoak. Haren obra zenbait: \"Ipi\u00f1a ta Ipi\u00f1a\u00b4tarren barri\" (1958); \"Euskal-esnale euskal-idazle. Yose Pablo Ulibarri\" (1962); \"Euskalherriaren adiskideak eta Euskal-hiztegia\" (1954) etab. Aldizkari askotan idatzi zuen: \"Euskal Esnalea, Karmen'go Argia, Euzko-gogoa, Karmel, Olerti, Jakin, Jesus'en Biotzaren Deia, BAP, Agur, Zer\", eta abar.\nItzulpenak: \"Agure kezkatia\" (Cervantesen \u00abEl celoso extreme\u00f1o\u00bb); \"Onbidea\" (Santa Teresaren \u00abCamino de Perfecci\u00f3n, A. Onaindiarekin batean, 1963); Salmoak (lapurteratik bizkaierara, 1963).\n1989ko apirilaren 4an, \"Diccionario Retana de Autoridades de la Lengua Vasca\" lana, bederatzi liburukietan, argitaratu zirela iragarri zuen. 16 urtez etengabe lanean aritu ondoren, Lino zen, une horretan, hasierako talde batetik bizirik irauten zen bakarra. Talde horretan besteak beste, Manuel de la Sota, Piarres Lafitte, Gabriel Manterola, Luis Ortega, Justo Mokoroa, Joxe Lasa, Damaso Intza, Jaime Kerexeta, Justo Garate eta Polikarpo Iraizoz elkarlanean aritu ziren. Hiztegi hau Resurreccion Maria Azkuek egindako lanari jarraipena emateko asmoz sortu zen. Euskal literatura iraganaren klasikoei buruzko euskarazko lexikoa eta XX. mende amaierako argitalpenak ditu."}
{"id": "23473", "revid": "95298", "url": "https://eu.wikipedia.org/wiki?curid=23473", "title": "Joakin Aldabe", "text": "Joakin Aldabe Joanikotena, izengoitiz Mokozorrotz (Bera, Nafarroa, 1893ko otsailaren 9a - Orio, Gipuzkoa, 1971ko uztailaren 6a), euskal idazle eta olerkigilea zen.\nLanak.\nOlerki ugari eman zuen argitara aldizkarietan: \"Gernika, Euzko-gogoa, Karmel, Zeruko Argia\" eta abarretan."}
{"id": "23474", "revid": "95298", "url": "https://eu.wikipedia.org/wiki?curid=23474", "title": "Blas Alegria", "text": "Blas Alegria Alegria (Lakuntza, Nafarroa, 1883ko otsailaren 4a - \"ib.\", 1947ko urriaren 12a) euskal idazlea izan zen. \"Euskal Esnalea\" aldizkarian eman zituen argitara bere idazlanak."}
{"id": "23475", "revid": "95298", "url": "https://eu.wikipedia.org/wiki?curid=23475", "title": "Nikolas Alzola", "text": "Nikolas Alzola Gerediaga Bita\u00f1o (Izurtza, Bizkaia, 1922ko abenduaren 30a - Irun, Gipuzkoa, 1981eko ekainaren 2a) euskal idazle, margolari eta euskaltzain urgazlea izan zen.\nBizitza eta lanak.\nLa Salleko fraidea, erlijioan Balentin Berriotxoa izena hartu zuen. Euskaltzain urgazlea izan zen 1957 urtetik. Erreseina bibliografiko eta biografikoetan espezializatua. Literatura ere landu zuen, arteari buruzko saioak, ipuinak eta poesiak onduz. Goitizen ugari erabili zuen, hala nola, \u00abN. de Cort\u00e1zar\u00bb, \u00abBita\u00f1o\u00bb, \u00abMarkue\u00bb, \u00abOzer\u00edn Jauregi\u00bb, \u00abAltzarte\u00bb, etab. Langile porrokatua, bere garaiko euskal aldizkari guztietan argitaratu zuen, hitz lauz eta bertsoz, Egan aldizkariko lanak nabarmentzekoak direlarik. Erdaraz ere agerkari anitzetan esku hartu zuen: \u00abLa Gran Enciclopedia Vasca\u00bb, Madrilgo \u00abTradiciones populares\u00bb, Bartzelonako \u00abIndice Hist\u00f3rico Espa\u00f1ol\u00bb, Gotingako \u00abFabula\u00bb, \u00abBolet\u00edn de la R.S.B. de Amigos del Pa\u00eds\u00bb, etab. 1966an \"Cien autores vascos\" obra argitaratu zuen; 1967an, \"Atalak\" eman zuen argitara, eta haren ondoan, \"Bigarren Atalak \"(1972), eta \"Hirugarren atalak\" (1978) ere etorri ziren. Halaber, hiru ipuin libururen egilea da."}
{"id": "23476", "revid": "90523", "url": "https://eu.wikipedia.org/wiki?curid=23476", "title": "Engrazio Arantzadi", "text": "Engrazio Arantzadi Etxeberria, ezizenez Kizkitza (Donostia, Gipuzkoa, 1873ko apirilaren 16a - Bilbo, Bizkaia, 1937ko otsailaren 12a) euskal herritar politikari jeltzalea eta idazlea izan zen.\nBiografia.\nLehen eta bigarren mailako ikasketak Tolosako eskolapioetan egin ondoren, Zuzenbidea eta Filosofia eta Letrak burutu zituen, Salamancan eta Deustun hurrenez hurren. Donostiako Diputazioan lan egin zuen. Politikan integrista zen, baina Sabin Arana ezagutu ondoren nazionalismoaren bultzatzaile sutsuenetako bat izan zen Gipuzkoan. \n\"Bizkaitarra\" aldizkarian argitaratu zuen artikulu batengatik Hendaiara alde egin behar izan zuen, bere ideia abertzaleak zirela eta, lehen errefuxiatu bihurturik. Sabino hil ondoren alderdiaren eta eliz agintarien arteko tirabirak izan ziren eta Arantzadi \u2014fraide beneditarra\u2014 eskumikatu egin zuten denbora labur batez. \n1921 urtean EAJren zatiketaz bi alderdi sortu ziren: EAJ-Aberri eta Euzko JEL-Batza (EJB). Engrazio Arantzadi \"Kizkitza\" EJBn ibili zen. Miguel Primo de Riveraren diktadurak EAJ-Aberri legez kanpo utzi zuen, baina EJB ez, EJBkoek beren eguneroko jardunarekin jarraitu ahal izan zuten Diktaduraren legearen baitan. Bi alderdiak 1930an, berriz ere, EAJ alderdian berrelkartuko ziren.\n1927ra arte Bilboko \"Euzkadi\" egunkari abertzalearen zuzendaria izan zen, \u00abKizkitza\u00bb izengoitiz sinatuz. Mugimendu abertzalea Europako joera politikoetara irekitzen saiatu zen (irlandar, txekiar, kroaziar eta abarrekin harremanetan jarririk).\nBere libururik ezagunenak erdaraz idatzi zituen: \"Naci\u00f3n Vasca\" 1931n; \"La Casa Solar Vasca\" 1932an eta \"Ereintza\" 1935ean.\nBilbon hil zen, gerra zibila piztu eta hilabete batzuetara, 1937ko otsailaren 12an, hirurogeita hiru urte zituela."}
{"id": "23477", "revid": "77706", "url": "https://eu.wikipedia.org/wiki?curid=23477", "title": "Antonio Arrue", "text": "Antonio Arrue Zarautz (Asteasu, Gipuzkoa, 1903ko martxoaren 26a - Donostia, Gipuzkoa, 1976ko azaroaren 16a) euskal idazlea, legegizona eta politikari karlista izan zen.\nDatu biografikoak.\nIkasketak Lekarotzen eta Oviedoko Unibertsitatean egin zituen. Ogibidez legegizona, bulegoa Donostian zuen eta errenta eta herentzia kontuetan espezializatua zegoen; honek euskaldun petoekin harreman handia izatea ekartzen zion.\nErlijio katolikokoa, Euskal Herrian kristau sinesteen eta ohituren gainbeherek kezkatzen zuten.\nIbilbide politikoa.\nPolitikari tradizionalista izan zen (Gipuzkoako \"Comuni\u00f3n Tradicionalista\" izeneko alderdiko burua). 1936ko Gerra Zibilaren osteko errejimenean, Falange alderdiarekin izandako tirabiretan protagonismo handia izan zuen.\nEuskal kultura.\nBere eragin politiko eta profesionala erakundeetan euskararen presentzia bultzatzeko baliatu zuen. Euskalerriaren Adiskideen Elkartearen \"Egan\" aldizkariaren zuzendaria izan zen, Aingeru Irigarairekin eta Koldo Mitxelenarekin batera, artikulu ugari idatzi zuen euskaraz garaiko euskal aldizkarietan. \"Jan-Edanak\" liburua, sukaldaritzari buruzko artikuluak biltzen zituena, eman zuen argitara (gaiaz historian euskaraz argitaratutako laugarren liburua). Gabriel Arestiren lehen laguntzaile eta bultzatzaileetakoa izan zen.\n1936ko gerra ondorenean Euskaltzaindiaren aldeko gestioetan eta baimen lortzean paper garrantzitsua jokatu zuen, bereziki 1956ean lehen biltzar nagusi agerikoa Arantzazuko santutegian egin ahal izateko. 1954an euskaltzain oso izendatua izan zen. 1960. hamarkadan \"Gero\"-ren edizio berrirako behar zen dirua lortu zuen. 1969an Euskaltzaindiaren lege-nortasuna finkatzeko lanean aritu zen. Jendaurreko ospakizunetan maiz hitzaldiak euskaraz ematea egokitzen zitzaion, hiztun trebe eta bizia baitzen. Euskaltzaindian, baita ere, bertsolari lehiaketak eta jaialdiak antolatzeko batzordean nabarmendu zen.\nZenbait euskal idazle historikoren lanak ere aztertu zituen. 1950eko hamarkadan Gipuzkoako Aldundiaren liburutegian hitzaldi batzuk ematen ziren euskaraz, aspaldiko euskal idazleei buruz, eta Arruek Asteasuko Agirre eta Gerrikori buruz hitzaldi bana eman zituen, gero Egan-en argitaratu zirenak. 1956ean, Mogelen Peru Abarkaren edizioaren (Itxaropena, Kuliska sorta) hitzaurrea egin zuen. \"Euskera\" aldizkarian (Euskaltzaindia) Loramendi, Iratzeder, Mirande, Gandiaga, Azkue eta Arestiri buruzko hitzaldiak argitaratu zituen. Euskararen batasunari buruzko kezka ere bazuen, eta horren kontura hitzaldia eman zuen Donostian, eta artikulua argitaratu \"Euzko Gogoa\" aldizkarian.\nDonostiako \"Julio de Urquijo euskal Filologi Mintegia\"ren sortzaileetako bat izan zen."}
{"id": "23478", "revid": "40778", "url": "https://eu.wikipedia.org/wiki?curid=23478", "title": "Antonio Arruti", "text": "Antonio Arruti (Zarautz, Gipuzkoa, 1882 - Tolosa, Gipuzkoa, 1919ko urtarrilaren 9a) euskal idazlea izan zen. Gazteleraz ere idazten zuen. Olerkigilea izan zen, batez ere: \"Gorantz, Olagizona, Euskal-Abia, Ibai-ertzian, Itur-ondoan\" eta \"Gure uztargia\" dira haren olerkietako batzuk."}
{"id": "23479", "revid": "95298", "url": "https://eu.wikipedia.org/wiki?curid=23479", "title": "Jose Ramon Astibia", "text": "Jose Ramon Astibia (Errenteria, Gipuzkoa, 1881eko azaroaren 17a - Tutera, Nafarroa, 1916ko ekainaren 10a) euskal idazlea."}
{"id": "23480", "revid": "59723", "url": "https://eu.wikipedia.org/wiki?curid=23480", "title": "Salbador Barandiaran", "text": "Salbador Barandiaran \u2014goitizenez \"Barandiaran\u00b4dar Gaizka\", \"Aranargi\", \"Bertze\" edota \"Aitzarte\"\u2014 (O\u00f1ati, Gipuzkoa, 1916ko martxoaren 3a - Loiola, Gipuzkoa, 2006ko uztailaren 20a) musikagilea eta euskal idazlea izan zen. 1956an Homeroren \"Iliada\" (\"Ilias\u00b4ena\") itzuli zuen. Harena da, halaber, \"Danzas de Euskalerri\" lana (1963-1969).\nGene Yurre dantzaria eta I\u00f1aki Irigoien folklore ikertzaile ospetsuarekin batera, 1976an Hegoaldeko Euskal Dantzarien Biltzarra sortu zuten sei pertsonetariko bat izan zen. 1978an Iru\u00f1ean Dantzari Egun arrakastatsua antolatu zuten."}
{"id": "23481", "revid": "95298", "url": "https://eu.wikipedia.org/wiki?curid=23481", "title": "Charles Bernadou", "text": "Charles Bernadou (Baiona, Lapurdi, 1841 - Baiona, Lapurdi, 1901eko abuztuaren 10a) euskal idazle eta politikaria zen.\nFamilia gaskoi batean jaio zen. Baionako zinegotzia izan zen eta Euskal Herriko kulturak eta historiak kezkatzen zuen. Hainbat euskararen aldeko ekitaldiak bultzatu zituen eta Sabin Aranarekin harremanak izan zituen. 1895. urtean \"Zazpiak Bat\" izeneko liburua argitaratu zuen, Euskal Herri osoa nazio bezala aldarrikatu zuen lehenetarikoa izanez."}
{"id": "23482", "revid": "1491", "url": "https://eu.wikipedia.org/wiki?curid=23482", "title": "Imanol Berriatua", "text": "Imanol Berriatua Ibieta (Elantxobe, Bizkaia, 1914ko abenduaren 24a - Jerusalem, Palestina, 1981eko irailaren 15a) euskal idazle, fraide frantziskotar eta euskaltzain urgazlea izan zen. Euskara Batuaren sorrera-prozesuan, funtsezko eragilea izan zen, bai aditz batuaren egituraren proposamenean, eta bai garaiko euskal idazle gazteen maisu erreferentziala izan zelako ere; bereziki \"Anaitasuna\" aldizkarian argitaratzen ziren artikulu guztien zuzentzaile modura eta azken aurreko \"Hiztegia\" izeneko sekzioan batasunerako lexiko-proposamenak biltzen zituelako.\nBizitza.\nElantxoben jaio arren, gaztetatik joan zen Gernikara bizitzen. Herri horretako klaratarren Santa Klara komentuan meza-lagun izan ondoren, Foruan hasi zituen eliza-ikasketak bertako frantziskotarren fraide-etxean. Handik, 1936an, soldadutzara joan zen, eta Donostiako Loiolako kuartelean erreboltariek bete-betean harrapatu zuten (Espainiako Gerra Zibila); gerratik ateratzeko, frantziskotar nagusiek Imanol Kubara bidaltzea erabaki zuten beste fraidegai batzuekin batera; bertara 1937ko urriaren 28an heldu zen. Hurrengo urteko ekainean apaiztu zen Habanan eta 1949ra arte egon zen Kuban, tartean Kanadara joan-etorriak eginez. Kuban zegoela, 1944ean Kubako hiritar ere bihurtu zen.\n1950ean bueltatu zen Euskal Herrira. Foruan, Bilbon eta Bermeon aritu zen eta zenbait euskaltzalerekin kontaktuan jarri zen, tartean Federiko Krutwig-ekin ere bai. Bermeon arrantzaleen kapilaua izan zen, eta zenbaitetan haiekin itsasoratu zen, Afrikako portuetan tramite-lanetan laguntzearren.\nAnaitasuna aldizkaria.\n\"Anaitasuna\" aldizkaria sortu eta euskara batuaren aitzindari lanari ekin zion garai hartan, aldizkariko testuak zuzenduz. Aldizkaria sortu zuen taldean hainbat euskaltzale zeuden, hala nola Joseba Intxausti, Anjel Zelaieta, Xabier Kintana eta Jose Ramon Etxebarria. \"Anaitasuna\" ekonomikoki bideratu ahal izateko, hainbatengana joan zen gestioak egitera, laguntza bila: Joxe Maria Makua (Bizkaiko aldun nagusia izango zena), Xabier Agirre (geroago Eusko Jaurlaritzan sailburu izango zena), Santi Brouard, eta Xabier Gere\u00f1o. Aldizkarian 310 artikulu idatzi zituen Berriatuak.\nJakin belaunaldikoen irakasle izan zen: Joan Mari Torrealdai, Joseba Intxausti, Paulo Agirrebaltzategi, Joxe Azurmendi... Kintana, Aresti eta Bizkaiko beste idazle guztiek idazten zutena bere eskuetatik pasatzen zen. Hark zuzentzen zuen idatzitako guztia. Eta ez bakarrik zuzendu, nola idatzi behar zen ere irakatsi zien. Horrek eragin ikaragarria izan zuen. Xalbador Garmendiak antzeko lana egin zuen gero Zeruko Argian.\nIzen handi asko izan ziren klabeak euskararen batasun prozesuan. Baina Imanol Berriatuak, \"Anaitasuna\"ren bitartez, euskaltzainek hartutako erabakiak gizarteratzea lortu zuen, hainbat zentzutan: batetik, aldizkariaren bidez estilo bat sortu zuelako; bigarrenik, Euskal Herri osoko zentzua zuelako eta Iparraldeko edo Gipuzkoako edukiak eta hiztegia apropos sartzen zituelako; eta azkenik, orduan idazten zuten guztiei idazten irakatsi zigulako.\nEuskaltzaina eta euskara batuaren babeslea.\n1961ean euskaltzain urgazle izendatu zuten (Euskaltzaindiko aditz-batzordeko kidea izan zen, Gabriel Arestirekin batera). 1964an Baionako Euskal Idazkaritzak \"Euskara Batua\" sortzeko prozesua abiarazi zuenean, lehenengo unetik babesa eman zioten adineko euskalari jakintsuetako bat izan zen, hauekin batera: Pierre Lafitte, Piarres Larzabal, Piarres Xarriton, Koldo Mitxelena, eta Patxi Altuna. Hiru atal zituen txostenak:ortografia, deklinabidea eta aditza. Garrantzizko ezaugarri batez hornitu zuten biltzarra: hasieratik bertatik planteatu zen mugimenduaren izaera nazionala, eta horren erakusgarri izan zen, besteak beste, dokumentuaren bukaeran h letra erabili beharreko hitzen zerrenda argitaratzea, bereziki Hego Euskal Herriko idazleen informaziorako prestatua bi tradizioen arteko lotura egiteko, nahiz eta gero euskara batuaren kontrakoen gerra-ikur bihurtu zorioneko hatxe hura. Hortaz, biltzarrean emandako gomendioak betetzen hasi ziren gazteak eta adinekoak beren testuetan, aldi berean eskaria eginez Euskaltzaindiari, batasunerako bidean pauso sendoak eman zitzan. \n1967an Bilbora joan zen bizitzera, Iralako frantziskotarren komentura, hain zuzen. Aresti hil zenean, berarekin zuen laguntasuna zela eta, haren aldeko meza esan zuen Iralako komentuko elizan.\nEuskaltegi-sortzailea hebreera ikasteko ulpan eredua oinarri.\nIsraelek hebreera berreskuratzeko egiten ari zen lana aztertzeko asmoz, Israelera bidaiatu zuen Berriatuak 1976ko udazkenean Xabier Kintanarekin eta hebreera berreskuratzeko tresnak ikusi: komunikabideak, hizkuntza-eskolak \u2014hebreeraz \"ulpan\" zeritzenak\u2014, unibertsitatea...\nBertatik itzulita, ulpanetan ikusitako esperientzian oinarriturik, euskaltegi izena esleitu zien helduak euskalduntzea helburu zuten ikastegiei eta euskara ikasteko \"Hitz egin!\" liburua idatzi zuen haietan erabilitako metodologiaz baliaturik. Ordura arte euskara ikasteko eskolak erdaraz izaten ziren maiz, eta puntu erabat gramatikal batetik bideratuak; Imanolen metodoan, ordea, eskola guztiak euskaraz ziren, elkarrizketa eta komunikazioa sustatuz.\nAzkenik, 1980 eta 1981ean, berriz joan zen Israelera, \"ulpan\" batean hebreera hobetzeko asmoarekin. Eta 1981ean, Euskal Herrira itzultzear zela, hil zen. Jerusalemen dago hilobiratuta, ez baitzuen nahi izan gorpua Euskal Herriratzerik.\nLanak.\nIpuinak.\nHainbat ipuin klasikoren euskarazko bertsioa sortu zuen, besteak beste hauek:\n\"Pinotxo, Mari Errauskin, Edur-zuritxu ta zazpi epoak, Katua zapatakaz, Loakartutako printzesatxua, Beraunezko soldadutxua, Alizia gauza miragarrien munduan\" (12 orrialdeko bertsio laburtua), \"Paitakume itxusia\", eta abar."}
{"id": "23483", "revid": "56334", "url": "https://eu.wikipedia.org/wiki?curid=23483", "title": "Pedro Berrondo", "text": "Pedro Maria Berrondo Lasarte (Oiartzun, Gipuzkoa, 1919ko urtarrilaren 11 - Donostia, Gipuzkoa, 2002ko abenduaren 27a) euskal idazlea, itzultzailea eta apaiza izan zen. Osorik euskaratu zuen Miguel de Cervantes-en \"Don Kijote Mantxa'ko\" eleberria, bi liburukitan argitaratua 1977an eta 1985ean.\nBiografia.\nPedro Berrondo oiartzuarra Aranguren baserrian jaio eta hazia zen. Gaztetan, Espainiako Gerra Zibilaren ondorio gaiztoak jasan zituen, 18 urteko anaia fusilatuta hil baitzuen gudaroste frankistak.\nApaiz ikasketak Gasteizko (Araba) eta Saturrarango (Gipuzkoa) seminarioetan egin zituen. Apaiztu ondoren 1943an, Azkoitiko (Gipuzkoa) Arrietamendi auzoko erretore izan zen 1949 arte. Handik, Ekuadorrera joan zen, misioetara, eta han bizi izan zen 1965 arte. Ameriketatik itzulita, lehenik Eibarren (Gipuzkoa) egon zen apaiz, eta gero, 1967an, Donostiara (Gipuzkoa) bidali zuten. Bertan gelditu zen erretiroa hartu arte.\nEuskaltzaindiaren Gipuzkoako ordezkari izan zen hiru urtez, 1967ko irailetik 1970eko iraila arte, Manuel Lekuona oiartzuar euskaltzainburuaren babesean.\nPedro Berrondo Donostian hil zen, 2002ko abenduaren 27an.\nLanak.\nBerrondok urte luzez argitaratu zituen bere idazlanak Donostiako \"El Diario Vasco\" egunkarian. 1970. urtean hasi zen zutabe labur bat argitaratzen euskaraz, Ebanjelioen iruzkinak eginez. 1973tik aurrera, gaztelerazko erlijio sailaren arduradun bihurtu zen, euskarazkoarekin batera. Horrez gain, egunkariak 1971an astero argitaratzen hasi zen euskarazko orrialdearen arduradun izan zen.\nItzulpenaren esparruan, lehen lana 1973an kaleratu zuen: Pilar Cuadra y Echaideren \"Perfil y pulso de Guip\u00fazcoa\" obraren euskarazko bertsioa izan zen, \"Ertzpegi ta Biotz taupadak\", Au\u00f1amendi argitaletxeak argitaratua.\nBerrondoren lanik garrantzitsuena, zalantza gabe, Miguel de Cervantes-en \"Don Kijote Mantxa'ko\" eleberria euskaratzea izan zen. Donostian argitaratu zuen Bernardo Estornes argitaratzaileak, bi liburukitan. Lehen liburukia Bizkaiko Foru Aldundian aurkeztu zuen, 1997an; bigarrena, Gipuzkoako Foru Aldundian, 1985ean.\nGeroago, 1987an, Ignazio Telletxea Idigorasen lan bat euskaraturik Inazio Loiolakoaren bizitzaz: \"Loiolako Inazio: bakarrik eta oi\u00f1ez\", Etor argitaletxean.\nHil ondoren argitaratu zen Berrondoren beste itzulpen bat, Opus Deiren sortzaile Jose Maria Escriva de Balaguer-en \"Forja\" obraren euskarazko bertsioa, \"Sutegi\" izenburuaz (Madril 2003).\nKixote euskaraz.\nPedro Berrondoren lana soka luze baten amaiera izan zen, Cervantesen eleberria euskara itzultzeko aurrez saio asko egin baitzen.\n1904an, Kixoteren lehen ataleko zatiki batzuk argitaratu ziren Biarritzen, Ernest Zeitz-en inprimategian, Joan Piarres Duvoisin kapitainak euskaraturik, izenburu honekin: \"Don Kixoten gerthakariak deitzen den liburuko aintzin-solasa eta hari darreitzan hirur buruchoak\".\nUrte bat geroago, 1905eko martxoaren 13an, Julian Apraiz arabar euskaltzale zerbantistak liburuxka bat argitaratu zuen Gasteizen, Domingo Sar-en etxean, izenburu honekin: \"Donkituera umill euskalduna Cervantes-eri opatua Manchako don Quijote, seme argi ta ospatsua agertu zanetik irugarren eunki-urrenean\". Hirurehun urte betetzen ziren, orduan, Kixote lehenengoz argitaratu zenetik. Liburuaren zati batzuk zituen euskaratuta, Paulo Zamarripak, Evaristo Bustintza \"Kiriki\u00f1o\"k, Mateo Mujikak eta Alberto de Palacio Elissague arabar arkitektoak eginda.\n1928an, Iru\u00f1eko Udalak lehiaketa bat egin zuen Kixoteren eta Azpeitiko Santxoren arteko borrokaren atala (IX, I) euskaratzeko. Idazle eta itzultzaile asko aurkeztu ziren, eta guztien artean saria \u00abNikolas Ormaetxea\u00bb \"Orixe\"k irabazi zuen.\nBerrondoren itzulpena.\nPedro Berrondok bere \"Don Kijote Mantxa'ko\" itzulpena hizkera herrikoi baten oinarrian egin zuen, gipuzkeraz, ia oiartzueraz esan daiteke, Euskaltzaindiak 1968an Arantzazun onartutako euskara batuaren arau ortografiko, morfologiko eta gramatikaletatik urrun.\nNolanahi ere den, itzulpenak alderdi jakingarri asko ditu, guztiaren gainetik Berrondok egindako ahalegina, bere hizkuntza oinarrietatik abiatuta, Cervantesen narrazioaren giroak duen arkaismoa birsortu eta gaur egungo irakurleari helarazteko."}
{"id": "23484", "revid": "108057", "url": "https://eu.wikipedia.org/wiki?curid=23484", "title": "Errose Bustintza", "text": "Errose Bustintza Ozerin (Ma\u00f1aria, Bizkaia, 1899ko irailaren 3a - \"ibidem\", 1953ko abuztuaren 20a) euskal idazlea, kazetaria eta etnografoa izan zen. Eusko abertzale sutsua izan zen (Emakume Abertzale Batzako kide) eta euskaltzalea, umore fin eta sarkor baten jabea.\nBizitza.\nErroseren gurasoak Felix Bustintza Lasuen, harrigilea, eta Marzelina Ozerin Arriaga izan ziren, biak ma\u00f1ariarrak. Etxanoa baserrikoa zen aita eta Arriaga Bekoa (Arrixa Bekue) ama. Gordetzen diren jaiotza-agirien arabera, 6 neba-arrebatan gaztena izan zen bera eta Arruetas auzoan jaio zen. \nErroseren bizitzaz ez dago datu larregirik. Herriko eskolara joan zela berak idatzikotik dakigu, baina gainontzeko ikasketarik egin bazuen ez dugu inolako berririk. Ezer gutxi dakigu ere haren bizitza-zertzelada eta gorabeherez, adiskide, izaera, zaletasun, joan-etorri eta abarrez. Gutxi dira haren argazkiak ere.\nMa\u00f1arian jaio, bizi eta hil zen. Ebaristo Bustintza, \"Kiriki\u00f1oren\" iloba eta ezkonarreba zen (Erroseren Basile ahizpa honen emaztea zelako) eta bikotearekin familiarena izandako Zumelaga etxean bizi zen.\n\"Euzkadi\" egunkarian hasi zen kolaboratzen, herriko gertakari xumeak jasoz, baina ez zituen bere kronikak sinatzen. 1929an sinatu zuen bere lehen idazlana, \"Kiriki\u00f1o\" zendu zenean eta hain justu honen heriotzaren berri emateko. \"Ma\u00f1ariko Errose\" edo \"Ma\u00f1ariko\" hartu zituen izen-ordekotzat. Herrian baina Rosale bezala ezagutzen zuten, eta gogoratzen dute.\nAnaien arteko 1936ko gerra baino lehenagoko abertzale mugimenduaren parte izan zen, eta Emakume Abertzale Batzako kide. Gerratean, hasieran Eguna egunkariko kolaboratzailea zen eta ihes eginda Bartzelonan zela, Euzkadi egunkarira bidaltzen zuen egunero bere kronika. Gerora ama Martzelina, eta Basile eta Irene ahizpekin erbesteratu egin zen, Donibane Lohitzun eta Baionara; hemen zendu zen Irene eta bertan lurperatu zuten. \nZumelaga etxeko liburutegia aberatsa zen oso. Gerrako gora-beheren ondorioz Bilbora lekualdatu zuten eta hantxe galdu zen. Eskuizkribu baliotsu batzuk gordetzen ziren bertan, beraiekin eraman zituztenak Basile eta Errosek Frantziara erbesteratu zirenean.\nGerra bukatuta Ma\u00f1arira itzuli eta ahizpa biak Zumelagan bizi ziren elkarrekin. Basile olerkigintza generoan arituko zen ere, baina bere burua ez erakuste arren, olerkiok ez zituen sekula bere izenarekin agertzerik nahi izan. \nErrose ezagutu zutenek pertsona zintzo eta elizkoi gogoratzen dute, beltzaran, eder, antiojudun eta arropa beltz dotorez jantzia beti. Irakurriz eta idatziz, gustuko zuen horretara dedikatzeko aukera izan zuen emakume kultutzat duenik ere bada. Beste bizimodu bat zeramala agerikoa zen, bere inguruko andrazko gehienei\u00a0etxe bueltako zereginez aparte, lana batzen zitzaielako ortuan zein soloan: aitzurrean, laiaketan, ira-ebaten, artajorran, ganadu-zainen eta uzta sasoiko egin beharrekoetan, izan intxaur-, sagar- edo gerezi-batzen, baserri eta kaleko etxekoandreak lanez lepo beti. Erroseren egoera ingurumari hartan ezohikoa izan zen eta berak etekina ateratzen jakin zuen. \u00a0 \u00a0\nGazte jendearekin mendira joatea eta paseatzea gustatzen zitzaion, eta herriko nagusiekin ipuinak eta kontakizunak partekatzea. Berak idatzita laga zuen bezala, \u201c\u2026erriko atso-agura guztiakaz adiskide andi egin nintzan. Arekandik amaikatxo gauza on eta eder entzun neban\u201d. Baserriz baserri ibiltzen zen, idazteko beharrezko tresnak hartuta, edadetuen ahotik jasoz elezahar, dantza-koplak, herri-otoitzak, esaera zahar eta baladak. Dantza-kopla sorta ugariena berak batutakoa da ezbairik gabe. \nErrose leuzemia edo odol-zurbil gaixotasunak jota, 1953ko abuztuaren 20an zendu zen, Zumelaga etxean eta 54 urte egin aurretxoan. Jaioterriko kanposantuan lurperatu zuten.\nEkarpena.\nHerriaren ahotik jasotakoak, berridatziz herriarentzat utzi ditu. Ahozkotasun hutsaren galbide arriskuari erreparatuta, han-hemenka entzundakoak biltzeari ekin zion eta afizioa ofizio bihurtuta, aldizkari eta egunkarien bitartez argira emateko bideari ekin zion. Gaur egun altxorrean bihurtu da bere ekoizpena duen balio etnografiko, folkloriko eta linguistikoagatik. \n\"Aitaitordearen leenengo ipui\u00f1a\" kontakizunean, bere berbetatik jasotzen dugu ume-umetatik izan zuen \"ipuin-egarria aseteko\" premia: \nMa\u00f1arikok olerkiak, kantu-letrak eta aldizkarietan kolaborazioak egin zituen: Euzkadi, Ekin Jaungoiko Zale Bazkuna\u00b4ren asterokua, Eguna, Jesusen Biotzaren Deya, Karmel... Ipuingintza landu zuen batik bat. Gai mitologikoak biziki maite zituen eta berak jasotakoetan laminak, sorginak, jentilak, prakagorri eta deabruak dira protagonista nagusi. \nIrudimen handiko idazlea izan zen, baina ez zuen bere lanak liburu bakarrean argitaratuta ikusteko aukera izan. Durangaldeko herri eta mendietan kokatuta, idatzi zituen ipuinengatik egin da ezagun Errose, eta bere 49 kontakizun \"Euskal Herriko Ipui\u00f1ak\" izenburupeko liburuan daude bilduta: 1990 urtean Jaime Kerexeta Gallastegiren ekimenez, han-hemenka argitaratuta eta sakabanatuta zeudenak argitalpen bakarrera ekarriz.\nGerra aurrekoa da Erroseren idazte sasoirik oparoena; haren ostean gauza gutxi argitaratuko zuen.\nEstiloa.\nOsaba Ebaristoren idazkari lanetan jardun zuen: hark besoa apurtu zuenean Errosek idazten zizkion idatzi beharrekoak. Gerora baina estilo erabateko desberdinak garatu zituzten garatu ere, Kiriki\u00f1oren eragin literarioaz kanpo zegoela erakutsiz. Ilobaren biltzaile lana, osabarena baino aberatsagoa izan zen eta honek baino kopla eta balada gehiago argitaratu zituen. Ugariak izan ziren Bustintzatarrok eta bien artean 240 kopla eman zituzten argitara. \nIdazte estiloan Sabino Aranaren eskolakoa zen Errose, garbizalea, hitz berri ugari erabiliz bere ipuin eta kontakizunetan. Poesia eta hizkuntzaren edertasuna bilatzen zuen une oro, baina era berean euskara jator eta herrikoiaren esaera eta esakunak tartekatuz, beti ere etxean jasotako Bizkaiko euskarari men eginez. \nEuskal Pizkundea mugimenduko parte izan zen ma\u00f1ariarra.\nBere ipuinak aspaldiko sasoietara daramate, hauen hasierako esaldietara erreparatu besterik ez dago: \u201cGure aitaita zaarren aldietan\u2026\u201d, \u201cZuek gogotan ez dozuen bariku arratsalde baten\u2026\u201d, \u201cAntxi\u00f1a, gure asabak praka laburrakaz eta ule luzeakaz ebizan aldietan\u2026\u201d, \u201cBei\u00f1ola\u2026\u201d, \u201cAntxi\u00f1a-antxi\u00f1ako aldietan\u2026\u201d, \u201cUrte asko be asko dirala\u201d edo \u201cNik\u00a0 ez dakit noiz be\u2026\u201d bezalakoak erabiliz.\nAipamenak.\nHainbat idazlek esandakoak batu zituen Jose Gonzalo Zulaika, Aita Donostiak \"Ipui\u00f1ak\" liburuaren hitzaurrean, Jaime Kerexetak prestatutako 49 kontakizunen bilduman:\n\u00a0\"Nik askotan esana: emakumeak ba-dabela, idazle diranean, zerbait berezi-berezia, giza-semeak ez daben zer-edo-zer apartekoa izaten dabe euren liburuetan. Beste orrenbeste di\u00f1o mugaz bestaldeko Itxaro'k be. Orregaitik-edo, Errose'tzaz duinkiro idatzi izan dabe aipatu dabenak.\nMikel Zarate'k onela: \"Aberatsak dira bere idazlanak etnolojia aldetik\".\n\u00a0 Andima Ibi\u00f1agabeitia elantxobetarrak: \"Trebea duzute Ma\u00f1ariko Errose Ipuiak idazten, gure artean garaienetakoa nik uste oraingo ontan. Ba dizu irudimena, eta ba dizu batez ere biotzondoa\".\n\u00a0 \u00a0 \u00a0 Eta Juan San Martin'ek beste au: \"Ma\u00f1ariko'ren liburua ikusteko pozarren nago. Asko gustatu jataz bere ipui\u00f1ak. Bere osabarenari (Kiriki\u00f1o'renari) ez dautse zorrik\".\n\u00a0 \u00a0 \u00a0 Eta nik: \"Ma\u00f1aria izan ere, tokiz eta jendez, orri dagokiona duzu, aukerakoa i\u00f1olaz ere, Untzillaitz, Mugarra, Urkulu, Ezkubaratz, Saibigain, sorgin-lami\u00f1a ta maitagarriz beterik, egokiak dira, berezkoak noski, elezar-gaiak eskeintzeko, leize beltz, saguxar eta baserri-jende misteriotsuz gai\u00f1ezka\".\n\u00a0 \u00a0 \u00a0 Txalogarri egiaz Jaime Kerexeta, lanok batu, sailkatu eta argitara emoteko dauanagaitik. Sor begiskue ipui\u00f1ok, irakurleoi, poza ta eztia, Errose'k eukan poza zabal ixuriz guregan\"."}
{"id": "23485", "revid": "95298", "url": "https://eu.wikipedia.org/wiki?curid=23485", "title": "Martin Duhalde", "text": "Martin Duhalde (Uztaritze, Lapurdi, 1733 - Baiona, 1804) euskal idazlea eta apaiza izan zen. Okzitaniako Tolosako unibertsitatean egin zituen Teologia ikasketak. 1770ean apaiztu, eta gero Larresoroko apaizgaitegian irakasle aritu zen. Frantziako Iraultzarekin, 1789an, Hego Euskal Herrira joan behar izan zuen \u2014Hernanira eta Oiartzuna\u2014, eta bera bezala iheska zihoazenei laguntzen jardun zuen. Azkenean, Baionan finkatu eta hantxe hil zen."}
{"id": "23486", "revid": "95298", "url": "https://eu.wikipedia.org/wiki?curid=23486", "title": "Pierre Duhour", "text": "Pierre Duhour (Beskoitze, Lapurdi, 1890ko ekainaren 20a - Hazparne, Lapurdi, 1968ko urtarrilaren 18a) euskal idazlea izan zen. Euskaltzain urgazle izendatu zuten. Zenbait aldizkaritan lan egin zuen: \"Eskualduna, Gure Herria, Almanaka, San Frantses, Etxea eta Herria\". Duhourren obra nagusiak \"Erromako itzulia\" eta \"Francis Jammes Hazparnen\" (1965) izan ziren."}
{"id": "23487", "revid": "90523", "url": "https://eu.wikipedia.org/wiki?curid=23487", "title": "Jose Eizagirre Aiestaran", "text": "Jose Eizagirre Aiestaran (Tolosa, Gipuzkoa, 1881eko otsailaren 4a - Donibane Lohizune, Lapurdi, 1949ko urtarrilaren 23a), Joseba Eizagirre izenaz ezaguna, euskal idazle eta politikaria izan zen.\nBizitza.\nZuzenbide-ikasketak O\u00f1atin zein Madrilen egin zituen. EAJren militantea izanik, alderdi barruan askotariko karguak bete zituen, besteak beste, diputatu aritu zen 1918an eta II. Errepublikaren lehenengo legealdian, 1931n, Espainiako Madrilgo Parlamentuan.\n1937an, Gerra Zibilean, Euzkadiko Epaitegi Militar Goreneko lehendakaria izan zen. Urte berean Alicanteko Entzutegiko magistratu izendatu zuten eta 1939an, gerra galdu eta gero, deserriratu egin zen, Lapurdira ihes egin zuen, bertan kultura arloan nahiko aktiboa izanez: Euskaltzaleen Biltzarrean eta Gernika Institutuan hartu zuen parte.\n1946an Nazioarteko Zuzenbide Kongresuan euskaldunen boza izan zen eta 1947an, Bruselan, \"Las garant\u00edas pr\u00e1cticas de los derechos del hombre en el plano nacional e internacional\" txostena aurkeztu zuen, Legegizon Demokratikoen Nazioarteko Elkartearen kongresuan.\nObra.\nLiteratura arloan, euskal hedabide batzuetan kolaboratu zuen, esaterako \"Euzkadi\" eta \"Euskal-Esnalea\" aldizkarietan. \"Gure Herria, Euskalerriaren alde, Yakintza\" eta \"Gernika\" aldizkarietan ere idatzi zuen.\nAntzerki-munduarekin oso interesatuta zegoen- eta operarako libreto bat idatzi zuen, \"Basotarrak\" (1913).\n1948. urtean erbestean argitaratu zen bigarren euskal nobela argitaratu zuen Buenos Airesko Ekin argitaletxean, \"Ekaitzpean\"; liburu horretan, gerraren hasiera kontatzen du euskal baserritar baten ikuspuntutik. Haren estiloa kostunbrismoz eta Txomin Agirreren eraginaz kutsatuta baldin badago ere, berrikuntza batzuk erakusten ditu; esaterako, errealitate gordina azaltzeko gogo xumea edota pertsonaien manikeismoa gainditzeko asmoa. Modu batez nobelagintza modernoaren lehenengo ezaugarriak ikus daitezke nobela horretan.\nEusko Ikaskuntzako kide izan zen, eta hitzaldi asko eman zituen han eta hemen euskarari eta euskal literaturari buruz.\nErreferentziak.\n "}
{"id": "23488", "revid": "95298", "url": "https://eu.wikipedia.org/wiki?curid=23488", "title": "Jose Elizondo", "text": "Jose Elizondo Lopez (Tolosa, Gipuzkoa, 1865eko irailaren 14a - Donostia, Gipuzkoa, 1943ko apirilaren 18a) euskal idazle eta antzerkigilea izan zen. Cecilia Urain Egiarekin ezkondua 1.892ko urriak 11ean, Deban.\nLanak.\n\"Euskal-Erria\", \"Euskal-Esnalea\" eta \"Vida Vasca\" aldizkarietan idatzi zuen. \"Gipuzkoarra\" aldizkari abertzaleko zuzendaria izan zen."}
{"id": "23489", "revid": "95298", "url": "https://eu.wikipedia.org/wiki?curid=23489", "title": "Jose Manuel Estonba", "text": "Jose Manuel Estonba Arruabarrena (Irun, Gipuzkoa, 1916ko maiatzaren 29a - Urkiola, Bizkaia, 1982ko irailaren 22a) euskal idazlea izan zen.\nGasteizen egin zituen eliz ikasketak. Arteaga, Derio eta Bergarako apaiztegietako irakasle izan zen ondorengo urteetan eta urte askoan egon zen misiolari Ekuadorren.\nObra nagusiak: \"Izartxo\" (eleberria, 1959), \"Urgaiti\u00b4ko mutillak\" (eleberria, 1962), \"Oro del Ezka\" liburuaren itzulpena eta \"Dechepare\" (1943, gazteleraz)."}
{"id": "23490", "revid": "95298", "url": "https://eu.wikipedia.org/wiki?curid=23490", "title": "Augustin Etxeberri", "text": "Augustin Etxeberri (Sara, Lapurdi, 1849ko martxoaren 23a - \"ib.\", 1890eko otsailaren 3a) euskal idazlea izan zen."}
{"id": "23491", "revid": "9300138", "url": "https://eu.wikipedia.org/wiki?curid=23491", "title": "Joanes Etxeberri", "text": "Joanes Etxeberri (Sara, Lapurdi, 1668 - Azkoitia, Gipuzkoa, 1749) euskal idazlea eta sendagilea izan zen. Euskaltzale handia zen, eta aurreko gizaldiko euskal idazleen lanak irakurriak zituen. Axular buruzagi eta aitzindaritzat zeukan, eta haren lanari jarraipena eman nahi izan zion. Idatzi zituen bere idazlan guztiak euskararen ingurukoak izan ziren. Bere garaian erlijiosoa ez zen idazle bakanetakoa dugu, eta erlijio gaiez kanpora ibili zen ia bakarra.\nBizitza.\nEtxeberrik lehenengo ikasketak Pauen jesuitekin egin zituen, eta jarraian Okzitaniako Tolosako Unibertsitatean lortu zuen medikuntzako batxiler-gradua. Medikuntzatik at letra-gizona ere izan zen. Sendagile lanari Saran ekin zion, eta garai hartan Maria Itsasgaraterekin ezkondu zen. Hamaika seme-alaba izan zituzten; haien artean aipagarriena Agustin da, Mutrikuko mediku izan zena.\nOndoren, Hego Euskal Herrira joan zen, 1713ko abenduaren 11n Berako udalarekin sinatu zuen bere lehenbiziko kontratua, 1716an berretsiko zuena. Baztango Elizondon ere lan egin omen zuen denbora batez, baina batik bat Beran bizi izan zen 1722 arte. Urte hartan Hondarribiara joan zen, ordurako zuen ospeak eramanda. Hala ere, Hondarribian jasotzen zuen soldata urriak eta hura jasotzeko atzerapenak eraginda, Etxeberrik Hondarribitik alde egin zuen. 1725eko urrirako Azkoitiko mediku ageri zen. Artatzen zituen gaixoen artean Loiolako josulagunak zeuden, besteak beste Kardaberaz edota Larramendi. Azkoitian segitu zuen mediku lanean, bertako udalak zahartzaroan erretiratu zuen arte. Azkenik,1749an zendu zen, 81 urte zituela.\nLanak.\nFuntsean hiru lan idatzi zituen:\nBizi izan zen artean, lehenengo liburuxka bakarrik kaleratu zuen. Bigarrena eta hirugarrena ez ziren XX. mendera arte kaleratu, nahiz eta Etxeberrik saiakerak egin argitaratzeko. Haietako batzuk frantziskotarren Zarauzko komentuan egon ziren \"galdurik\".\nBazen laugarren obra bat halaber: \"Hiztegia\", euskaraz, latinez, frantsesez eta gaztelaniaz atondua. Larramendik horren berri izan zuen, baita erabili ere, baina badirudi betiko galdu zela."}
{"id": "23492", "revid": "95298", "url": "https://eu.wikipedia.org/wiki?curid=23492", "title": "Manuel Ziarsolo", "text": "Manuel Ziarsolo Gironella, Abeletxe (Bilbo, Bizkaia, 1902ko urtarrilaren 1a - \"ib.\", 1987ko irailaren 18a) euskal idazlea izan zen.\nBizitza.\nKiriki\u00f1oren babespean hasi zen euskaraz idazten, Euzkadi egunkarian. \"Eguna\" egunkariko zuzendaria izan zen gerra garaian. Bestalde, \"Ekin, Euzko, Gudari, Erri, Jagi-Jagi, Bizkaitarra, Anaitasuna\" eta \"Euzko-Gogoa\" agerkarietan eman zituen argitara lan aipagarrienak, eta \"Zeruko Argia\" aldizkariko \"Gazi-gezak\" umorezko atalaren egilea izan zen; 1976an, ipuin haiek bildu eta argitara eman zituen. 1956an, \"Eguberri-aizeak\" antzerki-lanari esker (Pedro Ignazio Barrutiaren \"Acto para la noche buena\" obraren egokitzapena) jaso zuen antzerki-saria. Ziarsolorenak dira, halaber, \"Bertsolari sariketa\" eta \"Gogozar Berbizkunde goizean\" antzezlanak. Antzezlan ugari utzi zuen argitaratu gabe. Euskaltzain urgazlea izan zen.\nLanak.\nAntzezlanak.\nEkitaldi batekoak gehienak:"}
{"id": "23493", "revid": "95298", "url": "https://eu.wikipedia.org/wiki?curid=23493", "title": "Juan Kruz Zapirain", "text": "Juan Kruz Zapirain Etxeberria (Errenteria, Gipuzkoa, 1867ko urtarrilaren 3a - Errenteria, Gipuzkoa, 1934 martxoaren 8a) bertsolari gipuzkoarra izan zen.\nAma, Felipa Ramona Etxeberria, Juan Kruz jaio ta bost egun geroago hil zitzaion. Tamalez, hori ez zen bere bizitzako gertaera latz bakarra eta emaztea ere nahiko gazte hil zen, 1918ko urrian, gripe izurritearen ondorioz.\nEuskal Herri guztian sona handikoa izan zuen bertso sail luze baten egilea izan zen: \"Santa Jenobebaren bizitza\" (1899), hainbat argitaraldi izan zituena. Manuel Lekuonak eta Jose Migel Barandiaranek argitaratu eta aztertu dute 163 bertsoko sail hori. Antonio Zavalak bildu zituen Juan Kruz eta Joxe Zapirainen bertsoak eta \"Zapirain anaiak\" (1975) izenburupean argitaratu zituen. Zapirainen beste bertso sail batzuk dira: \"Ai gure antxi\u00f1eko guraso nobliak, \"bertso doinu bati izena eman diona, \"Zure pasio santua\" eta \"Azkeneko gaba \"(1918)."}
{"id": "23494", "revid": "9299402", "url": "https://eu.wikipedia.org/wiki?curid=23494", "title": "Jose Zapirain", "text": "Jose edo Joxe Zapirain Aranburu (Errenteria, Gipuzkoa, 1873ko azaroaren 4a - 1957ko urtarrilaren 27a) euskal bertsolari eta idazlea izan zen.\nBiografia.\nOraindik gaztea zela geratu zen alargun. Emaztea, 1919ko otsailean gripearen pandemian hil zitzaion, bederatzigarren semeaz erditu berritan. Gerra garaian Zapirain familiak oso egoera gogorrak ezagutu zituen: faxistek Joxe eta bost seme preso hartu zituzten. Horietako bi (Jose Ramon eta Antonio) Donostian fusilatu zituzten. 1942an, beste seme bat (Saturnino) lan istripu batean galdu zuen.\nSarri, bere bizitza dohakabeari buruz ondu zituen bertsoak. Antonio Zavalak bildu zituen Juan Kruz eta Joxe Zapirainen bertsoak eta \"Zapirain anaiak\" (1975) izenburupean argitaratu zituen. Joxe Zapirainen bertso sail ezagunenak hauek dira: \"1914ko gerra\", \"Bein mundutikan faltatzen danak\", \"Alarguna\", \"Len amar lagun gi\u00f1an etxian\", \"Biyotza penaz betia\", \"Saturnino il zanian\", \"Inpernua\". Salbador Zapirain \"Ata\u00f1o\" idazleak Joxe Zapirain bere aitaren bizitza kontatu zuen \"Txantxangorri kantaria\" (1979) izeneko eleberrian."}
{"id": "23495", "revid": "95298", "url": "https://eu.wikipedia.org/wiki?curid=23495", "title": "Frantzisko Zalakain", "text": "Frantzisko Zalakain Illarramendi (Errenteria, Gipuzkoa, 1915eko uztailaren 5a - Donibane Lohizune, Lapurdi, 1971) euskal idazle eta burkide komunista izan zen.\nEspainiako Gerra Zibilean, iparraldeko frontean borrokatu ondoren Mexikora erbesteratu zen, eta, antza, atxilo hartu zuten El Pason. Geroztik, Grenoblen eta Parisen bizi izan zen.\nMexikon hasi zen euskaraz idazten, Euskadiko Alderdi Komunistaren ordezkaritzak han argitaratzen zuen \"Alkartu\" aldizkarian. Gero, \"Euzkadi Obrera\" eta \"Arragoa\" agerkarietan argitaratu zituen artikulurik garrantzitsuenak. Euskadiko Alderdi Komunistak 1964. urtetik aurrera argitaratu zuen \"Arragoa\" aldizkariaren arima eta zuzendaria izan zen Frantzisko Zalakain."}
{"id": "23496", "revid": "512", "url": "https://eu.wikipedia.org/wiki?curid=23496", "title": "Pello Zabaleta Lekuona", "text": "Pello Zabaleta Lekuona (Errenteria, 1896ko abuztuaren 3a - \"ib.\", 1967ko martxoaren 12a) Gipuzkoako bertsolaria izan zen.\nBizitza.\nGurasoak Manuel Zabaleta Etxeberria, bertsolaria, (Oiartzun, 1866 \u2013 Errenteria, 1925) eta Manuela Kristina Lekuona Lopetegi (Errenteria, 1858 \u2013 1915) zituen. Errenterian jaio bazen ere, familia berehala Oiartzunera joan zen bizitzera.\n1927ko uztailaren 7an, Rosario Miranda astigarragarrarekin ezkondu zen. Pellok eta Rosariok bost seme-alaba izan zituzten. Lan ugari izan zituen, besteak beste igeltsero eta zeramika fabrikako langile.\nLanak.\nAntonio Zavalak argitaratu zituen Pello Zabaletaren bertsoak, Juan anaiarenekin batera \"Juan eta Pello Zabaleta bertsolariak\" (1967) bertso bilduman. Bertso jarriak \"Bertsolariya\" aldizkarian argitaratu zituen. Haren bertso sail ezagunenak dira: \"Europako Gerrari\" (1917), \"Sesiyo bat\" (1923), \"Alkar ezi\u00f1 ikusiya\" (1932), \"Ijito antzeko bati\" (1931), \"Langillien alde\" (1934), \"Katu baten istoriya\" (1942), \"Oraingo Errenteriari\" (1946), \"Errenteriko Jangoiko-Txiki zanaren bizitza\" (1963)."}
{"id": "23497", "revid": "95298", "url": "https://eu.wikipedia.org/wiki?curid=23497", "title": "Juan Zabaleta", "text": "Juan Zabaleta Lekuona (Errenteria, Gipuzkoa, 1894ko otsailaren 7a \u2013 1950eko uztailaren 30a) euskal bertsolaria izan zen. Bere ofizioari, artilea tindatzeari, lotutako hiru idazlan ere ekoiztu zituen gaztelaniaz, baina ez ziren argitara eman.\nBizitza.\nManuel Zabaleta Etxeberria bertsolariaren (Oiartzun, 1866 \u2013 Errenteria, 1925) eta Manuela Kristina Lekuona Lopetegiren (Errenteria, 1858 \u2013 1915) seme-alabetan zaharrena zen. Ikasteko gogo bizia izan zuen beti, nahiz eta eskolara bi urtez baizik joaterik izan ez zuen. Irakurzale porrokatua, otorduetan ere irakurtzen aritzen zen. Margolaritzaren zalea ere bazen.\n1922ko abuztuaren 30ean, Monika Galarraga errenteriarrarekin ezkondu zen. Emaztea ere bertsozalea zen, eta Xenpelarren iloba. Bestalde, Josepa Antoni Petrirenaren adiskide zen Monika; horri esker, bertsolaritzako gertaeren berri bazuen, eta Juanen, Xenpelarren eta beste bertsolari batzuen bertso ugari idatziz gorde zituen.\nJuanek eta Monikak zortzi seme-alaba izan zituzten.\nJuan Zabaletan Errenteriako \"Fabril Lanera\" fabrikan lan egin zuen. Han artilea tindatzeko erabiltzen zituzten tindu toxikoen eraginez hil zen segur aski, 56 urte zituela, 1950eko uztailaren 30ean.\nLanak.\nAntonio Zavalak argitaratu zituen Juan Zabaletaren bertsoak, Pello anaiarenekin batera, \"Juan eta Pello Zabaleta bertsolariak\" (1967) bertso bilduman. Bertso jarriak \"Bertsolariya\" aldizkarian argitaratu zituen.\nAita Zavalaren arabera haren bertso sail ezagunenak dira: \"Europako Gerrari\" (1917), \"Estropada bati \"(1920), \"Errenteriako misioari\" (1926), \"Notiziyak baditut Goierri aldetik\" (1926), \"Nikolasentzat\" (1927), \"Donostiyako estropadari\" (1931), \"Maria Magdalenaren ermitan\" (1942), \"Pizkor batzueri\" (1942), \"Aita Ma\u00f1ueli\" (1944).\nArgitara eman ez diren ehungintzari buruzko hiru obra ere idatzi zituen gaztelaniaz: \"Lana-Arte, Textil-Tintura\" (1935), \"La pr\u00e1ctica de la tintura en aparatos mec\u00e1nicos sobre lanas\" (1939) eta \"La pr\u00e1ctica de la tintura en aparatos mec\u00e1nicos sobre hilados de lana\" (1939)."}
{"id": "23498", "revid": "95298", "url": "https://eu.wikipedia.org/wiki?curid=23498", "title": "Inazio Eizmendi", "text": "Inazio Eizmendi Manterola, batez ere Basarri izenez ezaguna (Errezil, Gipuzkoa, 1913ko azaroaren 27a - Zarautz, Gipuzkoa, 1999ko azaroaren 4a), bertsolaria, kazetaria eta euskal idazlea izan zen. XX. mendeko bertsolaritzaren ordezkari nagusienetako bat kontsideratuta dago.\nBiografia.\nInazio Eizmendi Errezilen (Gipuzkoa) jaio zen 1913an. Gurasoak Antonio Maria Eizmendi errezildarra eta Maria Frantziska Manterola aiarra izan ziren. Bikoteak 10 seme-alaba izan zituen eta Inazio haietan zaharrena izan zen. Lehen 5 senideak -Inazio, Segundo, Blas, Tomas eta Luisa- Granada baserrian jaio ziren; 5 gazteenak, berriz, (Paulino, Julian, Mertzedes, Garbi\u00f1e eta Manolo) Zarauzko Azken-Portu etxean.\nInazioren jaiotetxea, gaur egun fama handiko jatetxe den \"Granada\" baserria izan zen, Erdoizta bailaran, Errezilgo lurretan dago, Aiako mugatik oso hurbil. Orain, erreka zulo batean dagoen baserri hartaraino joateko, bidea egina dago: Errezildik edo Aizarnatik Erdoizta bidea hartuta edo\nAiako Iturriotz baserritik behera. Baina, garai hartan, herriko plazatik 2 ordu edo gehiago behar zituen mutikoak etxera iristeko.\nInaziok 6 urte besterik ez zituenean, Azpeitiko senitarteko batzuen etxera bidali zuten, eskola pittin bat ikasteko erraztasuna izan zezan, baina konponbideak ez zion asko iraun, familia osoa Zarautzera aldatu baitzen urtebete buruan.\nAldakuntza handia izan zen hori Eizmendi Manterola familiarentzat eta, bereziki, 7 urteko umea zen Inaziorentzat.\nAzken-Portuko etxea eta taberna hura gustuko aterpea zuen inguruko baserritar jendeak eta hamaika bertso eder ere entzuten zen han. Bertsozale batzuk jaiero-jaiero biltzen omen ziren han, Xenpelar, Udarregi eta beste bertsolari ezagun asko. Etxean ezagutu eta bizitzen ari zen girotik, aitarengandik, bereziki, etorri zitzaion zaletasuna Inaziori. Behin ere ez omen zuen aita ikusi bat-batean bertsotan, baina bertso zahar asko zekien buruz, eta ondo kantatzen omen zuen, gainera.\nBertsolaritza.\nAzken-Portuko baserri-taberna hartan, eta lagunarteko saio askotan kantatu ondoren, Zestoako plazan egin zuen benetan bere lehenengo saioa Basarrik, 17-18 urte zituenean. Jaiegun hartan, Zestoara joan zen nonbait, bere lagunekin. Eta bertsolari bat bakar-bakarrik hantxe ari omen zen bertsotan, mitin batean. Ordizian bizi zen Erauskin Errotaria zen, hain zuzen ere. Inaziok ez omen zuen bertsotan hasteko asmorik, baina lagunak zirikatuta, jokoan sartu omen zen.\n1935eko urtarrilaren 20a (San Sebastian eguna) nekez ahaztuko zen eguna izan zen bertsolaritzan. Lehenengo Bertsolari Eguneko txapelketa Kursaaleko Poxpolinen antzokian, 19 bertsolariren partaidetzarekin. Gehienak gipuzkoarrak ziren, baina baita bizkaitar eta lapurtar batzuk ere. Txirrita, Lexo edo Saiburu bezalako zaharrak, \"Txapel\" eta Zabaleta anaien tankerako bertsolari sasoikoak, edota Zepai eta Basarriren moduko gazteak. I\u00f1aki Eizmendi \"Basarri\"ri jantzi zioten txapela, honela bertsolaritzaren aro berri bati hasiera emanez. Erdi derrigorrean eraman omen zuten saio hartara ere, bertsotarako zuen abilezia plazan neurtzen hasteko garaia zela-eta. 21 urte zituen mutilak, eta sasoi galanta; baina ondo zekien hark txapelketan ez zela izango Azken-Portu. Basarrik Txirrita bezalako bertsolari esperimentatuei hartu zien aurre.\nHurrengo urtean, gai-jartzaile izan zen II. edizioan.\nEuskal Herriko Bertsolari Txapelketa Nagusia birritan irabazi zuen, 1935 eta 1960an.\nEspainiako Gerra Zibilaren ondoren, aldi beltza etorri zitzaion bertsolaritzari, frankistek ulertzen ez zuten euskara hura susmagarria baitzen erabat eta separatismoa ikusten zioten non-nahi.\n1950. urteetan, Basarri herriz herri hasi zen abesten Uztapiderekin batera, eta oso ospetsu bihurtu zuten artikuluak hasi zen idazten euskaraz Donostiako egunkarietan. 1962ra arte eutsi zion 1935ean irabazitako txapelari, Uztapidek irabazi baitzion urte hartan. Basarriren bertso moldeak beste tankera bat eman zion Gerra Zibilaren ondoren galbidean zegoen bertsolaritzari.\nEsan bezala, 1960an izan zen berriro txapeldun, III. Txapelketa Nazionalean, 20 urteko parentesi baten ondoren, lehenengo ospakizuna izango zena.\n1962an, IV. Txapelketa izan zen eta ez zen sekula gehiago aurkeztu horrelako txapelketa batera.\nBasarri, Uztapiderekin batera, gerra aurreko eta frankismo bukaerako bertsolaritzen arteko zubia izan zela esan dezakegu. Horrez gainera, bertsolaritzaren lehenengotako teorikoa ere izan zen, bertsolaritza antzokietan txertatu zuena eta lanbideari nolabaiteko estatus bat eman ziona.\nKazetari.\nBertsolaria izateaz gain, kazetari ere izan zen. Euskadin, Gipuzkoan bereziki, irrati eta prentsaren kazetari ezaguna izan zen, artikuluak euskaraz eta gaztelaniaz idatzi zituelarik. Haren lana euskal eta nekazal kulturan oinarritu zen ia beti.\nEuskadiko zenbait egunkari eta astekaritan egin zuen lan: \"El D\u00eda\", \"Euzkadi\", \"El Pueblo Vasco\", \"Argia\", \"La Voz de Espa\u00f1a\" eta \"El Diario Vasco\".\n\"La Voz de Espa\u00f1a\" Mugimendu Nazionalaren karlistei lotutako egunkaria zen. \"Mi Atalaya Monta\u00f1era\" izeneko sekzioa zuen han, elebitan eta \"Zeruko Argia\" aldizkarian ere idatzi zuen. \"El Diario Vasco\" eta beste hainbat mediotan, berriz, hamarkada batzuetan iraungo zuen \"Nere Bordatxotik\" sekzioa egin zuen, arrakasta handia lortu zuena, eta bertsolariak bere ikuspuntu propiotik aurkezten zituen gaiak bertan."}
{"id": "23499", "revid": "56334", "url": "https://eu.wikipedia.org/wiki?curid=23499", "title": "Josemari Velez de Mendizabal", "text": "Josemari Velez de Mendizabal Azkarraga (Aramaio, Araba, 1949ko irailaren 27a - ) euskal idazlea da. Txikitan, Arrasatera bizitzera joan zen familiarekin. Enpresaritza ikasi zuen Donostian, eta hor hasi zen euskalduntze prozesu pertsonalean. 20 urtez ibili zen Uni\u00f3n Cerrajera enpresan lanean, Arrasaten.\nEusko Jaurlaritzaren kultura sailburuordea izan zen 1983tik 1985era, Carlos Garaikoetxea lehendakaria zelarik. Euskal Idazleen Elkartearen presidente izendatu zuten 1985ean, eta kargu hartan egon zen 1989 arte. Eusko Ikaskuntzaren kudeatzaile zuzendaria izan zen 1994-2010 bitartean, tarte horretan, besteak beste, Euskonewsen eragileetako bat izan zen. 2010ean jubilatu zen.\nJose Miguel Barandiaran Fundazioaren presidentea izan zen (2010-2018)\nGasteizko Urrezko Zeledonen presidentea izendatu zuten 2016an.\nLanak.\nSaiakera.\nAntzerkia (denak DOKE ANTZERKI TALDEAK antzeztuak)."}
{"id": "23500", "revid": "95298", "url": "https://eu.wikipedia.org/wiki?curid=23500", "title": "Antonio Valverde", "text": "Antonio Valverde Casas, ezizenaz Ayalde (Errenteria, Gipuzkoa, 1915eko urtarrilaren 17a - Oiartzun, Gipuzkoa, 1970eko uztailaren 28a) margolaria, grabatzailea, publizista, industrialaria eta euskal idazlea izan zen..\nGarrantzi handiko margolaria izan zen XX. mendeko Euskal Herriko pinturaren eta artearen historian, izan ere, 1936ko gerraren aurreko eta ondorengo belaunaldien zubi lana egin zuen. Joera berriak landu zituen lan askotan, kubismoarenei eta fauvismoarenei besteak beste.\nBiografia.\nHainbat belaunaldiz inprentaren negozioan jardundako familia batean jaio zen. Zuzenbide ikasketak egin zituen Zaragozan. Zaragozara azterketak baino egun batzuk lehenago baizik ez zen joaten; hala, margolari askoren maisu izan zen Ascensio Martiarenaren eskoletara joan ahal izaten zen.\nGipuzkoako Artista Berrien Lehiaketan irabazlea izan zen 1935ean eta 1941ean. 1951n Hispanoamerikako Artearen Biurtekoan parte hartu zuen eta bertan Olentzero lana aurkeztu zuen. 1952an Donostiako Eguberrietako \"Dario de Regoyos\" saria irabazi zuen, eta 1953an lehiaketa berean ohorezko saria eman zioten.\nMomentu horretan, Industrias Graficas Valverde etxeko enpresan lanean zebilen, gerente eta zuzendari artistiko moduan. Arte grafikoak landu zituen lanbideagatik, baita, testuen ilustrazioa ere. Lizardiren \"Biotz-begietan\" eta Orixeren \"Euskaldunak\" liburuen berrargitalpenak ilustratu zituen, esaterako.\n1950eko hamarkadan euskara ikasten hasi zen, bere emaztea zen Maria Dolores Lamsfusek hasieran eta Elvira Zipitriak Donostian sortutako eskola ezkutuan gero. euskaltzain urgazle eta Euskalerriaren Adiskideen Elkarteko kide izan zen. \"El Bidasoa\", \"Oarso\", \"La Voz de Espa\u00f1a\", \"Egan\" eta \"Olerti\" agerkarietan eman zituen argitara idazlan aipagarrienak.\nAntton Valverde musikariaren, Rosa Valverde margolariaren eta Lola Valverde historialariaren aita zen.\nIdazlanak.\nValverderen obra nagusiak: \"Con funts de txistu\" (1965) eta hil ondoren argitaratutako \"Ibar ixillean\" (1970), euskarazko testuak biltzen dituena, dira.\nAzterketa lan jakingarri bat ere egin zuen Euskal Herriko margolaritzaren gainean, \"Euskel-eskolari buruz\" izenburupean, eta zenbait artikulu idatzi zuen margolariei buruz (\"Erti Berriak, Picasso, Marc Chagall, Dar\u00edo de Regoyos\"). Erretratu asko margotu zuen, euskal kultura gizonen irudiekin. Olio-pinturaz egindako koadroez gainera, bere liburuak ere apaindu zituen. Lizardiren \"Biotz-Begietan\" olerki liburuaren bigarren argitalpena ere Valverdek apaindua da."}
{"id": "23501", "revid": "28807", "url": "https://eu.wikipedia.org/wiki?curid=23501", "title": "Andoni Urrestarazu", "text": ""}
{"id": "23502", "revid": "2048", "url": "https://eu.wikipedia.org/wiki?curid=23502", "title": "Julio Urkixo", "text": "Julio Urkixo Ibarra (Deustu, Bizkaia, 1871ko apirilaren 3a - Donostia, Gipuzkoa, 1950eko urriaren 30a) idazlea, euskalaria, eta testu biltzaile eta editorea izan zen. Anaia zuen Adolfo Gabriel Urkixo (Urkixoko kondea).\n\"Eusko Ikaskuntzen Nazioarteko Aldizkaria\"ren (RIEV) sortzaile eta zuzendari izan zen. Eusko Ikaskuntzaren sorreran parte hartu zuen 1918an, eta hurrengo urtean Euskaltzaindia sortu zelarik, lehen euskaltzainetako bat izan zen.\nBiografia.\nFamilia aristokrata batean jaio zen, Urkixoko kondearena. Jose Maria anaia politikaria eta \"La Gaceta del Norte\" egunkariaren sortzaileetako bat izan zen.\nZuzenbidea ikasi zuen Deustuko Unibertsitatean, eta 1892an Salamancako Unibertsitatean egin zen doktore. Deustuko irakasleen artean Julio Cejador euskaltzalea. Aita Aranak eta familiaren kapilaua zen Resurreccion Maria Azkuek hizkuntzalaritzarekiko zaletasuna piztu zioten. Hasieran volap\u00fck hizkuntza ikasi bazuen ere, (\"Konils Volap\u00fckik\" ipuin liburua idatzi zuen, euskaraz, 'Ipuin Volapuktarrak'), laster ekin zion euskara ikasteari. 1905ean Joanes Etxeberriren eskuizkribu argitaragabeak aurkitu zituen Zarauzko frantziskotarren komentuan. Bi urte geroago eskuizkribuen euskal atala argitara eman zuen. Latinezko atala ediziotik kanpo geratu bazen ere edizio bikaintzat jo izan da. 1907an, Georges Lakonberen laguntzarekin, Parisen \"Eusko Ikaskuntzen Nazioarteko Aldizkaria\" (RIEV) sortu zuen. 1908an presidentetza lana bete zuen Kanbon egindako Euskeltzaleen Biltzarean.\n1909an Espainiako Historiako Erret-Akademiaren kide izendatu zuten. 1911an \"Euskalerriaren Alde\" aldizkaria sortu zuen. Donibane Lohizunen bizi izan zen zenbait urtez; baina, 1918an Lehenengo Mundu Gerra hasirik, Donostiara itzuli zen, germanofiloa zelako. Urte hartan Eusko Ikaskuntzaren sortzaileetako bat izan zen. 1922an \"Eusko Ikaskuntzen Nazioarteko Aldizkaria\"ren zuzendari bihurtu zen eta 1933an Euskaltzaindian sartu zen. Bonneko Unibertsitateak \"Doctor Honoris Causa\" izendatu zuen 1924an eta 1927an Real Academia de la Lengua Espa\u00f1olako kide egin zuten.\nPolitikoki Comuni\u00f3n Tradicionalista alderdiaren kide izan zen. Juan V\u00e1zquez de Mella alderdikidearekin eztabaida sutsua izan zuen, Jaime de Borb\u00f3n y Borb\u00f3n-Parma hautatzeagatik. 1931ko hauteskundetan Gipuzkoatik gorteetako diputatu hautatu zuten. Kongresuan Eliza Katolikoaren aldeko jarrera sutsua azaldu zuen.\nEspainiako Gerra Zibila piztu eta berehala, Donostiatik ihes egin zuen. Urtez urte hazitako liburu-bilduma, 14.000 alez osatua, arriskuan zegoela konturaturik, liburutegia babestera mikelete talde bat bidal zezan eskatu zion Leizaola Gipuzkoako Foru Aldundiaren idazkariari Manuel de Irujo anaiak. Horrela, 1936ko abuztuaren 2an, liburuak Gipuzkoako Foru Aldundiak bere babespean hartu zituen. Gerran anaia bat eta beste bost senide galdu eta gero, politika mundua utzi zuen. 1943an Euskalerriaren Adiskideen Elkarteko presidente bihurtu zelarik, ezin izan zituen Euskaltzaindia eta RIEV berriro biziberritu. 1949an, Gipuzkoako \"seme kuttun\" izendatu zuten."}
{"id": "23503", "revid": "95298", "url": "https://eu.wikipedia.org/wiki?curid=23503", "title": "Jose Antonio Uriarte", "text": "Jose Antonio Uriarte Adaro (Arrigorriaga, Bizkaia, 1812ko maiatzaren 28a - Zarautz, Gipuzkoa, 1869ko otsailaren 20a) euskal idazlea eta itzultzailea izan zen.\nBiografia.\n1829an frantziskotar sartu zen. Bastidan (Araba) eta Bilbon egin zituen apaiz ikasketak. 1836an apaiz egin zen. Markinan eta Bermeon bizi izan zen batez ere. 1856an Bonaparte printzeak laguntzaile gisa hartu zuen. 1858an, printzearen mandatuz, San Mateoren ebanjelioa itzuli zuen, Londresen argitaratu zena. Ondoren, Biblia osoaren gipuzkerazko itzulpena egiteko agindu zion printzeak, eta lehenengo hiru liburuak (\"Hasiera\", \"Irteera\", eta \"Lebitarrena\") argitaratuak izan ziren \"Biblia edo Testamentu zar eta berria Aita Fray Jose Antonio de Uriartec lati\u00f1ezco Vulgatatic lembicico aldiz Guipuzcoaco euscarara itzulia\" izenburupean 1859an, Duvoisinen itzulpenarekin aldi berean. Argitalpen osoa eten egin zen, ordea, nahiz eta Uriartek hamar urtetan lana bukatu zuen.\nUriarterenak dira halaber: \"Marijaren illa edo Maijatzeco illa\" (1850), \"Jesus Sacramentaduari eta Ama Doncella Mariari Visitac\" (1856), Iturriagaren \"Elkarrizketak\" (1857), \"Marija Jangoicuaren Amac bere vijotz santu eta garbico Cofradijan sarturik dagozanai iracatzi ta consejuac\" (1862). Bestalde, aipatu Bibliaren itzulpen osoaz gainera, argitaratu gabeko lan asko utzi zuen, horien artean \"Poes\u00eda Bascongada. Dialecto vizca\u00edno\" izeneko kantu bilduma bat, ia gaur egun arte argirik ikusi ez duena. Gutun trukaketa jakingarria gordetzen da Uriarteren eta Bonaparte printzearen artekoa. Alegia batzuk ere idatzi zituen Uriartek, Manterolak bere \"Cancionero\"-n bildu zituenak."}
{"id": "23504", "revid": "95298", "url": "https://eu.wikipedia.org/wiki?curid=23504", "title": "Jose Joakin Urbieta", "text": "Jose Joakin Urbieta, Kaskazuri (Oiartzun, Gipuzkoa, 1873 - \"ib.\", 1932) euskal idazlea eta bertsolaria izan zen. Hargina zen bizibidez. Ez zen plaza agerikoan asko ibili baina, fama handia hartu zuten Oiartzun bailara guztian Kaskazuriren ateraldiek.\nLanak.\nBertsoa.\nKaskazuriren bertso famatuenak dira:"}
{"id": "23505", "revid": "95298", "url": "https://eu.wikipedia.org/wiki?curid=23505", "title": "Martin Ugarte", "text": "Martin Ugarte Azurmendi \"Saletxe\" (Legazpi, Gipuzkoa, 1916ko otsailaren 14a - 1996ko uztailaren 18a) euskal idazlea izan zen. Legazpiko Telleriarte auzoko Saletxe baserrian jaio eta bizi izan zen, eta handik datorkio goitizena.\nGaztetan artzain ibili zen aitarekin batera, eta, hamazazpi urte zituela, Legazpiko Patrizio Etxeberria lantegian sartu eta han egin zuen lan berrogei bat urtez. 1972an \"On egi\u00f1aren obaria\" izeneko eleberria argitaratu zuen. 1959 eta 1969 artean Olerti poesia aldizkarian eta Zeruko Argia aldizkarietan argitaratu zituen bere olerki eta idazlan gehienak. 1993an \"Legazpi barrutiko itzen bilduma\" argitaratu zuen, herriko hizkera, hiztegia eta adizkera biltzen dituena."}
{"id": "23506", "revid": "90204", "url": "https://eu.wikipedia.org/wiki?curid=23506", "title": "Juan Jose Alkain", "text": "Juan Jose Alkain Iruretagoiena, Udarregi ezizenez ezagunagoa, (Aia, Gipuzkoa, 1829ko urriaren 1a - Usurbil, Gipuzkoa, 1895eko urriaren 2a), gipuzkoar bertsolaria izan zen. Aiako Uztaeta-buru baserrian jaio zen, baina bere bizitzako zatirik handienean Usurbilgo Artikula-aundi baserria izan zuen bizileku.\nNekazaria zen bizibidez, eta plazarik plaza bat-bateko saioetan asko ibili zen. Haren bertso askorik ez zaigu heldu, alfabetatugabea baitzen. Bertso paperen bat argitaratu nahi zuenean, Usurbila jaisten zen; han, berak diktatutako lerroak idazten zizkion herriko organista Jose Txikik.\nAita Zabalak \"Udarregi bertsolaria\" (1966) liburuan bildu zituen Udarregiren bertso paperak. Ospetsuenak, britainiarrek Donostia erre zuteneko gertaerei jarritakoak, 1893an eginak."}
{"id": "23507", "revid": "6950", "url": "https://eu.wikipedia.org/wiki?curid=23507", "title": "Juan Antonio Ubillos", "text": "Juan Antonio Ubillos Galatas (Amasa, Billabona, Gipuzkoa, 1707 - Arantzazuko santutegia, 1789) euskal idazlea izan zen.\nBiografia.\n1722an frantziskotar egin zen, Arantzazun.\nOndoren, Alcalako unibertsitatera bidali zuten teologia eta filosofiako goi ikasketak egitera.\nTolosako eta Arantzazuko komentuetan eman zuen bere bizitza osoa, irakasle lanetan.\nFilosofia eskotistari buruzko hiru liburuki mardul argitaratu zituen latinez: \"Philosophia Rationalis\" (1755), \"Philosophia transnaturalis\" (1759) eta \"Philosophia Naturalis\" (1762).\n1785. urtean, berriz, Fleury abatearen \"Cat\u00e9chisme Historique\" (1679) obra euskaratu zuen \"Christau doctri\u00f1 berriecarlea, Christauari degozcan Eguia sinisbeharren berria dacarrena. Jaun Claudio Fleuri Abadeac arguitara atera zuanetic\" izenburupean. Gipuzkeraz idatzia, Villasantek zera dio: \u201cEl libro del P. Ubillos delata en seguida la preocupaci\u00f3n por emplear un euskera escogido y depurado. Tambi\u00e9n se ve que ten\u00eda delante el Diccionario Triling\u00fce del P. Larramendi, aunque no abusa de \u00e9l. Su lenguaje est\u00e1 firmemente cimentado sobre el vascuence popular: es puro y a la vez rico y expresivo. Tambi\u00e9n se ha hecho notar que se observa en \u00e9l un tinte de influencia labortana, que se explicar\u00eda por dependencia literaria de alg\u00fan autor vascofranc\u00e9s\u201d (1979, 155. or.). 1897an Resurrecci\u00f3n Mar\u00eda Azkuek berrargitaratu zuen Bilbon, eta 1909. urtean Tolosan plazaratu zuten \"Kristabaren ikasbidea\" izenburupean."}
{"id": "23508", "revid": "9057505", "url": "https://eu.wikipedia.org/wiki?curid=23508", "title": "Mattin Treku", "text": "Mattin Treku Inharga (Ahetze, Lapurdi, 1916ko azaroaren 11 - Baiona, Lapurdi, 1981eko uztailaren 22a) euskal idazle eta bertsolaria izan zen.\nBiografia.\nHarrieta laborari etxean sortu zen Mayi Jeanne eta Pantxoaren semea. Bi arreba izan zituen, Mari Terexa eta Mari Luixa.\n1947ko uztailaren 9an Mari Olandegirekin ezkondu zen, harrezkero Mari Treku gisa ezauna; emazteak ere bertsotan egiten zuen etxean. Seme bakarra izan zuten, Jan Piarre. Lanbidez laboraria zen.\n1933an hamazazpi urte zituela kantatu zuen lehen aldiz plaza agerikoan, Saran, Panpale bertsolariarekin batera. 1948an Urru\u00f1an eta 1952an Saran egindako bertsolari sariketan txapeldun gertatu zen. Ondoren, Xalbadorrekin osatu zuen bertsolaritzaren historian izan den bikote historikorik sonatuenetakoa. Mattinen bertsokera umoretsua zen, zirtolaria eta piperduna, entzuleak barrez aise jartzen zituena.\nMari Treku emazteak kontatu zuen Mattinek ur-azti lanak ere egiten zituela, hurritza erabiliz. Etxe askotan arrakastaz aurkitu izan zuela ura idatzi zuen.\nLanak.\nBat-batekoan eta bertso jarriekin jardun zuen. Haren bertso asko bi liburutan bildu ziren:\nOmenaldiak.\nHaren omenezko hainbat ekitaldi antolatu ziren:"}
{"id": "23509", "revid": "95298", "url": "https://eu.wikipedia.org/wiki?curid=23509", "title": "Alejandro Tapia Perurena", "text": "Alejandro Tapia Perurena (Iru\u00f1ea, Nafarroa, 1899ko abuztuaren 11 - \"ib.\", 1957ko maiatzaren 21a) euskal olerkaria izan zen. Aita Lesakarra eta ama Goizuetarra izan arren, hauek ez zieten seme-alabei euskera irakatsi eta Alejandrok bere kabuz ikasi behar izan zuen heltzaroan. Gaztetan zortzi urte eman zituen atzerrian ikasten, bost Parisen eta beste hiru Alemanian. \"Euskal Esnalea\" eta \"Yakintza\" aldizkarietan argitaratu zituen olerki ezagunenak: \"Zoriona\" (1925), \"Agur\" (1926), \"Gailurrarantz\" (1926), \"Miren Josune\" (1927), \"Txori mindua\" (1930), \"Olerkiaren Gana\" (1931), \"Askatasuna\" (1932), \"Olerkiak\" (1933), \"Biotzean min dut\" (1933), \"Lore igarra\" (1934), \"Orein zuria\" (1934), \"Urretxindorrak igeska\" (1934), \"Lore ai\u00f1ako zera\" (1935), \"Lore bika\u00f1a\" (1935) eta \"Baztango mendiak\" (1936).\nJoxemiel Bidadorrek dioenez, 1936ko gerrak Alejandro \u00abhil zuen kulturalki. [...] Nahiz \"Vida Vasca\" aldizkarian bi ekarpen bakanak eskeini zizkigun, 1956. eta 1958. urteetan, argi aski esan daiteke gure gizonaren ibilbide literarioa 36.eko basakeri erdalzaleak eten zuela betiko. Harrez geroztik isiltasunik ozenenean iraun zuen 1957.eko maiatzaren 21ean zendu arteraino\u00bb.\nAlejandro hil eta gero, Jose Maria Satrustegik haren antzerti lan bat aurkitu eta argitaratu zuen: \"Kattalin umezurtza\", 1985ean argitaratua."}
{"id": "23510", "revid": "336", "url": "https://eu.wikipedia.org/wiki?curid=23510", "title": "Alejandro Tapia", "text": "Alejandro Tapia bi euskal artisten izena da:"}
{"id": "23511", "revid": "95298", "url": "https://eu.wikipedia.org/wiki?curid=23511", "title": "Dominique Soubelet", "text": "Dominique Soubelet (Hazparne, Lapurdi, 1897ko abuztuaren 10a - Hiriburu, Lapurdi, 1970eko uztailaren 28a) apaiza eta euskal idazlea izan zen.\nBizitza.\nHazparnen, Beloken eta Baionan egin zituen eliza ikasketak, eta 1924an egin zen apaiz. Azkarateko erretore izan zen, eta Hazparneko misiolari. \"Eskualduna\" astekariko zuzendari izan zen 1930-1937 urte bitartean. \"Gure Herria, Gernika, Eusko Jakintza\" eta \"Gure Almanaka\" aldizkarietan eman zituen argitara lan aipagarrienak. Euskaltzain urgazle izendatu zuten 1951. urtean."}
{"id": "23512", "revid": "1545", "url": "https://eu.wikipedia.org/wiki?curid=23512", "title": "Manuel Sota", "text": ""}
{"id": "23513", "revid": "95298", "url": "https://eu.wikipedia.org/wiki?curid=23513", "title": "Paulin Solozabal", "text": "Paulin Solozabal (Etxebarria, Bizkaia, 1912ko maiatzaren 4a - Mungia, Bizkaia, 2009ko irailaren 1a) euskal olerkaria zen. Arteaga eta Gasteizko apaizgaitegietan egin zituen ikasketak. \"Jesusen Biotzaren Deya\", \"Karmel\", \"Olerti\" eta \"Aurrera\" aldizkarietan eman ditu argitara lan aipagarrienak."}
{"id": "23514", "revid": "95298", "url": "https://eu.wikipedia.org/wiki?curid=23514", "title": "Pedro Sarriegi", "text": "Pedro Sarriegi Larburu (Hernani, Gipuzkoa, 1906ko maiatzaren 26a - Hernani, Gipuzkoa, 1968ko ekainaren 10a) euskal idazle eta antzerkigilea izan zen.\nBiografia.\nPaper-fabrika batean lan egin zuen. Euskal antzerkia, kantak eta dantzak bultzatu zituen, batik bat. Antzerki-lan nagusiak: \"Etxerako... nor?\" (1964), \"Jokaldi txar bat\" (1966), \"Gazteak\", \"Zauritutako lorea\" (1967), \"Biotzaren neurria\" (1965), \"Jose Mariren urre puxkak\"(1961), eta \"Ama izaten lanak dira orratik\"(1964)."}
{"id": "23515", "revid": "119347", "url": "https://eu.wikipedia.org/wiki?curid=23515", "title": "Deunoro Sardui", "text": "Deunoro Sardui Enbeita, \"Alper\", (Muxika, Bizkaia, 1934ko urtarrilaren 1a - ) euskal bertsolari eta idazlea da.\nBiografia.\nBere ama Kepa Enbeita \"Urretxindorra\" bertsolariaren alaba nagusiena zen. Gerra Zibilean bi urtez etxetik kanpo egon ziren, Kantabriaraino joan baitziren. Bere aita eta hainbat osaba eta izeko bat ere kartzelan egon ziren beraien abertzaletasuna tarteko.\n\"Karmel, Olerti, Sirimiri Zornozano, Brisas Guerniquesas, Zeruko Argia\" edo \"Anaitasuna\" aldizkarietan hartu du parte, baita Bizkaiko Kutxako buletinean ere.\nAipagarriak dira, besteak beste, \"Maiteak iges\" eta \"Illargia\" olerkiak."}
{"id": "23516", "revid": "148237", "url": "https://eu.wikipedia.org/wiki?curid=23516", "title": "Jean Saint-Pierre", "text": "Jean Saint-Pierre, \"Anxuberro\" (Milafranga, 1884ko urtarrilaren 18a - 1951ko abenduaren 18a) lapurtar apezpikua eta euskal idazlea izan zen.\nBiografia.\nLarresoroko eta Baionako apaizgaitegietan apaiz-ikasketak egin ondoren, teologiakoak egin zituen Erromako Unibertsitate Gregorianoan. Bi urtez Hazparneko parroko izan ondoren, 1914an Baionako apaizgaitegiko erretore izendatu zuten. Lehen Mundu Gerran alemaniarrek atxilotu zuten. Apaizgaitegira itzuli zen gerra amaitutakoan eta Baionako seminarioan moral irakasle izendatu zuten. 1921ean \"Gure Herria\" aldizkaria sortu zuen beste lagun batzuekin batera. Baionako apezpikuaren idazkari izendatu zuten 1922. urtean, eta urte horretan bertan jaso zuen Kiriki\u00f1o literatura saria. \"Gure Herria\" aldizkariko zuzendari, \"Eskualduna\" astekariko erredaktore nagusi eta Baionako katedraleko kalonje izan zen hiru urte geroago. Gorduseko apezpiku eta Kartagoko (Afrikan) artzapezpikuaren laguntzaile izendatu zuten 1930. urtean. 1937. urtean, Euskal Herrira itzuli eta erretiratu egin zen. 1937tik hil arteinoko hamalau urteak iragan zituen erretiraturik, oinaze ixilean, Milafrangako Argizabal bere etxean.\nObra.\nSaint-Pierrek ehunka artikulu plazaratu zituen eta haiek bilduta bi liburu argitaratu ziren, idazlea hil eta gero:"}
{"id": "23517", "revid": "56334", "url": "https://eu.wikipedia.org/wiki?curid=23517", "title": "Jose Antonio Retolaza", "text": "Jose Antonio Retolaza Ibarguengoitia (Bilbo, - \"ibidem\", ) bizkaitar apaiza, idazle eta komikigilea izan zen. \"Kili-kili\" aldizkaria sortzeagatik ezaguna da.\nBiografia.\nGerra garaian Muxikara joan zen bizitzera. Gasteizen egin zituen apaiz ikasketak, Bilbon merkataritzakoak eta Madrilen psikologia eta pedagogiakoak.\n\"Euskal Mezea\" sortu zuen Bilbon. Horren ostean, ume eta gaztetxoak elkarturik, doktrina irakasten zien, eta horrela sortu zen San Antoneko Euskal Katekesia. 1966an, Euskal Katekesi horren babespean, Kili-Kili euskal pertsonaia sortu zuen. 1975ean, Euskaltzaindiak euskaltzain urgazle izendatu zuen, eta 2000ko urriaren 27an, euskaltzain ohorezko."}
{"id": "23518", "revid": "56334", "url": "https://eu.wikipedia.org/wiki?curid=23518", "title": "Juan Frantzisko Petrirena", "text": ""}
{"id": "23519", "revid": "95298", "url": "https://eu.wikipedia.org/wiki?curid=23519", "title": "Juan Martin Pertika", "text": "Juan Martin Pertika (Gernika, Bizkaia, 1888ko abenduaren 7a - Donostia, Gipuzkoa, 1971ko uztailaren 27a) euskal idazlea izan zen. \"Zeruko Argia\" agerkarian eman zituen argitara lan aipagarrienak. Pertikarenak dira: \"Gaztetako ipui\u00f1ak, Peru ta Marixa\" eta \"Pertika abixenaren jatorria\". Gaztelaniaz ere idatzi zuen: \"Aves canoras del Pa\u00eds Vasco\" (1955) eta \"Animales salvajes del Pa\u00eds Vasco\" (1960)."}
{"id": "23520", "revid": "95298", "url": "https://eu.wikipedia.org/wiki?curid=23520", "title": "Xabier Pe\u00f1a", "text": "Xabier Pe\u00f1a Albizu (Tolosa, Gipuzkoa, 1914ko ekainaren 30a - 1980ko urriaren 1a) euskal idazlea eta frankismo garaiko etxe eskolaren mugimenduaren ekintzailea.\nIru\u00f1ean egin zituen maisu ikasketak eta Lovainan (Belgika) soziologiakoak. Euskal Herrira itzulirik, Bilbon ibili zen irakasle. \"El D\u00eda\", \"Euzkadi \", \"Karmel\" eta \"Izaskun\" agerkarietan eman zituen argitara lan aipagarrienak. Mendizalea zen, eta urrutiko mendietara ibilaldiak egiten zituen, Xebe anaiarekin batera. 1975ean, Kilimanjaro mendira egindako bidaia bat zela eta, \"Afrika-Sorkaldean ibillaldi bat\" izeneko liburua argitaratu zuen. Euskaltzain urgazlea izan zen."}
{"id": "23521", "revid": "95298", "url": "https://eu.wikipedia.org/wiki?curid=23521", "title": "Ixidor Parada", "text": "Ixidor Parada (? - Bilbo, Bizkaia, 1932) euskal idazlea izan zen, bizkaitarra. \"Euzko-Gastedija\" erakundean aritu zen antzezlanak eskaintzen. Paradarenak dira \"Maitasunaren ala\" (1910), \"Zaletasun kaltegarriak\" (1913), \"Ezkon berrijak\" (1914), \"Abendaren eresiak\" (1931), \"Ortzetik jaustia\" (1931) eta \"Astidunak\" (1932) antzerki lanak.\n\"Abendaren eresiak\" Algortan antzeztu zen lehen aldiz, 1931n."}
{"id": "23522", "revid": "69297", "url": "https://eu.wikipedia.org/wiki?curid=23522", "title": "Andre Ospital", "text": "Andre Ospital (Aldude, Nafarroa Beherea, 1915eko azaroaren 22a - Kanbo, Lapurdi, 1987ko uztailaren 18a) euskal idazlea izan zen.\nMerkataria zen bizibidez. \"Herria, Gure Herria, Sud-Oest, Chasses et Migrations, Basque-Eclair \"eta \"Gure Almanaka\" agerkarietan eman ditu argitara bere lanak eta artikuluak."}
{"id": "23523", "revid": "95298", "url": "https://eu.wikipedia.org/wiki?curid=23523", "title": "Robustiano Ortuzar", "text": "Robustiano Ortuzar (Bermeo, Bizkaia, 1883ko maiatzaren 24a - 1929ko azaroaren 23a) bizkatar elizgizona eta euskal idazlea izan zen, antzerkigintzan aritutakoa. Gasteizen egin zituen eliz ikasketak, eta 1906an apaiztu zen. Jaioterrian egon zen apaiz, urte askoan, eta gazteei nautika irakasten. Abi\u00f1ako (Sukarrieta, Bizkaia) zahar etxeko zuzendaria izan zen.\n1925ean, eta Resurreccion Maria Azkueren hitzaurre batekin, antzerki lanen bilduma bat argitaratu zuen, \"Oroigarriak. Bermeo\u00b4ko arrantzaleen bizikeraz eraturiko antzerkiak\" izenburupean. Bertan daude \"Torrenteruan, Doniane bezperako pozak, Zorginkeribako apaia, Ondo pentsatzen zauz, Pitzar bat ur\" eta \"Txalupapean\" antzerki lanak."}
{"id": "23524", "revid": "95298", "url": "https://eu.wikipedia.org/wiki?curid=23524", "title": "Patrizio Antonio Orkaiztegi", "text": "Patrizio Antonio Orkaiztegi (Andoain, Gipuzkoa, 1840ko martxoaren 17a - Tolosa, Gipuzkoa, 1924ko azaroaren 7a) euskal idazlea eta argitaratzailea izan zen.\nBizitza.\nArantzazuko, Gasteizko eta Iru\u00f1eko apaizgaitegietan ikasi ondoren, apaiz egin zen 1865ean. Sorabillako eta Altzoko erretore izan zen, harik eta karlistaldia bukatu zen arte. Santa Kruz apaizaren adiskide zela eta, Frantziara jo behar izan zuen, erbestera.\nHandik itzulita, Elgoibarren egon zen apaiz (1876). Ondoren, Arrasateko (1878) eta, azkenik, Tolosako artzipreste izendatu zuten 1880. urtean. \"Euskal-Erria, Euskal Esnalea, Euskalzale, Gipuzkoarra\" eta \"Ibaizabal\" agerkarietan eman zituen argitara olerkiak eta bestelako lan aipagarrienak.\nObra nagusiak: \"Jesus eta Mariaren billerakoentzat itz neurtubac\" (1881), Toribio Iriondorekin batera eginiko olerkiak; \"Txardin berriak\" (1899), \"Sardin saltzaileak\" (1922), eta \"Euskal Dantzak \"(1922), antzerkilanak. Garbizalea zen, eta haren pentsamendua ezagutzeko ezinbestekoa da \"Observaciones para hablar y escribir tolerablemente en nuestro idioma euskera\" (1906) obra.\nArgitaratzaile-lana ere egin zuenez, Frantzisko Ignazio Lardizabalen \"Testamentu Zarreco eta Berrico Condaira\" eta Sebastian Mendibururen \"Otoitz gaiak\" obrak plazaratu zituen."}
{"id": "23525", "revid": "93330", "url": "https://eu.wikipedia.org/wiki?curid=23525", "title": "Jon O\u00f1atibia Audela", "text": "Jon O\u00f1atibia Audela (Oiartzun, 1911ko azaroaren 24a - Oiartzun, 1979ko ekainaren 30a), euskal idazle eta txistulari gipuzkoarra izan zen.\nBizitza.\nZaragozako Unibertsitatean egin zituen zuzenbideko ikasketak. Espainiako Gerra Zibila hasi zenean, gudari ibili zen, eta Parisa erbesteratu zen gero. Parisen, \"Eresoinka\" musika taldearekin ibili zen, txistulari. 1941ean, Venezuelara joan zen; han hamahiru urte pasa ondoren, Estatu Batuetatara jo zuen, Agirre lehendakariak hala eskatuta. Euskara eta txistua irakasten aritu zen han. 1960. urtean Euskal Herrira itzuli zen, eta \"Larraun\" abesbatza eta dantza-taldea sortu zuen. Oiartzunen kokatu eta bertako ikastolan euskara jolas bidez irakasteko metodoa abiarazi zuen. O\u00f1atibiarena da \"M\u00e9todo de euskera radiof\u00f3nico. Euskera irrati bidez\" (1965) izeneko ikasbidea, baita \"M\u00e9todo radiof\u00f3nico en discos\" (1967), \"Ikusi \"(1965), eta \"Edur Zuri, Ipotx triskaria, Txano gorritxu, Erruski\u00f1e, Hamelin\u00b4go txirularia, Aatetxo itxusia,\" nazioarteko ipuinen euskararako itzulpenak ere. \"Zeruko Argia, Agur\" eta \"Goiz Argi \"aldizkarietan eman zituen argitara lan aipagarriak, eta batez ere, Caracasen eta New York-en atera zen \"Argia\" astekarian. O\u00f1atibia izan zen, gainera \"Argia\"ko zuzendaria 1946-1958 bitartean. Euskaltzaindiak euskaltzain urgazle izendatu zuen 1966ko azaroaren 25ean eta 1978an Euskerazaintzako euskaltzain oso izendatu zuten."}
{"id": "23526", "revid": "95298", "url": "https://eu.wikipedia.org/wiki?curid=23526", "title": "Migel Olasagarre", "text": "Migel Olasagarre Zubillaga (Intza, Nafarroa Garaia, 1886ko urriaren 19a - Iru\u00f1ea, 1986ko irailaren 22a), aita Damaso Intza erlijio izenez, fraide kaputxinoa eta euskal idazlea izan zen.\nBizitza.\nIntzan sortu arren, bi urte besterik ez zuenean familia Madotzera aldatu zen. Oderizko eskolan egin zituen lehen ikasketak. Haurra zelarik, Iru\u00f1eko Elizbarrutiko Seminariora eraman zuten familiakoek. 16 urterekin Zangozako kaputxinen komentuan sarturik, Tutera eta Iru\u00f1ean Filosofia eta Teologia ikasi, eta 1910eko abenduaren 17an apaiztu zen. Haurtzaroan arras euskalduna zen arren, Tuteran egin zituen lau urteetan euskara galdu zuen, eta ondoren berriz ikasi behar izan zuen.\n1913an, talde frantziskotar sekularrekin lanean aritu zen garaian, \"Irugarrengo Prantziskotarra\" izeneko aldizkaria sortu eta haren zuzendaria izan zen. 1919an, berriz, \"Zeruko Argia\" aldizkaria sortu zuen Buenaventura Oieregikoarekin batera, eta bera izan zen lehenengo zuzendaria. 1920an, euskaltzain oso izendatu zuten.\n1936an, frankisten errepresioaren beldurrez, Txilera joan zen; Santiago eta Constitucion hirietan egin zituen 32 urte apaizgaien irakasle eta nagusi, harik eta 1968an Euskal Herrira itzuli zen arte. Handik ere, jarraitu zuen Euskaltzaindiaren aldizkarian kolaboratzen. Itzuli zenean, urte asko eman zituen Nafarroa Garaiko euskalkiak aztertzen, eta aho-hizkera jasotzen eta sailkatzen. Horren fruitua izan zen \"Naparroa-ko euskal esaera zarrak\", euskal lokuzioen bilduma. 1986ko irailaren 22a hil zen, ehun urte betetzeko egun gutxi falta zituela, Iru\u00f1eko Arrotxapeako komentuan.\nLanak.\n\"Irugarrengo Prantziskotarra\", \"Zeruko Argia\" Euskal Esnalea, \"Euskera\", \"RIEV\", \"Pr\u00edncipe de Viana\", \"Karmel\" eta \"Agur\" aldizkarietan argitaratu ziren Olasagarreren idazlanak. Bestalde, erlijio gaia zuten hiru liburu idatzi zituen:\nObra nagusia 1974an eman zuen argitara: \"Naparroa-ko euskal-esaera zarrak\", Nafarroako herrietan barrena, misioetan hizlari zihoalarik, herriarengandik jasotzen zituen esamolde berezien bilduma.\nLan horren omenetan, Koldo Izagirreren \"Euskal Lokuzioak\" lanari sareko forma digitala eman zitzaioenean 21. mendean (\"Euskal lokuzioak sarean\"), egitasmoari \"Intza Proiektua\" eman zion izena Susa argitaletxeak (gerora, Armiarma egitasmoan integratu zen baliabide hori)."}
{"id": "23527", "revid": "148237", "url": "https://eu.wikipedia.org/wiki?curid=23527", "title": "Manuel Olaizola", "text": "Manuel Olaitzola Urbieta (Zestoa, 1909ko maiatzaren 10a - Oiartzun, 1983ko ekainaren 8a), Uztapide izengoitiz, Gipuzkoako bertsolaria eta euskal idazlea izan zen.\nBizitza.\nZestoako Endoia auzoan jaio zen, Uztapide izeneko baserrian. 16 urte zituela, gurasoek Arabako Zurbao herrira bidali eta horri esker ikasi zuen erdaraz. 14 urtetatik etxez etxe ibili zen morroi, eta baita mendiko hainbat lanetan ere, harik eta azkenik, Donostiako \"Cervezas El Le\u00f3n\" garagardo-lantegian finkatu zen arte. 1952an ezkondu eta Oiartzungo Ergoien auzoko Langantzerrene baserria hartu zuen bizileku. Han hil zen 74 urterekin.\nBertsolari.\nZazpi bat urterekin hasi zen bertso paperak buruz ikasten eta 16 bat urterako bertso zaharrez beteta zeukan burua. Bere lehen jendaurreko saioa Lasturren (Deba) egin zuen, 1935ean. Hurrengo urtean, hogeita sei urterekin, Bertsolari Txapelketa Nagusira aurkeztu eta bigarren gelditu zen, Txirritaren ondoren.\n1936ko gerra bukatu eta gero, herriz herri saioak ematen ibili zen, ia beti Basarri lagun zuela. Gerraosteko garai latzen ondoren, 1959ko Gipuzkoako Bertsolari Txapelketa irabazi zuen. Euskal Herriko Bertsolari Txapelketa Nagusian hiru aldiz atera zen irabazle: 1962, 1965 eta 1967an. Andoni Ega\u00f1a iritsi arte, hori lortu zuen bertsolari bakarra izan zen.\nGizon apala eta jatorra zen, lagunari ziria sartu eta bertsoari erantzuten aparta. Uztapidek zubi-lana egin zuen Gerraurreko tradizioaren eta bertsolari berrien artean. Manuel Lasarte, Joxe Lizaso, Joxe Agirre, Imanol Lazkano, Lazkao Txiki, Mattin, Xalbador, Jon Azpillaga eta Jon Lopategi, besteak beste, eduki zituen jarraitzaile eta saioetan lagun.\n64 urte zituela, Atano III.a pilotalekuan, ondoezak eman zion bertso jaialdi baten erdian eta mutu geratu zen. Handik aurrera, bertsoak idatzi eta bi liburu mardul osatu zituen. 1968an Donostian omenaldia egin zitzaion, eta geroztik urtero, urtarril bukaeran, \"Bertsolari Eguna\" ospatu izan da, 1995etik aurrera \"Bertso Eguna\" izena hartu duena.\nIdazle.\nErretiroa hartu aurretik, 1964an \"Noizbait\" liburua argitaratu zen, Uztapidek plazetan kantatutako bertso-bilduma. 1974an \"Lengo egunak gogoan\" bi liburukitako autobiografia-lana eman zuen argitara. 1976an \"Sasoia joan da gero\" bertso idatzien bilduma atera zuen. Hiru lan horiek Antonio Zabalaren Auspoa bildumaren barnean eman ziren argitara. 2002an \"Uztapide berriz plazara\" atera zen bi liburukitan, argitaratu gabeko bertso idatziekin.\nNaturaltasuna eta bizitasuna izan da Uztapideren prosan kritikak nabarmendu eta txalotu duena. Alfabetatu gabeko euskaldun petoa izaki, ahozko hizketa zerabilen idazteko garaian ere."}
{"id": "23528", "revid": "95298", "url": "https://eu.wikipedia.org/wiki?curid=23528", "title": "Jose Antonio Oar-Arteta", "text": "Jose Antonio Oar-Arteta Undabeitia (Markina-Xemein, Bizkaia, 1900ko otsailaren 18a - 1978ko abenduaren 28a) euskal idazlea.\nBiografia.\nLekeition, Gasteizen eta Burgosen egin zituen eliza-ikasketak. Espainiako Gerra Zibilaren garaian erbestera jo zuen, Frantziara, Belgikara eta azkenik, Ziburura. Lemoizen izan zen apaiz 1950. urtea ezkero. Ospe handiko sermolaria izan zen. \"Jaungoiko-Zale\", \"Euzkadi\", \"Ekin\", \"Karmel\" eta \"Anaitasuna\" aldizkarietan eman zituen argitara lan aipagarrienak."}
{"id": "23529", "revid": "95298", "url": "https://eu.wikipedia.org/wiki?curid=23529", "title": "Sabin Muniategi", "text": "Sabin Muniategi Astorkia (Gautegiz-Arteaga, 1912ko abenduaren 11 - Errenteria, 1990eko ekainaren 17a) euskal idazlea izan zen.\nBiografia.\nGernikako Aita Agustindarren eskolan egin zituen ikasketak. Filipinetan zegoela hasi zen euskaraz idazten. \"Euzkerea, Euzkadi, Eguna, Tierra Vasca-Eusko Lurra, Zeruko Argia, Olerti eta \"Goiz Argi\" agerkarietan eman zituen argitara lan aipagarrienak. Espainiako Gerra Zibilaren aurretik Lauaxeta ezagutu zuen eta haren lagun egin zen. Gerran parte hartu zuen eta espetxean egon zen. Muniategirenak dira \"Goiz Aize\" (1935), \"Bidean gora\" (1970), eta \"Betiko alorrean\" olerki bildumak. 1990ean, \"Olerki guztiak\" izeneko bilduma argitaratu zioten. Unamunoren \"El Otro \"obraren itzulpena ere egin zuen \"Ni ez\" izenburupean, nahiz eta oraindik ez den argitara eman."}
{"id": "23530", "revid": "95298", "url": "https://eu.wikipedia.org/wiki?curid=23530", "title": "Pello A\u00f1orga", "text": "Pello A\u00f1orga L\u00f3pez (Oiartzun, Gipuzkoa, 1956ko martxoaren 3a) irakaslea, ipuin-kontalaria eta idazlea da. Irakasle ikasketak egin zituen Donostian. Oiartzungo Ikastolan jardun zuen 1986 urtera arte. Geroztik, buru-belarri murgildu zen ipuin-kontaketan, lan hori haurrentzako liburuen idazle lanarekin uztartuz. Mondragon Unibertsitatean irakasten du, Humanitate eta Hezkuntza Zientzien Fakultatean.\nIpuin kontalari.\nIpuinak kontatzeko iturriak aipatzerakoan ahozko tradizioko ondarea, ipuin klasikoak, munduko mitologia, norberaren liburuak eta bizipenak, eguneroko albisteak eta gaur egungo albumak nabarmentzen ditu besteak beste.\nAhozkotasuna eta idazketaren arteko aldea bizitasuna da; bere hitzetan, \u201cidatzitako\ntestua nola hila dagoen, berpiztu egin behar duzu. [...] Eta kontatu nahi baduzu, zeure\nharagia eskaini behar diozu\u201d.\nIpuin kontalari baten estiloa definitzerakoan hainbat elementu hartu behar dira kontuan: bere arnasa hartzeko modua, bere presentzia, begirada, konfiantza, tonua, erritmoa\u2026 bere hitzaren bizia, egia, umorea\u2026 gardentasuna\u2026 hitzarekiko konpromisoa.\nIpuin kontaketarako hizkuntzaren garrantziaz, zera dio egileak: euskaraz aritzeko arrazoia, bere kasuan, afektiboa dela: \u201ceuskaraz malguago sentitzen naiz, amuarraina ur bizian bezala\u201d.\nLanak.\nOso luzea eta oparoa da Pello A\u00f1orga idazlearen liburuen zerrenda. Hauek dira Haur eta Gazte Literaturan azken urteetan argitara emandako liburuak:\nBibliografia.\n4690., 24. zenbakia, (2004ko uda), 40-41 or."}
{"id": "23531", "revid": "119347", "url": "https://eu.wikipedia.org/wiki?curid=23531", "title": "Xabier Etxaniz Rojo", "text": "Xabier Etxaniz Rojo (Trintxerpe, Pasaia, Gipuzkoa, 1971ko abenduaren 15a) euskal idazlea da, gaur egun Donostian bizi dena. Halaber, AEKko irakaslea da 1993tik, gaur egun arte.\nBizitza.\n2000ko hamarkada hasieran \"Pasaian\" izeneko herri-aldizkariarekin kolaboratu zuen. 2004ko irailetik aurrera 2014arte \"Berria\" egunkariko Maratila sailean astero kolaboratzen zuen eta 2005eko irailetik 2015eko martxora arte \"Irutxuloko Hitzako\" \"Futbologia\" sailean ere. 2009-2011 urte bitartean Aizu! hilabetekarian kolaboratu zuen zutabeak idatziz. Batik bat ipuinak landu ditu, baina eleberri eta antzerki generoetan ere aritua da.\nAntzerkigintzan 2012an Ramon Agirrerekin batera Carles Alberolaren jatorrizko \"Que tinguem sort!\" obra itzuli eta moldatu zuten euskarara. Urte berean TTanttakaren eskutik taularatu zen Bejondeigula! izenarekin. 2013an berriz Ramon Agirrerekin elkarlanean Koka-Kola eta Barea izeneko obra idatzi zuen. 2014en Zeraingo Udalak agindutako herri antzerkia idatzi zuen Bihar biharkoak izenekoa eta 2015eko martxoak 7an taularatu zen lehenbizikoz Zeraingo elizan.\nLetragintzan, Trintxerpeko danborradako martxaren letren egilea ere bada, doinua Manolo Villenak sortu zuen eta metalak Josu Elberdin, 2011ko ekainak 11ean abestu zuten lehenengoz Trintxerpen ospatzen den Musikaz Blai izeneko musika jaialdian. 2013an Pirritx, Porrotx eta MariMototsen \"Bizipoza\" diskarako kolaboratu zuen Ume Alaia elkarterako Ume Alaia abestia idatziz. Ume Alaia eta Irrien Lagunak Gizartegintza Elkarteak sortutako Bizipoza Auzolan izeneko ekimenean ere kolaboratu zuen Ume Alaia izeneko olerkiarekin 2014an.\nLiteratura ibilbidea.\nIpuingintzan nabarmendu da batez ere, bere lehen ipuin bilduma \"Begiak itxi eta kitto\" (2000) izenekoa eta kontakizun gehienei darien ironia lotsagabea eta egunerokotasuna, esperpento bilakatzeko grina dutela erakutsi zuen.\nBere bigarren liburuak ere, ildo bera jarraitu zuen baina oraingo honetan dekalogo bat osatu zuen, \"Hamar manamenduak\" (2002) izenekoa. Bertan irakurle bihozberari amorerik ematen ez dion ipuinak daude eta kontakizun guztiak Bibliako eta kristautasunezko jainko zorrotzak gizakioi eman bide zizkigun aginduekin lotura dute.\nNarrazio motzak idazten jarraitu arren, 2003an, Donostiako Euskararen Udal Patronatuak babestutako \"Donostia, Opera Prima narratiba\" saria Aitziber Etxeberriarekin batera irabazi zuen ex-aequo: Xabier Etxaniz Rojok, \"Kuadro isila\" lanarekin eta Aitziber Etxeberria Garrok, \"Tango urdina\" eleberriarekin.\n\"Koadro isila\" nobelan politika badago bertan, baina ez da eleberri politikoa. Era berean, gazte garaia aipatzen da eta Etxanizi gazte garaian gertatutako gauza asko kontatzen dira, baina ez da gazteentzako eleberria. Eta \"maitasuna\" edo maitasun-eza egon arren ere, ez da maitasunezko eleberria.\n\"Nork bere ozeanoa\", ipuin bilduma 2006an eman zen argitara. \"Nork bere ozeanoa\" izenburuko liburua osatzen duten hamaika ipuinek murgilketa egin dute pertsonaien barnekotasunean. Pertsonaiengan oinarrituriko ipuinak bildu eta aurkeztu ditu egileak. Ipuinotako pertsonaia bakoitza bere zoroak darama, edo bere erabakiak edo erabakiaren azalpenak.\nFikzioa alde batera utzi eta 2008an Alberdaniaren eskutik saiakera liburua argitaratu zuen Etxanizek, \"Ekialdetik iritsi zen Enara.\" Liburu honetan bere esperientziaren berri ematen du Etxaniz Rojok. Alaba Txinan adoptatu zuten, eta hark etorkizunean egingo dituen galderei erantzun nahi izan die idazleak.\n2010an \"Txatartegirako ipuinak\"-ekin ipuingintzara bueltatu zen, bertan autoak, zahartzaroa eta borroka armatua tartekatuta, tonu griseko bederatzi istorio proposatzen ditu. Euren artean ezberdinak izan arren, denek partekatzen dute ezaugarri bat, bertan topa daitezkeen elementuak: autoak, zahartzaroa eta borroka armatua. Liburu honetako txatartegia zahartzaroa eta heriotzaren metafora dira.\nSirena-hotsak (2013) argitaratu zuen hurrengo ipuin bilduman ere, Etxanizek gogoko dituen gai horien inguruan idatzi zuen. Lau bidaia, iragana eta orainean barna. Maitasuna, helduen arteko maitasuna, euskal gatazka eta hirugarren adinekoen gorabeherak."}
{"id": "23532", "revid": "9281503", "url": "https://eu.wikipedia.org/wiki?curid=23532", "title": "Fernando Morillo", "text": "Fernando Morillo Grande (Azpeitia, Gipuzkoa, 1974ko maiatzaren 3a), euskal idazlea da. Hainbat liburu argitaratu ditu eta horietako asko euskarazko Gazte Literaturan.\nLiteratur ibilbidea.\nFernando Morillo Azpeitian jaio zen 1974ko maiatzaren 3an. Fisika ikasten hasi zen eta hura amaitu aurretik Filosofia ikasteari ekin zion. Honela, Fisika karrera ez zuen amaitu, baina bai bigarrena. Bitarte horretan, hainbat lan egin izan ditu, hala nola, segurtasun-zaindari, irakasle, etab. Nabarmenak ditu ikasketa joera horiek bere lanetan, sarritan hezkuntzaren, zientziaren edo haien dibulgazioaren inguruan aritzen baitira Morilloren pertsonaiak eta tramak.\nBitarte horretan, ipuinak idazten jarraitu zuen eta hainbat sari eskuratu ditu, besteak beste, Donostia Hiria ipuin lehiaketan, Elhuyarrek antolatutako zientzia-sarian bigarren eta Bilboko Hiriko akzesita.\nGaztetatik ekin zion literaturaren bideari, eta gazte literatura landu du gehienbat. Urte hauetan zehar hainbat sari irabazi ditu genero horretan. Helduentzako eleberriak, biografiak eta saiakerak ere landu ditu.\n2011n, Morillok Gaumin argitaletxea sortu zuen, batik bat haur eta gazte literatura lanak argitaratzeko eta gazteak euskaraz irakurtzen ikusteko nahi horrek eraginda.\n2003an, Haur eta Gazte Literaturako Euskadi Saria jaso zuen, \"Izar-malkoak\" liburuarengatik. Morillok urte batzuk zeramatzan liburuak arrakastaz argitaratzen eta sariak jasotzen (besteak beste, 1999an Donostia Hiria Saria, \"Gudaoste Ametsak\" ipuinarekin, edo 2000n CAF-Igartza Saria, \"Ortzadarra sutan\" eleberriarekin), baina 2003ko Euskadi Sariaren ondorioz bilakatu zen ezagunagoa euskal irakurle askorentzat.\n2009an, Haur eta Gazte Literaturako Euskadi Sariko finalista izan zen Morillo, \"Leonardoren hegoak\" liburuarekin.\nIdazkera estiloa.\nGazteen gorabehera sentimentalak eta haien kezka eta bizi-irrikak, hitz-jokoz beteriko hizkera zaindu baina oso hurbil batean azaltzen ditu. Hori izan da Morillok sarritan egin duen ahalegina, eta etengabe azpimarratzen duen mezua: euskara ahal bezain zehatz-zorrotz eta jatorra erabili nahi du, baina irakurle gazteentzat zuzena eta batez ere erakargarria (ikusi gero Irakurketa errazari buruzko atala).\nIrakurleekiko topaketak eta irakurketa erraza euskaraz.\nMorilloren eleberriak ohikoak dira ikastetxeko irakurgai moduan. Ikastetxeak eta euskaltegiak bisitatu eta irakurleekin topaketak gogoko dituen idazlea ere bada. Topaketa horien ondorioz, ohartu zen euskal irakurle ugarik uste baino arazo larriagoak zituztela euskaraz irakurtzeko orduan. Horregatik, 2013. urtetik aurrera Irakurketa errazeko formatua euskaraz lantzeari eta bultzatzeari ekin zion.\nIrakurketa erraza IFLAk (Liburutegi Elkarte eta Erakundeen Nazioarteko Federazioak) 1997an argitaratutako nazioarteko ildoei jarraitzen die, irakurketa errazeko testuek bete beharreko oinarrizko arauei dagokienez. Irakurtzeko edota ulertzeko arazoak dituzten pertsonei zuzendutako material egokitua da, beraz. Morillok azken urteotan sarritan adierazi duenez, premiazko mugimendua iruditzen zaio euskararen munduan.\nLanak.\nAsko dira Fernando Morillok idatzitako liburua. Haur eta Gazte Literatura, nobela, biografia, saiakera... denetarik jorratu du bere idazle ibilbidean. Hauek dira Haur eta Gazte Literaturan argitara emandako batzuk:"}
{"id": "23533", "revid": "56334", "url": "https://eu.wikipedia.org/wiki?curid=23533", "title": "Patxi Iturregi", "text": "Patxi Iturregi Escondrillas (Laudio, Araba, 1952ko otsailaren 28a - ) euskal idazlea da. Bere literatur ibilbidean ipuingintza da gehien jorratu duen generoa.\nBiografia.\nPatxi Iturregik itsas ikasketak egin zituen Portugaleteko Nautika Eskolan. Gero, zenbait urtez, munduko itsasoetan zehar nabigatzeari ekin zion, batez ere Mediterraneoko portuetatik Persiar Golkora zebiltzan petrolio-ontzi handietan. 80ko hamarkadako krisiaren ondorioz, ordea, lanbidez aldatu beharra suertatu zitzaion eta euskara-irakaskuntzan hasi zen, lehenik AEKn eta ondoren Laudioko Udal Euskaltegian, non irakasle eta zuzendari aritu den luzaro.\nNarrazio laburra da gehien landu duen generoa. Bere lehenengo kontakizuna, \"Tropikoan galtzeko gida,\" 1986an argitaratu zuen, Erein etxeak plazaratutako \"Isabel Lertxundi eta Jesus Mari Aldairen omenez literatur lehiaketa\" izeneko ipuin-bilduman. 1998an Donostia Hiria Saria irabazi zuen \"Hobe ez gogoratzea\" istorioarekin eta 1991n Tene Lehiaketa \"Hondarreko distira ahantzi hura\" izenekoarekin. Harrezkero haren lanek zenbait bilduma, antologia eta egunkaritan ikusi zuten argia, baita irratian ere. \"Haize kontra\" itsas giroko liburuaren argitalpenari esker lortu zuen irakurleen eta kritikaren onarpen zabala. Javier Rojo literatur kritikariaren aburuz, liburu horren merezimenduen artean, aipagarria da erabiltzen duen prosa argi, aberats, erritmoduna, baina kontatzen duenaren gainetik inolaz ere gailentzen ez dena. Ondorengo lanetan, \"Behi eroak\" eta \"Dioramak\" izeneko ipuin-liburuetan, hain zuzen ere, giro urbanora egin zuen jauzi, errealitatearen alderdi ezkutuak eta absurduaren legeak bistaratzeko jolasak proposatuz. \"Ur biren artean\" ipuin bildumarekin (2019), ostera, hasierako itsas kontakizunetara bueltatu da."}
{"id": "23534", "revid": "119347", "url": "https://eu.wikipedia.org/wiki?curid=23534", "title": "Janbattitt Dirassar", "text": "Janbattitt Dirassar (Hazparne, Lapurdi, 1937ko otsailaren 17a - ) euskal idazlea eta kazetaria da.\nBizitza.\nHazparnen jaio zen, Zelhai auzoko Irriberria baserrian, eta egun Ziburun bizi da.\nLehen ikasketak auzoan eta gero Hazparneko San Josep ikastetxe katolikoan egin zituen. Hamazazpi urte zituenetik erretiratu arte kazetaritza izan du lanbide. Lehenik \"Basque \u00c9clair\" kazetan frantsesezko kronikak idatzi zituen 10 urtez, eta han Marijane Minaberri edo Gexan Alfaro ezagutu zituen. Gero, \"Basque \u00c9clair\" erosi zuen \"Sud Ouest\" egunkarian jardun zuen, frantsesez zein euskaraz: Donibane Lohizuneko berriak idazten zituen, bai eta euskarazko atal apurrak ere. Egoitza Bordelen duen agerkari hartan 25 urtez aritu zen.\n\"Herria\" euskarazko astekarian 40 urtez idatzi izan du, lanbidez baino euskaltzalea delako; pilotari buruzko artikuluak egiten hasi zen. 2003tik aldizkariaren zuzendaria da eta 2004tik lehendakaria ere bai.\n1996an Sarako Idazleen Biltzarrak ematen dituen bi sarietako bat eman zion, eta 2004tik euskaltzain ohorezkoa da.\nLanak.\nErretiratu ostean frantsesez gutxiago eta euskaraz gehiago idazteari ekin dio. \"Herrian\" segitzeaz gain bi liburu argitaratu zaizkio eta oraindik ere \"Sud Ouest\"ek astero ateratzen duen euskarazko artikulu bakarraren egilea da."}
{"id": "23535", "revid": "56334", "url": "https://eu.wikipedia.org/wiki?curid=23535", "title": "Pilar Kaltzada", "text": "Pilar Kaltzada Gonzalez (Donostia, Gipuzkoa, 1970eko urriaren 11 - ) euskal idazle eta kazetaria da. Hainbat irrati, telebista eta literatura-saiotan parte hartu izan du. Innobasqueren sustapen eta komunikazio zuzendaria izan zen. Linking Ideas enpresaren sortzailea eta kidea da.\n2020tik Save the children-eko Espainiako lehendakariordea da.\nLiteratura-lanak.\nPoesia.\n2000an \"Poesiaren alde, poesiaren kontra\" izenburuko hainbat ekitaldi poetikotan parte hartu zuen Gerardo Markuleta, Kirmen Uribe, Iban Zaldua eta Arantxa Ozaetarekin.\nKazetari eta komunikazio-aholkularia.\nEHUko Informazio Zientzietan lizentziaduna da. Irratian eta telebistan ekin zion bere ibilbide profesionalari, gaur egun ohiko kolaboratzailea da Berrian, Deian, EITBn eta Bilbao aldizkarian.\nDibulgazio Unitatearen arduraduna izan zen Elhuyarren eta Norteko Ferrokarrila irratsaioaren aurkezlea izan zen hasieran 1996etik 2005era bitarte Euskadi Irratian, Guillermo Roa 2005ean hasi zen arte. Hainbat erakundetako komunikazio-zuzendaria izan da, besteak beste, Udako Euskal Unibertsitatekoa (UEU), Euskararen Gizarte Erakundeen Kontseilukoa eta Innobasquekoa (Berrikuntzaren Euskal Agentzia), eta aholkulari gisa ere aritu izan da komunikazio estrategikoan, EGEn, berrikuntzan eta gizarte-komunikabideetan.\n2011n, IK4 Aliantzaren Batzorde Estrategiko kide izendatu zuten, komunikazio eta irudi korporatiboari buruzko aholkulari moduan. Zientzia-bilkuretan eta enpresa-berrikuntzako hainbat ekitalditan aurkezle edo kazetari-lanak egin ditu."}
{"id": "23536", "revid": "95298", "url": "https://eu.wikipedia.org/wiki?curid=23536", "title": "Joxemari Urteaga", "text": "Joxemari Urteaga Garmendia (Lazkao, Gipuzkoa, 1961eko otsailaren 26a - ) euskal idazlea."}
{"id": "23537", "revid": "2962", "url": "https://eu.wikipedia.org/wiki?curid=23537", "title": "Alberto Ladron Arana", "text": ""}
{"id": "23538", "revid": "63518", "url": "https://eu.wikipedia.org/wiki?curid=23538", "title": "Alberto Ladr\u00f3n", "text": "Alberto Ladr\u00f3n Arana (Iru\u00f1ea, 1967ko abuztuaren 1a - ) euskal idazlea da. Maisutza eta psikologia ikasia. Fantasiaren eremukoa izan zen bere lehenengo eleberria, Itzalaren baitan (Irun Hiria saria). Geroztik, misterioaren alorra landu du gehienbat: Xake Mate (Agustin Zubikarai saria), Eguzki beltzaren sekretua eta Arotzaren eskuak."}
{"id": "23539", "revid": "1687", "url": "https://eu.wikipedia.org/wiki?curid=23539", "title": "Angel Erro", "text": "Angel Erro Jimenez (Burlata, Nafarroa Garaia, 1978ko maiatzaren 12a) euskal idazlea da.\nZuzenbidean lizentziaduna da Nafarroako Unibertsitate Publikoan eta Euskal Filologian Euskal Herriko Unibertsitatean.\nPoesia landu du batik bat. Halaber, \"Volgako batelariak\" izeneko literatura blogeko partaide da.\nBerria egunkarian kolaboratzailea da, Jira izeneko zutabea idatziz."}
{"id": "23540", "revid": "95298", "url": "https://eu.wikipedia.org/wiki?curid=23540", "title": "Ignazio Aiestaran", "text": "Ignazio Aiestaran Uriz (Iru\u00f1ea, Nafarroa, 1970 - ) euskal idazlea. Argia aldizkariko ohizko kolaboratzailea da. EHUko Filosofia fakultatean irakaslea da."}
{"id": "23541", "revid": "59723", "url": "https://eu.wikipedia.org/wiki?curid=23541", "title": "Jon Urrujulegi", "text": "Jon Urrujulegi (Zegama, Gipuzkoa, 1940 - ) euskal idazlea da."}
{"id": "23542", "revid": "95298", "url": "https://eu.wikipedia.org/wiki?curid=23542", "title": "Xanti Begiristain", "text": "Xanti Begiristain Madotz (Etxarri, Larraun, Nafarroa, 1958ko uztailaren 23a - ) euskal idazlea.\nEtxarri-Larraungo Behiko Borda baserrian hazi zen. Eskolako lehen ikasketak Etxarrin eta Lekunberrin egin zituen eta Iru\u00f1ean, berriz, batxilergo eta irakasle ikasketak. Egun euskaltegi batean irakasle lanetan ari da."}
{"id": "23543", "revid": "95298", "url": "https://eu.wikipedia.org/wiki?curid=23543", "title": "I\u00f1aki Uria", "text": "I\u00f1aki Uria Manterola (Zarautz, Gipuzkoa, 1960ko irailaren 18a) euskal idazle eta kazetaria da. Euskalgintzan aritu da beti. Hamaika Telebista Hedatzeko Taldearen zuzendari nagusia da 2006az geroztik. Susa aldizkariko sortzaileetako bat izan zen. \"1980an Argia\" aldizkariaren berpiztean parte hartu zuen eta gero \"Euskaldunon Egunkaria\" euskarazko egunkariaren sortzaile eta bultzatzaile nagusietako bat izan zen.\nMedikuntza ikasketak hasi zituen arren, euskalgintzan murgildu zen. 1980an \"Susa\" literatura aldizkarian idazteari ekin zion. Euskal Filologia ikasten ari zen garai hartan, Lapurdiko, Nafarroa Behereko eta Zuberoako herri sarreretan zeuden panel informatiboak egiten.\nArgia aldizkaria berpiztea (1980).\n1980an Zeruko Argia aldizkaria krisi ekonomiko gorrian zegoenean, Kaputxinoen babesa desagertu zenean, Joxemi Zumalabe eta Jose Mari Ostolaza bakarrik geratu ziren. Baina gazte talde gogotsu baten laguntzarekin aldizkaria berpiztu zuten Argia izenarekin. I\u00f1aki Uria zen gazte 'argiero' horietako bat Josu Landa, Pello Zubiria eta Jon Barandiaranekin batera. Juanjo de Marcos \"Poco\" eta Simeon Barrosori esker bideratu ahal izan zituzten arazo teknikoak, hasieran argitaratze-prozesuak 15 egun behar naitzituen aldizkaria amaitu eta etxeetara heldu bitartean. 1981ean hogeita lau zenbaki baino gehiago ezin ziren zuten atera, baina kide berriak biltzen hasi ziren: Pablo Sastre, Joseba Alvarez... Lehen hiru urteak oso biziak eta gogorrak izan ziren. Haietako inor ez zen aldizkarian egindako lanetik bizi. Zubiriak eta Landak bezalaxe, euskarazko eskolak ematen eta itzulpenak egiten irabazten zituen sosak. Amapa enpresan ere aritu zen lanean, Lapurdiko, Nafarroa Behereko eta Zuberoako herri sarreretan zeuden panel informatiboak. Urte gutxitan, kiebran zegoen aldizkaria berrindartu zuten eta inguruan enpresak sortu zituzten: Apika informatikan eta Antza diseinu grafikoan.\nEuskal prentsaren aldeko kanpaina (1988).\nArgia aldizkaria sendotuta euskarazko egunkari bat sortzeko erronka planteatzen hasi ziren. Erdarazko prentsak erabateko nagusitasuna zuen orduan ere merkatuan. \"Deia\" eta \"Egin\" egunkarien euskararen erabilera %10-%20a zen hasieran eta ez zen aurreikusten %30a gainditzea, epe luzean ere ez. Euskaraz funtzionatuko zuten egiturak eta elkarlan sareak sortu behar zirela planteatzen zuten. Euskal prentsaren aldeko kanpaina abiatu zen orduan.\nArgian teknologikoki oso aurreratuta zeudenez, 1988-89an egunkari bat egiteko behar zen guztia zutela eta egiteko erabakia hartu zutela esan izan du Uriak. Proiektua ARGIAtik zetorren, baina aurrera ateratzeko bere bidea egin behar zuenez \"Egunkaria Sortzen\" talde eragilea sortu zen 1990ko urtarrilean eta diru-bilketa erraldoia martxan jarri zuten.\n\"Euskaldunon Egunkaria (1990)\".\nEuskarazko egunkariaren sortzaileetako bat izan zen. 1990eko abenduaren 6an argitaratu zuten \"Euskaldunon Egunkaria\"-ren 1. zenbakia Hasiera hartan Uria izan zen zuzendariordea eta Pello Zubiria zuzendaria 1993ra bitarte. orduan Martxelo Otamendik egunkariko zuzendaritza hartu zuenean, Uriak \"Egunkaria\"ko kontseilari ordezkari kargua bete zuen 2003ko otsailaren 20ra arte, Guardia Zibilak kazeta itxiarazi arte.\nHalaber, eskualdeko egunkariek 2001eko abenduan bideari ekitean \"Tolosaldean Egunero\"-rekin, Uria izan zen sortzaileetakoa.\n\"Euskaldunon Egunkaria\" kasua (2003).\n2003an I\u00f1aki Uria atxilotu zuten Guardia Zibilak eta orduko Espainiako Gobernuak abiatutako operazio batengatik, torturak pairatuz eta salatuz. Akusazio haietaz guztiez absolbitu zuten 2010ean, jasandako guztia jasanda, Martxelo Otamendi, Xabier Oleaga, Txema Auzmendi eta Joan Mari Torrealdai lankideekin batera.\nEuskararen Gizarte Erakundeen Kontseilua.\nEuskararen Gizarte Erakundeen Kontseiluaren sorreran parte-hartze handia izan zuen, eta bertako presidente ere izan zen aldi batez, \"Egunkaria\"-ren izenean.\nHamaika Telebistako zuzendaria (2006).\n2006an Hamaika Telebista Hedatzeko Taldea eratu zen eta harrezkero Uria da zuzendari nagusia. Hamaika Telebista ere sortu zen 2006an, hiru egoitza nagusiak Bilbo, Donostia eta Iru\u00f1ean ditu, euskaraz emititzen du eta batik bat Euskal Herriko gaurkotasuna lantzen du. Fundazioaren barnean, hasieratik gaurdainoko sustatzaileak hauek dira:\nIdazle.\nSusa literatur aldizkari eta argitaletxeko sortzaileetako bat izan zen."}
{"id": "23544", "revid": "137486", "url": "https://eu.wikipedia.org/wiki?curid=23544", "title": "Xabier Azurmendi", "text": "Xabier Azurmendi Agirre (Zegama, Gipuzkoa, 1935eko azaroaren 21a - Hernani, Gipuzkoa, 1996ko azaroaren 26a) euskal idazle eta elizgizona izan zen.\nBizitza.\nZegaman jaioa, apaiz ikasketak Donostian 1961. urtean burutu zituen. Ondoren Erroman eta Valentzian beste ikasketak egin zituen.\nTeologian lizentziatu zen Gasteizen. Bertsolaritzarekin txikitandik izan zuen harremana, eta 1953an jaso zuen lehen olerki saria. Irun Hiria sariketan bigarren geratu zen 1971n. Euskal Literatura eta Antropologia ikertzen urte asko eman zituen. Hernanin Florida auzoko parrokoa izan zen. 1995an Gerriko Ikerlan-saria irabazi zuen. Euskal aldizkari eta egunkarietan sarritan kolaboratu zuen."}
{"id": "23545", "revid": "6950", "url": "https://eu.wikipedia.org/wiki?curid=23545", "title": "Juan Bautista Eguzkitza", "text": "Juan Bautista Eguzkitza Meabe edo berak idazten zuen legez idatzita, Eguzkitza'tar Jon, (Lemoa, Bizkaia, 1875eko azaroaren 28a - 1939ko abuztuaren 12a) euskal idazle eta itzultzailea izan zen.\nBiografia.\nZornotza eta Gasteizen egin zituen apaiz-ikasketak, 1879-1899 urteetan. Sard\u00e1 y Salvanyren obra bat itzuli zuen \"Garbitokiko arimaren illa\" izenburupean, 1915. urtean. Handik lau urtera euskaltzain izendatu zuten. Kiriki\u00f1o saria jaso zuen 1930. urtean \"Emakume Euskotarrak\" artikuluari esker. 1933. urtean bizkaierara itzuli zuen Frantzisko Balzolak gipuzkeraz eginiko \"Argi Donea\" otoitz-liburua. Bi urte geroago, \"Gizarte auzia: ugazaba eta langille arteko gora-berak\" gai sozialak azaltzen dituen obra eman zuen argitara (1935).\nArtikulu ugari idatzi zuen \"Ekin\", \"Jaungoiko Zale\", \"Euskera\", \"RIEV\" eta \"Yakintza\" aldizkarietan. Gramatika-legeei estu lotu zitzaien idazle garbizalea zen Juan Bautista Eguzkitza."}
{"id": "23546", "revid": "95298", "url": "https://eu.wikipedia.org/wiki?curid=23546", "title": "Odon Apraiz", "text": "Odon Apraiz Buesa (Gasteiz, Araba, 1896ko martxoaren 5a - \"ib.\", 1984ko irailaren 12a) euskal idazlea, politikaria, euskal hizkuntzalaria eta ikerlaria izan zen. Odon Apraiz Saenz de Elburgo politikari liberalaren semea izaki, zortzi anai-arrebatan bosgarrena izan zen. Salamancan eta Madrilen egin zituen Historiako lizentziatura eta doktoretza. 14 urte zituela hasi zen euskaraz ikasten. Hainbat aldizkaritan idatzi zuen.\nEuskaltzaindiaren sortzaileetakoa izan zen, baita ohorezko kidea ere 1968tik. Parisko hizkuntzalaritza elkarteko kide ere izan zen. Eusko Ikaskuntzak Manuel Lekuona Saria eman zion.\nGasteizko ikastola batek Odon Apraiz izena du, haren omenez.\nOdon Apraiz politikan.\nOdon Apraiz gaztetan, 36ko gerraren aurreko urtetan, Gasteizko Eusko Abertzale Ekintzako kidea izan zen, bera anaia Luis Apraiz bezala. Alderdiaren zenbait aldizkaritan euskaraz idazten zuen. Frankistek fusilatutako Isaac Puente sendagile anarkistaren lagun mina izan zen.\nOdon Apraizek egin zuen Internazionala abesti sozialistaren aurreneko itzulpena euskarara. Bere militantzia zela eta, Arabako beste zenbait ekintzaile bezala errepresaliatua izan zen Frankismoan."}
{"id": "23547", "revid": "9393014", "url": "https://eu.wikipedia.org/wiki?curid=23547", "title": "Balendi\u00f1e Albizu", "text": "Balendi\u00f1e Albizu (Zumaia, Gipuzkoa, 1914ko irailaren 18a - \"ib.\", 2002ko irailaren 20a) euskal idazlea izan zen, poeta.\nBiografia.\nBalendi\u00f1e Zumaian jaio zen. Ama, Enda\u00f1eta baserriko Manuela Aizpurua. Aita, Juli Simon Albizu, itsas-gizona. Zazpi senideren artean seigarrena eta neska bakarra. Aita Gran Solen zela jaio zen Balendi\u00f1e.\nBost urte zituela hasi zen eskolan eta ez zekien gaztelaniaz. Buruz ikasi behar izan zituen hitz zerrenda luzeak. Hamabi urterekin amaitu zituen hango kontuak, Aritmetika eta Geografia apur bat ikasita.\nLehen urratsak.\n14 urte zituela Julio Beobide eskultorearen modelo lanean hasi eta haren modelorik ezagunenetarikoa bihurtu zen. Beobide eskultoreak Balendi\u00f1eren gaztetako irudia, behin eta berriz, tailatu zuen egurrean.\nLantegi hartan bideratu zuen Balendi\u00f1ek arterako bokazioa. Jakinminak piztu zion irakurtzaletasuna ere Garai hartan elizako liburuetatik aparte, ezin zen beste askorik irakurri. Nobelak irakurtzea ere pekatu zen. Balendi\u00f1ek ezkutuan landu behar izan zuen bere zaletasun hori, Victor Hugo, Unamuno, Baroja eta Clarin bere kuttunen artean. Irakurketaz gozatzeak idazteko gogoa sortu zion. Literaturgintzarako bere bokazioa autodidakta legez lan eginez burutu zuen.\nAntzerkiaren munduan ere murgildu zen Balendi\u00f1e. Izan ere, Zumaian, Batzokian politikaz aritzeko elkartzean, antzerkigintzan ere aritzen baitzen Joxe Etxaberekin.\nGerra Zibila.\nGaztaroa laister goibeldu zitzaion Balendi\u00f1eri. Gerra Zibila aurrera zihoala, frankotarrak Donostiaz jabetu ziren eta 1936ko irailaren 21ean, itsasontzi bat hartu zuen jaioterrian eta Ondarroara jo. Emakume bakarra zen berrogeiren bat gizasemeren artean; berarekin zihoazen lau neba. Berehala, ordea, elkarrengandik galdu eta sakabanatu egin ziren. Eta horrela, lehendik ezaguna zuen Ixaka Lopez Mendizabal tolosarrarekin, Bilbora abiatu zen. Han, Sabin Etxean, ezagutu zuen Juan Manuel Bilbao, Mundakako Uri Buru Batzar-eko presidentea, gerora bere senarra izango zena eta honek bere herrira lanera joateko eskatu zion. Han jardun zuen Balendi\u00f1ek, lehenengo batzokian eta gero mojen komentuan, gudariei laguntzen: jaten ematen, arropak garbitzen zein txukuntzen.\n1937ko apirilaren 26an Gernikan suertatu zen. Hegazkinak azaldu eta bonbak lehertzen hasi zirenean, lubaki batean gorde behar izan zuten. Mundakara itzuli eta Queipo de Llanori irratiz entzun zionean euskaldunek kiskali zutela Gernika, Balendi\u00f1e suak hartu zuen. Horri irtenbidea emanez idatzi zuen bere lehen poema, \"Gernika sutan\".\nGerrak aurrera egin zuen ordea, eta Balendi\u00f1e eta bere lagunek Mundaka utzi eta Bilbora jo behar izan zuten, hiri hau galdutakoan berriz, Santanderrera. Eta hantxe, Eusko Jaurlaritzak Sardinero gainean zeukan etxean ezkondu zen, 1937ko azaroaren 6an, Juan Manuel Bilbaorekin. Lanestosan osatu zituzten ezkontza zibileko paperak.\nBerriro ere alde egin beharko zutela jakinik, kontrako bidea hartu behar izan zuten, Mundaka, Zumaia eta abarrak atzera utzi eta Bidartera joan ziren, Ipar Euskal Herrira. Han, Jaurlaritzak eritegi modura zeukan La Roseraie etxean kokatu eta bertan jaio zen seme zaharrena, Josu, 1939ko abenduaren 12an.\nErbestea.\nErbestearekin ordaindu zuen gaztetandiko abertzaletasuna. Gerra amaitu ondoren, errepresalien beldur, 1940ko martxoaren 13an Venezuelarako bidea hartu zuten Marsellako portuan, eta maiatzaren 5ean iritsi ziren, lehenik Caracasera eta gero Bol\u00edvar izenekora. Lehenengo senarrarekin handik lasterrera dibortziaturik, berriro ezkondu zen, bigarrengoan Rafael Calvo Leturiarekin.\nErbestean EAJren ekimenetan parte hartu zuen. Caracasen abertzaleen agerkarietan idatzi zuen Euzkadi, Euzko Gaztedi, Sabindarra eta Irrintzin batez ere. Radio Euzkadiko esatari ere jardun zuen.\nItzulera.\nFranco hil ostean, hainbat urtez, Euskal Herria eta Venezuelaren artean bizi izan eta gero, 1995ean behin betiko kokatu zen jaioterrian; bertan zituen bi seme zaharrenak. Venezuelan geratu ziren, ordea, seme-alaba gazteenak, biak Unibertsitateko irakasleak, Asier Arkitekturan eta Goiz--Eder Filosofian: \u201cHorixe da gerra madarikatuak utzi didan azken hutsunea, erbestean gelditu diren seme eta alabarena\u201d adierazten zuen."}
{"id": "23548", "revid": "95298", "url": "https://eu.wikipedia.org/wiki?curid=23548", "title": "Patxi Etxeberria", "text": "Frantzisko Etxeberria Tolosa, edo Patxi Etxeberria (izengoitiz Abelegi\u00b4ko Pi; Andoain, Gipuzkoa, 1900eko apirilaren 23a - Loiola, Azpeitia, Gipuzkoa, 1989ko abenduaren 1a), gipuzkoar idazlea eta itzultzailea izan zen.\nBiografia.\nItsasoko apaiza izan zen. \"Urdinburuko Bittor\" bakarrizketa eman zuen argitara 1921. urtean, eta zazpi urte geroago Virgilioren \"Eneida\" euskaratu zuen. 1931. urtean Belgikara jo zuen eta 1940. urtean Txinan ari zen. 1957. urtean Daviden salmoak itzuli zituen \"Dabid\u00b4en Eresiak\" izenburupean.\nMisiolari-lanetan aritu zen 1960. urteaz geroztik Taiwanen. Taiwanetik Olabideren Bibliari azken ukituak ematera etorri zen. \"Euskal Esnalea\", \"Argia\", \"Egan\" eta \"Euzko-gogoa\" aldizkarietan eman zituen argitara bere idazlan gehienak."}
{"id": "23549", "revid": "95298", "url": "https://eu.wikipedia.org/wiki?curid=23549", "title": "Gregorio Muxika", "text": "Gregorio Muxika Muxika (Ormaiztegi, Gipuzkoa, 1882ko abenduaren 24a - Donostia, Gipuzkoa, 1931ko uztailaren 22a) euskal idazle eta euskal herritar kazetaria izan zen. Gaztelaniaz ere, idazle trebea. Ahoz aho zebiltzan Pernando Amezketarraren pasadizoak bildu eta lehen aldiz idatzita argitaratu zituen, \"Pernando Amezketarra\" izeneko liburuan (1927); gaurko \"best-seller\" liburuen moduko arrakasta izan zuen garai hartan. Ordu arte euskal testuetatik urrun izandako baserritar eta euskaldun xeheen artean irakurzaletasuna bultzatzen saiatu zen, liburuan bildutako ipuin umoretsu eta errazen bitartez.\nBizitza.\nIngeniari mekanikoa eta ingeniari teknikoa zen lanbidez eta ikasketaz, baina lanbidez kanpoko denbora guztia euskararen alde eman zuen. Hogeita bost urte zituela, 1907an, Euskal Esnalea kultura elkarte euskaltzalea sortzeko batzarrean parte hartu zuen \u2014Serapio aitarekin, Arturo Campi\u00f3nekin, Karmelo Etxegarairekin, Txomin Agirrerekin, Julio Urkixorekin eta abarrekin batera\u2014, eta elkarteko idazkari izendatu zuten. Euskararen aldeko hizlari nabarmen bilakatu zen. 1907an bertan sortutako \"Eusko Ikaskuntzen Nazioarteko Aldizkaria\"n artikuluak idazten zituen. Aldizkariaren lehenengo zenbakian bertan argitaratu zuen artikuluak zalaparta handia eragin zuen. Hona hemen artikuluaren muina jasotzen duen pasarte bat, hitzez hitz:\n1911n, \"Euskalerriaren Alde\" aldizkaria sortu zuen, Txomin Agirrerekin eta Karmelo Etxegarairekin batera, euskal kultura ikertu eta ezagutarazteko, eta euskara iraunarazi, zabaldu eta lantzeko asmoz. 1918an, O\u00f1atin egin zen Eusko Ikaskuntzen Nazioarteko I. Biltzarreko idazkari izan zen. Gero, Eusko Ikaskuntzaren zutarrietako bat izan zen, erakunde horretako idazkariorde izan baitzen 1918tik 1930 arte.\nMuxika hedatzaile eta eragile izan zen batez ere. Jakintzaren zabaltzaile izan zen, eruditoen eta jende arruntaren arteko zubia eginez, betiere hizkuntza eta herri honetako kultura ardatz hartuta. Euskara erabiltzearen alde \u2014eta txukun baina garbizalekeriarik gabe erabiltzearen alde\u2014 egin zuen, eta ederki erabili ere, kazetari idatzietan. Kontuan hartu behar da garai hartan oraindik euskaltzale eta euskalariek erdara \u2014gaztelania Hegoaldean, frantsesa Iparraldean\u2014 erabiltzen zutela gehienbat beren idatzietarako. Gainera, ez ziren gutxi euskarari mezpretxua erakusten ziotenak.\nHitzaldien bidea ere landu zuen. Gogoko zituen historia eta tradizioko gaiak, hala nola sorginak edo zezenzaletasuna. Baina gainera propagandista izan zen, mitinzalea nolabait, batez ere hizkuntza gatazkaren arloan. Euskal jai eta ospakizunetan, sarritan aurkituko dugu hizlari modura, batez ere Gipuzkoa eta Nafarroan. Berebiziko dohaina zuen era guztietako entzuleengana iristeko, haiengan arreta bizia piztuz. Idazkeran bezalaxe, ulerkorra eta argia hizkeraren aldetik, eta aldi berean su eta garra zeriola bihotzak ukitu ahal izateko.\nHeriotzak gerarazi zuen euskaltzale haren jardun nekaezina, 1931ko uztailaren 22an, 49 urte zituela.\nLanak.\nGregorio Muxikaren uzta \"Euskalerriaren alde\" eta \"Euskal Esnalea\" aldizkarietan geratu da nagusiki."}
{"id": "23550", "revid": "119347", "url": "https://eu.wikipedia.org/wiki?curid=23550", "title": "Justo Garate", "text": "Justo Garate Arriola (Bergara, Gipuzkoa, 1900ko abuztuaren 5a - Mendoza, Argentina, 1994ko uztailaren 2a) sendagilea, euskal gaietan aditua eta gaztelaniazko idazlea izan zen. Goitizen ugari izan zuen: \u00abEneko\u00bb, \u00abEneko Mitxelena\u00bb, \u00abEneko Zilueta\u00bb, \u00abElo\u00bb, \u00abElorregi\u00bb, edo \u00abTxeru Arriola\u00bb.\nMadrilen eta La Platan (Argentina) egin zituen medikuntzako ikasketak. Euskaltzain urgazle izendatu zuten, euskal kulturaren alde egin zuen lan handiarengatik. Espainiako Gerra Zibilaren garaian Argentinara erbesteratu zen.\n\"Revista Internacional de los Estudios Vascos, Eusko Jakintza, Munibe, Gernika, Pr\u00edncipe de Viana\" aldizkarietan eta \"Bolet\u00edn Americano de Estudios Vascos\" eta \"Euskalerriaren Adiskideak\" elkarteko argitalpenetan eman zituen argitara lan aipagarrienak.\n\"Doctor honoris causa\" izendatu zuen Euskal Herriko Unibertsitateak 1982. urtean. Mendozan (Argentina) bizi izan zen."}
{"id": "23551", "revid": "95298", "url": "https://eu.wikipedia.org/wiki?curid=23551", "title": "Bitor Gaubeka", "text": "Bitor Gaubeka Duo (Bermeo, Bizkaia, 1894ko apirilaren 12a - Bermeo, Bizkaia, 1979a) euskal idazle eta inprimagilea zen. Ikasketak Katalunian burutu zituen.\n\"Euzkadi\", \"Euzko Deya\", \"Ereintza\", \"Busturiko Kistar Ikastia\" eta \"Euzkerea\" aldizkarietan kaleratu zituen bere lanetako batzuk. Espainiako Gerra Zibila hasi baino lehen, inprimagile garrantzitsua zen, hainbat liburu argitaratzen zituen. Gerran zehar atzerrira ihes egin zuen eta guda ostean Bermeora itzuli zen, non isilpean inprimatzen jarraitu zuen."}
{"id": "23552", "revid": "9356858", "url": "https://eu.wikipedia.org/wiki?curid=23552", "title": "Madalena Jauregiberri", "text": "Madalena edo Madeleine Jauregiberri (Aloze, Zuberoa, 1884ko urriaren 13a - Ziboze, Zuberoa, 1977ko urriaren 20a) euskal idazlea eta euskaltzalea izan zen.\nBiografia.\nJauregiberritarrak denbora luzean Zuberoan herria eta hizkuntzaren alde eragile handienetakoak izan ziren. Madalena bederatzi seme-alabetatik hirugarrena zen.\n1906an Paueko \"\u00c9cole Normale\" delakoan ikasketak amaitu zituenean, Argentinara joan zen eta sei urtez frantsesezko irakasle izan zen.\n1914ean Zuberoara itzuli zen. Lehen Mundu Gerran senargaia hil zuten; harrezkero ezkondu ez eta amarekin bizi izan zen Zibozeko Sibasia etxean.\n1933 eta 1934 bitartean Ipar Euskal Herriko \"Begiraleak\" euskal emakume nazionalisten taldeko lehendakaria izan zen. 1934an Jean nebarekin Piarres Lafittek sortutako Eskualherrizaleen mugimenduan sartu zen eta horren \"Aintzina\" hilabetekarian idatzi zuen.\nZuberoan euskara irakaslea izan zen, bereziki Altzai eta Lexantz\u00fcn. Nahiz eta Frantziako Hezkuntza sistemako kide ez izan, Frantziako Gobernuak \"Les Palmes Academiques\" saria eman zion. Iparraldeko eskoletan euskara irakasteko metodo bat prestatu zuen, Paueko Hezkuntza Ordezkaritzak onartua. Euskaraz ez zekiten irakasleek ere metodo horretaz baliatu zitezkeen. Metodo hori euskarazko eta frantsesezko hitzak zituen diskoan argitaratu zuen.\nAldi berean Espainiako Gerra Zibila denboran hegoaldeko euskaldunek pairatzen zutenaren aurrean aktibo aritu zen eta idazle ezagunak (Mauriac, Bernanos...) bildu zituen salaketa lanerako. Bigarren Mundu Gerran ere, beste Jauregiberritar batzuekin batera, nazien kontrako erresistentzian aritu zen, era izkutuan orduan emakumezkoen kasuan ohikoa zen gisan.\nEuskaltzain urgazlea zen, eta 1975ean Euskaltzaindiak ohorezko euskaltzain izendatu zuen.\nLanak.\nBere lanak nahiko barreiatuta daude eta bilduma erreferentzial baten faltan gaude oraindik ere.\nAntzerkia.\nEmaten zituen euskara eskoletarako liburuxkak, disko bat eta aipatuko diren hiru antzerki lanak prestatu zituen:\nKazetaritza munduan.\nHainbeste aldizkaritan artikulu ugari idatziak utzi zituen, gehienbat euskararen edertasun eta balioaz. Aritu zen argitalpen batzuk:\nPastorala bere omenez.\n2000n Eskiulak taularatu zuen pastoralak Madalena Jauregiberri izena zuen; Pier Paul Berzaitzek idatzia da."}
{"id": "23553", "revid": "90204", "url": "https://eu.wikipedia.org/wiki?curid=23553", "title": "Agustin Zarrantz", "text": "Agustin Zarrantz Bermejo, (Iraizotz, Nafarroa Garaia, 1897ko urtarrilaren 31 - Lekaroz, Nafarroa Garaia, 1980ko apirilaren 5a), erlijio izena Aita Polikarpo Iraizozkoa, \"Policarpo de Iraizoz\" eta \"Irisarri\" ezizenez sinatzen zuen euskal idazlea, itzultzailea eta apaiza izan zen.\nBizitza.\nKaputxinoa izan zen. Altsasun, Zangozan, Hondarribian eta Iru\u00f1ean egin zituen eliz ikasketak. Iru\u00f1ean bertan egin zen apaiz, 1921ean. Ondoren, Zurichen (Suitza) egin zituen filologia erromanikoko ikasketak. 1950-1972 urte bitartean ordenako idazkari burua izan zen Erroman. Erromatik itzultzean Lekarozen eman zituen bere bizitzako azken urteak\n1930etik aurrera euskaltzain urgazlea izan zen eta 1968an euskaltzain oso izendatu zuten. \"Zeruko Argia\", \"Irugarrengo Prantziskotarra\", \"Euzko Gogoa\", \"Euskera\", \"Yakintza\" eta \"Olerti\" aldizkarietan argitaratu zituen lan aipagarrienak.\nLanak.\nObra nagusiak hauek izan ziren:\nIraizozek egin zuen hamalaudun andana bat \"Egan\" aldizkarian argitaratu zena."}
{"id": "23554", "revid": "336", "url": "https://eu.wikipedia.org/wiki?curid=23554", "title": "Jean Baptiste Lertxundi", "text": ""}
{"id": "23555", "revid": "56334", "url": "https://eu.wikipedia.org/wiki?curid=23555", "title": "Bizenta Mogel", "text": "Bizenta Antonia Mogel Elgezabal (Azkoitia, Gipuzkoa, 1782ko ekainaren 6a - Abando, Bizkaia, 1854ko irailaren 29a) euskal idazlea izan zen. Osaba Joan Antonio Mogelek ikasketak eman zizkion etxean. Horri esker, garai hartako emakume batentzat erabat ohiz kanpokoa zen hezkuntza akademikoa lortu zuen. \"Ipui onac\" izenburuko alegia-bilduma idatzi zuen, eta 1804an argitaratu.\nBizitza.\nLehen urteak.\n1782an Azkoitian (Gipuzkoa) jaioa, Abandon (gaur egun Bilbo, Bizkaia) hil zen 1854an. Bera baino urtebete zaharragoa zen neba Juan Jose Mogel ere euskal idazlea izan zen.\nOso gaztea zela, umezurtz geratu eta Markinan bizi izan ziren anai-arrebak osabarekin, Joan Antonio Mogel apaiz idazlearekin, bizitzera joan zen. Osabak, \"Peru Abarkaren\" egileak, euskaraz, gaztelaniaz eta latinez irakurtzen eta idazten irakatsi zion. 1817an Eleuterio Basozabalekin ezkondu eta Abandora joan zen bizitzera. Ez dugu ahaztu behar garai hartako baserritar gehienak behartsuak zirela eta krisi ekonomiko eta soziala ikaragarria zela. Azkenean, matxinadak eta gudak piztu ziren.\nIdazle gisa.\nLuis Villasantek \"Euskal Literaturaren Historia\"n honako hau zioen:\nGarai hartan ez zegoen ondo ikusia emakumeek idaztea, eta zenbaitetan gizonen izengoitia erabiltzen zuten, Fern\u00e1n Caballerok (Cecilar Bohl de Faber), adibidez. Rosa Gudmundsd\u00f3ttir Islandiako idazleak bere bizimodu tristea kantatzen zuen bertsotan, baina bere sexu eta egoerari zegokion bezala, neskamea izaten jarraitu zuen. Adibiderik ezagunena Mary Shelley da, \"Frankenstein\" idatzi zuena.\nGizonak erantzun zion gaitasuna zuela, baina emakume batek ez zuela zertan idatzi eta are gutxiago argitaratu. Bizentak idazlea izateagatik bere ausardia onartzen zuen eta bazekien irakurle askok galdetuko ziotela bere buruari zergatik ez zituen emakumeen lanak egiten, josi, adibidez. Kultur maila handiko familia batekoa izanik, osabak latina irakatsi zion eta idazten animatu zuen.\nIdazleaz gain, itzultzailea ere izan zen eta emakumeen hezkuntzarako eskubideak aldarrikatu zituen.\n\"Ipuin onak\".\n\"Ipui onac, ceintzuetan arquituco dituzten euscaldun necazari ta gazte gueiac eracaste ederrac beren vicitza zucentzeco\" (1804, \"Undiano\"). Gipuzkerazko alegia-bilduma bat da, Esoporen latinezkoetatik berrogeitamar alegia itzuliak edo egokituak, prosaz. Alegia hauen ondoren, Bizentaren osabaren bertsoz jarritako beste zortzi datoz. Bizentaren alegiak hizkuntza ulerterraz eta atseginean daude idatziak, bere esanetan, ahalik eta irakurle gehienengana iristeko asmoz.\nEuskarazko lehen fabula-liburua da hau eta emakumezko batek euskaraz inprimatutako lehen liburua. Garai hartan latinetik itzultzea ez zen lan makala, euskara arauturik ez zegoenez, euskalki desberdinen artean erabakitzea zaila baitzen. Bertsoak ere idatzi zituen. Euskara literarioaren eredua osabarengandik hartu zuen: garbia, kultua baina ulerterraza, ume eta baserritarrentzat idazten zuen eta. Fabulaz gain, iruzkin konprometituak idazten zituen, jauntxo eta baserritarren harremanak azpimarratuz, zintzotasuna eta mantsotasuna eskatuz.\nBizenta Mogelen garaiko usteen arabera, ahozko tradizioko ipuinak ez ziren egokiak, hauek ez zirelako moralaren aldetik behar bezain zuzenak. Ipuinek balio didaktikoa behar zuten, onak izango baziren. Protagonistatzat animaliak zituzten alegia klasikoak ziren \"ipuin onak\"; izan ere, \"irakaste ederrak\" ematen zituzten. Honela dio lanaren hitzaurrean:\nBizentaren hitzaurrean bi motatako ipuinak bereizten ditu, \"atsoen ipuinak\" eta \"ipuin onak\". Lehenengoak, barre egitekoak dira, dibertitzeko helburua besterik ez dute. Ipuin onak, aldiz, dibertigarriak izanda ere, irakaspen bat dakarte, helburua irakastea izanik. "}
{"id": "23556", "revid": "119347", "url": "https://eu.wikipedia.org/wiki?curid=23556", "title": "Piarres Narbaitz", "text": "Piarres Narbaitz Caillava (Azkarate, Nafarroa Beherea, 1910eko martxoaren 25a - Kanbo, Lapurdi, 1984ko abuztuaren 16a) euskal idazle, historialari eta apaiza izan zen.\nBiografia.\nAzkarate Intxauspean jaio zen. Peo\u00f1o Narbaitz eta Katixa Callabaren seme-alaben artean bigarrena eta lehen semea izan zen. Garai horretan Ipar Euskal Herriko hainbat gazte bezala apaizgaitegira joan zen baina misioetara joateko barik Euskal Herrian bertan geratzeko asmotan. 1934an Klement Mathieu apezpiku hazpandarrak apaiztu zuen Baionan eta 24 urterekin Uztaritzeko seminariora bidali zuten irakasle. Han zeuden Piarres Lafitte eta beste euskaltzale batzuen ekimenaz hasi zen idazten \"Gure Herria\" aldizkarian; lehen artikulua 1934koa da, \"Solbezio\" izenburukoa. Ondoko urteetan \"Aintzina\" agerkarian musika saila idazteko ardura izan zuen. 1935ean Tolosa Okzitaniara bidali zuten Filosofia ikastera eta 1938an Baionako seminariora igorri zuten arlo horretako irakasle.\nApezpikutegiko bulego lanetarako deitua, 1943tik 1964 arte behar horretan aritu zen, hiru gotzain oso desberdinen agindupean: Edmund Vansteenberghe, L\u00e9on Terrier eta Paul Gouyon; horren ondorioz Baionako katedraleko kalonjea eta Baionako elizbarrutiko bikario nagusia izan zen, Ipar Euskal Herri osoan eragin handiko karguak. Bere euskal eta herrizaletasunagatik izan zituen arduretatik Parisko Euskal Etxea, Baionako euskal meza, Zuberoa, Amikuze, Garazi zein Lapurdiko laborantza eskolak eta Hazparneko nekazaritza-teknikarien ikastegia bultzatu zituen.\n1964an erretitratu eta gero hainbat idazlan egin zuen. Latina ederki menperatzen zuenez, Piarres Narbaitzek antzinako agiriak ikertu zituen. Bere liburuetan Hirugarren Errepublikak izkutatutako Euskal Herriko historia zabaldu zuen, Philippe Veyrin eta beste historialari batzuekin batera.\n1984an Kanbon hil eta Azkarate jaioterrian ehortzi zuten.\nLanak.\nKazetaritza.\nArtikulu ugari idatzi zituen \"Gure Herria, Aintzina eta Herria\" aldizkarietan\".\""}
{"id": "23557", "revid": "90523", "url": "https://eu.wikipedia.org/wiki?curid=23557", "title": "Gorgonio Renteria", "text": "Gorgonio Renteria Leniz (Elantxobe, Bizkaia, 1868ko irailaren 9a - Baiona, Lapurdi, 1940ko urtarrilaren 27a) politikari jeltzalea eta euskal idazlea izan zen.\nBizitza.\nFilipinetan pasa zituen hogei bat urte, merkataritza ontziko kapitain zela. 1897-1898 urte bitartean hainbat olerki eman zituen argitara, Euskalzale aldizkarian: \"Euskalzale-ri, Lora bateri, Amarentzat, Baserriko egun barria\" eta \"Urruntasuna\". \"Ibaizabal\" aldizkarian ere idatzi zuen 1903tik aurrera.\nBere jaioterrira itzuli zelarik, politikan hasi zen, eta, 1916-1920 bitartean, Euzko JEL-Batzako Euskadi Buru Batzar eta Bizkai Buru Batzarreko lehendakari izan zen. Bizkaiko diputatu izan zen, bestalde, 1917an, eta Elantxobeko alkate hainbat aldiz. Artikulu ugari idatzi zuen Euzkadi, Ekin\" eta Gudari aldizkarietan. Espainiako Gerra Zibilean Baionara erbesteratu eta han hil zen handik denbora laburrera."}
{"id": "23558", "revid": "1491", "url": "https://eu.wikipedia.org/wiki?curid=23558", "title": "Sorne Unzueta", "text": "Sorne Unzueta Landeta (Bilbo, Bizkaia, 1900eko azaroaren 27a - Urduliz, Bizkaia, 2005eko urtarrilaren 13a), Utarsus ezizenez ezaguna, irakaslea eta euskal idazlea izan zen. Poesia idatzi zuen batik bat.\nBizitza.\nAbando auzoan jaio zen. Primitiva Sabina Concepci\u00f3n izena jarri zioten jaiotzez. Gurasoak, Igorre eta Gernikakoak ziren, baina gaztelania zen etxeko hizkuntza. Hamasei urterekin hasi zen euskara ikasten. Bere euskara irakaslea Ebaristo Bustintza \u201cKiriki\u00f1o\u201d idazlea izan zen eta haren ezaugarriak antzeman dira Utarsusen ipuin eta iritzi-artikuluetan . Bilboko Irakasleen Goi Eskola Normalean ikasi eta maistra titulua lortuta, 1920tik aurrera auzo-eskoletan aritu zen: Errigoitin, Plentzian, Lemoan, Berangon... Orduko joera orokorraren kontra eginez, ikasleei euskaraz irakasten zien. Bizkaiko Euzko Ikastola Batzako kidea zen.\nEzkondutakoan, Gregorio Erraztirekin Lemoara joan zen bizitzera eta han seme-alabak izan zituzten. Gerora, Bedia, Berango eta Algorta izan ziren familiaren bizitoki, non azken bi alaba izan zituen. 1930. urtean hasi ziren argitaratzen bere poemak aldizkarietan, garaian ohikoa zen bezala, ezizenez sinatuta. Kasu honetan, izen-abizenetik hartua zuen: U(nzueta) tar S(orne), non alfabetoko 'S' 'usus' gisa izendatzen zen (aranismoa). 1932 urtean, hizlari gisa nabarmentzen zen, emakumezkoen bozka eskubidea zela eta horren ingurura abertzaleek antolatutako mitin politikoetan. Gerra garaian eta ondoren isildu zen bere ahots literarioa.\n1937 \"Goizeko izarra\" ontzian erbesteratu zen lau ume txikiekin Bordelera. Kanbon ere bizi izan zen garai horretan. Familia berriz bildu zen handik bi urtera eta Bigarren Mundu gerra garaian, Lurdan Errazti senar-emazteak erresistentzian ibili ziren, 1941-1944 urteen artean, bizimodua Frantzian aurrera atera bitartean ahal zen moduan. 1945eko urtarrilean Parisera joan, eta han Leizaolak deitu zion gizonari Euzkadiko Gobernuaren ordezkaritza horretan lan egiteko eta ordezkaritzak zeukan etxeko atezainaren esparruan bizitoki hartu zuen familia osoak.. Parisen 1951 urtera arte bizi izan zen sendia han Eusko Jaurlaritzak zeukan ordezkaritzan lanean, itxi zen arte. Senarra gaixotatutakoan, Euskal Herrira itzuli zen familia. Alargunduta, sendiaren laguntzaz, frantses irakasle gisa bizimodua atera zuen seme-alabekin. 1977 urtera arte ez zuen berriz ezer argitaratu. Ordutik aurrera, 1990era arte \"Zer\" aldizkarian hasi zen olerkiak argitaratzen berriz.\n2005eko urtarrilaren 13an zendu zen, XIX. mendeko azken urtean jaiotako irakasle-idazle hau.\n2018an Espainiako Liburutegi Nazionalak bere testu hautaketa bat sartu zuen \"Emakume iraultzaile eta transgresoreak\" izeneko ekimenean, Emakume idazleen eguna ospatzeko.\n2007an Sorne Unzueta izena jarri zioten Getxoko kale bati. \nLanak.\nArtikuluak, ipuinak eta batik bat poemak idatzi zituen."}
{"id": "23559", "revid": "1659", "url": "https://eu.wikipedia.org/wiki?curid=23559", "title": "Ander Arzelus", "text": "Ander Arzelus Toledo (Donostia, Gipuzkoa, 1898ko abuztuaren 15a - Baiona, Lapurdi, 1949ko abuztuaren 27a), ezaguna baita Luzear izenordearekin (Arzeluz silabaka alderantziz jarrita), euskal hizlari, idazle eta kazetaria izan zen. Euskal mugimenduaren bultzatzaile gisa nabarmendu zen. Gerra Zibila piztu zenean, \"El D\u00eda\" egunkariko euskal orriaren arduraduna zen, eta \"Argia\" aldizkariko zuzendaria.\nHistoria.\n1898ko abuztuaren 15ean jaio zen Ander, Donostiako Parte Zaharrean, San Jeronimo kaleko 21ean. Hamabi anai-arrebaren artean zaharrena, Donostiako marianistetan egin zituen ikasketak. Hamasei urte zituela lanean hasi behar izan zuen, Donostiako Aurrezki Kutxan, eta hantxe aritu zen beharrean, harik eta 1936an gerra piztu zen arte. 1923an, Amalia Arrietarekin ezkondu zen. Lau seme-alaba izan zituen. Amale, Itziar, Ander eta I\u00f1aki.\nKazetaria.\n1920 Donostiako \"Euzko Gaztedi\"k eta GBBk kaleratutako \"Gipuzkoarra\" aldizkariak Luzearren lehen idazkiak argitaratu zituen.\n1920 Anderrek \u201322 urteko adina zuenean\u2013 emakumeak politikan ere parte hartu behar zuela defenditu zuen sutsuki.\n1921 \"Argia\" astekariaren fundatzaileetako bat izan zen Ambrosio Zatarain, Ricardo Leizaola, Gregorio Mujika, Victor Garitaonaindia, Ramon Inzagaray eta Jesus Carrerakin batera. Hantxe hasi zen erabiltzen \"Luzear\" izenordea. Urteetan, berriemaileen saila kudeatu zuen \"Argia\"n, \u201cEuskalerriko berriak\u201d.\n1926tik aurrera, borroka pertsonal batean jardun zuen: \"Txistu\" proiektua, haurrentzako aldizkari bat komikiz eta ipuinez betea, \"Argia\"rekin batera banatu izan zena, ez eragozpenik gabe. Diktadura garaian debekatua izan zen baina errepublikarekin berriro argitaratu ahal izan zuten.\n1929 \"Argia\" astekariko zuzendari izendatu zuten, Bitor Garitaonandia hildakoan.\n1931 Gregorio Mujika hil zela eta, honela eman zuen bere irakasleen berri: \"Beste eriotz negargarri batek, Karrera apaiz jaun argiarenak, onen utsa betetzera eraman nindun [Argiara]. \u2018Anabi\u2019-ri [Augustin Anabitarteri] eskerrak, nere burua euskal elerti bidean arkitu nuanean, nere aldamenean neramazkien bidelagunai begiraturik, neronen ausardiak txunditu ninduan: \u2018Garbi\u2019 (Garitaonandiatar Bitor), \u2018Elurmendi\u2019 (Intzagarai apaiz jauna), \u2018Jeme\u2019 (Mujikatar Gregorio), \u2018Anabi\u2019 bera, \u2018Egizale\u2019. Ba\u00f1a beingoz ez nuan atzera egin, eta \u2018Kiriki\u00f1o\u2019 elerti azikeran aurzai bezela izan banuan, oek izan ziran aurrera bideak urratu zizkidaten lagun ikasiagoak. Argian, ditadurako urteak zalantza bizian, ekaitzik gogorrenean \u2018oraingo onek zapalduko gatxiok\u2019 esanaz olatu amorratuai begira itxaso erdian larritasunik gorrienak elkarrekin ikusi dituzten arrantzale gizajoak bezela bizitu geranok ezin i\u00f1ola ere elkar aztu, naiz ta gero, nola ez dakigula, oraindik ere garbi ikusten ez degun eran, elkarrengandik, bat-batean, sakabanatuta arkitu\".\n1930 \"El D\u00eda\" egunkariko \u201cEuskal Orria\u201dren arduradun izendatu zuten. Lan horretan jardun zuen, gerra piztu arte. Lizardirekin batera, Ander Arzelusek ere euskarazko egunkari batekin egiten zuen amets. Garai hartan, makina bat eztabaida izan zuten gai horren inguruan. Argiako idazle-agenda ia osorik hustu zuen \"El D\u00eda\" egunkarian, eta emakumeak jarri zituen idazten, hala nola Elbira Zipitria eta Tene Mujika.\n1932 Joseba Zubimendirekin batera, euskara hutsezko irratsaio bat hasi zuen \"Uni\u00f3n Radio\" irratian, Donostian.\nPolitikaria.\nEtxetik jaso zuen politikarako zaletasuna, Ander Arzelusen aita, Andres, Sabino Aranaren lehen jarraitzaileetakoa izan baitzen Donostian.\n1930ean Eusko Alderdi Jeltzalean eman zuen izena. Hain zuzen ere, diktadura osoan barrena bananduta egon ziren alderdiko bi sektoreak, \"Comuni\u00f3n\" eta \"Aberri\", atzera bildu ziren urtean.\n1935ean Gipuzko Buru Batzarreko kide izendatu zuten, Zumarragan.\n1936an Gerra piztuta, Gipuzkoan ibili zen antolaketa lanetan. Irailean, Donostia erortzear, Jose Antonio Agirre, Frantzisko Basterretxea eta Juan Ajuriagerrarekin batera, hegazkina hartu eta Madrila egin zuen bidaia egazkinez, ez arriskurik gabe, Burgostik pasa behar izan zutenez, frankista matxinatuen gainetik, Madrilen, Largo Caballeroren gobernuarekin negoziatu zuten Euskal Estatutua. Probintzia osoa faxisten esku jausi ondoren, Bizkaira pasatu zen, eta han ere antolakuntza politikoan aritu zen. Urriaren 7an, Gernikan zen, Eusko Jaurlaritza eratu zenean.\n1937 Urtarrilean \"Eguna\" izeneko euskal egunkaria sortu zen, euskara hutsean. Nahiz eta egunkari berriaren sorkuntzan parte zuzena izan zuen, gutxi idatzi zuen han, hasieran argitaratua eta bakea eskatzen zuena: \"Ez gorrotorik\" zuen izenburu. \"Eguna\"n lan egiteaz gain, Andres Arzelusek Euskal Gobernuaren boletina euskarara itzultzen zuen, eta 1937an frankistak Bilbon sartu arte Bizkaiko hiriburuan euskararen alde egin ziren ekitaldi askotan parte hartu zuen.\nBilbo frankisten menpe erortzean, Santander aldera ihes joan ziren gudariekin batera eta Santo\u00f1a erori zenean, \"Luzear\" preso hartu eta Duesoko espetxera eraman zuten. Epaitu eta heriotza zigorra ezarri zioten.\n1938an Burgosko espetxera eraman zituzten aurrez, 6 bat ilabete Bilboko Larrinagako espetxetik igaro ondoren . Han, lau urte eta erdi egin zituen. Horietatik bat, heriotza-zigorra gainean zuela.\n1937-1943 urteen artean espetxetan egon zen, baina bertan ere ez zuten amore eman. Alderdiarekiko lanetan jarraitu zuen, baita idazlanak egiten ere, eta euskera irakasteko metodoak eta klaseak ematen jarraitu zuen garai guztian. Beren artean egiten eta zabaltzen zuten \"espetxetan\" aldizkaria, hasieran eskuizkribatuak eta aurrerago baita kartzelako inprimagailua klandestinoki erabiliz ere.\n1940an Bere kasua errebisatu, eta 14 urteko kondena ezarri zioten.\n1943ko urtarrilean, indultua jasota, kartzela utzi eta Donostiara bueltatu zen, Koldo Mitxelenarekin batera.\n1943-44 Madrilen bizi izan behar izan zuen, espetxetik irten eta hilabete batzuetara, deserriratze agindua jaso zuenean. Bertan bere lagun eta alderdikide Joseba Leizaolarekin izateko aukera ere izan zuen.\n1944an, Joseba Leizaola Madrilen atxilotu zutenean Irunera zeramatela jakinda, bera askatzeko plana egin eta Donostian trenetik ihes egiten lagundu zion eta polizien eskuetatik ihes eginda Iparraldera pasatzea lortu zuten.\n1944-1945 Donostian ez zen geldirik egon eta GBBeko kide gisa lanean jarraitu zuen, bestalde \u00abbere\u00bb parrokia zen Santa Mariako elizan inguruetako gazteak bildu eta abertzaletasunaz mintzatzen omen zitzaien.\n1946 Donibane Lohitzunera pasatu zen, Francoren polizia atzean zuen-eta, lan klandestinoak egiten ibili zelako. Joseba Rezolarekin batera, Donibane Lohitzunen bertan sortu zuen Euskadi Irratia, isilpean emititzen hasi zena. \"Luzear\" irratiko zuzendaria izan zen, eta euskarazko egitarauaren arduraduna. Bere kronikak \"Gorrititar Imanol\" izenordearekin izenpetzen zituen.\n1946-1949 Garai berean, EBBko lehendakariorde izan zen Iparraldean. Alderdiko txosten eta gutunetan \"Anselmo\" izena erabiltzen da hartaz hitz egitean (EBBko lehendakaria, Doroteo Ziaurriz, \"Dionisio\" zen): Ander, Andr\u00e9s, Luzear, Imanol, Anselmo.\n1949ko abuztuaren 27an hil zen, berrogeita hamaika urte bete berri.\nLanak.\nKazetaritza.\nHiru eratako lanak egin zituen \"El D\u00eda\" egunkariko Euskal Orrian:"}
{"id": "23560", "revid": "119347", "url": "https://eu.wikipedia.org/wiki?curid=23560", "title": "Anton Abadia", "text": "Anton Abadia Urrustoi \u2014Anton Abbadia izen-abizenez ere ezaguna; frantsesez, \"Antoine Thompson d'Abbadie d'Arrast\"\u2014 (Dublin, 1810eko urtarrilaren 3a - Paris, 1897ko martxoaren 19a) geografoa, astronomoa eta euskal kulturaren eragilea izan zen. Arnaut Mitxel Abadia geografoaren anaia zaharra zen.\nBiografia.\nZuberotar nobleziako familia batekoa zen. Bere aitona Jean-Pierre abade laikoa eta notarioa izan zen Zuberoan. Aita \u00dcrr\u00fcstoin jaio zen. Ama, berriz, irlandarra zuen.\nGazterik atxiki zuten haren gogoa geografiak, astronomiak eta ekialdeko kulturek; jakintsu eta esploratzailearen bizimodu higitua izan zuen. Frantziako Zientzia Akademiaren esanetara, egonaldi luzeak egin zituen Brasilen, Egipton eta, batez ere, bere anaia Arnaut Mitxel Abadiarekin batera, Etiopian. Egipton ibili zen 1848 arte. Bidaiotatik jakintza zabala jaso zuen hizkuntzez, etnologiaz edo geografiaz, eta eskuizkribu nahiz objektu bilduma handia ekarri zuen. 1851n Norvegiarako espedizio batera batu zen eguzki eklipse bat aztertzeko, eta 1882an asmo berarekin joan zen Santo Domingora.\nVirginie Vincent de Saint Bonnet andrearekin ezkondu zen 1859an.\nEuskal Herriaren maitale sutsua izan zen, eta euskal hizkuntza, kultura eta izatea babesteko lan handia egin zuen.\nEtiopiatik itzuli zenean, 1849an, 350 hektareako lursaila erosi zuen Hendaia eta Donibane Lohizune bitartean, \"Abadia\" izendatu zuena. Bertan bizi izateko, Abadia jauregia eraikiarazi zuen. Politikan ere sartu zen, Hendaiako alkate izan baitzen 1871-1875 bitartean.\nZientzialari eta esploratzailea.\nIkasle gazte zelarik, Anton Abadiak jakingura handia erakutsi zuen hizkuntza zahar nahiz berriekiko. Etxean hiru hizkuntza ikasiak zituen (euskara, frantsesa eta ingelesa), eta bizitzan zehar 14 bat hizkuntza menperatu zituen hitz egiteko moduan.\nZientzia izan zen, alabaina, bere ikasbide nagusia: mineralogia, biologia, fisika eta, batez ere, astronomia ikasi zituen Parisko Sorbona unibertsitatean. Esploratzaile senak laster eramango du Afrika hobeki ezagutzeko bidaia prestatzera; Etiopiara jo nahi zuen, baina lehenago Brasilera joan behar izan zuen 1835an, Zientzia Akademiak eskatuta, lurraren magnetismoa aztertzera.\n1837an, Anton eta bere anaia Arnaut Etiopia aldera abiatzen dira. Bidean era guztietako zailtasun eta oztopoak aurkituko dituzte, lurraldea mendean zuten jauntxoek elkarren arteko borrokaldietan frantsesen edo ingelesen laguntza inguratzen baitzuten; Abadiak estatu etiopiarraren batasunean laguntza funtsezkoa eman zuen. Urte luzetan, 1848 arte, Anton Abadiak jakintza handia bildu zuen Etiopiako hizkuntzez, etnologiaz eta, batik bat, geografiaz: kartografia egiteko metodo berri bat sortu zuen eta aurkikuntza ugari egin zituen.\nEskuizkribu kopuru handia bildu zuen, Etiopiako hizkuntza askoren alfabetoa eta hiztegia finkatzeko balio handikoak; hizkuntza horien guztien artean, amhariko hizkuntza ikertu zuen bereziki. Abadiak argitaratutako amhariko-frantses hiztegia geroagoko bidaiari anitzek erabiliko zuten.\nOrobat, Abadiak ongi beteak ikusi zituen Etiopiara eraman zuten lau helburuak:\nBere lan zientifikoen aitorpen ugari jaso zituen Abadiak, besteak beste Geografia Elkartearen urrezko domina eta Frantziako Ohorezko Legioko intsignia. Horrez gain, Frantziako Zientzia Akademiako kide izendatu zuten 1862an, eta lehendakari 1892an.\nEtiopiari buruzko mapak, katalogoak eta gainerako materialak argitaratu ondoren, beste bidaia asko egin zituen munduan barrena eguzki eklipseak aztertzeko: Jerusalem, Norvegia, Espainia, Aljeria... Ezkontzak ez zion eragotzi bidaiak egitea, bere emazte Virginie Vincent de Saint-Bonnetek beti laguntzen baitzion ateraldi luzeetan.\nAzken espedizioa 1882an egin zuen, Antilletara, Venus planetaren ibilbidea behatzeko.\nEuskaltzalea.\nLondresen Louis Lucien Bonaparte ezagutu zuelarik, Anton Abadia euskarari buruzko ikerketak eta lanak egiten hasi zen (1852).\nPolitikan, Hego Euskal Herriko karlisten alde aritu zen. Euskal letrak bultzatzeko asmoarekin, lore jokoak antolatu eta diruz lagundu zituen 1851tik hil zen urtera arte, 1897an. Lore joko horiek hamar urtez Urru\u00f1an (Lapurdi) antolatu ziren, gero 1864-1876 bitartean Saran (Lapurdi), eta handik aurrera urtero lekuz aldatu ziren. Jaietan, poesia lehiaketez gainera, herritar soilentzako kirol eta ikuskizunak izaten ziren.\nAgosti Xahorekin batera euskal gramatika bat atera zuen. Beste lan asko ere argitaratu zituen euskararen gainean. Euskaraz idatziriko lan bakarra, berriz, \"Zuberoatikaco gutun bat\" (1864) izan zen.\nEuskaldunez irudi mitikoa zuen Abadiak. Hala idatzi zuen: \u00abNous autres, Basques, nous sommes un secret, nous ne ressemblons pas aux autres peuples, fiers de leurs origines et pleins de traditions nationales. Si nous avons un fondateur, un premier a\u00efeul, c'est Adam.\u00bb\nAbadiak sortu zuen, euskaldunen irudi mitikoari jarraiki, \"Zazpi Uskal herriak bat\" edo \"Zazpiak bat\" esamoldea.\nJauregia.\nAbadia jauregia Hendaiako (Lapurdi) Santa Ana muturraren eta Ondarraitz hondartzaren ondoan dago 350 hektareako lur sail batez inguratuta. 1860 eta 1870 artean eraikia izan zen, Eug\u00e8ne Viollet-le-Duc eta haren jarraitzaile Edmond Duthoit arkitektoen zuzendaritzapean, estilo neo-gotikoan.\nHiru atal ditu:\nBarneko dekorazioan Abadiak munduan barrena egindako ibilaldietatik ekarritako objektu asko gordetzen da.\nGazteluaren gela guztietako hormetan edo tximinia buruetan esaldiak idatzirik ageri dira 14 hizkuntzatan. Kaperan dira ehortziak Anton Abadia eta bere emazte Virginie Vincent de Saint Bonnet.\nBaigorriko Etxauzko jauna ere izan zen eta harreman estua izan zuen herri horrekin; horregatik, han ere \"Eskualdun Phestak\" antolatu zituen 1905ean. Hil aurretik, Abadiak Frantziako Zientzia Akademiari utzi zion jauregia, baita gainerako bere ondasun guztiak ere. Egun museoa da.\nLanak.\nZientzia gaiak.\nAbadia lehen Zientzien Akademiako kide eta gero presidentea izan zen eta arlo horretan ere ekarpen inprotanteak egin zituen:"}
{"id": "23561", "revid": "95298", "url": "https://eu.wikipedia.org/wiki?curid=23561", "title": "Bitor Garitaonandia", "text": "Bitor Garitaonandia Ari\u00f1o (Zaldibar, Bizkaia, 1876ko martxoaren 6a - Donostia, Gipuzkoa, 1929ko abuztuaren 3a) euskal idazlea izan zen. Argia aldizkariaren sortzailea izan zen."}
{"id": "23562", "revid": "119347", "url": "https://eu.wikipedia.org/wiki?curid=23562", "title": "Joseba Zubimendi", "text": "Joseba Zubimendi Martiarena, baita ere Jose Zubimendi, (Donostia, Gipuzkoa, 1898ko martxoaren 12a - Kanbo, Lapurdi, 1939ko irailaren 29a) euskaltzalea izan zen, kantari, itzultzaile, kazetari, irrati esatari, poeta eta antzerkigile aritua.\nBiografia.\nJoseba Zubimendi Donostian (Gipuzkoa) jaio zen 1898an. Aita azpeitiarra zuen, hargin etorria Donostiara, Artzain Onaren katedrala edo eraikitzera.\nEuskaltzalea izan zen, Koldo Izagirrek dioenez XX. mendeak eman dituen euskaltzale handienetakoa. Haren eraginez sortu ziren Eusko Abesbatza, \"El Pueblo Vasco\" egunkariko euskarazko atala, Uni\u00f3n Radio irratiko euskarazko saioa, eta beste ekitaldi asko, bertsolaritza bultzatzeko eta suspertzeko asmoz. Ahots ona zuen, Donostiako Orfeoian kantatzen zuen, bakarlari gisa, eta irratsaio ederrak egiten zituen. Poesia ere idatzi zuen, garai hartan olerkigintza baitzen euskalgintzaren zama aurrera emeki zeraman gurdia. Garai hartan poesiak itzala zuen euskaltzaleen artean, eta prosa eredua bera ere mendean zeukan, gaur ez bezala.\nKanbon (Lapurdi) 1939an idatzitako testuak, bere garaian \"Eusko Deya\"n argitaratuak, \"Matxin Irabola, Senpereko bertsularia\" liburuan bilduta agertu ziren 2010ean. Kanbo erbeste izan zitzaion Zubimendiri, Espainiako Gerra Zibilaren ondoren. Testurik gehienetan bertsolaritza eta bertsolariak aipatzen badira ere, garai bateko kronika zehatz eta konplitua eginez, hitzak ez dira horretara mugatzen soilik, harantzago doaz eta euskaltzaletasunaren argazkia ekartzeaz gainera, nolabaiteko kronika sentimentala ere azaltzen digu, euskaltzaletasuna sentimendua baita, arrazoia baino areago. Testuak irakurgarriak dira oraindik eta, neurri batez, eredugarriak ere bai. Zubimendi bertsozale eta euskaltzaleak, gerran garaitua izandakoak, bere memoria darabil aurreraka eta atzeraka, eta behin ezagututako jendea, adiskideak izan nahiz ez, dakartza gogora, izan zena esateko asmoz.\nLapurdin bizi zela Euskara-frantsesa-espainiera hiztegia idazteari ekin zion. Kanbon hil zen, 1939an, erbeste gorrian, gazterik artean."}
{"id": "23563", "revid": "1491", "url": "https://eu.wikipedia.org/wiki?curid=23563", "title": "Katalina Eleizegi", "text": "Katalina Eleizegi Maiz (Donostia, Gipuzkoa, 1889ko apirilaren 6a - Lizarra, Nafarroa, 1963ko azaroaren 19a) euskal idazle bat izan zen; antzerkigile lanetan nabarmendu zen. Irakasle ikasketak egin ondoren, lan egin zuen Euskal Herriko zenbait lekutan, baina osasun arazoek eraginda, Lizarrara erretiratu zen, klima lehorragoaren babesera; izan ere, txikitatik arnas hartzeko arazo kronikoak izan zituen. Euskal antzerki modernoaren aitzindarietako bat izan zen.\nBiografia.\nDonostiako hiri barrenean bizi zen familia bateko lau senidetatik nagusia izan zen Katalina Eleizegi. Artzain Onaren katedralean bataiatu zuten jaio zen egun berean, 1889ko apirilaren 6an, \"Catalina Dominica\" izena jarrita; Joxe Juan (1891), Juana Anbrosia (1893) eta Juana Maria (1897) izan zituen anai-arrebak. Gurasoak, berriz, Kaietano Maria Eleizegi Otegi (1868-08-07) urnietarra eta Juana Josefa Maiz Albizu donostiarra izan ziren. Gurasoak 1888ko apirilaren 17an ezkondu ziren, Artzain Onaren katedralean.\nUmetan gaizki sendatutako hotzeri baten ondorioz, arnas aparatuko arazoak izan zituen beti. Irakasle ikasketak egin zituen Burgosen (Espainia); tituludun euskal maistren lehen belaunaldikoa izan zen. Irakasle gisa lan egin zuen Oiartzunen, Bidanian, Amasan eta Iturenen, baina osasun arazoek behartuta, eguraldi lehorragoko lekuak bilatu behar izan zituen. Horrela, barrualdeko herri askotan bizi izan zen: hasieran Donostian bere gurasoenean, baina, gero, Euskal Herriko beste herri batzuetara joan zen bizi izatera. Iru\u00f1ean, Auritzen eta Madrilen bizi izan zen, eta gaztaroan bidaia asko egin zituen, Gipuzkoan eta Nafarroan barrena batez ere.\nBere bizitzaren aldi luzeena, azken hogeita hamar urteak Lizarran egin zituen: Espainiako gerraren hasieratik hil arte hantxe bizi izan zen, Txapitel kaleko lehen zenbakiko bi oineko etxean: goiko oinean, etxebizitza zegoen, eta han izan zituen Katalinak alokatuta bere logela eta egongela txiki bat; beheko oinean, berriz, etxe jabeen Etxegoiendarren ehorztetxea zegoen.\nBizitza osoan arnas arazoak izanik, bere beldurra zen asmak eragingo ziola heriotza, baina ez zen hala izan: ahoko infekzio larri baten aurkako botikak eragindako erreakzio batez hil zen, 1963ko azaroaren 19an, hirurogeita hamalau urte zituela.\nKatalinaren izen-deiturez.\nGaur egun, \"Katalina Eleizegi\" forma normalizatua izan arren, beraren bizialdian beste era batzuetan ageri izan zen idatzita haren izena. Gaztelaniazko testuetan, \"Catalina Eleicegui\" edo \"Catalina de Eleicegui\" erabili ohi zen, orobat. Euskarazkoetan, berriz, \"Katali\u00f1 Eleizegi\" edo \"Eleizegi'tar Katari\u00f1e\", Aranak eta Elizaldek 1910ean euskal izen-deiturak idazteko proposatutako eran.\nAzken forma horrek izan du oihartzunik: besteak beste, Koldo Mitxelena Kulturuneko katalogoan, Katalina Eleizegiren erregistroak izenburu honen barruan ageri dira: \"Eleizegi Maiz, Katari\u00f1e, (1889-1963)\"; eta Harkaitz Canok 1997an egindako azterketan \"Katari\u00f1e Eleizegi\" izendatzen zuen idazlea.\".\"\nLanak.\nDonostiako aroa.\n\"Garbi\u00f1e\" (1916).\n\"Garbi\u00f1e. Iru egintzetan eratutako antzerkia\" (1917, Tolosan, Eusebio Lopezenean)\nHiru ekitaldiko drama historikoa da, Eleizegiren lanik ospetsuena alde guztietara. Donostiako Udalak 1916an saritutakoa, 1916ko abenduaren 21ean Donostiako Antzoki Zaharrean jokatu zen lehen aldiz; hurrengo urtean Tolosan argitaratu eta urteetan antzeztua izan zen.\nAntzerki obraren istorioa XIII. mendean gertatzen da, nafarren eta musulmanen arteko gerra giroan, Larrain familia aberatsaren jauregian; ezinezko amodio baten istorioa da: Ibon eta Egurtza maitemindurik daude Liderekin; Lide bera eta Garbi\u00f1e, itsuturik Ibonekin. Korapilo horren inguruan gertatzen dira obraren hiru egintzak.\nOso kritika onak jaso zituen antzerki lana jendaurrean jokatu orduko; besteak beste, Toribio Altzagak biziki goratu zuen. Benito P\u00e9rez Gald\u00f3sen \"Marianela\" antzerki obrarekin konparatua izan da, maitasunaren eta sakrifizioaren arteko uztarduragatik.\n\"Loreti\" (1917).\n\"Loreti\" (1917)\". Iru egintzetan eratutako antzerkia eta 1917garren urtean Donostiko Euskal-Ikustetan saritua\" (1917, Donostian, Loyola'tar Eneko Deunaren Irarkolan)\nHiru ekitaldiko drama historikoa da hau ere. Donostiako Udalak 1917an saritua, 1918ko abenduaren 21ean argitaratu eta antzeztu zen lehenengoz, Antzoki Zaharrean. \"Garbi\u00f1e\"-k baino harrera hotzagoa izan zuen arren, egileak kultura handia zuela berresten du lan honek. Kantabriar gerrateetan girotu zuen, kantabriarrak (hau da, orduan sinistu ohi zenez, euskaldunak) erromatarren aurka aritu ziren antzinako garaietan.\n\"Gaine\" (1929).\nHiru ekitaldiko antzezlana da. 1932ko otsailetik apirilera bitarte argitaratu zen, \"El D\u00eda\" egunkarian, nahiz obra hiru urte lehenago amaitu zuen idazten Madrilen, 1929ko urtarrilaren 18an. Ez da aurreko bi lanak bezain ezaguna. 1970eko hamarkadan girotuta dago, etorkizunean beraz: \u00abemendikan berrogeinbat urtera gertatuko balitzake lez antzeztuko da\u00bb idatzi zuen Eleizegik sarreran. Europako hotel bateko batzar gelan hasten da, XX. mendearen hondarrean, baina bigarren ekitaldia XIII. mendeko giroa duen Atharratzeko jauregi batean gertatzen da.\n\"Yatsu\" (1934).\nHiru ekitaldiko drama historikoa da. Saritua, argitaratua eta antzeztua izan arren, oso ale gutxi gordetzen dira liburutegietan. Frantzisko Xabierren familiaren izena daraman lan honetan 1512an Nafarroako konkista kontatzen du. Kritika onak izan zituen, abertzaletasun sentipena azpimarratzen zuelako; baina kontrako kritikak ere bai, testua gehiago landu beharrekotzat jo baitzuten antzerki kritikari batzuek. Antzerki lana Donostian, Tolosan, Arrasaten, Bergaran eta Bermeon \u2015gutxienez\u2015 jokatu zen arren, gaur egun obra galdua dago, libretoa ez baita inon aurkitzerik.\nLizarrako aroa.\nEskuizkribu argitaragabeak.\n\"Brujaseko arilkia\" (1960).\nEkitaldi bakarreko \u00abGabonetako ipuina\u00bb da, Charles Dickensen ipuinen estilokoa. XIII. mendean dago girotuta, Flandriako Brujas hirian. Andre Susan jostuna (amama) eta Mady (biloba gaztetxoa) dira protagonistak. Aberatsen eta pobreen arteko desberdintasunak agerrarazten ditu, pobreen bizimodu gogorra erakutsiz. Lan hau ere Katalina Eleizegiren oinordekoek gordetzen dute.\n\"Erausoko Kateri\u00f1e\" (1962).\nHiru ekitaldiko drama historikoa da. Katalina Eleizegi bera hil eta gero antzeztua izan zen, baina ez da inoiz argitaratua izan. Antzezlan honetan Katalina Erauso moja alferezaren biografia kontatzen du. Erauso familiaren etxean hasten da, Donostiako mojen komentuan jarraitu eta Mexikon, azteken herrian amaitu. Kristau erlijioa eta azteken erlijioa agertzen dira. Lan hau Katalina Eleizegiren oinordekoek gordetzen dute, koaderno batean eskuz idatzita.\n\"Roldan\" (1963).\nHiru ekitaldiko drama historikoa da, Katalina Eleizegiren lan guztietan ezezagunena. Eskuizkribua amaitu gabe utzi zuen. Errolanen gertakari historikoan girotuta dago eta tartean ezinezko amodioa agertzen da. Katalina Eleizegiren oinordekoen esku dago, ohar sorta bat dela esan daiteke, obra amaitu gabe baitago.\nKritikaren ikuspegia.\nArrakasta.\nBere garaian oso harrera beroa izan zuten Eleizegiren lanek, kritikari eta ikusleen aldetik. Besteak beste, Toribio Altzagak oso harrera beroa egin zion \"Garbi\u00f1e\" obraren estreinaldiari:\nGazte izanik \u201527 urte zituen Eleizegik, \"Garbi\u00f1e\" lehen aldiz jokatua zenean, 1916an\u2015 antzerki idazle heldu baten dohainak ikusten zizkion Altzagak, bai dramatizazioan, bai pertsonaien ezaugarrietan, bai idazkeran.\nEstreinaldian izandako arrakastaren oihartzunari esker, 1960ko hamarkadan Gazteluko \"Gazte Alaiak\" antzerki taldeak Gipuzkoako herri askotara eraman zuen \"Garbi\u00f1e\" antzezlana.\nAntzerki modernoaren aitzindari.\nHarkaitz Canoren ustez, Katalina Eleizegi \u00abeuskal antzerki modernoaren ama\u00bb izan zen. Iritzi berekoa da Amaia Alvarez Uria idazle eta irakaslea: Eleizegik ongi ezagutzen zuen Euskal Herria, bazter askotan ibilia zen, kultura handiko emakumea zen, egoera ezin hobean zegoen euskal antzerkia idazteko.\nIdazteko aukera.\nKatalina Eleizegiren biografian bi elementu ikusten ditu erabakigarri Amaia Alvarez Uriak, XX. mendearen hasieran emakume batek idazle izateko ezinbestekoak:\nDonostiako aroan, hau da, Espainiako Gerra Zibilaren aurreko urteetan, gurasoen etxean bizi zelarik, idazle izateko ezinbesteko baldintza horiez gainera, \"Gabi\u00f1e\" obraren arrakastaren faktorea gehitu behar zaio; \"euskal pizkundearen\" giroak biziki laguntzen zuela antzerkia idaztera.\nGerra osteko Lizarrako giro hertsian, berriz, hasieran ezkontzaren eta seme-alaben bidea albo batera utzi eta ibilbide intelektual bat lantzeko erabakitzen zuen emakume bakarti batek ez zuen ia lekurik gizartean. Horregatik, Lizarrako lehen egunetan Katalina Eleizegik Santo Domingo komentuan hartu zuen ostatu, eta gerora ere han bilatu zuen babesa, ez bakarrik fededuna zelako, baizik gizarteak ematen ez zuen babesa eskain zezakeelako komentu batek bera bezalako emakume batentzat.\nAutoerbestea.\nAmaia Alvarez Uria irakasleak dio Katalina Eleizegiren erabakia, Lizarrara bizi izatera joateko, \"autoerbesteratze\" bat izan zela. Arrazoi batzuk ere aipatzen ditu, nahiz aitortzen duen elementu asko falta direla Eleizegiren soslai biografiko sendo bat egiteko: osasun arazoez gain, erlijioaren eragina, idazteko giro lasai baten beharra, argitaratutako lanek jasotako kritika ezkorrak... Emily Dickinson amerikar idazlearekin parekotasunak aurkitzen ditu:\nEmakumeen irudiak.\nKatalina Eleizegiren antzezlanetan emakumeak dira gehienetan protagonista: Garbi\u00f1e eta Lide \"Garbi\u00f1e\" obran; Loreti eta Aztain-amona \"Loreti\" obran; Katxala \"Erausoko Kateri\u00f1e\" obran. Gai historikoetan oinarritzen diren istorioak direla kontuan hartuta, begien bistakoa da emakume protagonista ugariek erakusten dutela egilearen asmo zehatz bat: andrazkoen bizimodua eta esperientziak erakusteko gogoa.\nOrobat, Katalina Eleizegiren antzezlanetako emakume protagonistak \u00abpertsona osoak dira, gizonaren baimen eta aholkurik gabe erabakitzeko gaitasuna duten banako askeak\u00bb. Garai hartako antzerki lanetan emakumezkoen irudi hegemonikoei begiratu bat emanik, bistan da Katalina Eleizegiren emakume protagonistek bi alde biltzen dituztela: batetik, eredu klerikal eta nazionalistaren araberako jokabideak gailentzen dira; baina bestetik, emakumeak tradizioan izan duen rola eta lekua erakusteko disidentzia moduko bat agertzen du.\nOmenezko aipamenak.\nDonostian kale batek \"Katalina Eleizegi\" izena darama, Aiete auzoan; zehazki, Aiete eta Morlans auzoak elkartzen ditu. Donostiako Udalak 1996ko otsailaren 19an hartutako erabaki batez izendatua izan zen."}
{"id": "23564", "revid": "95298", "url": "https://eu.wikipedia.org/wiki?curid=23564", "title": "Juan Ignazio Uranga", "text": "Juan Ignazio Uranga (Errenteria, Gipuzkoa, 1863 - Donostia, Gipuzkoa, 1934ko apirilaren 24a) euskal olerkaria eta Donostiako Parte Zaharreko bizargina izan zen. Sari ugari jaso zituen bere olerkiei esker, gehienak \"Euskal-Esnalea\" eta \"Euskal-Erria\" adizkarietan plazaratuak.\nObra nagusiak: \"Urtearen lau erak\" (1887), \"Ama euskera\" (1890), \"Loreak on Antonio Oquendori bere talluntzaren aurrean\" (1895), \"Aritzaren zumo gozua\" (saiakera dramatikoa, 1896), \"Umezurtza\" (J.M. Arrietarekin batera idatziriko komedia, 1896), \"Izar\" (1898), \"Enaden elkartasun maitia\" (1899), \"Manu\" (komedia, 1900), \"Udaberriya\" (1902), \"Biursarriyak eta kikirrak udaberriyari\" (1904) eta 1908-1915 urteetan idatziriko hainbat bakarrizketa dramatiko \"(Ero algara, Amets bat dirudi, Euskaldun bat, Au mundua, Ostatuan, maitasuna, Gizon galanta, Osasungaya, Nekazariya, mani, mari-Mikela, Nere diruak, Zein da nire zale?, Sorginak)\". Bereak dira, halaber, \"Aideko txoriya\" (1916), \"Mari\" (1917) eta \"Manu dantzaria\" (1917) obrak."}
{"id": "23565", "revid": "95298", "url": "https://eu.wikipedia.org/wiki?curid=23565", "title": "Antonio Arzak", "text": "Antonio Arzak Alberdi (Donostia, Gipuzkoa, 1855eko uztailaren 26a - Donostia, 1904ko urriaren 11) idazlea, musikagilea eta kultura eragilea izan zen. Besteak beste, \"Euskal-Erria\" aldizkariaren zuzendari izan zen hogei urtez, Donostiako Orfeoia sortu zuen, eta antzerkiaren sustatzaile izan zen.\nBiografia.\nDonostiako Ategorrieta auzoan jaio zen, Baderas izeneko etxean. Gerora, 1882ko urtarrilaren 21ean, etxe hori saldu egin zioten Servantes de Marie d'Anglet erlijio kongregazioari Antonioren gurasoek, bertan komentua eta ikastetxea egin zezaten.\nSan Bizenteko parrokian bataiatu zuten, 1855eko uztailaren 28an. Ama Antonia Ramona Justa Alberdi Agirre eta aita Manuel Arzak Izagirre izan zituen, biak donostiarrak.\nBerrogeita bederatzi urte zituela hil zen, Donostian, arreba alargun Josefaren etxean, bihotzekoak jota. Haren hil-berriak atsekabe handia zabaldu zuen Euskal Herrian eta, bereziki, Donostiako euskaltzaleen artean. Biharamuneko egunkarietan idatzitako ohore-hitzen artean, hauxe idatzi zuen Biktoriano Iraolak: \u00abBera zan gure argibidea, berak gidatzen ginduan, euskal zaliak gelditu gera ume zurtzaren moduan\u00bb. Artzain Onaren katedralean egin zizkioten elizkizunen gastuak Donostiako udalak ordaindu zituen.\nIdazlea.\nGazterik argitaratu zuen bere lehen poema, 1880an, \u00abAzken agurrak gure etsaigoari\u00bb, Jose Manterolaren \"Cancionero Vasco\" obraren barruan.\n1881ean, Iru\u00f1eko \"Revista Euskara de Navarra\" aldizkariak kaleratu zuen Arzaken lanik ezagunenetakoa: \u00abIltzen bazaigu ama euskera euskaldunak: illak gera!\u00bb izeneko artikulua.\nEtengabe argitaratu zituen olerkiak eta bestelako lanak aldizkarietan, berak zuzentzen zuen \"Euskal-Erria\" aldizkarian batez ere. Lan guztietan ageri du Arzakek izadiari zion maitasuna, jarrera bakezalea eta kristau sinesmen sakona.\nKultur eragilea.\nManterola bat-batean hil orduko, Antonio Arzakek hartu zuen 1884an \"Euskal-Erria\" aldizkariaren zuzendaritza. Urte berean euskal festak antolatzen zituen Euskarazko Itz-Jostaldien Batzarra elkarteko idazkari izendatu zuten. Erakunde horren barruan, lan handia egin zuen urterik urte, Euskal Herrian barrena antolatzen ziren lore-jokoak antolatzen.\nDonostiako Udal Liburutegiko zuzendari izan zen bere bizitzaren azken urteetan. Bere lanari eta kultur senari esker, liburutegiaren funtsa asko aberastu zen. Hil hurren, bere azken lana izan zen liburutegiaren katalogoa osatzea, \"Cat\u00e1logo por orden de materias y alfab\u00e9tico de autores\" (1904) izenburuaz.\nBere lanari esker sortu zen Donostiako Orfeoia; ohorezko lehendakari izendatu zuten horregatik. Hain zuzen ere, Arrasaten 1896an izan ziren lore-jokoetan aurkeztu zen lehenengoz Donostiako Orfeoia.\n\"Euskaldun-Fedea\" antzerki taldea sortu zuen 1896an, Jose Zapirainekin batera. Talde horrek jarraitu zion Martzelino Soroak eta Jose Manterolak aurretik egindako lanari, eta bertan partaide izan ziren, besteak, beste, Juanita Andonegi, Matilde Tapia, Miguel Salaberria, Domingo Andonegi, Felipe Kasal eta Pepe Artola.\nEspainiako Historiaren Errege Akademiako eta Frantziako Arkeologiako Batzarreko urgazle izan zen Antonio Arzak."}
{"id": "23566", "revid": "499", "url": "https://eu.wikipedia.org/wiki?curid=23566", "title": "Frantzisko Lopez Alen", "text": ""}
{"id": "23567", "revid": "119347", "url": "https://eu.wikipedia.org/wiki?curid=23567", "title": "Frantzisko Lopez", "text": "Francisco Lopez Alen, (Donostia, Gipuzkoa, 1866ko urtarrilaren 9a - \"ib.\", 1910eko uztailaren 27a) euskal idazlea eta marrazkilaria izan zen. Poema eta idatzi batzuk Mendiz-Mendi goitizenez izenpetu zituen.\nBiografia.\nFrancisco Lopez Alen Donostian jaio zen. Jose Lopez Aizpuru izan zuen aita, urtetan udal liburutegiko zuzendari izandakoa.\nAntonio Arzak 1904an hil zenean, udal liburutegiko zuzendari eta \"Euskal-Erria\" aldizkariko zuzendari izendatu zuten, eta Jose Manterolak hasitako lanari gogotik jarraitu zion hil bitartean.\nBere lanengatik, \"Real Academia de la Historia y de las Bellas Artes de San Fernando\" akademiako kide izendatu zuten.\nMarrazkilari eta margolari trebea zen. \"Euskal-Erria\" aldizkarian erretratu eta marrazki ugari argitaratu zuen. Orobat, Frantziskok margotu zituen Donostiako Konstituzio plazan dagoen udaletxe zaharreko hormak dotoretzen dituzten pinturak, XVII. mendeko irudiz horniturik.\nDonostian hil zen, berrogeita lau urte zituela.\nIdazlea.\nEuskaraz asko idatzi zuen Lopez Alenek, batzuetan \"Mendiz-Mendi\" izengoitia. Lore jokoetan eta euskal festetan sari ugari eskuratu zituen.\nBeste askoren artean, 1894an Antonio Okendo almirantearen biografia idatzi zuen, eta bi urte geroago bere poemarik ezagunena, \"Josecho\" izenburuaz, argitaratu zuen \"La Voz de Guip\u00fazcoa\" egunkarian.\nGaztelaniazko lanen artean, San Telmoko komentuaz eta Donostiako udal liburutegiaren historiaz egindako lanak nabarmendu behar dira. Era berean, 1906an \"Memoria art\u00edstica de San Sebasti\u00e1n y Descripci\u00f3n de las Fiestas E\u00faskaras\" argitaratu zuen."}
{"id": "23568", "revid": "95298", "url": "https://eu.wikipedia.org/wiki?curid=23568", "title": "Ramon Artola", "text": "Ramon Antonio Artola Larra\u00f1aga (Tolosa, Gipuzkoa, 1831ko abuztuaren 31 - Donostia, Gipuzkoa, 1906ko abuztuaren 20a) euskal idazlea eta antzerkizalea izan zen. Sortzez tolosarra izan arren, bizitzaren alderik handiena Donostian eman zuen.\nBiografia.\nAma, Maria Antonia Larra\u00f1aga Ganuza, tolosarra zuen; Antonio Artola Etxeandia aita, berriz, Astigarragakoa. Jatorriz, beraz, Artolatarrak ez ziren Donostiatik oso apartekoak.\nBera baino lehenago izen bereko Ramon anaia jaio zen, 1826ko abenduaren 8an, baina jaio orduko hil zen. Garai hartako ohiturari jarraituta, hurrengo semeari izen bera jarri zioten. Bost senidetan (anai-arrebak: Francisco, Manuel Maria, Maria Dolores eta Justina Magdalena) gazteena zen bera.\nGaztetan Donostiara joan zen bizi izatera. 1858ko azaroaren 23an, hogeita zazpi urte zituela, Manuela Elizetxea Altzelai lezotarrarekin ezkondu zen. Bere seme-alaba Rosario eta Pepe ere idazle eta antzerkizale ezagunak izan ziren.\nHirugarren Karlistaldian liberalekin ibili zen boluntario, karlistek Donostia inguraturik eduki zutenean, Bilintx, Serafin Baroja eta beste hainbat euskaltzale bezala.\nOgibidez iturgina zen; baita ere, etxeak margotzen, altzari zaharrak konpontzen eta halako lanetan ari izaten zen. Lantegia Puyuelo kalean zeukan; gaurko Fermin Kalbetonen, alegia.\nDonostian hil zen 1906ko abuztuaren 20an, 75 urte bete baino egun gutxi lehenago.\nLanak.\nBere lehen poemak Jose Manterolaren \"Cancionero Vasco\" obran argitaratu ziren eta, geroztik, gehien-gehienak \"Euskal-Erria\" aldizkarian kaleratu zituen.\nBere lehen lan ezaguna \"Gipuzkoa-ko Probintziaren kondaira laster bat Espa\u00f1iako beste zenbait pasarterekin. Itz neurtuzko moldaeran\".\nAntonio Zabalak zuzendutako \"Auspoa\" saileko lehen alea Ramon Artolari eskainia da, \"Sagardoaren graziya ta beste bertso asko\" izenaz. Liburu horrek bere lanaren zati txiki bat besterik ez zuen jaso. Izan ere, poema asko eta asko idatzi zuen. Bertsolarien molde zaharretan, estilo bizi eta gozoa du bere bertsoetan.\nBerea da \"Illunabarra \"poema (1880), Raimundo Sarriegik musikatua eta abesbatza eta zortzikoteek askotan kantatua.\nSari asko irabazi zuen Ramon Artolak bere poemekin, besteak beste 1884an Itziarren (Deba) egin ziren lore-jokoetan."}
{"id": "23569", "revid": "1028", "url": "https://eu.wikipedia.org/wiki?curid=23569", "title": "Rosario Artola", "text": "Rosario Teodora Artola Elizetxea (Donostia, Gipuzkoa, 1869ko maiatzaren 7a - 1950eko urtarrilaren 5a) euskal idazle bat izan zen, XIX. mendean euskaraz idazten hasitako lehen emakumeetako bat.\nBizitza.\nRosario Teodora Artola Elizetxea Donostian sortu zen, 1869an.. Ramon Artola tolosarra (1831-1906) eta Manuela Elizetxea lezoarra (1827-?) izan zituen guraso; bost senidetan gazteena izan zen: Ramon, Pako, Pepe, Manuel (8 urterekin hil zena) eta bera. Aita Ramon olerkari ospetsu bat izan zen, eta Pepe anaia ere olerkari eta antzezle ezagun bat izan zen Donostian, XIX. mende amaierako euskal kulturaren belaunaldian. Artolatarren familia Donostiako tradizio liberalean kokatzen da; besteak beste, aita Ramon boluntario ibili zen milizia liberaletan, Hirugarren Karlistaldian, karlistek Donostia inguraturik zutenean.\nLanbidez, jostuna izan zen; urte luzez aritu zen lanbide horretan, Donostiako Idiakez kaleko joskintza lantegi batean. Ez zen inoiz ezkondu. Bizitza luzea izan zuen; laurogei urte beteak zituela hil zen Donostian, 1950ean.\nIbilbidea.\nEmakume idazle aitzindari.\nAzterketak oso urriak diren arren, XX. mendearen lehen urteak oso emankorrak izan ziren, emakumeek idatzitako euskal literaturari dagokionez.\nXIX. mendearen amaieran, bereziki foruak indargabetu ondoren, Euskal Herriaren nortasuna, tradizioak, kultura eta hizkuntza babesteko mugimendu intelektual indartsu bat sortu zen euskal lurralde guztietan. Euskal kulturaren loraldi horretan, emakumeei leku bat emateko ahalegin bat egiaztatu zen, bereziki euskararen gotorleku zirelakoan. Horrela, pixkanaka \"emakume idazlearen\" figura soziala \u2015hau da, onarpen maila zabal bat eta eginkizun intelektual jakin batzuk dituena\u2015 eratzen joan zen.\nHorrez gainera, euskararen babes sozialaren esparruan eragin handia izan zuen, baita ere, euskal abertzaletasun sortu berriak. Emakumea euskal gizarte tradizionalaren ikurtzat hartzen zen, eta berpizkunde bati ekiteko nahitaezko gotorlekutzat; izan ere, emakumea belaunaldien artean kulturaren eta hizkuntzaren transmisioaren bermetzat hartzen zen, eta belaunaldi berrien hezieraren arduradun nagusitzat.\nPolitikan eta gai sozialetan emakumeen parte hartzearen aldeko iritzi orokor horrekin batera, euskarazko kultura eta literatura sailetan emakumeen ekarpena gero eta bilatzen zen. XX. mendearen lehen urteetan, euskararen aldeko elkarte eta aldizkari askok emakumeak nahi izaten zituzten egile partaideen artean. Emakume idazleen aitzindari izan zen Rosario Artola: 1889tik 1918ra bitarte, 46 poema argitaratu zituen, batez ere \"Euskal-Erria\" aldizkarian.\nOlerkiok bertsolaritzaren moldeak eta baliabideak dituzte oinarrian, bai neurriaren aldetik (zortziko txikia, gehienetan), bai erritmoaren aldetik. Alde formal eta estilistikoan, Artolaren olerkigintza bat dator garai hartako euskal poeta gehienen joerarekin.\nZernahi gisaz, Artolak emakume idazleen ikusezintasuna era berezi batean pairatzen du: irudi luke familiaren halabeharrezko ondorioz \u2015aita Ramon eta anaia Pepe idazle zirelako, alegia\u2015 izan zela idazle, ez beraren merezimendu soilez.\nGarai hartako kultura nagusiak emakumeari aitortzen zion betekizun mugatuaren barruan, Artolak bere bidea egiteko ahalegin bat egin zuen euskal olerkigintzan.\nAntzerkia.\nIdazle gisa egindako lanaz gain, antzerkian aritu zen Rosario Artola, Euskaldun Fedea taldean. Antzerki talde hori Donostian sortu zen 1896ko martxoan, Marzelino Soroa antzerki idazlearen inguruan; taldean zegoen, Rosario Artolaren batera, Pepe Artola anaia. Euskal antzerkia Gipuzkoako herri askotara eraman zuen. Euskarazko Itz-Jostaldien Batzarrak antolatzen zituen lore-jokoen barruan. Antzerkigile talde berri bat sortu zen Euskal Fedearen eraginez, ikusleekin bat egiten zuena antzerkiaren eginkizunaz: denbora-pasa atsegin bat izatea. Horrela, Euskaldun Fedeak alaitasunaren, komediaren eta jolasaren mezua zabaldu zuen herriz herri; batzuetan, ironia pixka bat ere bai.\nEuskaldun Fedean parte hartutakoen artean daude Pepe Artola, Ramon Illarramendi, Ramos Azkarate, Valeriano Mocoroa, Jose Marino Arrieta, Maria Casal, Juan Inazio Uranga, Serafin Baroja, Toribio Altzaga, Domingo Andonegui, Federico Larm\u00e1n, Jose Ganboa, Felipe Casal, Ram\u00f3n Guelbenzu eta beste zenbait.\nPartaideen artean zegoen, baita ere, antzerki lanen idazle gisa, Biktoriano Iraola pasaitarra. Rosario Artolaren aita Ramonen lagun hurkoa zenez, harreman handia izan zuen Iraolak artolatarrekin. Besteak beste, Rosarioren erretratu ezagunena (artikulu honen buruan ikusten dena) Iraolak egindako marrazki bat da, 1894ko ekainaren 2an argitaratua \"El Thun Thun - Semanario koshkero\" aldizkarian.\nKritikaren ikuspegia.\nLuis Baraizarrak eta Julen Urkizak aitzindaritza garbi bat aitortzen diote Rosario Artolari euskal emakume idazleen artean:\nMaite Nu\u00f1ez-Betelu irakaslearen iritziz, euskal emakume idazleen aitzindari izateaz gain Rosario Artolaren lanetan argi nabarmentzen da kultura eta nortasun xedea:\nIzan ere, Artolaren olerkigintzak \"euskaldun fededun\" axioma adierazten du, hau da, euskaldunak berez eta halabeharrez kristau fededun direla. Axioma hori euskal literaturara guztiz zabalduko da hurrengo urteetan, euskal nortasunaren ezaugarri nagusietako bat balitz bezala, bereziki euskal emakumearena.\nArtolaren olerkiak lau arlotan sailkatu daitezke:\nAlegiak.\nLehen urteetan, Artolak bertsotan idatzitako alegiak dira, xede didaktiko argi batez eginak. Alegia hauen erakutsietan nabarmentzen dira benetako adiskidetasunaren balioa (adibidez, \u00abBi choriyak\u00bb olerkian); lanari lotzeko jarrera ona (adibidez, \u00abAsto alperra\u00bb olerkian); edo emandako hitzari eutsi beharra (adibidez, \u00abA\u015deriyak\u00bb olerkian). Olerki hauetan, euskal baserriari lotutako bizimolde tradizionala islatzen du, emakumea beti bigarren maila batean erakusten duena.\nElegiak.\nEuskal idazle askoren \u2015haietako batzuk, \"Euskal-Erria\" aldizkariaren partaideak\u2015 heriotzean idatzitako olerkiak idatzi zituen Artolak; guztiak, gizonezkoak. Euskal kulturaren alde egindako lana eta ahalegina goratzen ditu, eta eredutzat aurkezten ditu, orobat. Olerki hauetan, Jainkoarengan bilatzen du Artolak kontsolamendua, eta azpimarratzen du hil ostean ere euskal kulturaren alde egindako lana geldituko dela bizitzan egindakoaren lekuko.\nAma Birjina goratzeko olerkiak.\nSail honetakoak dira Artolak idatzitako olerki gehienak. Maite Nu\u00f1ez-Betelu irakaslearen ustez, poema hauek ez dira soilik idazlearen erlijiotasunak eragindakoak:\nOlerki libreak.\nSail honetako olerkietan, gutxi batzuk izan arren, eguneroko bizitzari lotutako gai mundutarragoak lantzen ditu Artolak, hala nola urtaroak, udaberria, senideak edo bere gitarra. Maite Nu\u00f1ez-Betelu irakaslearen iritziz, poema pertsonalagoak dira hauek:\nLuis Baraizarra eta Julen Urkiza ez dira oso bestelako iritzikoak, olerki libre hauetan Artolak erakusten duen jokabideaz:\nOmenezko aipamenak.\nRosario Artola izena darama kale batek Donostian, Antigua auzoan. Hala erabaki zuen Donostiako Udalak 2010eko maiatzaren 28an, Aranzadi Zientzia Elkarteak proposatuta."}
{"id": "23570", "revid": "499", "url": "https://eu.wikipedia.org/wiki?curid=23570", "title": "Kaietano Sanchez Irure", "text": ""}
{"id": "23571", "revid": "95298", "url": "https://eu.wikipedia.org/wiki?curid=23571", "title": "Kaietano Sanchez", "text": "Kaietano Sanchez Irure (Donostia, Gipuzkoa, 1856ko abuztuaren 30a - 1916ko abuztuaren 24a) euskal idazlea zen. Donostian sortu eta bizi izan zen. Udal langilea izateaz gain, antzerkia eta poemak idatzi zituen. Euskaltzale sutsu eta saiatua, izkribatzaile txukuna, donostiar-donostiarra, Euskarazko Itz-Jostaldien Batzarrak urtero antolatzen zituen euskal jaien antolatzaileetako bat izan zen.\nBiografia.\nDonostiako Parte Zaharrean jaio zen, 1856ko abuztuaren 30ean. Joxemaritar petoa zen, Santa Mariako elizan izan baitzen bataiatua.\nDonostiako Udaleko zaindari izan zen lanbidez. Urte luzetan, Ondarretako espetxe zaharrean zaindari lanak egiten aritu izan zen. Pasadizo gaizto bat ere bizitzea egokitu zitzaion: gau batean, hiru preso matxinatu egin ziren kartzela barruan eta zaindari bi hartu zituzten zintzurtuta, horietako bat Kaietano bera. Mehatxuaren indarrez, presoek ihes egin zuten espetxetik. Udalak ikerketa zabaldu zuen, Kaietano preso iheslariekin bat egina ote zegoen susmoa harturik. Lanik eta lansaririk gabe bidali zuten etxera. Beste bizibiderik ez, eta bere emazte Katalina Lete Manterola (1883ko otsailaren 12an ezkonduak ziren) hasi zen lanean, josten eta etxeak garbitzen. Udalaren susmoak uxatu eta egia argitzeko ahalegin askoren ondoren, azkenean egiaztatu zen Kaietanok ez zuela zer ikusirik izan preso haien ihesean.\nLagun asko zituen Kaietano Sanchez Irurek idazleen eta euskaltzaleen artean. 1916ko abuztuaren 24an 49 urte zituela hil zenean, oroimen hitz hunkigarriak eskaini zizkioten \"Euskal-Erria\" aldizkariko orrialdeetatik Toribio Altzagak, Juan Ignazio Urangak, Rosario Artolak eta Pepe Artolak.\nIdazlea.\nPoesia.\nPoema asko idatzi zituen, beti aldizkarietan (\"Euskal-Erria\", \"Baserritarra\", \"Euskalzale\" edo \"La Euskaria\") edo egunkarietan (\"El Pueblo Vasco\") argitaratuak. Inoiz, bertso paperak ere egin eta inprimategiratu zituen. Garai hartako Donostiako mugimenduko idazle gehienen gisara, moldez eta edukiz bertsolaritzatik oso hurbileko olerkiak idatzi zituen.\nGaiak era honetan sailka daitezke: Donostia eta bertako jaiegunak, Euskal Herria eta euskara, maitasuna, natura, ama-haurrak, gizartearen gorabeherak, istorioak, mozkorrak eta apustuak, erruki bertsoak eta fede girokoak, eta oroitzak eta omenaldiak.\nAntzerkia.\nEzagutzen zaion antzerki lan bakarra \"Azken beltza\" da. 1915eko Lore Jokoetarako idatzi zuen, eta Donostiako Udalaren saria jaso zuen. Antzoki Zaharrean antzeztu zen lehen aldiz 1917ko abenduaren 21ean, Santo Tomaseko egunean egin ohi zen antzerki saioan. Ordurako, ordea, Kaietano hila zen. Hurrengo urteetan ere behin eta berriro antzeztu izan zen."}
{"id": "23572", "revid": "10891", "url": "https://eu.wikipedia.org/wiki?curid=23572", "title": "Juan Carlos Guerra", "text": "Juan Carlos Guerra Barrena (Donostia, 1860ko abenduaren 27a - Arrasate, 1941eko urriaren 2a) gipuzkoar historialaria eta legegizona izan zen. Arrasaten bizi izan zen bizi guztian. Genealogia eta heraldika-alorrak landu zituen batik bat. \"Euskal-Erria\", \"RIEV\" eta \"Euskalerriaren Alde\" izeneko aldizkarietan argitaratu zituen bere lanak. Harenak dira: \"Diccionario her\u00e1ldico de la nobleza guipuzcoana\" (1883), \"Ensayo de un padr\u00f3n hist\u00f3rico de Guipuzcoa seg\u00fan el orden de sus familias pobladoras\" (1928), \"Estudios de her\u00e1ldica vasca\" (1910), \"O\u00f1acinos y Gambo\u00ednos. Rol de banderizos vascos\" (1930). Euskal testu eta erromantze zaharren azalpenak ere egin zituen lan aberats batean: \"Los cantares antiguos del euskera\" (1924). Berak aurkitu zuen Pedro Ignazio Barrutiaren \"Acto para la Nochebuena\" (\"Gabonetako ikuskizuna\") antzerkiaren eskuizkribua."}
{"id": "23573", "revid": "95298", "url": "https://eu.wikipedia.org/wiki?curid=23573", "title": "Jazinto Karraskedo", "text": "Jazinto Karraskedo Olarra (Billabona, Gipuzkoa, 1895eko otsailaren 10a - Donostia, 1988ko azaroaren 9a) euskal idazlea izan zen.\nSalerosketarako ikasketak egin bazituen ere, laster agertu zuen literaturarako zaletasuna. 1923an hasi zen Euskal-Esnalea aldizkarian euskaraz idazten eta geroago Zeruko Argia, El D\u00eda, El Pueblo Vasco, Euzkadi eta beste zenbaitetan gerra iritsi arte.\nDenbora berean ekin zion antzerkigintzari eta Donostiako Santomasetako emanaldietan agertu ziren bere lanetarik zenbait eta garai haietako sariak ere jaso zituen.\nBere lehen antzerki Ianak: Gure semea eta Guzia illun itzaltsu deitzen direnak, Toribio Altzagaren zuzendaritzapean Donostiako Euskal Iztundeak 1927an sarituak izan ziren.\nOhizko bizitzari loturik zebiltzan antzerki gaiak.\nEtxe-aldaketa eta Garo-usaia lanak \"Antzerti\" ekintza taldeak sarituak. Azkena, Txomin Agirreren Garoa liburuan oinarriturik egina, 1936ko Maiatzaren 17an aurkeztu zen eta harrera ona izan zuen. Bere antzerki lan gehienak humorezko komedia entretenigarriak ziren.\nGerraostean Zeruko Argia astekarian idatzi zuen noizbehinka eta 1965ean Toribio Altzaga Saria jaso zuen \"Laratzean sua\" bere lanagatik.\nGipuzkerazko idazkera herrikoia zuen maite eta euskara idatziaren batasunerako arauak ez zitzaizkion atsegin.\n1966an euskatzain urgazle izendatu zuten. 1970ean lanetik erretiratu eta hortik aurerra oso gutxitan idatzi zuen."}
{"id": "23574", "revid": "95298", "url": "https://eu.wikipedia.org/wiki?curid=23574", "title": "Jose Artetxe", "text": "Jose Artetxe Aranburu (Azpeitia, Gipuzkoa, 1906ko martxoaren 12a - Donostia, Gipuzkoa, 1971ko irailaren 23a) euskal idazlea izan zen. \"Egan\" eta \"Zeruko Argia\" aldizkarietan argitaratu zituen hainbat artikulu euskaraz.\nIdeologia.\nFamilia karlista baten altzoan jaioa, ideologikoki tradizionalista zen. Gehienbat erdaraz idatzi zuen idazlea, nolabaiteko ospea jaso zuen Jose Artetxek Francoren garaiko Euskal Herrian, Gipuzkoan batez ere. Biografia, saiakera eta kazetaritza landu zituen. Bere azken lanean, \"El abrazo de los muertos \"(1970), Espainiako Gerra Zibileko gertaerak ekarri zituen gogora. Erlijioaren, euskal duintasunaren eta frankismoa onartzearen artean ez zen inoiz frankismoaren aurka azaldu, Artetxeren obrak iraganeko euskal errealitatera jo zuen, zertzelada mistikoak barne, bere garaiko arazoetatik itzuri."}
{"id": "23575", "revid": "1491", "url": "https://eu.wikipedia.org/wiki?curid=23575", "title": "Jose Estornes Lasa", "text": "Jose Estornes Lasa (Izaba, Nafarroa, 1913ko apirilaren 17a - Donostia, Gipuzkoa, 1987ko urriaren 11) euskal idazle eta hizkuntzalaria izan zen.\nBizitza.\nZaragozan eta Caracasen egin zituen ikasketak.\nGerra Zibilak Bartzelonan harrapatu zuen, 1936ko Berlingo Olinpiadara zihoazen gipuzkoar talde bateko kide zenean. Bartzelonatik irtetea lortu eta Hendaiara joan zen abuztuaren 3an, errepublikanoen alde borrokatzeko.\nGeroztik Gudarien komandantea izan zen Loiola eta Simon Bolivar batalloietan. Santo\u00f1an, faxista italiarren eta EAJko kideen artean hitzartutako errenditzearen ondoren, preso hartu zuten, hiltzera kondenatua eta trukatua. 1938ko urtarrilaren 21ean Kataluniara joan zen eta XIII. Ebroko Armadaren gudarien komandante izan zen.\nGerra amaitu ondoren, 1940an, Frantziatik Venezuelara abiatu zen, eta hor bizi izan zen 1963ra arte. Bertan, 1945eko uztailaren 29an, Carmen Luz Miangolarra Gorostiagarekin ezkondu zen, euskal erbesteratuen familia batekoa.\nIrakaskuntzan aritua, hainbat enpresatan lan egin zuen, hala nola Compa\u00f1\u00eda An\u00f3nima la Seguridad de Caracas edo Compa\u00f1\u00eda An\u00f3nima Inmobiliaria Euskalduna enpresetan.\n1962an, Administrazioan lizentziatu zen Venezuelako Unibertsitate Zentralean, eta Santa Mariako Unibertsitatean (Venezuela) katedraduna izan zen.\nEuskal Herrira itzuli zenean, 1963an, Bernardo eta Mariano anaiekin kolaboratu zuen Au\u00f1amendi argitaletxean. 1969an, Zuzenbidean lizentziatu zen Donostian.\nIru\u00f1a'ko Euskalerriaren Adiskideak elkarteko (1964-1966) eta Iru\u00f1eko Euskal Kultur Akademiako (Euskal Ikasgaien Akademia) buru izan zen, baita Kriminologiaren Euskal Institutuko kidea ere.\nEAJko kidea izan zen, baina Napar Buru Batzarraren desagerpena ekarri zuten desadostasunen ondoren, 1982an Napartarra Alderdia berrabiarazi zuen Nafarroan.\n\"Euzko Ikasle Batza\" elkartearen sortzailea Zaragozan (1932).\n1932an Zaragozako Unibertsitatean ikaslea zela Euzko ikasle Batza erakundearen sortzaileetako bat izan zen. Mariano Estorn\u00e9s Lasa eta Gregorio Urkaregi ere kide izan ziren elkarteko zuzendaritza hartan. Elkarteak hiru lan lerro zabaldu zituen:\nElkarteak prest azaldu zen Euskal Herriko erakunde eta pertsona guztiekin euskal kulturaren alde lan egiteko eta Euskal Unibertsitatea sortzeko.\nUrkaregik 1932ko abuztuaren 7an Euskal Ikasleen I. Biltzarrean parte hartu zuen Bergaran, Zaragozako Elkarteko lehendakari gisa."}
{"id": "23576", "revid": "28807", "url": "https://eu.wikipedia.org/wiki?curid=23576", "title": "Jose Estornes", "text": ""}
{"id": "23577", "revid": "119347", "url": "https://eu.wikipedia.org/wiki?curid=23577", "title": "Paben Loidi", "text": "Fabian Loidi Pe\u00f1a edo Paben Loidi (A\u00f1orga, Donostia, Gipuzkoa, 1909ko abenduaren 22a - Igeldo, Gipuzkoa, 1985eko apirilaren 8a) euskal olerkaria izan zen. Saturrarango eta Gasteizko apaizgaitegietan ikasi ondoren, apaiz egin zen, 1935ean. 1945etik aurrera, Igeldoko apaiza izan zen.\nLanak.\nPoesia.\n\"Orio'ko Umezurtza\" (1934), \"Aizkolariak\" (1950), \"Ixildu ezi\u00f1a\" (1953), \"Txiruliruka\" (1977), \"Arraunketa\", \"Erne Nafarroa\", \"Meza berria\""}
{"id": "23578", "revid": "95298", "url": "https://eu.wikipedia.org/wiki?curid=23578", "title": "Jose Olaizola", "text": "Jose Olaizola Gabarain, \"Ereslari\" (Hernani, Gipuzkoa, 1883ko urtarrilaren 27a - Donostia, Gipuzkoa, 1969ko ekainaren 8a) musikagilea, organo-jotzailea eta euskal idazlea izan zen.\nDonostiako Arte Ederretako eskolan egin zituen piano, organo eta harmoniako ikasketak. Donostiako Orfeoian piano-jotzaile aritu zen. Donostiako San Pedro kaperako organo-jotzaile izan ondoren, Santa Maria basilikako organo-jotzaile izan zen 1906. urtetik hil zen arte. Musika lan labur ugari idatzi zituen: \"Ume zurtza, Amets urdi\u00f1ak, Agur izar ori! Sorgi\u00f1eta, Asto txistularia, Urte leloak, Biotz illun, Udazken danean, Mendietan eta Gurutzearen o\u00f1etan\" izenekoak, esaterako. Jose Maria Usanditzagaren lankide izan zen, bai eta euskaltzain urgazle ere.\nLanak.\nKolaborazioak.\n\"Euskal Esnalea\" aldizkarian olerki batzuk eta ipuin bat argitaratu zituen. \"Euskal Erria, Gipuzkoarra\" eta \"Txistulari\" aldizkarietan ere idatzi zuen."}
{"id": "23579", "revid": "95298", "url": "https://eu.wikipedia.org/wiki?curid=23579", "title": "Juan Garmendia Kortadi", "text": "Juan Garmendia Kortadi, \"Zeleta\" (Lasarte-Oria, Gipuzkoa, 1898ko martxoaren 21a - Logro\u00f1o, 1989ko uztailaren 6a) euskal idazle eta euskaltzain urgazlea izan zen.\n1910ean Soraluzera joan zen familiarekin eta eskopeta-tailerra jarri zuen. Gerraondoan, Bego\u00f1a izeneko liburu-denda jarri zuen Donostian, non euskaltzaleen bilerak antolatzen zituen."}
{"id": "23580", "revid": "95298", "url": "https://eu.wikipedia.org/wiki?curid=23580", "title": "Fermin Iturriotz", "text": "Fermin Iturriotz Telleria (Ordizia, Gipuzkoa, 1897 - Pasaia, Gipuzkoa, 1952) euskal apaiza, idazlea eta pedagogoa izan zen.\n\"Txomin Ikasle\" haurrei euskaraz irakurtzen irakasteko ikasbidea eman zuen argitara 1931. urtean. Eusko Ikaskuntzako kidea zen eta erakunde horretako agerkarietan plazaratu zituen artikulu gehienak. \"Lutelestia\", oinarrizko eskolako ikasleei zuzendutako geografia liburua eman zuen argitara Donostian, 1932. urtean."}
{"id": "23581", "revid": "95298", "url": "https://eu.wikipedia.org/wiki?curid=23581", "title": "Juan Bautista Gesalaga", "text": "Juan Bautista Gesalaga Beobide, ezagunagoa Zaldubi ezizenez, (Zarautz, Gipuzkoa, 1884ko abenduaren 19a - 1957ko urriaren 28a) euskal idazle eta bertsolaria izan zen.\nLana.\nHark egin zituen bertsoak Antonio Zabalak jaso zituen \"Auspoa\" bilduman \"Zarauz\u00b4ko Zaldubi bertsolaria\" izenburupean (Donostia, 1967)."}
{"id": "23582", "revid": "95298", "url": "https://eu.wikipedia.org/wiki?curid=23582", "title": "Juan Iruretagoiena", "text": "Juan Iruretagoiena (Zarautz, Gipuzkoa, 1899ko martxoaren 28a - 1982ko abenduaren 24a) euskal idazle, antzerkigile eta itzultzailea izan zen.\nBiografia.\nAndoainen eta Gasteizen egin zituen ikasketak eta apaiz egin zen. 1921. urtean eman zuen argitara \"Gau-ostatua\" bere lehen drama. Espainiako Gerra Zibila hasi aurretik beste bi antzerki plazaratu zituen, \"Atso poxpoli\u00f1a\" (bakarrizketa) eta \"Otarka aza\" (ipuina). Garai berberean eman zuen argitara \"Sutan Biotza\" itzulpen lana. Harenak dira halaber \"Kristau-Ikasbidearen Erakutsaldiak Itzalditan\" (frantsesetik itzulia), \"Fabiola\u00b4ren Mirabea\" (gaztelaniatik itzulia), eta olerki batzuk ere egin zituen."}
{"id": "23583", "revid": "95298", "url": "https://eu.wikipedia.org/wiki?curid=23583", "title": "Txomin Arruti", "text": "Txomin Arruti \"Mendi-Lauta\" (Zarautz (Gipuzkoa), 1897ko urtarrilaren 22a - 1968ko apirilaren 22a) euskal idazlea."}
{"id": "23584", "revid": "95298", "url": "https://eu.wikipedia.org/wiki?curid=23584", "title": "Krispin Beobide", "text": "Krispin Beobide (Azpeitia, Gipuzkoa, 1848ko urriaren 25a - Tolosa, Gipuzkoa, 1891ko maiatzaren 28a) euskal idazlea izan zen.\nBiografia.\nFrantziskotar apaiztu zen. Apaiz ikasketak Donapaleun egin zituen, eta 1875ean Gasteizen apaiztu eta Tolosara joan zen. 1884. urtean Tolosako komentuko nagusi izendatu zuten. Urtebete geroago bere lan nagusia eman zuen argitara: \"Asis-co loria edo Francisco Santu aundiyaren eta pobrien aita-lenaren bizitza\", 562 orrialdekoa. 1966. urtean Auspoa Bildumak bere lanaren bigarren argitalpena plazaratu zuen \"Asis-ko loria\" izenburupean.\nKarlistaldian Tolosako komentua liberalen eskuetan erori zen eta Krispinek Zarauzkora joan behar izan zuen. Anaia hil zenean, hark utzitako lekua bete zuen Tolosan.\n\"Euskal Herria\" aldizkarian C. Otaegi eta A. Zabalarekin batera \"Guadalupeko peregrinazioko donzeleen kantak\" plazaratu zituen 1885ean. Hurrengo urtean \"Jesus aurraren bederatzi-urrena\" kaleratu zuen, 1889 eta 1896an berrargitaratu zena.\nBeobidek erabili zuen euskalkia gipuzkera izan zen."}
{"id": "23585", "revid": "119347", "url": "https://eu.wikipedia.org/wiki?curid=23585", "title": "Jon Sudupe", "text": "Jon Sudupe Martija (Azkoitia, Gipuzkoa, 1947) euskal idazlea da. Filosofia eta Hezkuntzan lizentziaduna da, eta irakaskuntza eta literaturgintza uztartzen ditu, saiakera landuz. Lan hauek argitaratu ditu: 1983an Mikel Zarate saiakera saria eskuratu zuen \"Karl Marx. Teoria eta Politika;\". 1990ean Irun Hiria saria eskuratu zuen \"Modernitatearen alde\"; 1994an Pedro Axular saria eskuratu zuen \"Ilustrazioaren kriseilupean:\" \"Argi berri bila Frankfurten;\" 1996an Irun Hiria eskuratu zuen \"Muniberen arreba: Euskaltasuna eta Modernitatea saiakera, Gutun filosofikoak\" (1995) eta \"Euskaldunak, liberalak eta komunitatezaleak \"(1999)."}
{"id": "23586", "revid": "95298", "url": "https://eu.wikipedia.org/wiki?curid=23586", "title": "Gotzon Hermosilla", "text": "Gotzon Hermosilla Bermejo (Barakaldo, Bizkaia, 1966 - ) euskal idazlea da eta Berria egunkarian egiten du lan."}
{"id": "23587", "revid": "1491", "url": "https://eu.wikipedia.org/wiki?curid=23587", "title": "I\u00f1aki Zubeldia", "text": "I\u00f1aki Zubeldia Otegi (Ikaztegieta, Gipuzkoa, 1945eko apirilaren 18a - ) euskal idazlea da.\nBizitza.\nArantzazuko Seminarioan egin zituen bere ikasketak, Teologia bukatu arte. Garai hartan, halabeharrez, Arrikruzko koban haitzuloetako lehoi baten hezurdura osoa aurkitu zuen. Europa osoan horrelako hiru baino ez dira aurkitu. \nSeminarioa utzi ondoren, Irakasle ikasketetako diplomatura eta Filosofia eta Letretako lizentziatura lortu zituen Euskal Herriko Unibertsitatean, Hizkuntzaren Pedagogian espezializazioa hartu zuela. Hamar urtez irakasle izan zen ikastola munduan. Ikastoletako Irakasleen Elkartearen sortze-lanetan buru-belarri aritu zen eta hainbat urtetan ikastaroak eta pedagogia-jardunaldiak antolatzen parte hartu zuen. Halaber, Hizkuntzaren irakaskuntzaz hainbat ikastaro eman zituen.\n1983. urteaz geroztik euskarazko testuliburuen sorkuntzan eta edizioan lan egin zuen, Hizkuntza arloan bereziki, eta Irakurketa-Idazketa eta Ingurumen arloan ere bai noizbait. Bere ekimenez eta ikastoletako hainbat irakasleren laguntzarekin, batez ere Urretxuko ikastolako irakasleenarekin, sortu ziren \"Zipristin, Hizkuntza, Sirimiri\" euskara lantzeko metodoak eta \"Kuxkux\" ingurumena lantzeko metodoa.\nBaina egile hau ez da liburu didaktikoen sorkuntzan bakarrik geratu, haur eta gazteentzako ipuin eta narrazio literario ugariren egile ere bada. 1976an ospe handiko Irun Hiria Sariairabazi zuen \"Unai agintaria\" obrarekin, gerora \"Euskaldun bat Marten\" izenburuarekin argitaratu zena.\nHaur eta Gazte Literaturan abentura eta umorea duten kontakizunak dira nagusi Zubeldiaren obran. Baina abentura eta umoreaz gain Zubeldiaren lanetan gai serioak ere ukitzen dira. \"Ama!\" (Giltza, 2006) liburuan, esaterako, neskato bat dugu narratzaile eta kontatuko digu berak sei urte zituenean ama nola minbizia zela eta nola gaixotu eta ondoren hil egin zen; geroago, baina, bi urte beranduago amaren eskutitz bat irakurri ondoren Beatrizek haren presentzia nabarituko du, eta adorea izango du aurrera egiteko. \"Basoa sutan\" (Erein, 2008) ipuinean, aldiz, ekologiarekiko kezka agertzen zaigu; eta \"Katalina kontalari\" (Pamiela, 2010) albumean, istorioak beste era batera narratzeko modua agertzen zaigu, \"Argia\" aldizkarian Xabier Etxanizek argitaraturiko erreseina batean ageri den bezala:\nBere lan batzuk gaztelaniaz ere argitaratu dira geroago, eta bakarren bat galizieraz eta esperantoz ere bai (\"El Olentzero en apuros, \u00a1Mam\u00e1!, Nagadu, Un ni\u00f1o en Marte, La fiesta de las luci\u00e9rnagas\" edo \"Las historias de la abuela Catalina; As historias da avoa Catarina; Knabo en Marso\").\nSorkuntza lanaz gain, I\u00f1aki Zubeldiak hainbat komunikabidetan kolaboratu du: \"Anaitasuna, Jakin, Hegats, Berria, Galtzaundi, Karramarro, Argia, Ataria\"... eta \"Egan\" aldizkarian Haur eta Gazte Literaturari buruzko azterketa eta artikuluekin. Artikulu horien hautaketa bat argitaratu du hiru liburutan: \"Haur literatura aztergai\" (Egan, 2006), \"Haur literatura aztergai 2\" (Egan, 2012) eta \"Haur literatura aztergai 3\" (ebook formatuan) (Erein, 2017).\nIdazlanak.\nI\u00f1aki Zubeldiaren obra bost ataletan bana daiteke: Literatura sorkuntza (haur eta gazte literaturan), literaturaren inguruko saiakerak, moldaketa literarioa, testuliburuen sorkuntza eta itzulpenak euskarara.\nMoldaketa literarioa.\n, denak haur eta gazte literaturakoak.\nTestuliburuen sorkuntza:.\nHainbat parte hartu du, gutxienez 15etan.\nItzulpenak euskarara.\nBerrogei eta hamar baino gehiago dira , denak haur eta gazte literaturakoak.\nHaitzuloetako lehoiaren aztarnak Arrikruzen.\n1966an, Arantzazun ikasle zenean, Zubeldia eta Jesus Manuel Maroto Arrikruzko koban sartu ziren, beste hainbat alditan bezala, leizearen bukaeraraino joateko asmotan. Toki zoragarriak ikusi eta pasabide estuak zeharkatu eta leizearen lekurik sakonenean piztia handi baten hezurdura aurkitu zuten bazter ezkutu batean: Haitzuloetako lehoi baten hezurdura osoa zen, Iberiar Penintsulan aurkitutako lehenengoa eta bakarra eta Europan hirugarrena. Baina ondoren ez zuten asmatu leize-zulotik irteten. Barru-barruan geratu ziren ez aurrera ez atzera. Arantzazuko fraideek eta seminarioko haien ikaskideek atera behar izan zituzten, hamabi ordu estu eta larri pasatu ondoren. Leize barruan haluzinazio akustikoak, izu-ikara eta beldurra pasatu zituzten, uste baitzuten luizi edo harri erorketaren bat egon zela galeriaren batean. Geroztik sarritan sartu izan da Arrikruzko leizean eta zulo estu bat irekitzea lortu zuten lehoia zegoen gelatik hurbil. Jesus Altunarekin parte hartu zuen felido handiaren hezurrak ateratzen.\nSariak.\nIpuinetarako hainbat sari ditu:"}
{"id": "23588", "revid": "119347", "url": "https://eu.wikipedia.org/wiki?curid=23588", "title": "Joxantonio Ormazabal", "text": "Joxantonio Ormazabal Berasategi, ezizenez Joxan (Zegama, Gipuzkoa, 1948ko uztailaren 21a - 2010eko maiatzaren 2a), euskal idazlea eta itzultzailea izan zen.\nBiografia.\n12 urte zituela Saturrarango apaizgaitegian sartu zen, eta geroago Donostiakoan. 17-18 urterekin utzi zuen apaizgaitegia.\nMaisu ikasketak egiten hasi, eta bukatu baino lehen deitu eta Zarautzen hasi zen lanean, Salbatore Mitxelena ikastolan, Anjel Lertxundi bertako zuzendari zela. Bost urte egin zituen han, eta gero Beasaingo Alkartasuna lizeora etorri zen. Han beste 4-5 urte egin zituen. Eszedentzia eskatu eta bi urterako Elkar argitaletxera joan zen. Geroztik, ordea, ez zion argitaletxe horretan lan egiteari utziko, harik eta 2008an, 60 urte zituela, erretiroa hartu zuen arte.\n2010eko maiatzaren 2an, hilda aurkitu zuten Zegamako mendialdean, putzu batean behera 200 metro erorita. Egun batzuk lehenago, apirilaren 29an, bere bizipenetatik ateratako hausnarketa motz baina sakonak zekartzan liburua atera zuen argitara: \"Ehun ipuin hitz gutxitan\". Guztira ehun ipuin, umorez zipriztinduak batzuk, umorez blaituak besteak.\nOrmazabal \u00abeuskal haur literatura modernoaren zutabe nagusia\u00bb zela idatzi zuen Xabier Mendiguren Elizegi idazle eta editoreak, zegamarrak erretiroa hartu zuenean. Izan ere, haurrentzako ipuin, abesti eta kontakizun ugari sortu zuen, Euskal Herriko hainbat ipuin tradizional gaur egungo haurrentzat egokitu, eta editore gisa beste hainbat idazleren kontakizunak argitaratu; bai eta egileei hainbat aholku eman ere.\nTestugintzaren arloan, idazle eta argitaratzaile ez ezik, itzultzaile ere bazen: haurrentzako ehundik gora ipuin euskaratu zituen (Teo pertsonaiaren 30 bat liburu, besteak beste).\nGizon umoretsua izaki, Belearen Entierroa (ehorzketa) asmatu zutenetarikoa izan zen, eta berak egindako panpinarekin ospatu zen lehendabiziko aldiz, 1986an. Geroztik Zegamako jaien bukaerako ekitaldia izan da Belearen Entierroa.\nLanak.\nOrmazabalek, bere testuetan, gaur egungo gizartearekin lotura estua duten gaiak landu zituen, hala nola askatasuna \u2014esaterako, \"Kaiolatik mendira\" liburuan (1986)\u2014, pobrezia eta bazterkeria \u2014ijito bat protagonista duen \"Kittano\" (1995) ipuinean, konparazio batera\u2014, aiton-amonen eta iloben arteko harremana \u2014\"Aitona parapentean\" (2004)\u2014, ekologismoa \u2014\"Txoria zezenaren adar gainean\" (1999)\u2014, eta abar.\nHaur eta gazte literatura.\nItzulpenak.\nJoxantonio Ormazabalek haurrentzako ehundik gora ipuin euskaratu zituen (Teo pertsonaiaren 30 bat liburu, besteak beste).\nEgokitzapenak.\nAspaldidaniko Euskal Herriko ipuin herrikoiak haurrentzat egokitu zituen Joxantonio Ormazabalek. Joxe Migel Barandiaranek ahozko tradizioa gordetzen zuten azkenetako hiztunei zuzenean jasotako kontakizunak dira, eta Tartalo eta Elkar argitaletxeek argiratu zituzten 2001ean. Egokitzapen lan horretan, Joxantoniok lankide izan zuen Sagrario Yarnoz."}
{"id": "23589", "revid": "24021", "url": "https://eu.wikipedia.org/wiki?curid=23589", "title": "Aitor Zuberogoitia", "text": "Aitor Zuberogoitia Espilla (Etxebarria, Bizkaia, 1972) euskal idazlea da. Egun Mondragon Unibertsitatean dihardu lanean, bi gradu hauetan: Ikus-entzunezko Komunikazioa eta Humanitate Digital Globalak.\nKanpo estekak.\n[[Kategoria:Bizkaiko idazleak]]\n[[Kategoria:Zenbat Gara]]\n[[Kategoria:Mondragon Unibertsitateko irakasleak]]"}
{"id": "23590", "revid": "56334", "url": "https://eu.wikipedia.org/wiki?curid=23590", "title": "I\u00f1aki Goenaga", "text": "I\u00f1aki Goenaga Alberdi (Azpeitia, Gipuzkoa, 1905eko urtarrilaren 11 - Donostia, Gipuzkoa, 2005eko maiatzaren 27a) euskal idazlea izan zen.\nBiografia.\nJesusen Lagundian egin zituen ikasketak eta Orixe idazlearen ikaslea izan zen. Harenak dira Schillerren \"Guilen Tell\" eleberriaren itzulpena eta \"Zenbatean sagarrak\" lana. \"Jesus\u00b4en Biotzaren Deya\" eta \"Zeruko Argia\" aldizkarietan eman zituen argitara idazlan aipagarrienak."}
{"id": "23591", "revid": "46380", "url": "https://eu.wikipedia.org/wiki?curid=23591", "title": "Txomin Jakakortajarena", "text": "Txomin Jakakortajarena (Berastegi, Gipuzkoa, 1906ko abenduaren 19a - Berastegi, 1993ko martxoaren 24a) euskal idazlea, itzultzailea, apaiza eta erlezaina izan zen.\nBizitza.\nAndoaingo eta Gasteizko apaizgaitegietan ikasi ondoren egin zen apaiz. Espainiako Gerra Zibilaren garaian, gudarien kapilau izan zen, eta ondoren Frantziara eta Argentinara erbesteratu zen. Harenak dira \"Aingerutxoa, Gure astoak, Maite ezi\u00f1a, Burgos aldeko eizak, Irri-bertsoak\" eta \"Len euzkotarra\" olerkiak.\nArgentinan erlezaintza irakatsi zuen. Lan haren erakusgarri da Euskal Herrira itzuli eta, 1988an, argitaratu zuen \"Erlezaintza\" izeneko liburua (bi liburuki). Bestalde, euskaldunen odol bereziari buruz saio bat argitaratu zuen 1990ean, \"Rh ezezkorra euskaldunetan\" izenburupean, eta autobiografia bat, \"Bizitzan bi goi-asmo\" (1991) izenekoa. Garc\u00eda Vellosoren \"El \u00e1rbol de Guernica (Gernikako Arbola)\" eta Jos\u00e9 Hern\u00e1ndez-en \"Mart\u00edn Fierro (Matxin Burdin)\" obrak itzuli zituen euskarara. Kardaberaz Bazkunako eta Euskerazaintzako kide izan zen."}
{"id": "23592", "revid": "95298", "url": "https://eu.wikipedia.org/wiki?curid=23592", "title": "Ramon Murua", "text": "Ramon Murua (Ordizia, Gipuzkoa, 1906ko uztailaren 30a - 1983) euskal idazlea izan zen."}
{"id": "23593", "revid": "95298", "url": "https://eu.wikipedia.org/wiki?curid=23593", "title": "Jon Beistegi", "text": "Jon Beiztegi Ugalde (Eibar, Gipuzkoa, 1911ko urriaren 21a \u2013 Zarautz, Gipuzkoa, 1993ko irailaren 22a) euskal idazlea izan zen. \"Euzko-gogoa\", \"Euzko Deya\" (Mexiko), \"Alderdi\", \"Eibar\" eta \"Olerti\" agerkarietan argitaratu zuen. Zenbait idazleren lanak itzuli zituen ingelesetik euskarara."}
{"id": "23594", "revid": "95298", "url": "https://eu.wikipedia.org/wiki?curid=23594", "title": "Rodolfo Bozas", "text": "Rodolfo Bozas-Urrutia (Donostia, 1913ko azaroaren 19a - Madril, Espainia, 1978ko urtarrilaren 12a) Euskal Herriko kazetari eta itzultzailea izan zen, Evaristoren semea.\nBiografia.\nHaurtzaroan Uruguaira joan zen. Euskara ahaztu egin zuen, baina 1940 ondoko urteetan ikasi zuen berriro. Piano- eta organo-jotzailea, kontzertu ugari eskaini zituen Ameriketan eta Espainian.\nArtikulu-egile gisa lan asko egin zuen Euskal Herriko euskarazko aldizkarietan. 1970ean J. B. Azkonagerreren \"Atheka gaitzeko oihartzunak\" lanaren gaztelaniarako itzulpena eman zuen. 1976an \"El Gran Libro de la Pelota\" obra handia argitaratu zuen Luis Bomb\u00ednekin batera."}
{"id": "23595", "revid": "95298", "url": "https://eu.wikipedia.org/wiki?curid=23595", "title": "Anjel Goenaga", "text": "Anjel Goenaga Gorriti (Zegama, Gipuzkoa, 1915eko martxoaren 1a - Donostia, Gipuzkoa, 1974) euskal idazlea izan zen.\nBizitza.\nJesuiten lagundian egin zituen ikasketak Tournai eta Marneffren (Belgika), baita O\u00f1an (Burgos) ere.\n1945. urtean apaiztu zen.\nIrakaskuntzan aritu zen Bilboko Indautxu auzoan eta Kanariar irletan.\nFilosofian lizentziatu zen Bartzelonan.\nIru\u00f1ea eta Donostian aritu zen maisu. Zabalegi eskolan eta Deustuko Unibertsitatearen Donostiako egoitzan etika eman zuen.\nSei urte igaro zituen AEBn, Columbia eta Syracusako unibertsitateetan literatura irakasten.\n\"Jesusen Biotzaren Deia\" eta \"Zeruko Argia\" aldizkarietan idatzi ohi zuen.\nEUTGko filosofia sailaren Dekanotza hartu zuen Ameriketatik itzultakoan. Euskaltzain urgazle izendatu zuten.\nLanak.\nBost liburu idatzi zituen."}
{"id": "23596", "revid": "95298", "url": "https://eu.wikipedia.org/wiki?curid=23596", "title": "Luis Egia", "text": "Luis Egia Rezola (Tolosa, Gipuzkoa, 1917ko abenduaren 27a - 1984ko abuztuaren 26a) Erromatar Eliza Katolikoko apaiza, euskal idazlea eta itzultzailea izan zen.\nBizitza.\nApaiz sekularra, teologia ikasketak Saturraranen, Logro\u00f1on eta Gasteizen egin zituen, eta meza berria jaioterrian eman zuen 1943an. Apaiz ibilbideari Montellanon (Galdames, Bizkaia) ekin zion, eta ondoren Zumarragara (Gipuzkoa) joan zen. Gero, 1947an Euskal Herritik aterata, Sevillan, Ekuadorren, Kolonbian, Panaman, El Salvadorren, Perun eta Argentinan ibili zen, harik eta 1969an apaiz laguntzailetzat Tolosara itzuli zen arte. Hantxe hil zen 1984ko abenduaren 26an.\nLanak.\nLan ugariren egilea, Egiaren liburu gehienak eliz gaien edo zientzien ingurukoak ditugu. Argitara eman zuen lehenbiziko liburua \"Oraingo aste santua\" izan zen (Arantzazu, Gipuzkoa, 1957), eta bi edizio izan zituen. Matematiken arloan, \"Neurriztia\" izenburukoa Kardaberaz bilduman atera zen 1972an, Gasteizen, aurreko urtean Caracasko Andima Ibi\u00f1agabeitia saria jaso ostean. Lan haren bigarren bertsioa idatzi zuen geroago, haurrentzako moldatua, \"Neurrizti txikia\" izenburukoa, eta haurrentzako orobat \"Ume txikientzako soinketa\" eman zuen argitara 1972an, Kardaberaz bildumaren barruan hura ere. \"Aljebra\" izenburuko liburuarekin Andima Ibi\u00f1agabeitia saria erdietsi zuen bigarrenez 1974an."}
{"id": "23597", "revid": "58701", "url": "https://eu.wikipedia.org/wiki?curid=23597", "title": "I\u00f1aki Begiristain", "text": "I\u00f1aki Begiristain Albisu (Borda baserria, Altzo, Gipuzkoa, 1922ko irailaren 14a - Alegia, Gipuzkoa, 1984ko ekainaren 13a) idazle, euskal antzerkigile, txistu egile, euskaltzale eta Alegiako hainbeste ekimenen bultzatzaile izan zen. Berean eta inguruko herrietan antzerki taldeak sortzearen aldeko lana egin zuen.\nBiografia.\nXX. mendearen hirurogeiko hamarkadaren bigarren erdian, txistularientzako txistuak behar zirela eta, musika tresna horiek fabrikatzen hasi zen, era autodidaktikoan. Hasiera batean lagun batzuen laguntza izan zuen, eta ingurunean aurkitzen zituen materialak erabiltzen zituen. Hala eta guztiz ere, data zehatzik ez dakigun arren, makina-erreminta batzuk erosi zituen, horien artean tornu bat, eta ebano egurrezko txistuak egiten hasi zen. 1980an urtean ehun ale inguru fabrikatzera iritsi zen.\nI\u00f1aki Begiristain kultura herrikoiaren sustatzailearen eredu ona da, bere artisau gaitasunak txistuen fabrikazioan erabiltzen jakin baitzuen. Alegiako kulturetxeak bere izena du."}
{"id": "23598", "revid": "42829", "url": "https://eu.wikipedia.org/wiki?curid=23598", "title": "Klaudio Gallastegi", "text": "Klaudio Gallastegi Zenarrutzabeitia (Elorrio, Bizkaia, 1906ko azaroaren 8a - Plentzia, Bizkaia, 1988ko urtarrilaren 28a) euskal idazlea, Bilboko San Antoneko parrokoa izan zen eta Vatikanoko II. kontzilioaren ostean euskaraz lehen meza eman zuen Bilbon.\nGarai hartan euskaraz meza bat izatea ez-ohiko arrakasta zen. Izan ere, don Klaudioren mezak euskaldunentzat elkarrekin arriskurik gabe biltzeko toki eta esperantzarako leiho ere baziren. Bestelako euskal kultur ekintza publikorik ez zegoenean, Bilboko euskaltzale asko -fededunak eta fedegabeak- hantxe elkartzen ziren, eta San Antongo euskal mezaren ondoan, eliz atarian Boni Fernandez eta bere lagunei esker txistu-kontzertua entzun, klandestinitateko azken berriak elkarri konta, eskuz esku isilpeko paperak pasa eta lehen euskaldun taldetxoak eratzen ziren, eta Bilbo Zaharreko tabernetatik zehar, txikito batzuk edaten ziren bitartean, garai hartako euskaldun berriek euskaraz praktikatzeko aukera izaten zuten. \nGallastegiren omenez, Bilbon, San Anton elizara doan bide nagusia bere izena darama Kale honen izena ofizialki \"On Klaudio Gallastegi\" kalea izena dauka. Elorrioko kale batek ere bere izena darama."}
{"id": "23599", "revid": "95298", "url": "https://eu.wikipedia.org/wiki?curid=23599", "title": "Frantzisko Atutxa", "text": "Frantzisko Atutxa (Dima, Bizkaia, 1908ko uztailaren 23a - Lima, Peru, 1973ko uztailaren 27a) euskal idazlea."}
{"id": "23600", "revid": "56334", "url": "https://eu.wikipedia.org/wiki?curid=23600", "title": "Anastasio Arrinda", "text": "Anastasio Arrinda Albisu, zenbait idazketan Anes Arrinda eta Anes Lazkau\u00b4ko, (Lekeitio, Bizkaia, 1912ko ekainaren 17a - Deba, Gipuzkoa, 2004ko maiatzaren 19a), apaiza, euskal idazlea eta ikerlaria.\nBiografia.\nAita ete lekeitiarra zen, Ternuara arrantzara zihoan euskal kapitaina. Ikasketak Saturraranen egin zituen. Ondoren, Gasteizen eta Erroman. 1937an apaiztu zuten eta Arabako Elvillar herrira bidali zuten; ondoren Zumarraga eta, azkenenean, Debara non hemeretzi urte (1950-1969) erretore bezala egin zituen. Euskaltasuna Manuel Lekuonaren bidez ezagutu zuen apaiztegian. Euskara batuaren aurka sortu zen Euskerazaintza elkartearen sortzailetariko bat eta Kardaberaz taldeko partaidea izan zen. Kultura handiko gizona, euskaraz zein gaztelaniaz idatzi zuen. Hedabidetan Zeruko Argia, Diario Vasco, Zer, Euskerazaintza aldizkarietan kolaboratu zuen. 1965an bere \"Religi\u00f3n prehist\u00f3rica de los vascos\" saiakerak hiru mila aleko edizioa izan zuen eta agortu zen. 1966an euskal sinesmen inguruko doktorego tesia Erromako Letrango Unibertsitatean irakurri zuen.\nKanpo estekak.\n[[Kategoria:Anastasio Arrinda]]"}
{"id": "23601", "revid": "12788", "url": "https://eu.wikipedia.org/wiki?curid=23601", "title": "Gilen Epherre", "text": "Gilen edo Guillaume Epherre (Altz\u00fcr\u00fck\u00fc, Zuberoa, 1911ko urriaren 19a - Baiona, Lapurdi, 1974ko urriaren 17a) euskal idazlea eta euskaltzaina izan zen.\nBizitza.\nBaionan egin zituen teologia ikasketak. Baionako apezpikuaren idazkaria izan zen 1937-1949 bitartean. Euskaltzain oso izendatu zuten 1957. urtean. Obra nagusiak: \"Katechima\" (zubereraz, 1941), \"Eucologio\" (otoitz liburua, 1947), \"Botzez eta bihotzez\" (kanta zuberotarrak, 1949) eta \"Haurren lehen catichima\" (1955). \"Gure Herria\" aldizkariko zuzendaria izan zen eta bertan \"Luis Ligueix, Koblakaria\" biografia lana eman zuen argitara, 1968. urtean. 1959. urtean, liturgiako testuak zubererara itzultzeko agindua jaso zuen."}
{"id": "23602", "revid": "69297", "url": "https://eu.wikipedia.org/wiki?curid=23602", "title": "Pierre Duny Petre", "text": "Pierre Duny-P\u00e9tr\u00e9 (Donibane Garazi, Nafarroa Beherea, 1914ko apirilaren 3a - 2005eko martxoaren 24a) euskal idazlea izan zen. \"Heguitoa\" edo \"Piarres\" ere deitua.\nErresistentzian hartu zuen parte Bigarren Mundu Gerran, eta, alemaniarrek bost aldiz atxilotu bazuten ere, bostetan egin zuen ihes. Okzitaniako Tolosan egin zituen Filosofia eta Letretako ikasketak. \"Herria\", \"Gure Herria\", \"Enbata\", \"Gure Almanaka\", \"Pan Pin\" eta \"Euskalerriaren Adiskideak\" elkarteko aldizkarietan egin zuen lan, besteak beste. Euskaltzain urgazlea izan zen 1963. urtetik aurrera."}
{"id": "23603", "revid": "28807", "url": "https://eu.wikipedia.org/wiki?curid=23603", "title": "Pierre Duny-P\u00e9tr\u00e9", "text": ""}
{"id": "23604", "revid": "56334", "url": "https://eu.wikipedia.org/wiki?curid=23604", "title": "Juan Garbizu", "text": "Juan Garbizu (Lezo, Gipuzkoa, 1893ko uztailaren 5a - Errenteria, Gipuzkoa, 1930eko martxoaren 23a), \u00abZubigar\u00bb ezizenez (norberaren abizenaren silabei buelta emanda), euskal idazle eta itzultzailea izan zen.\nBizitza.\n\"Zeruko Argia, Euskal Esnalea, Argia, Arantzazu\" eta Argentinako \"La Baskonia\" agerkarietan eman zituen argitara lan aipagarrienak. Obra nagusiak hauek dira: \"Ostegun Deuna \"(1924) olerkia, \"Euskera arrobitzat\" (1924) olerkia, Cervantesen \"Kixote\" (IX. kapituluaren itzulpena, 1928), \"La se\u00f1ora Cornelia\" Cervantesen liburuaren itzulpena (1928), \"Txori ausarditsuak\" (1929) ipuina, eta \"Aizkorri eta itsasoa\" (1929) bakarrizketa. Buenos Airesko \"Euskaltzaleak\" elkarteko lehen idazkaria izan zen.\n1930wan, Errenteriara lanera zihoala (Real Compa\u00f1\u00eda Asturiana enpresan zuen lanpostua bertan) tren batek harrapatu eta hil zuen.\nDaniel Garbizu eta Tomas Garbizuren anaia zen."}
{"id": "23605", "revid": "95298", "url": "https://eu.wikipedia.org/wiki?curid=23605", "title": "Jose Garzia", "text": "Jose Garzia Goldaraz (Hernani, Gipuzkoa, 1893ko urriaren 27a - Valladolid, 1973ko uztailaren 10a) euskal idazlea eta apaiza izan zen. 1953-1970 tartean Valladolideko artzapezpikua izan zen."}
{"id": "23606", "revid": "95298", "url": "https://eu.wikipedia.org/wiki?curid=23606", "title": "I\u00f1aki Olabeaga", "text": "I\u00f1aki Olabeaga Aldanondo \"Txotx\" (Donostia, Gipuzkoa, 1901eko urriaren 14a - Irun, 1983) euskal idazlea. Lasalletar fraidea. Irunen egin zituen fraide ikasketak, eta bertan jardun zuen irakasle. Errepublika garaian \"Zenbakiztia\" eta \"Neurkiztia\" liburu didaktikoak argitaratu zituen. Gerra Zibilaren ondorioz, Frantziako Lillera erbesteratu behar izan zuen. Euskal Herrira itzulita, Zarautzen egon zen irakasle; Sestaon, Bilbon eta berriz ere Irunen izan zen gero. \"Egan, Nora?, El Bidasoa, Euzko-gogoa \"eta \"Olerti\" aldizkarietan idatzi zuen. Olabeagaren lan aipagarrienak dira: \"Salle\u00b4ko Juan Bautista\u00b4ren bizitza laburra\" (1955), hitz lauz; eta \"Gogoetan\" (1972), \"Maite dedana\" (1975), \"Biotz iturritik \"(1977) olerki liburuak."}
{"id": "23607", "revid": "95298", "url": "https://eu.wikipedia.org/wiki?curid=23607", "title": "Martin Itziar", "text": "Martin Itziar (Azkoitia, Gipuzkoa, 1905eko azaroaren 11 - \"ib.\", 1978ko urtarrilaren 8a) euskal idazlea izan zen.\n\"Larraundi-ko sendia\" eleberria eman zuen argitara 1968an. Ornitologia gaiak landu zituen \"Munibe\" aldizkarian eta \"Gure Txoriak\" izeneko liburua plazaratu zuen 1966. urtean."}
{"id": "23608", "revid": "95298", "url": "https://eu.wikipedia.org/wiki?curid=23608", "title": "Imanol Apalategi", "text": "Imanol Apalategi (jaiotzez, Manuel Mari Apalategi Zurutuza, Ataun, Gipuzkoa, 1901eko ekainaren 13a - Donostia, Gipuzkoa, 1984ko abuztuaren 17a) apaiz eta euskal idazlea izan zen, idazterakoan Gudariarteko eta Imanol Sabiaga (bere jaiotetxeagatik) ezizenak ere hartu izan zituena. Apaiztu ondoren \"Ataungo Bonipagi Aba\" ezizena ere hartu zuen, ohikoagoan Aita Bonifazio Ataun edo, gaztelaniaz, Bonifacio de Ataun.\n\"Boletin Americano de Estudios Vascos\" aldizkari argentinarraren zuzendaria izateaz gain beste argitalpen askotan idatzi izan zuen: \"Irugarrengo Prantziskotarra\", \"Zeruko Argia\", \"Euskal-Esnalea\", \"Yakintza\", \"Euzko Deya\", \"El D\u00eda\", \"Euzkadi\" eta \"Euzko Gogoa\"n.\nBiografia.\nAtaungo Sabiaga baserrian jaio zen. Erlijio ikasketak Altsasu, Hondarribia eta Iru\u00f1ean egin zituen; gero kaputxino fraideetan apaiz ordenatu, eta \"P. Bonifacio de Ataun\" hartu zuen izena.\n1919. urtetik aurrera hainbat agerkaritan esku hartu zuen, esan bezala: \u00abZeruko Argia\u00bb, \u00abEuskal-Esnalea\u00bb, \u00abYakintza\u00bb, \u00abEuzko Deya\u00bb eta \u00abEl D\u00eda\u00bb eta \u00abEuzkadi\u00bb egunkarietan. Rabindranath Tagoreren \"Amal \"euskaratu eta argitara eman zuen 1933an. Bertso-jartzaile gisa ere jardun zuen.\nEspainiako gerra zibilarekin batera erbesteratu beharra izan zuen, eta Argentinan non 40 urte igaro zituen. Han zela, Euzko Gogoa aldizkarian olerkiak argitaratu zituen, eta \"Bolet\u00edn Americano de Estudios Vascos\" delakoan euskal kulturari buruzko lanak, buletin honetako zuzendaritzakoa izan zelarik. Buenos Airesen \"Gure Aditza \"argitaratu zuen 1960an."}
{"id": "23609", "revid": "2048", "url": "https://eu.wikipedia.org/wiki?curid=23609", "title": "Jon Andoni Irazusta", "text": "Jon Andoni Irazusta (Tolosa, Gipuzkoa, 1884ko ekainaren 9a - Lima, Peru, 1952ko martxoaren 9a) politikaria eta euskal idazlea izan zen. Deustuko Unibertsitatean eta Madrilgo Unibertsitatean egin zituen Zuzenbide ikasketak. 1932. urtean sortu zuen, beste batzuekin batera, \"Antzerti\" aldizkaria. 1933 eta 1936. urteetan EAJ alderdiko diputatu hautatu zuten Gipuzkoan. 1936ko gerraren ondoren, Frantziara jo zuen lehenik, eta Panamara gero, eta handik Perura. 1951n, hil baino sei hilabete lehenago, apaiz katoliko egin zen, eta ondoren misio lanetan ibili zen Peruko zenbait lurraldetan.\n\"Joa\u00f1ixio\" (1946) eta \"Bizia garratza da\" (1950) eleberriak eman zituen argitara Buenos Airesen. Mart\u00ednez Sierraren \"Madrigal \"obra euskaratu zuen, \"Losintxa \"izenburua jarrita. Gerraondoko euskal eleberrigilerik garrantzitsuenetakoa da."}
{"id": "23610", "revid": "95298", "url": "https://eu.wikipedia.org/wiki?curid=23610", "title": "Alejandro Bilbao", "text": "Alejandro Bilbao Larrazabal (Maruri, 1884ko martxoaren 25a - Armintza, 1966ko uztailaren 22a), Erramun Maruri ezizenez ezaguna, euskal idazlea izan zen.\nApaiz kaputxinoa izan zen. Hondarribiko komentuan zegoela hasi zen idazten, eta 1932an ordena utzi zuen. Bizkaieraz eta gipuzkeraz idatzi zuen. Lan nagusiak: \"Biotza Abeslari\" (Zornotza, 1927), \"Lili-txingar\" (Tolosa, 1929) eta \"Txindor egadak\" (Donostia, 1964) olerki-liburuak eta \"Txomin arlote\" (Tolosa, 1929) haurrentzako ipuin txikia. Ordena utzi ondoren, \"Memorias o \u00bfuna esclavitud ignorada?\" izenburuko lana argitaratu zuen gaztelaniaz (Errenteria, 1932), komentuan emandako urteei buruzko gogoetak azaltzen dituena."}
{"id": "23611", "revid": "1491", "url": "https://eu.wikipedia.org/wiki?curid=23611", "title": "Joseba Altuna", "text": "Joseba Altuna Aldasoro (Indautxu, Abando, Bilbo, Bizkaia, 1887ko abenduaren 7a - \"ib.\", 1971ko uztailaren 27a) euskal idazlea izan zen, Amilgain goitizenarekin ere ezaguna zen. Gerra aurreko euskararen sustatzaileetariko bat izan zen. Euskaldun berria, euskara-irakaslea, garaiko aldizkarietako kolaboratzailea, itzultzaile oparoa eta Pizkundeko ekintzailea XX. mendearen hasierako Bilbo gorabeheratsu hartan.\nItsas Makinisten Elkarte Nagusian hasi zen administrari-lanetan; irakaskuntzan 1918an hasi zen, Bilboko Muxika udal-eskolan euskara-irakasle, eta 1920an Bizkaiko Aldundiko Euskal Hizkuntzaren Katedrako irakasle izendatu zuten. In\u00e9s Okamikarekin ezkondu zen 1915ean, eta 6 seme-alabaren gurasoak izan ziren. Gerran, Posta kaleko 7an zeukaten etxea bonbardatu zuten; etxea ez zuten berreraiki gero; Plaza Barriaren inguruan dagoen etxe-hutsune bakarrean zegoen etxea, Posta kalera ateratzeko irteeran. 1937an Leizaola abian jarri zuen Kulturaren Euskal Kontseiluko partaide izendatu zuten. Gerraren ondoren, Katedran bere postutik garbitu zuten, eta gerraostean aseguruen salmentatik bizi izan zen, nahiz eta euskara-klaseekin jarraitu zuen bere etxe partikularrean, artean Erribera kalean.\nGazterik ekin zion euskara ikasteari eta sustatzeari. Gero, irakasle-lanpostua eskuratuta, irakasten ez eze, hainbat literatura-lan itzultzen ere jardun zuen, euskarazko irakurgaiak sortzeko eta irakurzaletasuna suspertzeko asmoz.\nAlaba nagusia, Libe Altuna Okamika (1916-1993), Bizkaiko ikastolen mugimenduaren bultzatzailea izan zen, eta 1968an Euskaltzaindiaren Arantzazuko Batzarrean parte hartu zuten lau emakumetako bat izan zen (besteak Julene Azpeitia, Julita Berrojalbiz eta Miren Go\u00f1i izan ziren).\nItzultzaile aitzindariak.\nJoseba Altunaren ekarpenik handiena, bereziki, haur- eta gazte-literaturaren alorrean kokatu zen. Izan ere, euskaratutako haur- eta gazte-literaturaren corpusari begira, gerra aurreko itzultzaile emankorrenetako bat izan zen. \nGerra aurreko urteetan berebiziko tokia hartu zuten itzulpen-lanek. Harrigarria da ikustea urte bertsuetan zenbat lagun ibili ziren testuak itzultzen hain euskara-eredu desberdinetan. Garai hartan Sabino Aranaren joera garbizalea zen nagusi hizkuntzaren arloan, baina harekin batera beste joera herrikoiago batek ere egin zuen bere bidea. Orixe da joera horren adibide argia, Manu Lopez Gaseniren hitzetan \u00abzentzuaren itzulpena\u00bb delakoaren defendatzailea. Villasanteren berbetan, Orixek bide hori jorratu zuen garbizaleei \u00abfrogatzeko herri hizkerarekiko eta hizkera tradizionalarekiko leial jokatuz idatzi zitekeela\u00bb.\nItzulpen-eredua ere garaiko ezaugarria da; izan ere, Xabier Mendiguren Bereziartuk euskal itzulpenaren historia laburra egitean (1995) dioenez, sorkuntzaren eta itzulpengintzaren arteko mugak nahiko lausoak ziren eta gama oso baten barruan kokatu behar dira testu itzuliak: baliokidetza dinamikora nabarmen isuritako Orixeren eredutik Zaitegiren, Larrakoetxearen, Garroren, Altunaren eta abarren baliokidetza literalago eta pragmatika zaileko testuetaraino, tartean beste batzuen lanak kokatuta (S. Onaindia, G. Barandiaran, A. Ibinagabeitia).Berrikiago, 2003an, Genaro G\u00f3mez Zubia Grimm anaien euskarazko itzulpenak aztertu eta zenbait ondoriotara heldu da. 1920-1940 urtealdian bi itzultzaile eta bi itzulpen aztertu ditu: Joseba Altunaren \"Ipu\u00f1ak\" (1929) eta Alejandro Larrakoetxea Aita Ipolito edo Legoaldiren Grimm Anayen Ipu\u00f1ak (1929).\nItzulpenen funtzioei dagokienez, urte haietako itzulpenak \u00abbehar soziolinguistikoak eta behar pedagogikoak\u00bb asetzeko helburuarekin egin ziren, garai hartan euskarazko materialak sortzeko eta haurrentzako euskarazko prosa-corpusa osatzeko. Itzulpen-estrategiaz denaz bezainbatean, itzulpen \u00abetxekotuak\u00bb dira G\u00f3mezen hitzetan; hau da, jatorrizko testua etxekotzen saiatu ziren itzultzaileak, adibidez, pertsona eta pertsonaien izenak egokituz. Estrategia horrek, beraz, euskal kulturari prestigioa eman nahia adierazten du. G\u00f3mezi jarraiki, 1929ko itzulpen etxekotuetan Pizkundeko kultur egitasmoaren isla eta garaiko ideologia abertzalearen zantzuak sumatzen dira: kultura propioaren aldeko aldarria eta erlijioa, batik bat. Wilderen ipuinetan ere \u00abirakurle euzkeldunari\u00bb izeneko hitzaurrean argi eta garbi azaltzen dira G\u00f3mezen tesian azpimarratutako helburuak: \u00ab[...] Dana-dala, gure Ama Euzkereari opari txiki au egin gura ixan dautsot, orren biarra, biar andija gero! [...]\u00bb.\nHizkuntza-ereduaren hautuaz ere badihardu G\u00f3mezek, eta lanok egitasmo jeltzalearen testuinguruan ulertu behar direla azpimarratu. Eztabaida sutsuak izan ziren arren, denek, Aranaren aldekoek zein Azkueren aldekoek, izan bide zuten helburu bertsua: euskara goren mailara aupatzea. Altunak etxekoei askotan esaten zienez, \u00ababarkak erantzi behar zitzaizkion euskarari\u00bb, nor izan nahi bazuten. Joseba Altunak euskara modernizatzeko egin zuen ahalegina, beste idazle batzuentzat pizgarri izan zen seguru asko. Adibidez, Jurgi Kintanaren ustez (\"Urre urdinaren lurrina\", 2009, 61.-62. or.), \u00aboso litekeena da Lauaxetaren 1930eko \u201cNeure larrosea\u201d olerkia, Altunak 1927an itzulitako Wilde-ren \u201cUrretxindorra eta larrosea\u201d ipuinak inspiratzea.\nIzan ere, Altunaren eta haren bidelagunen xedea euskarak espazio berriak eskuratzea izan zen, eta horietako bat literatura-arloa izanik, berebiziko garrantzia eman zioten euskarazko irakurgaiak izateari eta, bide batez, munduko literatura euskaraz ere irakurtzeko abagunea zabaltzeari, nondik eta Bilboko kaleetatik..\nBatzuetan asmatu eta beste batzuetan huts egingo zuten, baina ezin ukatuzkoa da, bizi izan zuten garaiko mugak eta garaiko gizartearen ezaugarriak aintzat hartuta, benetako bidegileak izan zirela."}
{"id": "23612", "revid": "56334", "url": "https://eu.wikipedia.org/wiki?curid=23612", "title": "Luis Gonzalez", "text": ""}
{"id": "23613", "revid": "113794", "url": "https://eu.wikipedia.org/wiki?curid=23613", "title": "Kepa Enbeita", "text": "Kepa Enbeita Rementeria \"Urretxindorra\" (Muxika, Bizkaia, 1878ko irailaren 8a - Areatza, Bizkaia, 1942ko abenduaren 12a) euskal idazlea eta bertsolaria izan zen.\nBiografia.\nBenita Goiriarekin ezkondu zen (1902) eta zazpi seme-alaba izan zituzten: Bixenta, Balentin, Sabin, Miren, Imanol, Edurne eta Itziar. Abertzalea eta errepublika garaian mitinez mitin ibilitakoa. Osasun txarrekoa, Guardiara joaten zen aldi baterako 1919 ezkero. Gerra Zibilak Guardian harrapatu zuen (1936-1937); baserrira oso gaixorik itzuli zen eta ez zen bere onera gehiago etorri.\nBertsolari ibilbidea.\nBizkaiak eman duen bertsolari onenetakoa izan zen. Plazako bertsolaria eta bertsopapergilea zen, eta trebetasun handia erakutsi zuen bi molde horietan.\n1905. urtean garaile izan zen, Txirritaren aurretik, Areetan (Getxo) egin zuten bertso lehiaketa batean.\nEuskara, aberria eta kristautasuna izan ziren bere olerkien gai nagusiak.\n\"Euzkadi, Euzkerea, Ekin\" eta \"Argia\" aldizkarietan eman zituen argitara bertsoak, eta bertsolari familia ospetsu eta emankor baten lehenengoa izan zen. \"Urretxindorra\" Bizkaiko bertsolari handiaren oihartzuna Euskal Herriko alde guztietara zabaldu zen eta bera izan zen Gipuzkoako bertsolarien alboan itzali xamar zeuden bertsolari bizkaitarrak gorengo mailara aterarazi zituen maisua."}
{"id": "23614", "revid": "95298", "url": "https://eu.wikipedia.org/wiki?curid=23614", "title": "Andres Amonarriz", "text": "Andres Amonarriz (Tolosa, Gipuzkoa, 1881eko azaroaren 30a - Berrobi, Gipuzkoa, 1952ko ekainaren 15a) euskal idazlea."}
{"id": "23615", "revid": "23317", "url": "https://eu.wikipedia.org/wiki?curid=23615", "title": "Emiliano Mujika", "text": "Emiliano Mujika (Albiztur, Gipuzkoa, 1882ko abuztuaren 8a - Tolosa, Gipuzkoa, 1949ko abenduaren 13a) euskal idazlea izan zen."}
{"id": "23616", "revid": "336", "url": "https://eu.wikipedia.org/wiki?curid=23616", "title": "Peli Markiegi", "text": ""}
{"id": "23617", "revid": "95298", "url": "https://eu.wikipedia.org/wiki?curid=23617", "title": "Frantzisko Arostegi", "text": "Frantzisko Arostegi ( (), ???? - ) euskal idazlea izan zen."}
{"id": "23618", "revid": "95298", "url": "https://eu.wikipedia.org/wiki?curid=23618", "title": "Fidel Sarriegi", "text": "Fidel Sarriegi Unanue (Azkoitia, Gipuzkoa, 1920ko martxoaren 23a - Donostia, Gipuzkoa, 1969ko urriaren 31) euskal idazlea zen.\nLanak.\nBatez ere bertsoak eta olerkiak idatzi zituen."}
{"id": "23619", "revid": "96586", "url": "https://eu.wikipedia.org/wiki?curid=23619", "title": "Frantzisko Apalategi", "text": "Frantzisko Apalategi Igarzabal (1867ko urriaren 29a, Donostia - 1948ko otsailaren 24a, Loiolako Santutegia) euskal idazle, historialari, irakasle eta jesuita bat izan zen. Bere \"Karlista eta liberalen arteko gerra-kontaerak\" liburu-kronikan Bigarren Karlistaldiko gertaerak kontatu zituen.\nBiografia.\nFrantzisko Apalategi Igarzabal Donostian jaio zan, 1867ko urriaren 29an, goizeko zazpi eta erdietan, eta egun berean bataiatu zuten, San Bizente parrokian. Aita, Faustino, Lazkaokoa zen; ama, Eskolastika, Donostiakoa. Aitaren aldeko aiton-amonak: Pedro Inazio Apalategi eta Maria Josefa Garc\u00eda, biak ataundarrak; eta amaren aldekoak: Fernando Igarzabal, andoaindarra, eta Frantziska Elizondo, zizurkildarra.\nHiru urte zituen, beraz, 1870ean karlistak aldi hartan Bigarren Karlistaldian mugitzen hasi zirenean, eta bederatzi, 1876an, gerra bukatutakoan. Bera, uste dugunez, Donostian izanik, karlistarik ikusi bazuen, urrutitik egingo zuen. Baina haien granadak nola lehertzen ziren entzun eta ikusi zukeen.\nHamazazpi urterekin jesuita sartu zen Loiolako Santutegian, 1884ko irailaren 7an. Handik aurrera haren nondik norakoa ederki jarrai daiteke, Lagundiko probintzia bakoitzak urtero atera ohi duen \"Catalogus\" izeneko liburuan. Honek jesuita bakoitza non den eta bere lana zer den adierazten du. 1884-1886 urteetan, nobiziadoa egin zuen Loiolan."}
{"id": "23620", "revid": "56334", "url": "https://eu.wikipedia.org/wiki?curid=23620", "title": "Karmelo Etxegarai", "text": "Karmelo Etxegarai Korta (Azpeitia, Gipuzkoa, 1865eko uztailaren 3a - Gernika, Bizkaia, 1925eko azaroaren 4a) idazle eta historialari gipuzkoarra izan zen. Haren lan gehienak gazteleraz idatziak izan arren, hainbat aldizkaritan, hala nola, \"Euskal-Erria\", \"Euskalzale\", \"Euskal Esnalea\" eta beste zenbaitetan euskaraz idatzi zuen.\nHegoaldean antolatzen ziren Lore Jokoetan sari ugari irabazi zuen. Bertso jarrietan nabarmendu zen, sorta hauekin esate baterako: Zertako; Euskerazko ipui jator berriak; Markinara (1883); Menditar baten kantua; Abbadia jauna! zuri (1886); Txistulari gaisoa (1888). Lan horietarako batzuetan doinuak ere asmatu zituen.\n1911n aldizkari berri baten sortzaileetako bat izan zen, \"Euskalerriaren Alde\", zeina zuzendu zuen Gregorio Muxikak, eta kolabaratzaile nagusi izan ziren, Etxegaraiz gain, Domingo Agirre, Arturo Kpion, eta Julio Urkixo. Euskararen eta euskl kulturaren inguruko ikerketa eta dibulgazioa kobinatzen ziren hartan. Haren euskara jatorra eta zehatza da Aita Villasanteren esanetan, eta lan historikoetan prosa argia etiten saiatu zen.\nBonifazio Etxegarairen anaia zaharra izan zen."}
{"id": "23621", "revid": "113572", "url": "https://eu.wikipedia.org/wiki?curid=23621", "title": "Joanes Leizarraga", "text": "Joanes Leizarraga Lermanda (Beskoitze, Lapurdi, 1506 \u2013 Bastida, Nafarroa Beherea, 1601) kalbindar artzain eta euskal idazle bat izan zen, Itun Berria euskaratu zuen lehena, \"Jesus Krist Gure Jaunaren Testamentu Berria\" izenburuarekin.\nBizitza.\nHiganot bihurtu aurretik, segur aski apaiz katolikoa izan zen. 1567ko apirilaren 15ean egin zen \"artzain\", Pauen (Okzitania), eta Nafarroa Behereko Bastida herrira igorririk, hil arte bizi izan zen bertan. Joana III.a Albretekoa Nafarroako erreginak, kalbinismora bihurtu zelarik, bere gortean Elizaren erreformaren aldeko pentsalariei babesa eman zien eta protestantismoa erresumako lurraldeetan barna hedatu nahi izan zuen. Ideia erreformazaleen arabera, testu sakratuak herri xehearen hizkuntzan jarri behar ziren.\nHala bada, erreginak euskarazko eta gaskoizko itzulpenak egiteko bitartekoak eta diru-laguntzak eman zituen. 1563ko martxoaren 14an egin zen Bearnoko protestanteen sinodo edo batzarrean, Leizarraga izendatu zuten, euskarazko itzulpena egin zezan. Eredu moduan, Leizarragak \"Vulgata\" eta frantsesezko itzulpenak erabili zituen. Lau laguntzaile izan zituela dirudi, bera taldearen zuzendari izanik: Sanz Tartas (batzuen ustez, agian Joan Tartas idazlearen osaba-aitona zena), Piarres Landetxeberri eta Tardetz zuberotarrak eta Joanes Etxeberri lohizundarra, \"Petit Basque\" goitizenaz ezagun zena. \"Jesus Krist Gure Jaunaren Testamentu Berria\" 1571ko irailean inprimatu zen, Arroxelan. Testamentu Berriaren itzulpenarekin batera, kristauak hezteko testu didaktikoak inprimatu ziren, orduko argitaratze protestanteetan ohikoa zenez.\nIdazlanak.\nBeskoitzeko idazlearen bost liburu hauek daude jasota, guztiak itzulpenak:\nAzken hirurak, Arroxelan 1571n argitaratuak.\nAita Gurea.\nDeigarria da, Aita Gurea itzuli zuelarik, Jainkoari hika zuzendu zitzaiola. Haren aurreko euskaldunek halaxe egin zuten, izan ere."}
{"id": "23622", "revid": "148237", "url": "https://eu.wikipedia.org/wiki?curid=23622", "title": "Esteban Garibai", "text": "Esteban Garibai Zamalloa (Arrasate, Gipuzkoa, 1533ko martxoaren 9a - Madril, 1599) historialaria eta errege kronikaria izan zen. Lehendabiziko euskoiberistatzat du Julio Caro Barojak. 1200ean Gipuzkoak eta Gaztelako Koroaren peko Nafarroaz kanpoko beste lurraldeek Gaztelarekin beren gogoz bat egin zutela babestu eta zabaldu zuen.\nBizitza.\nO\u00f1atiko Unibertsitatean, Gasteizen eta Santo Domingo de la Calzadan egin zituen ikasketak. Gaztetan armadan izan zen, eta alferez titulua jaso zuen. Arrasateko alkate izan zen 1568-1569 bitarteko urteetan. Gipuzkoako egoerari buruz eginiko azterketen fruitu, Batzar Nagusien erreforma eta ontzigintzaren gainbehera aztertzen zituen hirurogei ataleko obra idatzi zuen urte haietan.\nDiru estutasun batzuen ondoren, Filipe II.a Espainiakoak harrera egin zion Escorialen, eta erregeren liburuzain izendatu zuen 1575ean. 1585. urtean Madrila joan zen, eta historia eta genealogia lanak egin zituen han. Espainiako erregearen kronikari izendatu zuten 1592an. Garibaik ospe handia izan zuen bere garaian, baina ez zuten aintzat hartu XVII. mende erdialdetik aurrera, fantasiara erraz jotzen zuelakoan.\nIdazle eta langile nekaezina zen, eta inork ez bezala ezagutzen zuen Euskal Herriko Erdi Aroaren bukaerako historia, nahiz, garaiak agintzen zuen bezala, Gaztelako erregeen alde egiten saiatu zen etengabe. Ez da Garibaik euskaraz eginiko testurik ezagutzen, baina esaera zaharren bilduma bi egin zituen, horietako bat Julio Urkixok \"Eusko Ikaskuntzen Nazioarteko Aldizkaria\"n argitaratu zuena. Bere memorietan, gainera, Milia Lasturkoren eresia ere bildu zuen ahozko tradiziotik. Testu hauek guztiak Mendebaleko euskararen ekialdeko aldaeran dira, hots, orduko Arrasate ingurukoan.\nGaribai hizkuntzalari, etimologista eta filologo gisa, Jose Ramon Zubiaurrek honela agertzen du:\nIdazlanak.\nGehien-gehienik gaztelaniaz idatzi zuen, baina euskararen funtsezko altxorretako bat ditugu hark bildutako eresia eta errefrauak. Era berean, Espainiako bere historia luzean euskarazko hitzen aipuak ere jaso dira, euskal gramatikari buruzko pintzelada batzuekin batera, eta balada zatiren bat edo beste leinu gerrekin zerikusia zuten gertaerak komentatzean.\nHistorialari gisa, Espainiako lehen historia unibertsala idatzi zuen, 40 liburukitan banatua, 32 urte zituela \"(Los XL libros del Compendio historial de las chronicas y universal historia de todos los reynos de Espa\u00f1a).\" Flandesen argitaratu zuen obra hura, 1571. urtean.\nErregearen zerbitzuan izan ondoren, dinastiarentzako genealogia lana apailatu zuen 1586an\u02d0 \"Ilustraciones Geneal\u00f3gicas de los Catholicos Reyes de las Espa\u00f1as, y de los Christianissimos de Francia, y de los Emperadores de Constantinopla, hasta el Catholico Rey nuestro se\u00f1or don Philipe el II, y sus seren\u00edssimos hijos.\"\nEsteban Garibairen omenezko toponimia.\nArrasaten badira haren izena duten hainbat leku, hala nola Garibai etxea, hari egindako monumentua eta Garibai etorbidea."}
{"id": "23623", "revid": "56334", "url": "https://eu.wikipedia.org/wiki?curid=23623", "title": "Bernard Gazteluzar", "text": "Bernard Gazteluzar (Ziburu, Lapurdi, 1619ko martxoaren 12a - Paue, Frantzia, 1701eko apirilaren 15a) euskal idazlea eta jesuita izan zen.\nBiografia.\nJesusen Lagundian sartu zen 1640an eta Pauen zuten etxean bizi izan zen hil zen arte. Harena da \"Eguia catholicac, salvamendu eternalaren eguiteco necessario direnac\" (1686) zortzi partetan banaturiko olerki bilduma erlijiozkoa, mende honetako testu gailenetarikoa:\nPatri Urkizurentzat mende horretako poetarik finenetakoa da:"}
{"id": "23624", "revid": "119347", "url": "https://eu.wikipedia.org/wiki?curid=23624", "title": "Joan Tartas", "text": "Joan Tartas (; ), hutsegite bategatik Ivan izenarekin ere ezaguna, (1610 inguru - ?), euskal idazlea izan zen, \"Ontsa hiltzeko bidia\" (1666) eta \"Arima penitentaren occupatione devotaq\" (1672) aszetika liburuen egilea.\nBizitza.\nHaren bizitzari buruz ezer gutxi dakigu. 1610-1612. urteen bitartean jaio zela uste da. Aurkitu diren informazio iturri urrietan data ugari ageri dira, denak 1610eko hamarkadaren ingurukoak. Aita Soh\u00fctako nekazari dirudun bat omen zuen, eta lehen ikasketak Leskarreko (Bearno) Barnabitasen egin zituen 1624n. Sanz de Tartas, Joannes Leizarragaren Bibliaren (1565) zuzentzaileetako bat, beharbada Joanen osaba zaharra izan zela uste da.\nOloroeko Donamaria katedraleko kalonje zela, Ar\u00fceko erretore izendatu zuten, eta titulu horrekin izenpetu zituen bere bi obrak. 1662 aldean Mitikile eta Ospitalepeako parrokiak dituela dakigu. Ar\u00fcen zelarik, bere obra garrantzitsuena eta zabalduena argitaratu zuen: \"Ontsa hiltzeko bidia\", heriotza ona izateko pausoak eta prestakuntzak argitzen dituena. 1673an Ar\u00fceko eta Atharratzeko erretoretzat sinatu zuen Oloroeko gotzainari zuzenduriko diskurtsoa. Handik aurrera ez dugu haren bizitzari buruzko beste informaziorik.\n\"Ontsa hiltzeko bidia\" (1666).\n\"Ontsa hiltzeko bidia\", 1666an argitaratuta, Joan Tartasen lehen liburua izan zen, eta baita ezagunena ere.\nAszetika liburua da. Bertan ondo hil nahi duenak ondo bizitzen ikasi behar duela azaltzen du, eta ondo bizitzeak noizbait hilko garela oroitzea eskatzen du. Badu ere eranskin txiki bat, euskaraz hainbat otoitz, Jainkoaren eta Elizaren mandatuak, Ama Birjinaren hainbat letania eta irakurleei idatzitako zenbait bertso agertzen dituena.\nBere tesiaren frogagarri gisa, filosofo klasikoen aipuak, Bibliatik jasoak eta kristau-idazleenak tartekatzen ditu: San Agustin, Aristoteles eta Seneka, besteak beste. Erregeen bizitzaren inguruko gertakariak ere kontatzen ditu, maila jasoaz. Beste hainbat etsenplu ere erabiltzen ditu, irakurleari atsegina izateko asmoz. Axularren kutsua ere sumatzen omen zaio. Hala ere, Tartasen prosa Axularrena baina trauskiloagoa eta estilo, edergarri eta baliabideetan txiroagoa da.\nLiburuak Europan zehar aurreko mendean zabaldutako salbazio-plangintza indibidualizatzaileari jarraitzen dio.\nBadirudi liburuak argitaratzeko arazoak izan zituela, bertan agertzen den lehen aprobazio delakotik azkenera zortzi urteko aldea baitago. Autore paganoen aipuak begirune handiegiz hartu zituen eta etsenplu gordinegiak zerabiltzan, dirudienez. Tartasek Eliza-ohiturak honelakoetan gomendatzen zuen ondozkatzeari muzin eginez, liburuaren lau kapituluak honela antolatu zituen bere hitzetan: \"lehenian\u2026 paganoen erranaz, bigarrenian lege zaharreko eskritura saindiaz. Hirugarrenean lege berriaz eta elizako doktor saindiaz. Laugarrenian arrazoin diferentez frogatzea: ontsa hiltzeko bidia dela herioaz eta hilziaz orhitzia\".\n\"Arima penitentaren occupatione devotaq\" (1672).\nOrthezen (Bearno) agertu zen eta bere izenburuak dioen bezalaxe, kristauen gogoeta aszetikoak ditu gai nagusitzat, otoitzaz, barauaz eta amoinaz atal bana duelarik. Orthezen argitaratu zuten, eta seguru asko bertako erret editorearen ezjakintasunaren erruz huts egite ortografiko ugari daude.\nAxularren eragina nabari da: adibide, errefrau eta santu ugarik esandakoa aurki dezakegu. Hauxe da obraren banaketa:\nKritika.\nTartasek euskara bere artzain lanerako lanabestzat erabiltzen zuen, Elizaren doktrina zabaltzeko bide gisa. Hala ere, baldintzapen horrek alde aurrez jartzen dituen mugetatik haratago, Tartas, Axular eta beste asko bezala, mamiaz gainera formaz ere kezkatu zen, nola edo hala, eta horrek haren obra gaur ere estimagarri bihurtzen du.\nKritikarien iritziz, haren libururik onena lehenbizikoa da.\nMitxelenak hasieran Tartas zubereraz idatzi zuen lehen idazletzat hartu zuen, ustez eta Arnaud Oihenart mauletarrak behenafarreraz idatzi zuela. Aurrerago, ordea, Tartasen hizkera Amikuzeko euskara dela ondorioztatu zuen, erran nahi baita, zubereraren eta behenafarraren arteko zubi-hizkera. Liburuetako euskararen oinarrian egilearen sorterriko euskalkia bide dago, beraz, baina euskara zabalagoa bilatzen du, berak aitortu bezala \"Ontsa hiltzeko bidia\"ren \"Irakurtzailiari\" atarikoan:\nDeigarria da, Axularrek \"Gero\"n defendatzen duenaren justu kontrakoa dioela Tartasek.\nHaren euskara ez da beste batzuena bezain landua, baina bada berezkoa eta solas zalea. Tartasen originaltasuna bere obren itxura berezia eta bere nahasketan dagoke: alde batetik serio, jakintsu eta kulturazale ageri da; bestetik arrunt, zakar eta barregarri. Luis Villasantek eta Koldo Mitxelenak, nork bere obran, datu hori nabarmentzen dute.\nItzultzaile trebea zen Tartas gaztelania, frantses eta latinezko pasarteak bihurtzen zituenean. Mitxelenaren arabera, Axularrekin konparatuta Tartasen erudizioa bitxikeriaz betea da.\nTartasek, eskolagabeen antzera, puntu, koma eta geldiuneak ahaztu egiten ditu, eta hori ez zen posible izanen estilo berezi baten bila joan balitz. Hortaz, egungo begiez ikusita, espontaneismo modernoaren bidea hartu zuen, nahiz eta egiten zuenaz ongi ez konturatu. Ezaugarri hori oso balio gaurkoa daukagu. Puntuak jarri beharrean komak erabilita, testuari lastertasuna ematen zaio.\nAdituen esanetan, Tartasek azalpen-hitzen eta super-hitzen arteko joko neurtua erabiltzen zuen bere prosan eta erretorikan.\nAxularren antzera, ahozko tradiziotik eta sermoigintzatik asko aldendu gabeko prosa da berea, baina ez Sarako erretorearena bezain landu eta neurtua, ezpada anarkikoxeagoa eta estilo-baliabideetan eskasagoa. Haren prosaren erritmo bereziak, ordea, merituak ere baditu, ekintzari dagokion bizitasuna ematea lortu baitzuen, bere garaiko idazleek ez bezala."}
{"id": "23625", "revid": "119347", "url": "https://eu.wikipedia.org/wiki?curid=23625", "title": "Rafael Mikoleta", "text": "Rafael Mikoleta Zamudio \u2014bere garaiko idazkeran, \"Rafael Micoleta \u00c7amudio\"\u2014 (Bilbo, Bizkaia, 1611ko azaroaren 19a \u2013 ?) euskal idazle eta gramatikaria izan zen.\nBizitza.\n1611ko azaroaren 19an San Antonio Abad parrokian bataiatua, aita Martin Mikoleta eta ama Mari Otxoa Zamudio izan zituen. Apaiz katolikoa izan zen. Lizentziaduna zen, doktorea eta epailea.\n1653. urtean, \"Modo Breue de aprender la lengua Vizcayna,\" euskara ikasteko metodoa, idatzi zuen, baina ez zen orduan argitaratu; Ingalaterrarekin Bilbok zeuzkan merkataritza harremanak zirela eta, Londresa eraman zuten eskuizkribua, eta Sir Thomas Browneren eskuetan egon zen, harik eta British Museumera eraman zuten arte. Handik kopiatuta, Salvador Sempere Miquelek argitaratu zuen lehen aldiz, Bartzelonan, 1880an.\nMikoletarena da euskal gramatika bat egiteko lehen saioa. Garrantzitsua da garai hartan Bilbon hitz egiten zen euskara ezagutzeko. Eskuizkribu horretaz Koldo Mitxelenak hauxe dio:\nEuskal letretan azaltzen zaigun lehen bilbotarra izan zen. Xabier Kintanaren ustez kuriosoa da, bilbotar batek idatziriko lehenbiziko euskal liburua, euskara ikasteko metodo bat izatea, Bilbok bere jatorrizko hizkuntza berreskuratzeko izango zuen garrantziaren profezia egiten zelako. Liburu horri esker jakin izan da garai hartan Bilbon egiten zen euskara nolakoa zen, eta harrigarria bada ere, gauza batzuetan behintzat, baterago zetorren oraingo euskara batuarekin gaurko bizkaierarekin baino. Adibidez, \"zeIan\"moduzko galdetzailearen ordez, \"nolan\" esaten zen Bilbon garai hartan, oraingo \"nola\" arruntaren antzera, hain zuzen. Orduko bilbotarrek baina, bazekiten euskaraz eta dirudienez Mikoletak bere hizkuntza kanpotarrei irakasteko asmoz idatzi zuen bere liburua, horren eskueskribua non eta Londresko British Museum-en aurkitzeak argi erakusten digun bezala. Mikoletari zor zaio, beraz, hiri honen hizkuntz sustrai zaharrak gogoan gordetzea.\nLiburu barruan dago, halaber, \"Modo de la vizcayna poes\u00eda y sus versos\" izeneko atala, bertso neurtze araudi bat finkatzen duena.\nLanak.\nGramatika.\nNabarmena da \"Modo Breue de aprender la lengua Vizcayna\" (\"Revista de Ciencias Hist\u00f3ricas\"). [[1653]]an argitaratua eta [[gaztelania]]z idatzia, oso interesgarriak dira dakartzan lexikoa eta adibideak (bertso-lerroak), Bilboko orduko hizkerari dagozkionak.\nOndorena.\nGaur egun, haren izena daraman ipuin lehiaketa bat egiten da Bilbon urtero. Partaide gehienak hiri horretako ikastetxeetako ikasleak dira, eta 6-16 urte bitartekoak izan behar dute.\nKanpo estekak.\n[[Kategoria:Bizkaiko idazleak]]\n[[Kategoria:Bizkaiko apaizak]]\n[[Kategoria:Epaileak]]\n[[Kategoria:Bilbotarrak]]\n[[Kategoria:Mendebaleko euskara]]\n[[Kategoria:XVII. mendeko euskal literatura]]"}
{"id": "23626", "revid": "77706", "url": "https://eu.wikipedia.org/wiki?curid=23626", "title": "Agustin Basterretxea", "text": "Agustin Basterretxea (Lekeitio, Bizkaia, 1700ko azaroaren 22a - Ibidem, 1761eko azaroaren 18a) euskal apaiz eta idazlea zen.\nJaiotza.\nLeku gehienetan ispastertartzat jotzen bada ere, Lekeitioko Santa Maria elizako bataio liburuetan honako errejistroa dago:\"En veinte y cinco de nob(e) de mil y setecientos Baptize a A(gn) Clemente hijo leg(mo) de Dn. Agustin de Basterechea y de D.\u00aa Josepha de la renteria abuelos Paternos el Cap(n) Dn. Miguel de Basterechea y D.(a) Ursola de Beingoolea maternos Dn P.\u00ba iba\u00f1es de la renteria y D.(a) marina de monteano Vez(os) de esta villa (Padrinos) el Cap(n) Dn. Joseph de mendiola y D.\u00aa Maria paz de Veingoolea = Liz. Aranzivia.\" Iturria: AHEV, Parroquia de Santa Maria de Lequeitio. Libro de Bautizados, Tomo 3 (de 1670 a 1735), fol. 117 vto. (Parroquia 53001, Doc. 26-1).Argi eta garbi azaltzen zaigu beraz, ez bakarrik \"Agustin Clemente Basterretxea (Iba\u00f1ez de la) Renteria Beingolea Monteano\" Lekeition jaio zela, baita ere herriko burdinolekin eta merkataritzarekin lotutako familia indartsuen kidea zela. Hain zuzen ere, bere lehengusu baten semea izango zen Ilustrazio garaian nabarmenduko zen Jose Agustin Iba\u00f1ez de la Renteria.\nDatu biografikoak.\nLehen ikasketak Lekeition egin zituen eta 1716an Jesusen Lagundian sartu zen. 1734an profesatu zuen. Barrokoak ekarritako erlijioaren indarragatik misio lanetan ibili zen Bizkaian, eta Literatura, Filosofia eta Teologia irakatsi zituen. Urdu\u00f1ako ikastetxeko zuzendari izan zan urte batzuetan; gero Lekeitioko ikastetxekoa.\nXVIII. mendeko Ilustrazio aurreko giroan hezia, jesuiten literaturaren eragina jaso zuen. Sermolari on eta irakasle arduratsu fama erdietsi zuen. Konturatu zen herriak bertsoen bidez hartu eta irensten zituela gogotsuen irakaspenak. Horrek bi idazlan bertsotan egitera bultzatu zuen: \u00ab\"Guisonaren acabuco lau gausac\"\u00bb eta \u00ab\"Anima penitente bat\u00e9n negarrac\"\u00bb. Dena den, bere \u00ab\"Jesu-Christo gure Jaunaren Passioa\"\u00bb bertso sorta luzea da gogoratuena, hiru mendetan zehar dozenaka berrarargitaraldi izan dituena, eta Aste Santuko funtzioetan oraindik abesten dena.\nEzkututik agerira.\nBasterretxea ez zen idazle ezaguna izan bere garaian. Jose Antonio Arana Martijaren arabera, Eusko Ikaskuntzak O\u00f1atin antolatu zuen lehenengo Biltzarrean (1918) eman zen bere berri, Juan Allende Salazarren ahotik. Izan ere, XVIII. mendean zehar egin ziren \"Passioaren\" argitarapenetan ez zen Basterretxearen izenik ageri, 1777koaren azalean agertzen den \"\"A. JHS B.\" siglak kenduta; Basterretxearen izena estrainekotz XIX. mende hasieran aipatu zen: \"Yesucristo geure Yaunaren pasi\u00f1o santua: Aita Basterrechea Izpazter-tarrac ta Yesuiteac Guiputz-euskerazko bersoetan imini evana... Tolosan, Yoan Ignacio Mendizabalen echean, 1832 garren urtean\"\" deritzon edizioan. Halere, \"Passioa\" Agustin Kardaberazena zela uste zuen jende gehienak (Basterretxearen bertsoak gipuzkerara itzuli zituenarena, alegia); 1928ko edizioa prestatzen hasi zenean, Romualdo Galdosek berak ere horrela uste zuen.\nBasterretxearen idazlanei buruzko iritzi kontrajarriak daude: Patxi Salaberri Mu\u00f1oaren arabera bere idazkerak ez dakarkio berrikuntzarik herri poesian oinarritutako eredu hedatuari, eta eskema metriko tradizionaletik ez dira ateratzen. Santiago Onaindiak eta Mikel Zaratek berriz, bere transmisio gaitasun handia goretsi zuten."}
{"id": "23627", "revid": "512", "url": "https://eu.wikipedia.org/wiki?curid=23627", "title": "Joan Batista Gamiz", "text": "Joan Batista Gamiz Ruiz de Oteo (Sabando, Araba, 1696ko apirilaren 8a \u2013 Bolonia, Italia, 1773ko apirilaren 28a) euskal idazlea izan zen. Arabako Mendialdean jaioa, eskualde horretako euskararen lekuko izateak garrantzitsu bihurtzen du euskal literaturan.\nIzenaren aldaerak.\nSabandoarra bizi izan zen garaia dela kausa, dokumentazioan bere izen-deituren aldaera anitz topa ditzakegu. Adibideak:\nBizitza.\nSabandon jaio zen. Pobrea izan zen gazte denboran eta zenbait hiritan bizi izan zen: Coru\u00f1a, Valladolid eta beste. Jesusen Konpainiako legoa, Iru\u00f1ean Sebastian Mendibururekin lan egin zuen besteak beste; hiriburuan urte luzeak eman zituen kongregazioak bertan zuen \"La Anunciada\" ikastetxean, non ardura ekonomikoak zituen.\nKarlos III.a Espainiakoak 1767an jesulagun guztien kanporaketa agindu zuenean, Italiara joan behar izan zuen; lehenago hasi zitzaizkion arazoak, eta kartzelatik alde egin zuen. Italian geratu zen hil arte.\nMendiburu bezala, Bolonia inguruan hil zen.\nLanak.\nIdazle elebiduna izan zen. Bere idazlanen jatorrizko bertsioak Loiolako artxibategian gordetzen dira.\nBere eskuizkribu ugariak (12.000 bat bertso) \"Ofrecimientos varios de poes\u00eda\" izenburuarekin bildu zituen. Gehienak olerki laburrak dira, eta gai aldetik askotarikoak. Espainieraz hainbat olerki idatzi zuen. Euskaraz, sei gorde dira (guztira 238 bertso), 1760tik aurrera idatziak:\nErdarazkoak batez ere 1736 eta 1748ren artean idatzi zituen; haietako batzuk \"A una presumida\", \"Descripci\u00f3n de Puente la Reyna\", \"Al rey Enrique VIII de Inglaterra\", \"A cierta doncella fea\" dira. Gutun asko idatzi zituela jakina da, baina ezin izan dira topatu.\nOlerki-zatia.\n\"Dabiltzentxoak\" (\"Dabilcenchoac\", jatorriko bertsioan) olerkiaren hasiera:\nBere oroimenez.\n1970ean Gasteizen helduentzako euskararen irakaskuntzan jardun zuen irakasle-talde baten izena Joan Bautista Gamiz izan zen.\nSabando jaioterrian Euskaltzaindiak oroitarria ipini zuen 1973ko apirilaren 29an Gamizen heriotzaren 200 urteurrena gogoratzeko. Bi egun lehenago omenaldi akademikoa egin zioten Gasteizen.\nArraia-Maeztun zenbait urtetan egon zen ikastola proiektuak \"Juan Bautista Gamiz\" izena izan zuen. Gasteizen bere izena daraman kale bat dago Adurtza auzoan."}
{"id": "23628", "revid": "95298", "url": "https://eu.wikipedia.org/wiki?curid=23628", "title": "Pedro Astarloa", "text": "Pedro Jose Astarloa Agirre (Durango, Bizkaia, 1751 - Bilbo, Bizkaia, 1821) fraide frantziskotar eta euskal idazlea izan zen. Pablo Pedro Astarloa hizkuntzalari ospetsuaren anaia nagusia izan zen halaber.\n\"Urteco Domeca gustijetaraco verbaldi icasbidecuac, ceinzubetan azalduten dan Erromaco catecismua\" obra eman zuen argitara, bi liburukitan (Bilbo, 1816-1818). Markina aldeko bizkaieraz idatzitako lan honen mamia kristau ikasbidea da, xehe-xehe azaldua eta argitua."}
{"id": "23629", "revid": "448", "url": "https://eu.wikipedia.org/wiki?curid=23629", "title": "Bartolome Santa Teresa", "text": "Bartolome Santa Teresa \u2014fraide izenez\u2014 edo Bartolome Madariaga Garate \u2014jaiotzako izen-deiturez\u2014 (Etxebarria, Bizkaia, 1768ko abenduaren 21a - Lazkao, Gipuzkoa, 1835eko abenduaren 11) euskal idazlea eta karmeldarra izan zen.\nBizitza.\nCorellako (Nafarroa Garaia) karmeldarretan sartu zen, Frai Bartolome Santa Teresarena izena hartuz. Lazkao, Iru\u00f1ea eta Tuteran egin zituen eliz ikasketak 1808rako Markinako karmeldarren komentuan zegoen. Bertan sermolari eta predikari famatua izan zen eta Hegoaldeko Euskal Herri guztian barrena ibili zen lan horretan.\nEspainiako Independentzia Gerran, Markinako fraideak kanporatuak izan ziren, eta Frai Bartolomeri bereziki esetsi zioten; preso hartua eta Bilbora eramana (1809) izan zen. Aurretik, ezkutatuta egon behar izan zen komentutik kanpo, frantsesen aurkakotzat baitzeukaten.\nOndoren, 1813an berak antolatu zuen, berriz, Markinako komentua, eta hasieran bera izan zen han bizi izan zen bakarra. 1817-1820 urte bitartean komentu hartako nagusi izan zen. Burgosen eta Santanderren ere egon zen. Azkenik, fraide gazteen heziketaren arduradun izan zen, Lazkaoko komentuan, hil zen arte.\nBi lan nagusi utzi zituen bizkaieraz idatzita: \"Euskal Errijetako olgeeta ta dantzeen neurrizko gatz-ozpinduba\" (1816), dantzen lizuntasunari buruzko saio morala; \"Ikasikizunak\" (1816-1819, hiru liburuki), hamar aginduei eta zazpi sakramentuei buruzkoa. Gaztelaniaz ere bi liburuxka idatzi zituen: \"Plauto Bascongado o el bascuence de Plauto en su comedia Poenulo \"(1828). Plautoren pasarte batzuen interpretazioa euskararen bidez eskaintzen du, lehenbizi, eta, ondoren, L\u00e9cluseren \"Manuel de la Langue Basque\" izeneko liburuaren kontrako iritzi batzuk ageri dira. Bien arteko eztabaidak aurrera segitu zuen, eta L\u00e9clusek \"Plauto Pol\u00edgloto\" izeneko liburuxkaz erantzun baitzion, Fray Bartolomek bigarrena argitaratu zuen: \"Anti-Plauto pol\u00edgloto o defensa del Plauto Bascongado y de la impugnaci\u00f3n del Manual de la Lengua basca, de Mr. L\u00e9cluse\" (1829). Iztuetak ere eztabaidan parte hartu zuen Fray Bartolomeren kontra."}
{"id": "23630", "revid": "95298", "url": "https://eu.wikipedia.org/wiki?curid=23630", "title": "Juan Jose Mogel", "text": "Juan Jose Mogel Elgezabal (Deba, Gipuzkoa, 1781eko apirilaren 26a - Markina-Xemein, Bizkaia, 1849ko uztailaren 20a) euskal idazlea, Bizenta Antoniaren anaia eta Juan Antonioren iloba.\nBizitza.\nLehen eliza-ikasketak osabarekin egin zituen, eta gero O\u00f1atiko Unibertsitatean osatu zituen. 1811z gero, osaba bezala, Markina-Xemeingo erretorea izan zen, eta han egon zen hil arte. Bizkaiko Jaurerriko Diputatu Nagusia izan zen Lehen Karlistaldian. Bizkaieraz idatzi zituen obra guztiak.\nJuan Jose Mogelek jaso zuen osaba Juan Antoniok idatzitako \"Peru Abarca\"ren eskuizkribua, eta berak eman zion Aita Unzueta frantziskotarrari, Zarauzko komentuan gorde zezan."}
{"id": "23631", "revid": "95298", "url": "https://eu.wikipedia.org/wiki?curid=23631", "title": "Luis Zirilo Iza", "text": "Luis Zirilo Iza Agirre (Bilbo, Bizkaia, 1837ko uztailaren 9a - Santurtzi, Bizkaia, 1892) bizkaitar euskal idazlea eta itzultzailea izan zen.\nBonaparte printzearen laguntzailea izan zen. Santurtzin eta Bilbon jardun zuen irakasle, bestalde. Calder\u00f3n de la Barcaren \"El Alcalde de Zalamea\"ren atal batzuk eta \"La vida es sue\u00f1o\" euskaratu zituen, 1881. urtean. Arturo Campi\u00f3nen \"Orreaga\" obra itzuli zuen bizkaierara ondoko urteetan. Harenak dira, halaber, \"Bego\u00f1ako Ama Birji\u00f1a Miratsuari, kantia Bizkaiko izkuntzan\" poesia eta Santurtziko haurrentzat prestaturiko \"Geografia\"."}
{"id": "23632", "revid": "512", "url": "https://eu.wikipedia.org/wiki?curid=23632", "title": "Agosti Xaho", "text": "Agosti Xaho Lagarde (Atharratze, Zuberoa, 1811ko urriaren 10a - Baiona, Lapurdi, 1858ko urriaren 23a) kazetaria, idazlea, hizkuntzalaria eta politikaria izan zen. Xahoren izen-deitura ofizialak, frantsesez, \"Joseph-Auguste Chaho\" ziren; berak \"J.-Augustin\" edo \"Augustin\" izenpetzen zuen erdaraz, eta \"Agosti\" euskaraz. Haren pentsamoldea, ezkertiar euskal abertzaletasunaren lehen aurrekaritzat hartzen da. Erromantiko sutsua zen. Euskaldunen jatorriaren eta historiaren inguruko hainbat kontakizunen asmatzaile izan zen, hala nola Aitorren kondairarena.\nBizitza.\nHaurtzaroa.\nAitak, Andr\u00e9 Xahok, hogeita hamalau urte zituen Agosti jaio zenean. Amak, Rose Lagardek, hamazazpi urte besterik ez. Xahotarrak, aita Andr\u00e9 eta aitatxi Joseph, Atharratzekoak ziren, Erregearen Zuzentzaren ordezkariak. Mauleko lagardetarrak ere ongi jarritako funtzionarioak ziren. Xahotarren artean, bazen idazlerik: osaba Pierrek saiakera bat idatzi zuen euskararen jatorriaz, eta gramatika bat, biak argitaragabeak. Agosti eta haren hiru anaiak tradizio horri lotuko zitzaizkion.\nAgosti seme nagusia zen. Guztira zazpi anai-arreba ziren. Haren anaia Jean-Baptistek Etxahun bertsolariaren bizitzaz liburu bat idatzi zuen frantsesez, eta Joben liburua Zuberoako euskaran eman. Beste anaia batek, Jean-Pierrek, Etxahunen biografia hori zubererara itzuli zuen.\nAndr\u00e9ren eta Roseren etxean euskaraz egiten zen eta, pentsatzekoa denez, frantsesez ere bai. Agostik, gainera, gaskoiz eta gaztelaniaz ere ongi moldatzeko adina ikasi zuen. Alemanez, latinez eta, agian, grekoz ere ikasi zuen, irakurtzeko eta itzultzeko adina. Haren sanskrito maila, ordea, kaxkarragoa zen nahiz eta Xahok sanskritoz ere ederki zekiela sinetsarazi nahi izan.\nIkasketak.\nHamaika urte zituela, Oloroeko apaizgaitegira joan zen bigarren hezkuntzako ikasketak egitera. Berehala gai intelektualek kezkatu\nzuten, \"Filosofoa\" izengoitia irabazi baitzuen.\n1830ean, hemeretzi urte zituela, ama galdu zuen. Orduz geroztik \u00abUmezurtza\u00bb (Orphelin) izendatuko zuen bere burua. Urte horretantxe edo, agian, hurrengo urtean, Agostik Parisa jo zuen. Haren asmoa zuzenbidea ikastea zen, baina denbora gehiago eman zuen filosofia eta mitologia ikasten legeak aztertzen baino. Parisko zirkulu literarioetan buru-belarri ibili zen eta asko interesatu zen garai hartan boladan zegoen esoterismoarekin.\nHandik lasterrera sanskritoa eta euskara lotu nahi zituen saio bat idatziko zuen. Paristik Tolosa Okzitaniara bizitzera joan eta, Parisa itzulirik, \"Revue des voyans\" aldizkaria sortu zuen.\nKezka politikoak.\n1835ean, Hego Euskal Herria Lehen Karlistaldian sartua zela, Nafarroara bidaiatu zuen, eta handik bildutako bizipenetatik \"Voyage en Navarre pendant l'insurrection des basques\" (\u00ab\"Bidaia Nafarroara euskaldunen oldartzearen denboran\"\u00bb) idatzi zuen, 1836an. Tomas Zumalakarregi jeneralarekin liluratuta zegoen, eta liburuaren atal batean bera eta jeneral karlistaren arteko elkarrizketa baten berri ematen du, ziurrenik asmatua. Aldi batez karlismoan interesatua egon bazen ere, handik euskaldunen errepublika etor zitekeelakoan, laster aspertu zen karlismoaren klerikalismo eta katolizismoarekin. Errepublikazale sutsua zen heinean gaitzetsi zituen gerra karlistetako bi alderdiak, biak monarkikoak. Urte hartan bertan, Anton Abadiarekin batera, \"\u00c9tudes grammaticales sur la langue euskarienne\" idatzi zuen, eta \"\u00abzazpi uskal-herrietako uskalduner\u00bb\" (zazpi euskal herrietako euskaldunei) eskaini zieten; eskaintza hura izan zen \u00abZazpiak Bat\u00bb goiburuaren aurrekari. Bukatu gabe argitaratu zen lau hizkuntzako hiztegia ere idatzi zuen (euskara, frantsesa, gaztelania eta latina).\nDagoeneko Baionan bizi zela, \"L'Ariel\" (1844) eta \"Uskal-Herriko Gaseta\" (1848) aldizkariak sortu eta politikari lanetan aritu zen Alderdi Errepublikanoan. Departamenduko kontseilu nagusiko kide izateko hautatu zuten 1849-1851 agintaldirako. Xaho eskolaz eta herria kulturatu beharraz ere arduratua zegoen. 1849ko bozetarako programan haur guztiak, ez dirudunak bakarrik, behar bezala eskolatu behar zirela aldarrikatu zuen. 1848ko Baionako iraultzan buruzagi aritu zen. Louis Napoleonek 1851n estatu kolpea eman zuenean, Xahok Hegoaldera ihes egin behar izan zuen. Gasteizen urte batez egon zen bizitzen, eta handik Baionara itzuli zenean hizkuntza gaietan soilik aritu zen, jardun politikoak oro debekaturik baitzituen.\n1858ko urriaren 24an hil zenean, euskal hiztegi batean lanean ari zen. Esan izan denez, euskaldun bati eginiko lehen hileta laikoa Agosti Xahorena izan zen.\nPentsamendua.\nXahoren Euskal Herriari edo euskarari buruzko ikuskera mitiko eta mistikoa, bere iritzi politikoak bezala, pentsamendu zabalago baten baitan kokatzen dira. Euskal noblezia eta demokraziaren auzi klasikoak ideia iraultzaile berriekin bat eginda ageri dira kosmogonia esoteriko batean.\nXahoren historia kosmikoaren kontzeptua ziklikoa da. Horren arabera, jatorrian gizakia Jainkoaren eta kreazioaren misterioen jakitun zen errebelazio originalari esker. Errebelazio horren zantzuak euskaldunena bezalako antzinako kulturetan aurkituko lirateke. Zorion betean bizi ziren kultura horiek osatuko lukete Hegoaldeko Herriak. Ondoren, iparraldetik etorritakoen inbasioarekin, hondamendiaren bigarren zikloa abiatu zen. Inbasio horietatik ihesi euskaldunak Pirinioetan babestu omen ziren. Hirugarren zikloa Iparraren eta Hegoaren, gaizkiaren eta ongiaren, arteko borrokarena litzateke. Xahoren ustez 1830eko iraultzak edo 1848koak eta gerra karlistak aro negatiboaren amaiera datorrela adieraziko lukete eta ziklo berri bat martxan jarriko litzateke."}
{"id": "23633", "revid": "119347", "url": "https://eu.wikipedia.org/wiki?curid=23633", "title": "Joan Batista Artxu", "text": "Joan Batista Artxu \u2014frantses grafian, \"Jean-Baptiste Arxu\" edo \"Archu\"\u2014 (Altz\u00fcr\u00fck\u00fc, Zuberoa, 1811ko irailaren 11 - La R\u00e9ole, Okzitania, 1881eko ekainaren 9a) euskal idazlea izan zen.\nBizitza.\nAltz\u00fcr\u00fck\u00fctarra, lanbidez irakasle aritu zen Bordele eta La R\u00e9olen. Gero ikuskari lana ere burutu zuen.\nAzken hiri horretan kargu publiko inportanteak izan zituen eta bertan hil zen 1881ean.\nLanak.\nHizkuntzaz.\nAlegiak eta hiztegia \"Klasikoak\" bildumako 33. zenbakian berrargitaratu dira."}
{"id": "23634", "revid": "56334", "url": "https://eu.wikipedia.org/wiki?curid=23634", "title": "Emmanuel Intxauspe", "text": "Emmanuel Intxauspe (Zunharreta, Zuberoa, 1815eko azaroaren 12a - Onizegaine, Zuberoa, 1902ko irailaren 25a) euskal idazle eta itzultzailea izan zen. Baionan egin zituen eliza ikasketak.\n\"Jincoac gi\u00e7onareki eguin patoak\" otoitz liburua eman zuen argitara 36 urte zituela. 1856. urtean zubererara itzuli zuen San Mateoren ebanjelioa, Bonaparte printzeak hala eskaturik. 1857an Iturriagaren solasaldiak zubereraz eman zituen. Hurrengo urtean itzuli zuen \"Apokalipsia\". 1858. urtean eman zuen argitara \"Le Verbe Basque\" bere obra nagusia, eta 1864an prestatu zuen Axularren \"Gero\" obraren argitalpen berri bat, atalen ordena aldatuz (haren ustez, Axularrek egingo zukeen erara, eta esaera gordinak kenduz).\nBaionako apezpikuaren idazkari nagusi izendatu zuten 1869. urtean. 68 urte zituela \"Kempis\" liburuaren itzulpenaren (1757) eraberritzea egin zuen zubereraz \"Kristen Imitacionea, \u00c7uberouco uscalarat utzulia\" izenburupean. Bikario nagusi izendatu zuten 1884. urtean. Intxausperenak dira, halaber, \"Le Peuple Basque\" (1892-1893) Euskal Herriari buruzko lana, \"Maria Birjinaren hilabetia\" (1894) eta \"Kantika Saintiak\" (1897) erlijiozko lanak."}
{"id": "23635", "revid": "28807", "url": "https://eu.wikipedia.org/wiki?curid=23635", "title": "Juan Ithurri", "text": ""}
{"id": "23636", "revid": "95298", "url": "https://eu.wikipedia.org/wiki?curid=23636", "title": "Edmond Guibert", "text": "Edmond Guibert, \u00abEzpeletar bat\u00bb deitua (Ezpeleta, Lapurdi, 1847 - Bordele, Frantzia, 1872ko uztailaren 22a) euskal idazlea izan zen.\nLarresoroko apaizgaitegian izan zen ikasle. Bere \"Andregeia\" olerkia saritu zuten Sarako Lore Jokoetan (1869). \"Atheka\" \"gaitzeko oihartzunak\" Dasconaguerreren eleberriaren euskarazko itzulpenean lan egin zuen."}
{"id": "23637", "revid": "512", "url": "https://eu.wikipedia.org/wiki?curid=23637", "title": "Laurent Diharasarri", "text": "Laurent Diharasarri Euskal idazle eta itzultzailea (Sara, 1848ko apirilaren 1a - Donibane Garazi, 1902). Apaiza. \"Aphezen dretxoak eta eginbideak eletzionetan \"eta \"Erlisionaren ixtoria laburzki\" itzulpenak eman zituen argitara 1890. urtean. \"Madalen Larralde saratarra amabortz urtetan illa 1794-an \"(olerkia, 1896), \"San Antonio Paducoa, Mariaren ahurren esku-liburua\" eta \"Giristino legea laburzki \"argitaratu zituen hurrengo bi urteetan."}
{"id": "23638", "revid": "56334", "url": "https://eu.wikipedia.org/wiki?curid=23638", "title": "Wentworth Webster", "text": "Wentworth Webster (Uxbridge, Middlesex, Erresuma Batua, 1828ko ekainaren 16a - Sara, Lapurdi, 1907ko apirilaren 2a) idazle britaniar euskaltzalea izan zen; euskal ipuinen biltzaile eta foruzale apaiz anglikanoa izan zen.\nBiografia.\nIngalaterrako Uxbridge herrian sortua, 1828an, apaiz anglikano bilakatu zen eta mundua zeharkatu zuen (Eskozia, Alemania, Suitza, Azoreak, Brasil, Argentina, Egipto) Frantzian instalatu baino lehen, etxeko irakasle gisa, lehenik Bagn\u00e8res-de-Bigorre herrian eta ondotik Euskal Herrian, Biarritzen. 1869an, Donibane Lohizuneko eliza anglikano berriko kapilau izendatua izan zutelarik, eta kargua bete zuen 1882a arte, noiz dimisioa eman zuen eta Sarara, Bexienia etxera, bizitzera joan zen.\nIntelektual eleaniztun izan zen, Euskal Herria eta euskararen zalea, artikulu andana bat argitaratu zituen euskal gaiez Ingalaterran, Estatu Batuetan, Frantzian eta Espainian. Esate baterako, Websterrek berreskuratu eta berrargitaratu zuen Pierre d'Urteren \"Grammaire Cantabrique Basque\" (1712), 1900. urtean. \nHarreman hertsiak izan zituen jakintsu anitzekin (Louis Lucien Bonaparte, John Riz, Hugo Schuchardt, Julio Urkixo\u2026) eta horietarik baten proposamena jarraikiz (Anton Abadia) abiatu zuen Euskal Herriko ipuin eta legenden bilketa.\nHari zor zaio, gainera, \"Altabizkarko kantuaren\" egileen auzia argitu izana. Baina lanik garrantzitsuena 1901ean argitaratu zuen \"Basque legends\" elezahar bilduma du. \nEuskal ipuinak.\nWebsterrek heldu zion XVIII. mendetik Europan garatu zen joera intelektual bati: literatura herrikoiaren eta ahozkoaren ipuinak biltzekoa, zeina hazi zen batez ere Grimm anaiek Alemanian egindako ahaleginetik. XIX. mendean Webster eta Jean-Fran\u00e7ois Cerquand izan ziren euskal ipuin biltzaile nagusiak, joera horren barruan.\n1993an, euskarazko bertsioa argitaratu zen, Xipri Arbelbidek paratuta, \"Ipuinak\" izenburupean (bi liburuki).\nIpuinen bilketarako, Sara inguruko pertsona zaharren ahotik elezaharrak jaso zituen, hitzez hitz, eta ondoren, ingelesera itzuli eta moldatu zituen. Bilketan lagundu zioten gehienak andreak izan ziren. Badirudi batzuk sutondoan kontatuak zirela eta beste zenbait beste modu honetan bilduak. Lehenik goizaldean joaten zen errekan goiti amuarrainak harrapatzen; hauek saskiratuak zituenean herriko apaizaren etxean ate-joka agertzen zen. Horrek oso gogo onez errezibitzen zizkion amuarrainak. Azkenean, biok atsoren batekin elkartzen ziren kafe garaiko solasa haren ipuinekin goxatzera. Websterrek biltzen zituen arkatzez, eta apaizak argitzen komprenitzen ez zituen hitzak. "}
{"id": "23639", "revid": "56334", "url": "https://eu.wikipedia.org/wiki?curid=23639", "title": "Jose Bizente Etxagarai", "text": "Jose Bizente Etxagarai (Donostia, Gipuzkoa, 1773ko uztailaren 1a - \"ib.\", 1855eko apirilaren 15a) euskal idazlea eta olerkaria. Ofizioz Donostiako Alhondegiko administrari izan zena, 1813 eta 1853 bitartean Donostiako ospakizun gehienetarako bertsoak eta letrak egin zituelako da ezaguna.\n1813. urtea baino lehenago ere idatzi zituen bertsoak baina abuztuaren 31ko sutean, ingelesek Donostiari su eman ziotenean, erre ziren aurretik jarritako guztiak. Geroztik, ehun bertso sorta inguru idatzi zituen, euskaraz zein gazteleraz nahiz bi hizkuntzak nahastuz. Jose Manterolaren hitzetan euskaraz sortutako bertsoak balio handiagokoak dira gazteleraz idatzitakoak baino.\nUmore oneko gizona omen zen, inauterietako konpartsetan, ikuskizunerako bertsoak osatzeaz gain, aktore bezala ere parte hartzen zuena.\nJasotako lehen bertsoak, \"A\u00f1o de 1813 : sitio, asalto, saqueo e incendio de la plaza de San Sebasti\u00e1n por las tropas aliadas angloportuguesas\" izenekoak, 1813ko abuztuaren 31ko sutea deskribatzen duten 24 kopla dira. Beste danak, berriz, bat edo beste izan ezik, eguberri, errege-egun, i\u00f1auteri ta gainerako festeetan kantatzeko antolatuak. \"Euskal-Erria\" aldizkarian argitaratu zen haren lan asko, eta Auspoa bildumako 35-36. zenbakietan hainbat lantxo jaso ziren, \"Festara\" izenburuarekin.\nAntonio Zavalak 1964garren urtean, Jose Bizente Etxagarayren bertso bilduma argitaratu zuen Auspoa sailean, Festara izenburupean. Bertan daude jasota haren 60 bertso sorta.\nDonostiako Plaza Berriko bertsoak (1817).\nDonostiako Plaza Berria berreraiki behar zela-eta, 1817ko irailaren 16an eta 17an jaiak edo ospakizunak antolatu ziren plazan bertan. Hauexek dira \"Donostiako plaza berriko metarrien hasiera\" bertsoak Bizente Etxagaraik kantatuz plazaratu zituen bertsoak:\nLanak.\nZenbait bertso.\nWikitekan irakur daitezke bertso hauek:"}
{"id": "23641", "revid": "95298", "url": "https://eu.wikipedia.org/wiki?curid=23641", "title": "Agustin Paskual Iturriaga", "text": "Agustin Paskual Iturriaga Ugalde (Hernani, 1778ko urtarrilaren 31 - \"ib.\", 1851ko martxoaren 30a) gipuzkoar pedagogo eta idazlea izan zen.\nBizitza.\nAndoaingo Apaizgaitegian eta O\u00f1atiko Unibertsitatean egin zituen apaiz-ikasketak. 1817. urtean Hernanin eskola bat zabaltzeko baimena lortu ondoren, elkarte bat eratu zuen Cayetano anaiarekin eta garai hartan Gipuzkoako musikaririk onenetakoa zen Manuel Larrarterekin batera. Gramatika (latina, gaztelania, frantsesa) eta kristau-dotrina irakasten zituen Iturriagak. Pedagogiari dagokionez, zigor fisikoak kendu zituen eskolan. 1839an, Gerra Karlista amaitutakoan, Lapurdiko Milafrangan jarri zen bizitzen, eta bertan idatzi zituen bere \"Alegiak\" euskaraz. Berriro Hernanira itzulita, \"Arte de aprender a hablar la lengua castellana para el uso de las escuelas de primeras letras de Guip\u00fazcoa\" obra eman zuen argitara (1841). Handik urtebetera plazaratu zituen \"Di\u00e1logos bascocastellanos para las escuelas de primeras letras de Guip\u00fazcoa\" (Bonaparte printzeak beste euskalkietako itzulpenekin argitaratu zuena, eta 1963an \"Jolasak\" izenburupean berriro argitaratua) eta \"F\u00e1bulas y otras composiciones en verso bascongado, dialecto guipuzcoano, con un diccionario basco-castellano de las voces que son diferentes en los diversos dialectos\" (1884. urtean \"Ipuiac eta beste moldaera batzuec\" izenburupean berriro argitaratua) obrak.\nIturriagarenak dira \"San Ignazioren martxa\" izeneko ereserkiaren hitzak."}
{"id": "23642", "revid": "28807", "url": "https://eu.wikipedia.org/wiki?curid=23642", "title": "Joan Venantzio Arakistain", "text": ""}
{"id": "23643", "revid": "95298", "url": "https://eu.wikipedia.org/wiki?curid=23643", "title": "Klaudio Otaegi", "text": "Klaudio Otaegi (Zegama, Gipuzkoa, 1836ko urriaren 30a - Hondarribia, Gipuzkoa, 1890ko urtarrilaren 10a) euskal idazlea. Maisu ikasketak egin zituen Gasteizen, eta Hondarribian aritu zen eskola maisu 1858. urtetik aurrera.\nBonaparte printzearekin harremana.\nLuis Luziano Bonaparte printzearen laguntzaile izan zen, eta Euskal Herriko bidaietan lagundu zion, 1866an batez ere. Haren aginduz itzuli zituen Gipuzkoako azpieuskalki ugaritara Kristau Dotri\u00f1ea eta Bibliako zati asko: San Joanen ebanjelioa, San Markosena, Ruten eta Jonasen liburuak, etab. Olerki ugari idatzi zuen Euskal-Erria aldizkarian batez ere, eta gazteleratik, frantsesetik eta ingelesetik itzuli zuen euskarara beste asko: \u201cDe su pluma salieron innumerables poes\u00edas, entre originales y traducciones, poco inspiradas por lo com\u00fan, que van de fray Luis de Le\u00f3n a Arolas\u201d (Mitxelena 1960, 130. or.).\nKlaudio Otaegi zuberotar batekin ezkondu zen, Lucie-Honorine Richard-ekin. Honen ahizpa Marie Cl\u00e9mence Richard, Klaudioren koinata alegia, Bonaparte printzearen bikote izan zen 1857tik Bonaparte hil zen arte, 1891ean.\nOlerkigintza.\nOtaegiren olerki ezagunenetako bat \"Beotibarko gudua\" da, 14. mendeko gertakari historikoaren gainean (Beotibarko gudua) oinarritua. 20. mendean abesti bihurtu zuten Lourdes Iriondok, Aire Ahizpek eta baita Benito Lertxundik izenburuak pixka bat eraldatuta (\"Beotibar\"). Otaegik, zentzu epiko bat emanez Beotibarkoari ezkutatu egin zuen gudu hartan gipuzkoarrek menderatu zituztenak nafarrak izan zirela, eta eufemismoz idatzi zuen \"\"Beotibarko harkaitzetan / etsaiak gure oinetan\".\" Benito Lertxundik are gehiago eraldatu zuen bertsoa, honela kantatuz\u02d0 \"\"Beotibarko harkaitzetan / frantsesak gure oinetan\".\"\n1990ean Otaegiren Olerki guztien bilduma argitaratu zuen Patri Urkizuk Xabier Azurmendirekin lankidetzan\u02d0"}
{"id": "23644", "revid": "136839", "url": "https://eu.wikipedia.org/wiki?curid=23644", "title": "Jose Ignazio Arana", "text": "Jose Ignazio Arana (Azkoitia, Gipuzkoa, 1838ko maiatzaren 26a - O\u00f1a, Espainia, 1896ko abenduaren 19a) euskal idazlea."}
{"id": "23645", "revid": "1491", "url": "https://eu.wikipedia.org/wiki?curid=23645", "title": "Jose Paulo Ulibarri", "text": "Jose Paulo Ulibarri Galindez (Okondo, Araba, 1775eko abuztuaren 17a - Abando, gaur egungo Bilbon, 1847ko maiatzaren 5a) euskal idazle, hizkuntzalari eta euskaltzale arabar-bizkaitarra izan zen, \"el herrador vasc\u00f3filo de Abando\" (Abandoko ferratzaile euskaltzalea) ezizena eman ziotena.\nBizitza.\n8-9 urterekin, 1784an, orduko Abandoko elizatera familiarekin bizitzera joan zen, eta bertan bizi izan zen hil arte. Konbentzio Gerran parte hartu zuen gaztetan frantziarren aurka, Gipuzkoa aldean.\n1814 ingurutik aurrera hainbat kargu politiko hartu zituen, Abandoko elizateko zinegotzia izan zen, baita elizate honetako ahalduna ere Bizkaiko Batzar Nagusietan. Joan den mendearen hasieran euskarazko irakaskuntza bultzatu, euskarazko izkribu mordoa idatzi eta \"Euskal Akademia\" sortzeko lehen proposamena egin zuen. Hark sortu zuen, \"eskola\" esateko, \"ikasola\" hitza, geroago \"ikastola\" bilakatuko zena. Haren izena darama Bilboko Ulibarri euskaltegiak berak ereindako euskal kezkak oraindik bizirik dirauela argi erakusten du horrek.\nSasoi hartan ere hainbat abesti eta gabon kanta argitaratu zituen, batzuk erlijio kutsukoak eta beste batzuk lurra eta hizkuntza goraipatzekoak. Izan ere, euskarazko agiri ofizialak argitara ematea, eskolak eta hizkuntzaren akademia sortzea ere proposatu izan zuen, bizitza publikoan hizkuntza sartzeko beste ekimen batzuen artean.\nBere omenez.\nOkondarraren omenez EAEko ikastetxeetako Hizkuntza Normalizaziorako Proiektuak koordinatzen dituen programa \u201cUlibarri\u201d deitzen da.\nBilbon dagoen Ulibarri euskaltegiak bere izena Abandon hil zen euskaltzalearen oroimenez aukeratu zuen.\nBere jaiotegunaren 200. urteurrenaren harira Okondoko parke batean Ulibarriren omenezko eskultura jarri zuten udalak, Euskaltzaindiak eta Arabako Foru Aldundiak; jaioterrian bertan, Ulibarriren 1997ko urriaren 26an, heriotzaren 150. urteurrenarekin kale bati bere izena jarri zitzaion eta plaka bat ezarri zen Udaletxeko batzar aretoan. Gasteizko Aranbizkarra auzoan bere izena daraman kalea dago."}
{"id": "23646", "revid": "12788", "url": "https://eu.wikipedia.org/wiki?curid=23646", "title": "Joakin Lizarraga", "text": "Joakin Lizarraga Iragi (Elkano, 1748ko irailaren 17a - Elkano, 1835eko urtarrilaren 20a) nafar apaiz eta euskal idazlea izan zen.\n1774an apaiztu zen, eta ordutik herriko erretorea izan zen hil arte. Nafarroa Garaiko euskal idazle nabarmenena izan zen bere garaian. Haren lanek goi-nafarreraren Iru\u00f1erriko aldaera ezagutzeko parada ematen dute.\nBizitza.\nJesusen Lagundian ikasi zuen Iru\u00f1ean eta Villagarcia de Camposen (Valladolid). 1767. urtean jesuiten aurkako esetsaldia gertatu zenean, Lagundia utzi, apaiz egin, eta bere jaioterriko erretore izan zen hirurogei bat urtez, hil zen arte.\nLizarragaren idazlanak bera bizi zela ez ziren argitara eman. Garrantzi handia du, Lizarraga jaio eta bizi izan zen lekuetan gaur egun euskara galdua delako. Zenbait obra XIX. mendean argitaratu ziren: \"Urteco igande guztietarako Placticac edo Itzaldiak\" (1846, gipuzkerara egokitua), \"Jesus. Copla guisa batzuc molde gutitacoac, celebratus Jesus Jaunaren amoreac eta favoreac\" (1868) eta \"Jesus-Cristoren evangelio sandua Juanec dacarran guisara\" (1868). Azken biak L.L. Bonaparte printzeak argitaratu zituen Londresen. XX. mendeko azkenaldean Lizarragaren obra gehienak argitaratu ziren idatzi ziren bezala, Euskaltzaindiaren babespean. 1978an Juan Apezetxea Perurenak \"Joaquin de Lizarraga. Un escritor navarro en euskara\" izeneko ikerketa liburua argitaratu zuen.\nPatxi Ondarra (1925-2005) bakaikuar euskaltzainak sakonki aztertu zuen haren lana."}
{"id": "23647", "revid": "95298", "url": "https://eu.wikipedia.org/wiki?curid=23647", "title": "Joan Etxamendi", "text": "Joan Etxamendi Larralde, ezizenez Borddel (Luzaide, Nafarroa, 1792ko urtarrilaren 7a - 1879ko maiatzaren 30a) bertsolaria izan zen.\nBiografia.\nGurasoak Pedro Etxamendi -aita Mendibekoa zuena- eta Josefa Larralde Luzaide; Frantziako Iraultzan Luzaide okupatu eta bertako etxeak erre zituztenez hiru urtez familia Auritz eta Erroibar aldean bizi izan zen. Itzuli zirenean bertsolariari ezizena eman zion Bordelia etxea berreraiki behar izan zuten; herriko lehen hamalau etxeetakoa da. Sendiak ostatu batean egiten zuen lan. Lanbidez laboraria zen.\nArnegiko Baxoa auzoko Joana Harrietekin ezkondu zen eta lau seme-alaba izan zituzten: A\u00f1a Kosepa, Frantzizko, Maria eta Migel. Borddelenia baserrian bizi izan ziren. A\u00f1a Kosepa Eiheralarreko Arrosagarairekin ezkondu eta bikoteak etxe berean bizitzeari ekin zionean etxeak ere \"Arrosagarai\" izena hartu zuen.\nErlijiosoa, antimonarkiko eta antikarlistatzat jotzen zuen bere burua. Nafarroa Garaian, Nafarroa Beherean eta Lapurdin oso bertsolari ospetsua izan zen. Juan Cruz Arrosagarai \"Borddel II\" bere birriloba izan zen.\nLanak.\nBat-batean zein bertso jarriekin aritu izan zen. Bere bertso ezagun batzuk hauexek dira:\nOmenaldiak.\nLuzaide jaioterriak birritan omendu du Borddel, 1970eko abuztuaren 16an eta 1985eko urriaren 22an; azken egun honetan oroitarria ezarri zuten."}
{"id": "23648", "revid": "448", "url": "https://eu.wikipedia.org/wiki?curid=23648", "title": "Sabino Arana Goiri", "text": ""}
{"id": "23649", "revid": "95298", "url": "https://eu.wikipedia.org/wiki?curid=23649", "title": "Antero Apaolaza", "text": "Antero Apaolaza Aranguren (Urretxu, Gipuzkoa, 1845eko urtarrilaren 3a - Antzuola, Gipuzkoa, 1908ko abenduaren 21a) euskal idazlea izan zen. Bergarako alkate izan zen 1881ean.\n1890ean Truebaren \"El judas de la Casa\" antzezlana itzuli zuen \"Pachico cherren\" izenarekin argitaratuta, 1915, 1917 eta 1962an berrargitaratua izan zena (Honela definitu zuen Koldo Mitxelenak obra 1960an: \u201ch\u00e1bil adaptaci\u00f3n de un motivo de Trueba\u201d)."}
{"id": "23650", "revid": "95298", "url": "https://eu.wikipedia.org/wiki?curid=23650", "title": "Alfonso Maria Zabala", "text": "Alfonso Maria Zabala Etxeberria (Ezkio, Gipuzkoa, 1847ko urtarrilaren 24a - Hernani, Gipuzkoa, 1919ko abuztuaren 11) gipuzkoar apaiza eta idazlea izan zen. Gasteizko apaizgaitegian ikasketak egin ondoren Hondarribian, Zegaman, Donostian eta Hernanin izan zen apaiz. Alderdi Integristako kide baitzen, gazteria integristak eskatuta zenbait komedia idatzi zuen.\nBiografia.\nAma zegamarra zuen, eta haren herria ohiko bisitaleku zuen txikitatik; urte gutxiren buruan, apaiz izan nahi zuela erabaki, eta zabaldu egin zitzaion Ezkio-Itsaso eta Zegama baino biltzen ez zituen mundua, Gasteizen egin baitzituen apaiz izateko ikasketak. Jatorriak tira egiten zion, halere. Urtero itzultzen zen Zegamako jaietara, zailtasunak zailtasun. Behin, Gasteiztik bueltatzeko diru faltan zebilela, kalean topatu zuen txakur txiki bat besapean hartu eta saldu egin zuen, amaren herriko jaietan egon ahal izateko. Ez zen ongi etorria izan, dirudienez, amak ikasketak egiten ari zen hirira itzularazi baitzuen bizkor.\nKarlistek, aldiz, erraz onartu zuten Zabala. Kapilau aritu zen Bigarren Karlistaldian, artean apaiz izateko ikasketak bukatzeko zituela. Gatazka amaitu zenean, 1876an, apaiztu eta Hondarribira bidali zuten. Ostean, Zegamara egin zuen hamaikagarren itzulaldia, orduko hartan udalerrian erretore lanetan aritzeko. Baina haren patua ez ei zen amaren jaioterrian leku hartzea, handik alde egin baitzuen, beste behin, Donostiako Artzain Onaren katedralean laguntzaile izateko. Leku batetik bestera ibili zen Zabala, lurreratzeko tokirik gabe, XX. mendea heldu arte. 1901ean, Hernaniko erretore bihurtu zen, eta herrian bizi izan zen hil zen arte, hara heldu eta hemezortzi urtera.\nLanak.\nErlijioa.\n1962an, Antonio Zavalak haren komedia eta ipuin batzuk bildu eta \"Gabon gau bat eta beste ipui asko\" izenburupean argitaratu zituen."}
{"id": "23651", "revid": "95298", "url": "https://eu.wikipedia.org/wiki?curid=23651", "title": "Jose Maria Agesta", "text": "Jose Maria Agesta Mendiluze, \"Luzemendi\" (Donostia, Gipuzkoa, 1874ko urriaren 23a - \"ib.\", 1951ko otsailaren 25a) euskal idazlea eta musikagilea izan zen. Musika ikasketak egin zituen Donostian, Madrilen eta Parisen. Gero, musikagile, musikako kritikari eta hizlari gisa nabarmendu zen, eta bereziki aktiboa izan zen 1905etik 1935era bitartean.\nPianorako, bandarako, orkestrarako eta abesbatzarako obrak sortu zituen, bai eta antzezlanak eta zarzuelak ere, euskaraz. Guztien artetik, aipagarri dira \"Mignorette\" eta \"Calineri\" balsak; \"Pilartxo\" eta \"Suri\" gavotak; \"Itxasoa\" eta \"Mendi Tartean\" abesbatza lanak; eta \"Festara\", \"Herodesren jauregian\", \"Jesusen jayotza\" eta \"Mutil koxkorrak\" zarzuelak."}
{"id": "23652", "revid": "95298", "url": "https://eu.wikipedia.org/wiki?curid=23652", "title": "Juan Manuel Lertxundi", "text": "Juan Manuel Lertxundi (Tolosa, Gipuzkoa, 1870eko azaroaren 24a - \"ib.\", 1925eko abenduaren 8a) euskal idazlea izan zen.\nBiografia.\nEskolapioa izan zen. Haurrentzako irakurgaiak egiten nabarmendu zen batez ere. \"Euskal Esnalea\" aldizkarian hasi zen idazten."}
{"id": "23653", "revid": "95298", "url": "https://eu.wikipedia.org/wiki?curid=23653", "title": "Baleriano Mokoroa", "text": "Baleriano Mokoroa Soto (Tolosa, Gipuzkoa, 1871ko apirilaren 14a - 1941eko apirilaren 16a) euskal idazlea. Justo Mariren aita izan zen. \"Euskalzale\", \"Ibaizabal\" eta \"Euskal-Erria\" aldizkarietan eman zituen argitara antzerki lan eta olerki aipagarrienak. 1895ean Ramos Azkarateren \"Ijituen kontratuba eta ezkontza\" antzezlanean parte hartu zuen. 1897ko Oiartzungo Euskal Jaietan \"Damuba garaiz,\" bere antzerkilan ezagunena, saritua izan zen, eta urte hartan bertan argitaratua. Mokoroarena da, halaber, \"Aitortu egin behar! edo Guraso baten estuasunak!\" (1902-1903), ekitaldi bakarreko komedia."}
{"id": "23654", "revid": "58701", "url": "https://eu.wikipedia.org/wiki?curid=23654", "title": "Bazilio Joanategi", "text": "Bazilio Joanategi (Isturitze, Nafarroa Beherea, 1837 - Lazkao, Gipuzkoa, 1921) euskal idazlea izan zen.\nApaiz egin zen 1862an. Saran erretorearen laguntzaile eta Altzain erretore izan zen lehenik eta 1880ean Belokeko monasterio beneditarrean sartu zen. 1903an Combes ministroaren agindupeko erlijio gizonen aurkako esetsaldia zela eta, Lazkaora jo behar izan zuen beste kideekin batera eta han bizi izan zen ondoko urteetan, hil zen arte.\nLanak.\nUrte luzez, \"Fedearen Propagacioneco urtecaria edo Fedearen Propagacioneco berriac urteca ematen dituena. Bi ilhabetetaric agertzen dena\" itzultzen aritu zen. Joanategiren obra nagusia \"Ehunbat sainduen bicitea \"(1876) da; lan hori zuzendua eta emendatua eman zuen 1890ean \"Sainduen bizitzea\" izenburuarekin. Bertan, egunez egun, kristau egutegiko santu guztien bizitza kontatzen da, baina argitalpen horretan urteko lehen lau hilabeteen bilduma besterik ez zuen egin. Hurrengo bi hilabeteena 1900ean argitaratu zen, \"Sainduen bizitzea. Bigarren zatia\" izenburupean. Asmo hori jarraipenik gabe geratu zen. Beraz, urte erdia bakarrik bukatu zuen. Beste izenburu batzuk: \"Ceruraco biderik errechena\" (itzulpena, 1877), \"San Benoaten bicitcea\" (1877), \"Bihotz Sacratuaren hilabetheco escu-liburua\" (1894), \"Michel Garikoitz\" (1900) eta \"Bihotz sakratuaren hilabethea\" (1912)."}
{"id": "23655", "revid": "1545", "url": "https://eu.wikipedia.org/wiki?curid=23655", "title": "Charles Beccas", "text": ""}
{"id": "23657", "revid": "95298", "url": "https://eu.wikipedia.org/wiki?curid=23657", "title": "\u00c9tienne Decrept", "text": "\u00c9tienne Decrept (Baiona, Lapurdi, 1868ko azaroaren 1a - Bidarte, Lapurdi, 1938ko maiatzaren 8a) euskal idazle, margolari eta dekoratzailea izan zen.\nBiografia.\nEskualtzaleen-Biltzarreko lehendakaria izan zen 8 urtez.\nAntzerki lirikoan nabarmendu zen, batez ere: \"Maitena \"(1909),\" Amatchi \"(1913),\" Leyorrian \"(1915),\" Semetchia \"(1921),\" Lili, Eginbidia, Mandoza\u00f1a, Alaba,\" eta \"Etcheko Angerua\" dira bere obra batzuk."}
{"id": "23658", "revid": "58701", "url": "https://eu.wikipedia.org/wiki?curid=23658", "title": "Ma\u00f1ex Etxamendi", "text": "Ma\u00f1ex Etxamendi Etxebarne (Ezterenzubi, Nafarroa Beherea, 1873ko maiatzaren 20a - 1960ko apirilaren 28a) euskal idazle eta bertsolaria izan zen.\nBiografia.\nEzterenzubi Xaldainia etxean jaio zen. Joan Etxamendi \"Borddel\" bertsolari ospetsuaren urruneko sendia zen. Hogeita bat urterekin lehen Wyomingera eta gero Nevadara artzain joan zen. 1899an herrira itzuli zen; 1900ko apirilaren 26an Mari Ampo ezterenzubitarrarekin ezkondu zen. 1905 eta 1909 artean ere Nevadan ibili zen lanean. Hamar seme-alaba izan zituzten: Ma\u00f1ex, Joanes, Be\u00f1at, Jan Battitt, Mari, Piarres, Mari, Graxiana, Jan Piarre eta E\u00f1aut; Gilenttoinea baserrian bizi izan ziren.\nEzterenzubin laborantzan aritu zen eta 1920tik aurrera elizako giltzain. 1929an Herriko Etxean kontseilari hasi zen eta 1922an auzapez aukeratu zuten. Kargu horretan 1944 arte iraun zuen. 1958ko apirilaren 27an omenaldia egin zioten Donibane Garazin; bertan Ma\u00f1ex Etxamendi iloba izenkideak bertsoak bota izan zituen.\nEz zen jendaurrean nabarmendu zalea eta bertso-idatziak jartzen aritu zen. Hainbat argitalpen zein liburutan geratu dira bilduta.\nLanak.\nEtxamendik bertso jarriak idatzi zituen; 1921 eta 1923 artean \"Gure Herria\", \"Eskualduna\", \"Euskal-Erria\", \"Eskualdun Ona\" eta \"Herria\" aldizkarietan argitaratu zituen bere olerki eta bertso gehienak; beste batzuk \"Eskualdun kantaria\", \"Gure Almanaka\", \"Errepikan\", \"Milla euskal olerki eder\" eta beste zenbait liburutan argitaratu ziren."}
{"id": "23659", "revid": "95298", "url": "https://eu.wikipedia.org/wiki?curid=23659", "title": "Paskual Bernardino Biguria", "text": "Paskual Bernardino Biguria, erlijio-izena Prantzisko Elizondarra (Elizondo, Baztan, 1871ko maiatzaren 20a - Donostia, 1932ko uztailaren 4a), Nafarroa Garaiko apaiza eta euskal idazlea izan zen.\nBizitza eta lanak.\nIru\u00f1ean egin zituen eliza ikasketak, eta 1894an apaiztu zen. Lizasoko erretore izan zen sei bat urtez, eta 1902an Kaputxinoen Ordenan sartu zen; orduz geroztik Elizondoko Frantzisko anaia izan zen. Hondarribia eta Donostiako fraide etxeetan bizi izan zen, 1932ko uztailaren 4an istripuz hil zen arte.\nBiguriak argitaratu zuen lehenbiziko idazlana \"Kristaua bere pont-elizan\" (1910) izan zen, Errezuko Marzelo Zelaieta Espartzak idatzitako \"El Cristiano en su parroquia\" otoitz liburuaren euskarazko itzulpena. Liburu hasieran itzultzaileak euskaldun kristauari eskaini zion hitzaurrea dugu Elizondokoak berak sortutako pasarte bakarra: \"Eskutan dezun eliz-liburu eder au euskeratuko ote nuban galde egin zidaten. Ezin geyagora\u00f1o lanpeturikan nengoan, neretzat gauz oso zailla zan, bereala egin bear zan, alde guztiyetatikan eragozpen-trabak sortzen ziran. Bai\u00f1an euskaldunen alde zerbait egin nezakeala gogoratu bezin laster, erantzun nuban: euskeratuko ez det, ba? Pozik alere! Beratikan abiyatuko naiz: ni bai\u00f1on euskaldun obeak bazter bakoitzean iru edo lau arkituko dituzu, ni bai\u00f1on euskal-zaleagorikan ordea, i\u00f1on ez. Gora gure euskera maitagarriya!\".\n1922an argitaratutako \"Lore usaidun mamitsuak\" liburua, berriz, sormenezkoa izan zen; hil berria zen Txomin Agirreri opa zion lana. Eskaintzan lagunak zirela adierazi zuen, eta berari galdetu zion ia bere liburua argitaratzea komenigarria zenentz; izan ere, idazki horiek Euskal Esnaleak antolatu sariketetan aurkezturikoak eta ez saritutakoak baitziren. Edozein modutan ere, lan horrek bigarren edizioa izan zuen, Iru\u00f1ean 1932an karrikaratu zen \"Lorategi berria\" hain zuzen. Horren hitzaurrea Azkuek berak egin zuen, eta ezin samurrago agertu zen euskaltzainburua: \"Loretegi berri oni usain ederra dario. Izanak eztu izena gezurtatzen. Gai asko darabiltzki, yakingarri eta onurakorrak gehienak, eta bakoitza ederki azaldu ondoren, amaitzat, irakaspen egoki bat ateratzen du\"."}
{"id": "23660", "revid": "95298", "url": "https://eu.wikipedia.org/wiki?curid=23660", "title": "Jon Kurutz Ibargutxi", "text": "Jon Kurutz Ibargutxi Agirre (Ubide, Bizkaia, 1883ko azaroaren 23a - 1969ko irailaren 14a) euskal idazlea izan zen. Gasteizen egin zen apaiz (1897-1908). Jaungoiko-Zale apaiz-elkarteko kidea izan zen. Ohorezko euskaltzain izendatu zuten 1968. urtean. Erlijioari buruzko gaiak landu zituen, batez ere, bere lanetan: \"Edesti Deuna\" (1936), \"Aginduak \"(1936), \"Geroko bizitza\" (1954), \"Otoia\" (1955), \"Si\u00f1iskaiak\" (1958) eta \"Mezadia-Urte guztiko Mezak\" (1965). \"Jaungoiko-Zale\", \"Ekin\", \"Karmel\" eta \"Euskera\" agerkarietan idatzi zuen."}
{"id": "23661", "revid": "95298", "url": "https://eu.wikipedia.org/wiki?curid=23661", "title": "Kepa Ormaetxea", "text": "Kepa Ormaetxea Aldana \u2014goitizenez Aita Lontzi, Lontzi Aba, Ormalda\u2014 (Etxano, Bizkaia, 1891ko abenduaren 4a \u2013 Vi\u00f1a del Mar, Txile, 1949ko urtarrilaren 15a) elizgizona eta euskal idazlea izan zen.\nHizlari bikaina zela eta, ospe handia izan zuen. \"Karmengo Argia\" eta \"Jaungoiko Zale\" agerkarietan idatzi zituen lan aipagarrienak. 1937. urtean Karmeldar Oinutsen ordenako nagusiek Txilera bidali zuten, Guda ondoren Baionan, Monakon, Roman egon ondoren Txilera joan zen, errefuxiatu bezala, Melon herrian enpresa bateko langile, elizatik kanpo eta gero joan zen karmeldarren egoitzara Vi\u00f1a del Mar herrira, eta han eman zituen argitara bi ipuin-liburu \"Lontzi Abaren Ipuintxoak\" izenburupean."}
{"id": "23662", "revid": "95298", "url": "https://eu.wikipedia.org/wiki?curid=23662", "title": "Bernardo Maria Garro", "text": "Bernardo Maria Garro Basterretxea, goitizenez \"Otxolua\", (Mundaka, Bizkaia, 1891ko abuztuaren 22a - Bilbo, Bizkaia, 1960ko irailaren 14a) itzultzailea eta euskal idazlea izan zen. Euskaltzain urgazlea izan zen.\nBizitza.\nBilbon merkataritza ikasketak egin ondoren, Argentinara joan zen; han zazpi urte eman zituen (1920-1927). 1932. urtean Croce-ren \"Bertolda eta Bertoldin\" obra euskaratu zuen. Ondoren Jean Barbier lapurtarraren zenbait ipuin bizkaierara egokitu zituen. Harena da halaber, oraindik argitara eman ez den \"Lau Ebanjelioak\" obra, Gom\u00e1-ren \"Evangelios Concordados\" lanaren itzulpena."}
{"id": "23663", "revid": "95298", "url": "https://eu.wikipedia.org/wiki?curid=23663", "title": "Ramon Intzagarai", "text": "Ramon Intzagarai \"Elurmendi\" (Donostia, Gipuzkoa, 1878ko azaroaren 21a - \"ib.\", 1947ko azaroaren 29a) euskal idazlea izan zen."}
{"id": "23664", "revid": "28807", "url": "https://eu.wikipedia.org/wiki?curid=23664", "title": "Jose Gontzalo Zulaika", "text": ""}
{"id": "23665", "revid": "95298", "url": "https://eu.wikipedia.org/wiki?curid=23665", "title": "Jose Markiegi", "text": "Jose Markiegi Olazabal (Deba, Gipuzkoa, 1895eko martxoaren 16a - Oiartzun, Gipuzkoa, 1936ko urriaren 25a) euskal idazlea eta itzultzailea izan zen.\nBizitza.\nComillasko (Santander) apaizgaitegian ikasketak egin ondoren, Aprikanon (Kuartango, Araba) eta Arrasaten (Gipuzkoa) izan zen apaiz.\nItzulpen nagusiak: \"Mixio-eskuliburua\" (1931, \"Manual de Misiones\"), \"San Luis\u00b4en bizitza\" \"(La vida de San Luis\", Herrera y Oriaren obratik euskaratua, 1932), \"Txerren zubiko gertaria\" \"(La farce du Pont du diable\", H. Gehonen obratik euskaratua, 1934) eta \"Eriotz bide\" \"(Todes Heg\", P. Humperten obratik euskaratua, 1935).\n\"Jaungoiko-Zale, Argia\" eta \"Yakintza\" agerkarietan eman zituen argitara lan aipagarrienak.\nEspainiako Gerra Zibila hasi bezain laster, frankistek atxilotu eta fusilatu egin zuten Oiartzunen 1936ko urriaren 24an."}
{"id": "23666", "revid": "499", "url": "https://eu.wikipedia.org/wiki?curid=23666", "title": "Ignacio K. Nu\u00f1ez Arizmendi", "text": ""}
{"id": "23667", "revid": "95298", "url": "https://eu.wikipedia.org/wiki?curid=23667", "title": "Ignacio K. Nu\u00f1ez", "text": "Ignacio K. Nu\u00f1ez Arizmendi (Iraeta, Zestoa, Gipuzkoa, 1881 - Donostia, 1910 ) euskal idazlea."}
{"id": "23668", "revid": "95298", "url": "https://eu.wikipedia.org/wiki?curid=23668", "title": "Blas Fagoaga", "text": "Blas Fagoaga (Erratzu, Nafarroa, 1897ko otsailaren 3a - Iru\u00f1ea, Nafarroa, 1966ko ekainaren 22a) euskal idazlea eta apaiza. Euskaltzain urgazlea izan zen. Nafarroako Euskararen Adiskideen Elkarteak antolaturiko olerki-lehiaketan lehen saria eskuratu zuen 1933. urtean. \"Azkue\u00b4ren iztegi berritu eta osoturako\" lan garrantzitsua eman zuen argitara 1959an."}
{"id": "23669", "revid": "148237", "url": "https://eu.wikipedia.org/wiki?curid=23669", "title": "Jean Etxepare Bidegorri", "text": "Jean Etxepare Bidegorri (Mar Chiquita, Argentina, 1877ko urriaren 30 - Kanbo, Lapurdi, 1935eko urtarrilaren 9), izengoitiz Medikua deitua, euskal idazlea izan zen.\nArtikulugile izan zen, batez ere. Bere garaiko euskal idazleetan batere ohikoa ez zen espiritu irekia erakutsi zuen, eta horrek arazoak ekarri zizkion: \"Buruxkak\" liburuko bi artikulu (bata ezkontzaz kanpoko amodioaz eta bestea eskola laikoaz) zirela eta, argitalpena atzera bota eta bi pasarteak zentsuratu behar izan zituen. Nolanahi ere, Eskualdunen Biltzarreko buru izatera iritsi zen, eta euskara sustatzeko hainbat ekimen bultzatu zituen. Euskaltzain urgazlea ere izan zen.\nBizitza.\nGaztaroa.\nGurasoak Argentinara emigratutako baxenafarrak zituen eta Etxepare han sortu zen. Sei urte zituela itzuli zen guraso eta senideekin Euskal Herrira, eta Lekornen jarri zen bizitzen. 1889an Larresoroko apaiztegian sartu zen; han Abadia, Hiriart-Urruti eta Larralde izan zituen irakasle eta euskal gaietan maisu. Ez zuen erlijiorako joerarik erakutsi, eta 1894an Bordelen hasi zen medikuntza ikasten. Bertan autore modernoen zale egin zen, Haeckel eta Nietzscherena bereziki. 1901ean eskuratu zuen doktoretza pilotari buruzko ikerketa batekin.\nMediku eta idazle.\nMediku zelarik, Euskal Herrira itzuli zen. Lau urtez Lekornen egon ondoren, Alduden kokatu zen. Handik urtebetera Hiriart-Urrutyk zuzentzen zuen \"Eskualduna\" aldizkarian hasi zen artikuluak argitaratzen. Bertan trebatu zen euskal idazle gisa, orotariko gaiak landuz: medikuntza, zientzia dibulgazioa, euskalaritza, politika eta literatura. Bere kontakizunetan euskarazko narratiba moderno baten lehen zantzuak ikus daitezke. Han argitaratutako lan batzuekin liburu bat osatu zuen (1910, \"Buruxkak\" ), nahiz eta bertan agertzen zituen amodioari buruzko eta eskola laikoen gaineko iritzi aurrerakoiengatik zabalkunde murritza izan.\nLehen Mundu Gerra bitartean, eta bere anaia Pierre apaizarekin batera, \"Eskualdun Laborarien Almanaka\" argitaratu zuen, hamar urtez. Gerra lehertu zelarik, soldadu joan behar izan zuen. Gudulekutik bidalitako artikulu sorta bat argitaratu zioten Eskualduna aldizkarian. Gerra ondoren, eta Piarres Broussainek bultzatuta, Hegoaldeko zenbait jenderekin jarri zen harremanetan.\n1919. urtean Euskaltzain urgazle izendatu zuten, eta urte luzez izan zen Eskualdunen Biltzarreko lehendakari. Orduan hasi zen \"Gure Herria\" aldizkarirako ere idazten. Alduden egon zen luzaro sendagile eta gero Kanbora aldatu zen. 1931n argitaratu zuen bigarren liburua, \"Beribilez\". Bidaia liburu bat da Nafarroan eta Gipuzkoan barrena.\nIdazlanak.\n1902an ekin zion \"Eskualduna\"n kolaboratzeari, eta hala jarraitu zuen, horrez gain urtero bere anaiarekin batera \"Eskualdun Laborarien Almanaka\" argitaratzen, Lehen Mundu Gerra piztu zen arte. Mobilizatua, Belgikako frontetik idatzitako kronikak ezagun egin zitzaizkion euskal irakurleari. 1921etik aurrera, izen bereko kultur elkarteak Baionan sortu zuen \"Gure Herria\" aldizkarian ere kolaboratu zuen.\nBai \"Eskualduna\" eta bai \"Gure Herria\"-n eman zituen zenbait lan liburu gisa atera zituen. 1910ean \"Buruxkak\" eman zuen argitara, \"Eskualduna\"n ateratako hogeita sei artikuluz osaturiko liburua. Argitalpena Etxepareren ametsa betetzera zetorren: euskara jakintza gai legez bizitzaren arlo guztietara helaraztea. Eta hala da. Oroimenetik eskuratutako estanpa zoragarriekin batera, euskal tradizioan inoiz gutxitan erabilitako gaiak ukitzen zituen \"Buruxkak\"-ek, hala nola Frantzia barneko politika, osasun-arazoak\u2026 Euskal saiakera modernoaren lehen urratsak ematera zetorren liburuak izan zuen bestelako arazorik, ordea. Bertan agertutako bi artikulu \u2013\u00abNor eskola-emaile. Zer irakats\u00bb eta \u00abAmodioa\u00bb\u2013 ez ziren ongi hartuak izan eta desagertu egin ziren Piarres Lafittek urte batzuk geroxeago prestaturiko edizioan. Arrazoia bi artikuluen edukian aurkitu behar da, eskola laikoaren eta erlijiosoaren arteko auzian lehena, maitasunari buruzko zenbait iritzitan bigarrena.\nOso bestelakoa da \"Beribilez\" (1931). Lehenagotik \"Gure Herria\"-n atalka emana, Azpeitiko Loiolaraino egindako bidaia baten berri ematen digu Etxeparek bertan. Hizkuntza literarioari dagokionez, berriz, Lafittek \u00abnavarro-laburdin litt\u00e9rarire\u00bb izendatu eta Iparraldeko prentsan usu erabili izan den euskara eredua da Etxepare medikuarenean aurki dezakeguna. Estilo aldetik zorrotza, hiztegi aberatsez eta sintaxi ausartez idatzi izanak kazetaritza-literaturaren esparrura hurbildu zuela esan dezakegu."}
{"id": "23670", "revid": "16654", "url": "https://eu.wikipedia.org/wiki?curid=23670", "title": "Federiko Belaustegigoitia", "text": "Federiko Belaustegigoitia Landaluze (Laudio, Araba, 1876ko irailaren 3a - Areeta, Bizkaia, 1947ko uztailaren 23a) euskal idazlea. Deustuan eta Escorialen Zuzenbidea eta Filosofia eta Letrak ikasketak egin ondoan, Durangon bizi izan zen. Euskal Esnalea aldizkariko lankidea.\nPolitikoki abertzale sutsua izan zen, EAJren sortzaileetako bat izanik. Bere anaia txikietako bat, Jose Maria Belaustegigoitia, Athletic Clubeko jokalari ospetsua izan zen."}
{"id": "23671", "revid": "69297", "url": "https://eu.wikipedia.org/wiki?curid=23671", "title": "Marzelin Hegiapal", "text": "Marzelin Hegiapal (Soh\u00fcta, Zuberoa, 1910eko urriaren 11 - Maule, 1996ko apirilaren 23a) zuberotar pastoral-errejenta eta idazlea izan zen.\nPastoral-errejenta familia zahar bateko semea zen, eta bera ere pastoral-biltzaile, moldatzaile, eta errejenta ere izan zen. Errejent gisa maiz lan egin zuen, bai gerra aurrean eta bai gerra ondoan, bai tradizioko pastoraletan, eta bai autore garaikideen idatzietan: \"Roland ou les Douze Pairs de France\", 1936an; \"Robert le Diable\", 1351n; \"Jeanne d\u00b4Arc\", 1352an; \"Napol\u00e9on 1er\", 1953an; \"\u00dcskald\u00fcnak Iba\u00f1etan\" (d\u00b4Andurain eta de Mendittek 1908an-edo idatzia), 1954an; \"Berterrech\" (Etxahun Irurik idatzia), 1958an; \"Zantxo Azkarra\" (Etxahun-Irurirena), 1963an, eta, berriz, 1973an; \"Santa Grazi\" (J. Cazenaverena), 1976an; \"Aymonen lau semik\", 1984an (P. Hegiaphalekin batean). Euskaltzain urgazlea izan zen."}
{"id": "23672", "revid": "95298", "url": "https://eu.wikipedia.org/wiki?curid=23672", "title": "I\u00f1aki Bernaola", "text": "I\u00f1aki Bernaola (Bilbo, Bizkaia, 1952ko uztailaren 4a - ) euskal idazlea da."}
{"id": "23673", "revid": "1491", "url": "https://eu.wikipedia.org/wiki?curid=23673", "title": "Karlos del Olmo", "text": "Karlos del Olmo Serna (Barakaldo, Bizkaia, 1958 - ) euskal idazlea da. Itzultzaile eta interpretea da Donostiako Udalean 1993az geroztik.\nIdazlea.\nAntzerkia jorratu du gehienbat bere sorkuntza-lanetan. Hain zuzen ere, birritan irabazi du Toribio Altzaga Saria: 1998an \"Jon gurea, Parisen hatzana\" lanarengatik, eta 2001ean \"Aldi joana, Joana\" antzerki lanarengatik. 2002an, \"Elurrezko eskeletoa\" ere argitaratu zuen. 2012an, berriz, \"Bi komedia eta erdi\", eta \"Tragedia emea\" antzerki-lanek ikusi zuten argia (Hiria). Narratibari dagokionez, berriz, \"Innis Fodhla, amonaren ipuin irlandarrak\" ipuin-bilduma argitaratu zuen 1995ean (2012an berrargitaratua), \"Henrike higanota\" 2004an (del Olmok berak gaztelerara itzulia), eta \"Hiltzaile Ilegorria\", zeinari esker irabazi baitzuen Irun-Kutxa euskarazko nobela saria.\nIrakaslea.\nEHUko Maisu Eskolan egin zituen ikasketak lehenengo, eta Euskal Filologian lizentziatu zen gero Deustuko Unibertsitatean. Itzulpen Masterra egin zuen EHUn, eta zinpeko itzultzaile ere bada. Aurretik Muskizko ikastolan zein \"Gabriel Aresti\" euskaltegian irakasle lanetan eta Barakaldoko Antzerki Lantegi Iraunkorreko zuzendaritzan aritua dugu. 1993. urtetik landa Donostiako udaletxeko itzultzaile dihardu.\nItzulpengintzaz eta literaturaz eskolak eman ditu UEUn, EHUn eta beste hainbat erakundek antolatutako ikastaroetan. Bestalde, artikulu ugari idatzi du euskal itzulpengintzari buruz.\nItzultzaile eta interpretea.\nEIZIE elkarteko lehendakari izan zen 2003tik 2005ra bitarte, lehenago idazkari nagusia ere, eta elkarte horren hainbat proiekturen eragilea. Adibidez, Senez itzulpen-aldizkariaren zuzendaria da 2006az geroztik, aldizkarian literatur itzulpengintzaz idazten du ere. 31 eskutik blogeko parte hartzaileetako bat izan zen hilero artikulu ba idatzi zuen 2013tik 2016ra bitarte."}
{"id": "23674", "revid": "24266", "url": "https://eu.wikipedia.org/wiki?curid=23674", "title": "Pello Esnal", "text": "Pello Esnal Ormaetxea (Andoain, Gipuzkoa, 1950eko ekainaren 13a - ) Gipuzkoako euskal idazlea da.\nBiografia.\nPedagogian lizentziatua da eta irakasle modura aritu ondoren, HABEko Glotodidaktika taldean aritu da lanean, 1981ean sortu zenez geroztik. Ahozko euskara eta literatura landu du urte luzez. Guztira, 18 lehen sari irabazi ditu bertso idatziz, hiru sari jasoak ditu haur literaturaren esparruan eta saiakeran Euskaltzaindiak emandako Manuel Lekuona saria irabazia du.\nEuskaltzain urgazlea da 1991z geroztik eta Euskaltzaindiko literatura batzordeko kide da."}
{"id": "23675", "revid": "9185339", "url": "https://eu.wikipedia.org/wiki?curid=23675", "title": "Pio Berasategi", "text": "Pio Berasategi Berasategi (Zegama, 1935eko urtarrilaren 14a - \"ib.\", 2020ko otsailaren 4a) euskal idazlea izan zen.\nBiografia.\nZegamako Atxatxe baserrian jaio zen. Aita Egurtza baserrian jaioa zuen, baina gazte zelarik joan zen bertara bizitzera. Ama Zegamako Lokatxa baserrikoa zuen.\nHamazazpi urte zituela Madrilera joan zen Arte Ederrak ikastera eta bertan bizi izan zen jubilatu arte. Ordutik, Euskal Herrira itzuli eta Zegaman bizi izan zen. Artelanen zaharberritzaile gisa aritu zen. Julio Beobide eskultorea ezagutu ostean, euskararekiko konpromisoa hartu zuen. "}
{"id": "23676", "revid": "56334", "url": "https://eu.wikipedia.org/wiki?curid=23676", "title": "I\u00f1aki Irasizabal", "text": "I\u00f1aki Irasizabal Izagirre (Durango, Bizkaia, 1969 - ) euskal idazlea. Haren nobelen egiturak thrillerena jarraitzen du baina benetan krimena eta misterioa, Teresa Larrearen esanetan, amua besterik ez da; egilearen benetako asmoa gizartearen erretratua egitea baita."}
{"id": "23677", "revid": "95298", "url": "https://eu.wikipedia.org/wiki?curid=23677", "title": "Karlos Gorrindo", "text": "Karlos Gorrindo Etxeandia (Gernika, Bizkaia, 1959 - ) euskal idazlea da. Informazio zientzietan lizenziatua, kazetaria beraz, nahiz eta bizibide horretan inoiz jardun ez. 16 urtez (1980-1996) preso egon zen, ETAkidea izanik.\nEuskara irakaslea izan da Gabriel Aresti euskaltegian, Bilbon."}
{"id": "23678", "revid": "95298", "url": "https://eu.wikipedia.org/wiki?curid=23678", "title": "Ivan Igartua", "text": "Ivan Igartua Ugarte (Gasteiz, Araba, 1972ko abuztuaren 3a - ) euskal idazle eta EHUko irakaslea da. Eslaviar filologian eta filologia hispanikoan lizentziatua da, bai eta hizkuntzalaritzan doktore ere.\nGaur egun Eusko Jaurlaritzako Hizkuntza Politikarako Sailburuordetzako koordinazio-zuzendaria da."}
{"id": "23679", "revid": "95298", "url": "https://eu.wikipedia.org/wiki?curid=23679", "title": "Pantzo Hirigarai", "text": "Pantzo Hirigarai (Baigorri, Nafarroa Beherea, 1957 - ) euskal idazlea da."}
{"id": "23680", "revid": "58701", "url": "https://eu.wikipedia.org/wiki?curid=23680", "title": "Sabin Irizar", "text": "Sabin Irizar (Deba, Gipuzkoa, 1923ko martxoaren 8a - 1995) euskal idazlea izan zen. \nBiografia.\nDeban 1923an jaioa, haurra zela orainik Espainiako Gerra Zibilatik ihesi barku batean sartu zuten Frantziara lehenengo eta Belgikara ostean ihes eginez. Ondoren, Bigarren Mundu Gerra lehertu zen eta Hitlerrengandik ihesi Landetara joan zen eta, hortik, berriro ere Hego Euskal Herrira. Hortxe soldaduska egitea tokatu zitzaion, baina ihesi egin zuen eta Ordoki komandantearekin izan zen Frantziako Erresistentzian. Mundu-gerra amaitutakoan Parisen, judutar sionistei arma-garraioan eta abarretan laguntzen aritu zen. Bere gaztaroko esperientzietan oinarrituta idatzi zituen \"Txingo\" eta \"Txingo. Gertaldi eta ibilkeriak\".\nOndoren, Venezuelara joan zen, eta bertan jatorrizko herrien inguruan ikertu zuen. Esperientzia hori \"Txirike-Par\u00fa\" liburuan jaso zen.\nFrancoren heriotzaren ostean Euskal Herrira itzuli zen eta Euskal Sozialista Biltzarreako militante izan zen, baina bere azken urteak Kanarietan eta Murtzian pasa zituen."}
{"id": "23681", "revid": "56334", "url": "https://eu.wikipedia.org/wiki?curid=23681", "title": "Jose Antonio Mujika", "text": "Jose Antonio Mujika Casares (Donostia, Gipuzkoa, 1943ko irailaren 29a - ) euskal idazlea da."}
{"id": "23682", "revid": "119347", "url": "https://eu.wikipedia.org/wiki?curid=23682", "title": "Pello Otxoteko", "text": "Pello Otxoteko Vaquero (Irun, Gipuzkoa, 1970eko otsailaren 5a - ) euskal idazlea da.\nZientzia Biologikoetan eta Biokimikan lizentziatua da. Halaber, Filosofia ikasketak egin zituen UNEDen. Egun, irakasle dihardu.\n1997. urtean Pasaia Hiria Saria eskuratu zuen poesia arloan,\u00a0eta urtebete geroago Lasarte Hiria Saria irabazi zuen arlo berean. 2007an Gipuzkoako Foru Aldundiko literatur sorkuntzarako\u00a0Koldo\u00a0Mitxelena beka lortu zuen.\nDurangon eta Donostian 2008az geroztik antolatzen diren Pentsamenduaren Poesia jardunaldietako antolakuntza taldekoa da eta Balea Zuria argitaletxearen (2017) sortzaileetako bat ere. Halaber, arteliteratura.eu web-aren arduradunetako bat da.\nItzultzaile ere aritu da. Jos\u00e9 Mar\u00eda Mendiola eta Ra\u00fal Guerra Garridoren ipuinak itzuli ditu. Horrez gain, 2005. urtean Albert Galvany sinologoarekin batera Li Bai VIII. mendeko poeta txinatarraren antologia bat prestatu eta itzuli zuen txinera klasikotik euskarara zuzenean: \"Urrutira bidalia\" (2005, Alberdania).\nLanak.\nPoesia.\nIdazle irundarraren lana honako antologietan jasoa izan da, bestalde:"}
{"id": "23683", "revid": "56334", "url": "https://eu.wikipedia.org/wiki?curid=23683", "title": "Patxi Salaberri Mu\u00f1oa", "text": "Patxi Salaberri Mu\u00f1oa (Aramaio, Araba, 1956ko ekainaren 7a), Euskal Filologian doktorea eta euskal literatura klasikoan aditua, EHUko Filologia irakaslea da.\n1997an \"Axularren prosa erretorikaren argitan\" izenburuko doktorego-tesia aurkeztu zuen Jon Kortazarren zuzendaritzapean.\n1997tik 2000ra bitartean Gasteizko Irakasleen Unibertsitate Eskolako zuzendaria izan zen. Irun Hiriko Olerki Saria irabazi zuen 2002an.\n2015eko uztailaren 17an euskaltzain urgazle izendatu zuten.\nLanak.\nSaiakera.\nPoesia"}
{"id": "23684", "revid": "95298", "url": "https://eu.wikipedia.org/wiki?curid=23684", "title": "Migel Anjel Unanua", "text": "Migel Anjel Unanua Garmendia (Zaldibia, Gipuzkoa, 1962 - ) euskal idazlea da."}
{"id": "23685", "revid": "499", "url": "https://eu.wikipedia.org/wiki?curid=23685", "title": "Bixente Serano Izko", "text": ""}
{"id": "23686", "revid": "63274", "url": "https://eu.wikipedia.org/wiki?curid=23686", "title": "Bixente Serrano", "text": "Bixente Serrano Izko (Saratsa, Itza, Nafarroa Garaia, 1948ko urtarrilaren 22a - Iru\u00f1ea, 2020ko ekainaren 4a) euskal idazle, historialari eta aktibista politikoa izan zen.\nBiografia.\nHainbat arlotan jardun zen Serrano Izko; frankismo amaieran, 1973an, preso hartu zuten, ETAko kide izatea egotzita, eta 1976an Segoviako espetxeko ihesaldian parte hartu zutenetako bat izan zen \u2014atzeman egin zuten ondoren\u2014. ETA politiko-militarrak armak utzi zituenean, Euskadiko Ezkerran sartu zen Serrano Izko, baina, alderdia PSErekin elkartu ondoren, utzi egin zuen politikaren esparrua. 1982ko azaroan utzi zuen EE, eta historia irakasle hasi zen Iru\u00f1ean.\n2004an itzuli zen politikaren lehen lerrora; urte horretan eta 2008an, Nafarroa Bairen hautagaia izan zen Espainiako Senaturako, eta diputatu izan zen Espainiako Kongresuan 2015eko ekainetik abendura bitartean, Uxue Barkosek utzitako lekua betetzeko. \u00abSubjektu gisa, Nafarroan zentratu behar dugu apustua\u00bb, esan zuen orduan \"Berria\" egunkarian egindako elkarrizketa batean:\nHain justu ere, Serrano Izkok urteak eman zituen \"Berria\"n iritziak argitaratzen. Nafar periferiatik bloga elikatu zuen 2006az geroztik; hil baino hiru aste lehenago egin zuen azken idatzia blogean, 2020ko maiatzaren 16an.\nHistoriari buruzko hainbat lan ere utzi zituen Serrano Izkok; besteak beste, 2005ean argitaratutako \"Nafarroa. Historiaren hariak\" liburua. Beste hainbat saiakera ere idatzi zituen, baita narrazio eta aforismo liburuak ere, hala nola 1987an argitaratutako \"Onkoteak\" narrazio liburua eta Jauzika aforismo liburua, 2010ean. Azken urteetan, berriz, Euskokultur fundazioko lehendakari izan zen. Koldo Martinez alderdikideak, EH Bilduk eta Nafarroako EAJk deitoratu egin zuten haren galera."}
{"id": "23687", "revid": "95298", "url": "https://eu.wikipedia.org/wiki?curid=23687", "title": "Mikel Ugalde", "text": "Mikel Ugalde Ugarte (Errenteria, Gipuzkoa, 1940) euskal idazle eta irakaslea da. Ereintza antzerki-taldea zuzendu zuen."}
{"id": "23688", "revid": "56334", "url": "https://eu.wikipedia.org/wiki?curid=23688", "title": "Mikel Peruarena", "text": "Mikel Peruarena Ansa (Ere\u00f1otzu, Gipuzkoa, 1978ko irailaren 27a) euskal idazlea. 2007. urtean Irungo Hiria literatura saria irabazi zuen, euskarazko eleberrien sailean. 2015 urtean, Euskadi Literatura Saria eman zioten \"Su zelaiak\" lanarekin, baina egileak uko egin zion saria jasotzeari."}
{"id": "23689", "revid": "95298", "url": "https://eu.wikipedia.org/wiki?curid=23689", "title": "Isidro Rikarte", "text": "Isidro Rikarte (Lerin, Nafarroa, 1955 - ) euskal idazlea da."}
{"id": "23690", "revid": "119347", "url": "https://eu.wikipedia.org/wiki?curid=23690", "title": "Migel Anjel Mintegi", "text": "Migel Anjel Mintegi Larraza (Ataun, Gipuzkoa, 1949) euskal idazlea da. Ataunen jaioa, Beasainen bizi da txikitandik. Ogibidez proiektugilea, aspalditik ari da hizkuntza eta literatura lantzen. Horrela, 1987an, Donostia Hiria Ipuin Lehiaketan lehen saria irabazi zuen; eta, 1991n, Irun Hiria literatur Sarietan, eleberri arlokoa."}
{"id": "23691", "revid": "95298", "url": "https://eu.wikipedia.org/wiki?curid=23691", "title": "Josu Penades", "text": "Josu Penades Bilbao (Bermeo, Bizkaia, 1962ko apirilaren 16a) euskal idazlea eta bigarren hezkuntzako euskara eta literatura irakaslea da. Irakasletzako ikasketak eta Teologiako doktoretza egin ditu. Burlatako (Nafarroa) Askatasuna institutuan irakasten du gaur egun, eta lehenago Berako (Nafarroa) institutuan aritu zen."}
{"id": "23692", "revid": "9438089", "url": "https://eu.wikipedia.org/wiki?curid=23692", "title": "Juan Manuel Etxebarria", "text": "Juan Manuel Etxebarria Aiesta (Zeberio, Bizkaia, 1948ko azaroaren 2a - ) unibertsitateko irakasle eta euskal idazlea da. Halaber, da.\n1988an \"Zeberio-Haraneko euskararen azterketa etno-linguistikoa\" izenburuko doktorego-tesia aurkeztu zuen Alfonso Irigoien Etxebarriaren zuzendaritzapean Deustuko Unibersitatean."}
{"id": "23693", "revid": "6950", "url": "https://eu.wikipedia.org/wiki?curid=23693", "title": "Esteve Materra", "text": "Esteve Materra \u2014frantsesez Materre\u2014 (? - ?) XVII. mendeko euskal idazlea izan zen, Frantzian jaioa. Saran, Axularrekin segur aski, ikasi zuen euskara. Etxepareren eta Leizarragaren liburuak argitaratu eta gero, Materrarena da Iparraldean euskaraz argitaratu zen hurrengoa.\nFrantziskotarra izan zen; 1617an, abade zen La R\u00e9oleko komentuan, eta 1623an Okzitaniako Tolosan. 1617an liburuxka bat atera zuen, lapurtera klasikoan idatzia, Bordelen, \"Doctrina Christiana\" izenburuarekin. Liburua marinelentzat eginda dago, eta kristau ikasbidea eta otoitz bereziak erakusten ditu. Urte hartan argitaraturiko ale bakarra ezagutzen da, Aziti Bihia elkarteko hizkuntzalari eta filologo gazteek 2015ean Danimarkako Errege Liburutegian aurkitua. Villasanteren ustez garrantzi handia izan zuen Materrak garai hartako idazleentzat. 1623, 1648, 1693, 1704. urteetan berrargitaratu zen; 1693koan, izenburua aldatuta: \"Bouqueta Lore Divinoena bereciac eta Duronea ape\u00e7ac Aita Materren liburuari emendatuac\". Euskaraz idazteari ekin aurretik, Materrak bazituen beste bi liburu frantsesez argitaratuak: \"L\u2019horloge spirituel\" (1606) eta \"Saint exercice sur les dimanches\" (1606). Materra Sarako Eskolako partaidetzat hartzen da.\n\"Materre\" ala \"Materra\"?\n2015 arte, \"Materre\" idatzi izan dute beti \"Doctrina\"ren egilea aipatu duten ikerlariek. Hala egin zuten Larramendik, Vinsonek edo, berrikiago, Mitxelenak, Arkotxak, Oihartzabalek eta Salaberrik ere, besteak beste. Hala ageri da, orobat, frantziskotarrek historian zehar egin dituzten katalogoetan, autoreak berak frantsesez idatzi zituen obretan, euskarazko \"Doctrina\"n berak edo bestek frantsesez zein latinez idatzitako hitzaurre, eskaintza edo baimenetan eta edizio guztien azaletan, lehenean izan ezik.\nHain zuzen ere, 1617ko lehen edizioak \u00abMaterra\u00bb dakar azalean eta, are gehiago, Bertrand Etxautzi zuzenduriko euskarazko eskaintza ere hala sinatu zuen egileak berak. Hori ez eze, beste batzuek euskaraz idatzitako baimenetan \u00abMaterra\u00bb diote salbuespenik gabe, hala nola Axularrek, I. Migelenak eta F. Gilantenak. Halaber, 1623ko argitalpenean ageri diren euskarazko baimenetan \u00abMaterra\u00bb gorde da, eta gauza bera gertatu da ondokoetan ere, horretan oinarritu baitziren.\nHoriek horrela, \u00abMaterra\u00bb jo da egilearen deituraren euskarazko forma egokitzat.\nBizitza.\nMaterraren bizitzaz ezer gutxi dakigun arren, egile gakoa da euskal literatura klasikoan; zehazki, XVII. mendearen hasieran Lapurdin loratutako Kontrarreforma katolikoari eta lapurtera klasikoari dagokionez. Aurreko mendeko erreformari erantzuteko, Kontrarreformaren haizeek indar bizia hartu zuten, gizaldi horretan, Lapurdi aldean: katolizismo ortodoxoa ahalik eta zabalen ezartzeko hainbat lan, itzulpen eta moldaketa agertu ziren latina ez beste hizkuntzetan. Euskarazko lanek fededunengana haien ama hizkuntzan iristeko aukera ematen zuten, eta horietan lehenengoa izan zen aspaldian eta orain arte galdua egon den Materraren \"Doctrina Christiana\" (P. de la Court, Bordele, 1617). Nabarmentzekoa da, lehenengoa ez ezik, hamarkada batez eskuratu eta euskaraz irakur zitekeen egile bakarra izan zela. Gerora etorri ziren Etxeberri Ziburukoa, Argai\u00f1aratz, Haranburu, Harizmendi, Gazteluzar, Axular eta beste.\nMaterraz dakigun gehiena bere obretatik ateratako informazioa da: frantziskotarra zen, 1617an La R\u00e9oleko komentuko zaindaria zen, eta 1623an, dotrinaren bigarren edizioa kaleratu zenerako, Tolosa Okzitaniako frantziskotarren komentuan zegoen. Bere 1628ko obra batean aipatzen denez, Rouezeko Cordeliers komentuan zegoen orduan. Bertrand Etxautzen esanari jarraikiz, Saran (Lapurdi) euskara denbora gutxian ikasi ondoren eman zuen argitara bere \"Doctrina Christiana\", hain zuzen ere Etxautzi eskainia, eta besteak beste Axularren oniritzia dakarrena. Eskolako haurrentzat elkarrizketa gisa prestatutako lana da, eta egileak bere asmoak azaldu zituen: dotrina kristaua zabaltzea eta euskaraz irakurtzen eta idazten ikasten laguntzea. Errata gutxiko edizio zaindu batean argitaratu zen eta arrakasta betea lortu bide zuen, 1623an kaleratu baitzen bigarren argitalpena (I. Millanges, Bordele, 1623). XVII. mendean bertan beste bi argitalpen izan zituen: I. de Gayau-rena (Agen, 1648) eta P. Dussarrat-ena (Baiona, 1693), eta XVIII. mendearen hasieran berrargitaratu zen azkenekoz (Maffre, Baiona, 1704). Nolanahi ere den, 1623az geroztiko berrargitalpenetan hainbat aldaketa eta material erantsi dago.\nEmaten du Materra ez zela nolanahiko elizgizona izan bere garaian; izan ere, euskarazko dotrinaz gain, frantsesez ere zenbait lan idatzi, itzuli eta moldatu zituen, guztiak ere erlijioaren ingurukoak. Mende hasieran, \"L'Horloge spirituel\" (C. Seuestre, 1606) eta \"Saint exercice sur les dimanches\" (Chaudi\u00e8re, 1606), Diego de la Vegaren lan baten itzulpena, kaleratu zituen Parisen, eta handik urtebetera agertu zen Juan M\u00e1rquezen obraren itzulpena, Frantziako hiriburuan bertan: \"Les deux \u00e9tats de la spirituelle Hi\u00e9rusalem militante et triomphante\" (N. du Foss\u00e9, 1607). Badirudi 1608an bertan berrargitaratu zela De la Vegaren lanaren itzulpena: \"Emploi et saint exercice sur les \u00c9vangiles des Dimanches de l'Ann\u00e9e\" (N. du Foss\u00e9, 1608). Geroagokoak dira, bestalde, \"Recueil de pri\u00e8res en temps de contagion\" (A. Gransaigne, Rodez, 1628) eta \"Le Directeur familier\" (J. Foude, Tolosa, 1645).\nBadirudi horietatik guztietatik \"L'Horloge spirituel\" eta \"Doctrina Christiana\" lanak izan zirela arrakastatsuenak, horiek aipatu baitzituen Waddingek \"Scriptores Ordinis Minorum\" (1650, 320. orrialdea) zabalean. Obra horretako aipua berreskuratu zen gerora, XVIII. mendearen hasieran, \"Bibliotheca Universa Franciscana\" obran (1733, III. liburukia, 108. orrialdea)."}
{"id": "23695", "revid": "56334", "url": "https://eu.wikipedia.org/wiki?curid=23695", "title": "Jon Enbeita", "text": "Jon Enbeita Ealo (Muxika, Bizkaia, 1950eko martxoaren 22a) bertsolaria, euskal idazlea eta euskal abeslaria da. Balendin Enbeita ezagunaren semea dugu.\nEuskal kantagintza.\nJon Enbeita abeslari ibili zen, gitarra lagun, 1970eko hamarkadan, plazarik plaza. Eta, hogei urtez gordeta izan ostean, berriz ere gitarra hartu eta plazara itzuli zen 2009an, \"Hainbeste, hain gitxi\" lanarekin. 2017an bi diska atera ditu."}
{"id": "23696", "revid": "95298", "url": "https://eu.wikipedia.org/wiki?curid=23696", "title": "Salbador Zapirain", "text": "Salbador Zapirain Ezeiza, Ata\u00f1o (Errenteria, Gipuzkoa, 1912ko abuztuaren 5a - Hondarribia, Gipuzkoa, 2000ko urtarrilaren 2a) euskal idazlea, nobelagilea. Bere liburu ospetsuena \"Txantxangorri kantaria\" (1979) izan zen; hartatik hartu zuen izengoitia, pertsonai batena.\nBiografia.\nJoxe Zapirain bertsolariaren semea zen. Bordaxar baserrian jaio zen, Errenterian. Ama, oso gazte hil zitzaion 1919an gripearen pandemiaren ondorioz. Gerra garaian Zapirain familiak oso egoera gogorrak ezagutu zituen: gerra hasi eta faxistek aita eta bost seme preso hartu zituzten, Salbador tartean. Bi anaia Donostian fusilatu zituzten. Salbadorri heriotz zigorra ezarri zioten baita ere baina, azkenik, zigorra altxatu eta Iru\u00f1eko San Kristobal espetxera eraman zuten. Gertaera latz hauen berri, \"Espetxeko negarrak\" eta \"Zigorpean\" liburuetan eman zuen.\nGerra bukatu eta gero fraide kaputxino egin zen. Lehendabiziko urteak Lekarotzen egin zituen; ondoren Hondarribiko kaputxinoen etxera joan zen. Bertan bere liburu gehienak idatzi zituen.\nEstiloa.\nSalbador Zapirainek gipuzkeraz idazten zuen, ahozko hizkuntzatik gertu. Gehien batean nobelak idatzi zituen. Lehendabizikoa, \"Txantxangorri kantaria\" (1979), bere aitaren biografian oinarrituta dago. Normalean liburuetan berak ezagututako errealitateak azaltzen zituen. Antonio Zavalak aurkitu zuen eta bere testuak ezagutu ondoren jarraitzeko animatu zuen. Zavalaren ustez Zapirain \"prosistarik handienetakoa\" zen."}
{"id": "23697", "revid": "1491", "url": "https://eu.wikipedia.org/wiki?curid=23697", "title": "Pello Salaburu", "text": "Pello Salaburu Etxeberria (Arizkun, Nafarroa Garaia, 1951 uztailaren 3a) Euskal Herriko Unibertsitateko (EHU) irakaslea, euskalaria eta idazlea da. 1996-2001. urteen artean EHUko errektorea izan zen.\nEuskaltzaindiko kidea da (euskaltzain osoa), eta erakunde horren Gramatika batzordearen burua. \"Hiztegi Batuaren\" lanak berak koordinatzen ditu. \"Klasikoak\" izeneko pentsamendu unibertsalaren lan bilduma bideratzen duen elkartearen lehendakaria izan zen, Europako Zientzia eta Arteen Akademiako kidea, eta Nevadako Unibertsitatearen Renoko campuseko CBS (Center for Basque Studies) ikergunean argitaratzen den euskal klasikoen bildumaren (\"Classics\") zuzendaria, Gregorio Monreal eta Bill Douglass irakasleekin batera. Bilboko Athletic klubeko zuzendaritza kidea izan zen (2005-2006).\nArgitara eman dituen lan nagusiak euskal gramatikaren eta hizkuntzalaritzaren ingurukoak dira. Baztango euskalkia ere xeheki aztertu du bere lanetan.\nBizitza.\nSoziologia ikasketak egin zituen lehenik Deustuko Unibertsitatean, eta gero Euskal Filologiakoak. Fulbright diru laguntza eskuratu ondoren, doktoregoa MIT (Massachussetts Institute of Technology) unibertsitatean prestatu zuen, eta gero EHUn aurkeztu zuen tesia. Estatu Batuetan Noam Chomsky, Ken Hale eta Morris Halle izan zituen, besteak beste, irakasle. Tesia Koldo Mitxelena irakasleak zuzendu zion.\nIpar Ameriketako zenbait unibertsitatetan ibilia da (Cornell, New Mexico, UNR, eta abar). EHUn Euskal Filologiako katedra eskuratu zuten. Geroztik, lan asko argitaratu ditu, eta hitzaldi eta ikastaro anitz emana da munduan zehar, batez ere Amerika osoan eta Europan (Ameriketako unibertsitate zaharrenak, Santo Domingokoak, ohorezko irakasle izendatu du). Euskal Herriko egunkari eta aldizkarietan idazten du maizkara.\nEHUn ardura garaienak izan ditu: saileko zuzendaria, errektoreordea, eta abar. 1996-2001. urteen artean EHUko errektorea izan zen.\nLanak.\nHainbat artikuluz gainera, liburu hauek argitaratu dizkiote:"}
{"id": "23698", "revid": "28807", "url": "https://eu.wikipedia.org/wiki?curid=23698", "title": "Jean Dominique Julien Salaberri", "text": ""}
{"id": "23699", "revid": "1491", "url": "https://eu.wikipedia.org/wiki?curid=23699", "title": "Karmele Errazti", "text": "Karmele Errazti Saratxo (Bilbo, Bizkaia, Euskal Herria, 1885 - Paue, Frantzia, 1954ko ekainaren 23a) euskal idazlea zen.\n1922an Emakume Abertzale Batza (EAB) sortu zenean Karmele Errazti aukeratu zuten presidente.\nEspainiako Gerra Zibila piztu aurretik, \u00abEtxakin\u00bb eta \u00abEmakume bat\u00bb ezizenez sinatutako artikuluak idazten zituen prentsa abertzalean."}
{"id": "23700", "revid": "58701", "url": "https://eu.wikipedia.org/wiki?curid=23700", "title": "Juan Ezenarro Mendia", "text": "Juan Ezenarro Mendia \"Txori-txiki\" (Antzuola, Gipuzkoa, 1890 - Irun, Gipuzkoa, 1945eko urtarrilaren 19a) euskal olerkaria zen. 1915ean Irunen jarri zen bizitzen baina Hendaian herbesteratu zen Espainiako Gerra Zibilagatik. 1944an Irunera itzuli zen. Han hil zen urte bat beranduago.\nLanak.\nBatik bat \"Euskal Esnalea\", \"El Bidasoa\" eta \"Euskalduna\" agerkarietan idatzi zituen bere olerki gehienak. Bere poesia nagusiak \"Pachi arro\" (1918) eta \"Agur Bidasoa\" (1924) dira.\nEuskal Herriari eta maitasunari opaturiko poema batzuk ondu zituen: \"Amari\" (1917), \"Amaren maitasuna\" (1917), \"Euskaldunak\", \"Entzun euskalduna\" eta \"Arrantzalia\"."}
{"id": "23701", "revid": "95298", "url": "https://eu.wikipedia.org/wiki?curid=23701", "title": "Mayi Elizagarai", "text": "Mayi Elizagarai (Hazparne, Lapurdi, 1894 - Uztaritze, Lapurdi, 1983) euskal idazlea zen. Gehienbat euskaraz idatzi zuen, hala ere 1961ean \"Etcheandia\" nobela frantsesez idatzi zuen. Gure Herria aldizkariko kolaboratzailea izan zen."}
{"id": "23702", "revid": "95298", "url": "https://eu.wikipedia.org/wiki?curid=23702", "title": "Felix Bilbao Monasterio", "text": "Felix Bilbao Monasterio (Mungia, Bizkaia, 1932ko otsailaren 29a - ) euskal idazle, euskaltzain urgazle eta erlijioso frantziskotarra da. 1956. urtean apaiztu zen.\n\"Ipuin-barreka\" narrazioarekin Euskaltzaindiaren ipuin-saria lortu zuen 1959an. Horrez gain, \"Anaitasuna\" aldizkariko kolaboratzailea izan zen."}
{"id": "23703", "revid": "95298", "url": "https://eu.wikipedia.org/wiki?curid=23703", "title": "Ramos Azkarate", "text": "Ramos Azkarate Otegi (Tolosa (Gipuzkoa), 1847ko martxoaren 28a - 1904ko martxoaren 26a) euskal idazlea. Zapataria zen lanbidez. Hasieran liberala zen, baina gero karlista bilakatu zen, eta haien alde borrokatu zen. Haren lan gehiena politikoa da, eta garaiko aldizkarietan argitaratu zuen, \"El C\u00e1ntabro\" izenekoan bereziki. Ehundaka bertsoren egilea da; Tolosako I\u00f1auterietarako idatziriko Tolosako Galtzaundik bere buruari jarriak dira ezagunenak. Halaber, bi komedien egilea da: \"Ijituben kontratuba eta ezkontza\" eta \"Beotibarko jazarra\"."}
{"id": "23704", "revid": "96586", "url": "https://eu.wikipedia.org/wiki?curid=23704", "title": "Kepa Fernandez de Larrinoa", "text": "Kepa Fernandez de Larrinoa Pablos (Bilbo, Bizkaia, 1958ko apirilaren 16a -) Euskal Herriko ikertzailea, idazlea eta irakaslea da.\nBiografia.\nSoziologiako lizentziadun egin zen 1980an Madrilgo Unibertsitate Konplutensean. 1987tik 1989ra bitartean Antropologia Sinbolikoan espezializatu zen Universtity of Western Ontarioko Antropologia Sailean. Zuberoako antzerkia aztertu du Frantziako Centre de Recherches Sociologiques eta Paueko Unibertsitatean (1992-1993), eta Londresko School of Economics and Political Sciencen ere aritua da (1993-1994).\nGaur egun, Antropologiako irakasle titularra da EHUn. Europako hainbat soziologia-elkartetako kide da. Eusko Ikaskuntzan Antropologia-Etnografia Saileko lehendakaria izan zen 1995etik 1998ra bitartean.\n1991n Angel Apraiz beka lortu zuen Zuberoako antzerkia ikertu ahal izateko.\nBere idazlan nagusiak: \"Sociedad rural, desarrollo y bienestar\" (1998), \"Intervenci\u00f3n y dise\u00f1os rurales\" (1996), \"Mujer, ritual y fiesta: g\u00e9nero, antropolog\u00eda y teatro de carnaval en el valle de Soule\" (1997). Hainbat poesia-sari eskuratu ditu.\nLanak.\nEuskal komunitate zientifikoaren Inguma datu-basean, berak idatzitako 35 lan baino gehiago dira."}
{"id": "23705", "revid": "95298", "url": "https://eu.wikipedia.org/wiki?curid=23705", "title": "Jose Agerre", "text": "Jose Agerre Santesteban (Iru\u00f1ea, Nafarroa Garaia, 1889ko abenduaren 29a \u2013 1962ko urriaren 19a) euskal idazlea eta politikari jeltzalea zen. Kazetari lanetan ehunka artikulu idatzi zituen euskarari buruz Nafarroa Garaiko egunkari gehienetan.\nBizitza.\nHaurtzaroa eta heziketa.\nAita Eulogio Agerre zuen, Aezkoako Arian jaioa, zurgina lanbidez eta euskaldun zaharra zena. Ama Balbina Santesteban zuen, Iru\u00f1ekoa, eta ez zekien euskaraz. Josek ez zuen euskal hizkuntza gurasoengandik jaso, baizik eta gaztetan Juan Manuel Lertxundi eskolapioarengandik ikasi zuen.\nIkasketak Iru\u00f1eko apaizgaitegian egin zituen, baina apaiz izateko urte bakarra falta zitzaiolarik utzi egin zuen. Hortik aurrera autodidakta izan zen, bere kasa etengabe ikasita, eta etxean liburutegi itzela omen zeukan.\nKazetaria eta politikaria.\n1915\u20131918 artean \"Diario de Navarra\"n astean behin azaltzen zen \u00abEuzkerazko saila\u00bbren arduraduna izan zen, eta 180 artikulu baino gehiago argitaratu zituen.\n1918tik 1919ra \"Napartarra\" astekarian zuzendari lanetan aritu zen.\n1919an euskaltzain izendatu zuten, baina urte bat geroago karguari utzi behar izan zion, bere orduko lanak Sevillara bizitzera eraman zuelako. Euskaltzaindiak Damaso Intza izendatu zuen, Agerrek utzitako hutsunea betetzeko.\nHamaika urte Euskal Herritik at eman ondoren, 1931n, Iru\u00f1era itzuli eta \"Amayur\" astekariaren zuzendaria izan zen; eta urtebete geroago, 1932an, Eusko Ikaskuntzaren Nafarroa Garaiko batzorde idazkaria zen.\n1935etik 1936ra EAJren Napar Buru Batzarreko lehendakaria izan zen. \"La Voz de Navarra\" egunkariaren zuzendaria ere izan zen, harik eta 1936an gerra zibila hasi zen arte.\nBere idazlanak \"Gurbindo\" edo \"Zirt\" goitizenekin sinatzen zituen.\nJoseren anaia gaztea, Anastasi Agerre, ere idazle eta kazetaria izan zen.\nGerra ostean.\n1936ko altxamenduan, falangistek La Voz de Navarra egunkariaren inprenta okupatu zuten, Agerre zuzendaria zelarik. Horrela, alde nazioanalean sorturiko lehen egunkaria argitaratu ahal izan zuten: \"Arriba Espa\u00f1a\".\nAgerre, bere egunkariari egindako erasoan atxilotu zuten, armak zituelako akusazio faltsuarenpean, eta hainbat hortz kendu zion aurpegian jasotako kulatakada batek.\nBenito Santestebanekin izan zuen harremanari esker (goi-buruzagi karlista bat izan zena), okupazio falangistaren ondoren bizia salbatu ahal izan zuen.\nEspetxean denboraldi bat eman eta gero, bere lanbidea galduta, hainbat hizkuntza irakasteari ekin zion, Poliglos izeneko bere akademian, non latina, greziera, frantsesa, italiera, ingelesa eta alemana irakatsi zituen.\nDiktadura garaian, bere lehenagoko literatura artikulista, euskarazko poesia erlijioso bihurtu zen eta ideologia falangista eta karlista zuten hainbat aldizkaritan idatzi zuen, hala nola, Pregon aldizkarian, garai horretan euskarazko egile gutxienetariko bat izan zelarik.\nHainbat autorek bere prosaren \"muturreko hizkera barrokista\" eta bere euskara purista eta sabiniarra aipatu dituzte.\n1960an Iru\u00f1a'ko Euskalerriaren Adiskideak elkartearen sortzaileetariko bat izan zen, euskal kulturaren inguruan lan handia egin zuena.\nKlandestinitatean EAJko Euskadi Buru Batzarreko lehendakaria izan zen 1957tik 1962ra.\nAldi horretan ere, talde bat sortu zuen erresistentzia antifrankistan lan egin zuena, EAJrekin erbestean aktiboki kolaboratuz. Talde horretan, besteak beste, Marcelino Garde apaiz euskaltzalea zegoen.\n1962an, 72 urte zituelarik, bihotzekoak jota hil zen eta Agoitzeko hilerrian dago lurperaturik.\n2000. urtean, Joxemiel Bidadorrek Agerreren biografia bat idatzi zuen: \"Jose Agerre Santesteban. Gerra ondoko olerki-lanak (1949 \u2013 1962)\"."}
{"id": "23706", "revid": "1491", "url": "https://eu.wikipedia.org/wiki?curid=23706", "title": "Kepa Altonaga", "text": "Kepa Altonaga Sustatxa (Loiu, Bizkaia, 1958ko apirilaren 21a) biologoa eta idazlea da. Biologo moduan bare genero berri bat katalogatu zuen. Idazle moduan 7 saiakera idatzi ditu, gehienetan Euskal Herrian aritutako pertsona zientifiko ez-oso-ezezagunen ekarpena plazaratzeko (\"Joan Piarres Duvoisin,\" \"Joanes Leizarraga\", \"Charles Darwin,\" \"Jean Etxepare Medikua, Armand David\" \"edo Folin markesa).\" Udako Euskal Unibertsitateko zuzendaria izan zen 1991tik 1996ra, eta euskaltzain urgazlea da 2003az geroztik.\nEuskal Herriko Unibertsitateko Zientzia Fakultatean Biologiako ikasketak egin zituen eta 1989an fakultate berean aurkeztu zuen bere doktorego-tesia.\nUnibertsitateko irakaslea.\n1981. urtetik EHUko irakaslea da. UEUko zuzendaria izan zen 1991-1996 urteen artean, aurretik UEUko Natur Zientziak Saileko sailburua izanik. Garai bertsuan EHUko Zientzia Fakultateko dekanorde gisa aritu zen (1991-1994).\nIkertzailea.\nKatalogatu gabe zegoen bare mota bat aurkitu zuen Altonagak Kantabriako Alisasko Mendatean eta Asturiasko Covadongako santutegian. Bizkarrean konkor \"bat du\" bare berezi horrek. Bare-genero berri moduan deskribatu zuen geroago A. Wiktor aditu poloniarrak eta \"Papilloderma altonagai\" izena eman zion, aurkitzailearen omenez.\nUEUkide aitzindaria.\nAitzindaria izan zen biologia euskaraz lantzen Udako Euskal Unibertsitatea. Udako Euskal Unibertsitateko \"Natur Zientziak\" saileko sortzaile eta dinamizatzaile nagusietako bat izan zen besteak beste hauekin: Jesus Mari Txurruka, Martxel Aizpurua, Jose Ramon Aihartza, Arturo Elosegi, Maider Etxaide, Juan Ignacio Perez Iglesias, Ana Isabel Puente, Jaione Ezkurdia edo Koldo N\u00fa\u00f1ez-Betelu. 1978an ikastaroak eman zituen etologiaz eta fisiologiaz.\nUEUko zuzendaria (1991-1996).\nUdako Euskal Unibertsitateko zuzendaria izan zen 1991 eta 1996 urteen artean. Garai haietan Iru\u00f1eko Larraona ikastetxean urtero 40-50 ikastaro eskaintzen zituen Altonagak zuzendutako UEUk. Esate baterako, 1995ean 45 ikastaro eskaini zituen 26 sailetan antolatuta; orotara 750 klase ordu izan ziren, eskola-orduetan, praktiketan, mintegietan eta irteeretan banatuak; guztira 650 partaidetik gora bilduta. Garai hartan unibertsitate mailan euskaraz aritzen zen ikasle-irakasle kopurua 4.000 lagun izango ziren, eta horien artean 650etik gora UEUn biltzea ikastaro haien arrakastaren froga nabarmena zen.\nIdazlea.\nUnibertsitate mailako testuliburu eta ikerketa artikuluak argitaratzeaz gain, goi mailako dibulgazioaren esparruan hainbat saiakera prestatu ditu. Horregatik CAF-Elhuyar Merezimendu Saria jaso zuen 2016 urtean euskarazko zientzia eta teknologiaren kulturan egindako lanarengatik. eta 2018an Euskadi Literatura Saria.\nEuskaltzain urgazlea (2003).\nEuskaltzaindiak \"euskaltzain urgazle\" izendatu zuen 2003ko urtarrilaren 31n. Euskaltzain urgazle izendatua 2003ko urtarrilaren 31n. Azkue Biblioteka eta Artxiboa kudeatzen duen batzordeko kidea da 1999-tik eta \"Zientzia eta Teknika Hiztegia\" biltzeko egitasmoan 2007tik.\nIdazlanak.\nEuskal komunitate zientifikoaren Inguma datu-basean, berak idatzitako 140 lan baino gehiago azaltzen dira, besteak beste 23 liburu eta 44 artikulu. Bere ekarpenak hiru eremu hauen arabera sailka daitezke: saiakera, zoologia eta terminologia.\nSaiakera.\nZoologian edo euskal literaturan ekarpen nabariak egin dituzten pertsonei buruz dira eremu honetan idatzi dituen liburuak:\nZoologia.\nUdako Euskal Unibertsitatean eta taldean idatzitako bederatzi liburutan animaliei buruzko xehetasun zientifikoak deskribatu zituen. Liburu horietako batzuk maila orokorrean kokatzen dira: \"Zoologia orokorra\" (2005), \"Naturaren kontserbazioa: nora goaz?\" (1993), \"Biologia Orokorra\" (1979) eta \"Jokabide animala: defentsabideak\" (1979). Eta beste liburu multzo batean bere espezialitatekoak ziren animalia mota espezifiko batzuk deskribatu zituen: \"Lofoforatuak\" (1983), \"Moluskuak\" (1983), \"Anelidoak eta talde anelidianoak\" (1982), \"\"Bare-barraskilo\" proiektua\" (1980) eta \"Artropodoak\" (1980)\nTerminologia.\nEuskara unibertsitate mailako hizkuntza bihurtzeko prozesuan Altonaga natur zientzietako aitzindari arrakastatsuetako bat izan zen. Lan horretan egindako ekarpenak geroago UZEIk sortu zituen hiztegi terminologikoetan islatu zirenean Altonagak parte hartu zuen \"Ekologia\" hiztegian (1987) eta \"Zoologia\" hiztegian (1987). Geroago ekarpen bat egin zuen 1991n Euskaltzaindiak argitaratu zuen \"Hitz-elkarketa/3\" liburuan ere."}
{"id": "23707", "revid": "129250", "url": "https://eu.wikipedia.org/wiki?curid=23707", "title": "Bego\u00f1a Bilbao Alboniga", "text": "Bego\u00f1a Bilbao Alboniga (Bermeo, Bizkaia, 1932ko azaroaren 23a - 2005eko maiatzaren 9a) euskal idazlea, musikagilea eta euskalaria izan zen. Bere alaba Analupe Fernandezek (Lupe) 70eko hamarkadan ospetsu egin zituen kantu batzuetako letrak Bego\u00f1ak Bilbaok idatziak dira, \"Bangladesh\" kanta famatua esaterako. \n80. hamarkadan ekin zion literatura idazteari Bego\u00f1a Bilbao euskaltzale sutsuak, hainbat urtetan Bermeoko euskara teknikari izandakoak eta lehenago euskararen irakaskuntzan ibilitakoak. AEKren hastapeneko urteetan euskaltegiaren sorreran parte hartu zuen Bego\u00f1ak.\nIrun Hiria, Lizardi, Idatz &amp; Mintz sariaren akzesita edota Bilboko Udalaren \"Emakumeak kontari\" sariak irabazi zituen, besteak beste.\nBiografia.\nLehen ikasketak Bermeoko karmeliten ikastetxean egin zituen. Gero, 83-84 ikasturtean Deustuko Unibertsitatean Euskal Filologiako lizentziatura lortu zuen. Bizitza guztian zehar jostun bezala lanean aritu zen mertzeria batean. \n80. hamarkadan ekin zion literatura idazteari Bego\u00f1a Bilbao euskaltzale sutsuak, hainbat urtetan Bermeoko euskara teknikari izandakoak eta lehenago euskararen irakaskuntzan Gau-eskoletan ibilitakoak. AEKren hastapeneko urteetan euskaltegiaren sorreran parte hartu zuen Bego\u00f1ak. \nZenbait literatura sari irabazi zituen, besteak beste, Bermeo saria (1988 eta 1994), Irun Hiria (1990), Kimetz (1998) eta Idatz&amp;Mintz (1998). \"Bermeoko euskera\" \"kresaltsua\" (2002) eta \"Bermeoko berba eta esamolde kresaltsuak\" (2003) hizkuntza-ikerketak ere argitaratu zituen.\n2000. urtean \"Maitemintze berantiarra\" ipuina argitaratu zuen \"Gutiziak\" bilduman. 2001en Zarauzko Udalak sortutako haur eta gazte narratibako Lizardi saria eskuratu zuen. Zarautzen saritutako \"Ibaia maitasunaren oztopo\" lanaren protagonistak elkarrekin egon nahi duten hamairu eta hamalau urteetako neska-mutil bikotea da, baina ibai batek eragozten die Jatorri ezberdinetatik datorren bikotea da: mutila kubatarra eta beltza da, neska, aldiz, Ipar Euskal Herrikoa. Istorio triste eta hunkigarri hori Bego\u00f1a Bilbaok haur eta gazteei zuzendutako lehena izan zen.\nEuskaratutako lanen artean Henri Capdeviele-ren \"Bermeo la Savage\" dago. Liburu hori 1922an idatzia izan zen eta herrian 1912an ezbeharreko ekaitzaren ondorioz hildako 116 arrantzaleen istorioan oinarritua dago. Liburuak herriko eguneroko arrantzale bizitza deskribatzen du. Bilbaoren lana \"Bermeo basatia\" izenburupean euskaratu zen 2001ean. Era berean, \"Palestina, zure mina\" (2004) elaberriaren egilea da eta bertan Palestinako gatazka hartzen du testuinguru. Eleberrian Israel eta Palestinaren arteko gatazka jorratu zuen. Gazako eritetxe batean komatik atera den emakumea da protagonista. \nLanak.\nBere lan batzuk: "}
{"id": "23708", "revid": "9383897", "url": "https://eu.wikipedia.org/wiki?curid=23708", "title": "Jose Ignazio Ansorena", "text": "Jose Ignazio Ansorena Miner (Donostia, 1953ko urriaren 21a) \"Mixki\", \"Mirri\" eta \"Piter\" ezizenez ere ezagun dena, txistulari, pailazo eta \"showman\" gipuzkoarra da.\nEuskal musikarenganako zaletasun handiko familia batean jaioa, Isidro Ansorena txistularien maisu ospetsua irakasle, aitona eta aitaponteko izan zuen. Berarekin burutu zituen txistu-danbolin ikasketak Donostiako Kontserbatorioan bestelako musika arloekin batera.\nFilosofia eta Letretako Lizentziatura lortu zuen Deustuko Unibertsitateko EUTG donostiar ikastetxean, Filologia Erromanikoaren arloan. Bederatzi urtez gazteen irakasle izan zen Hizkuntza, Literatura eta Dramatizazio arloetan Donostiako Manuel de Larramendi ikastetxean.\nTxistulari gisa.\nDonostian ospatu zen I. Txistulari Bakarreko Txapelketa irabazi zuen 1979an, baita zenbait konposizio lehiaketatako lehenengo sariak ere. Donostiako Txistulari Taldeko Zuzendaritza, eta bertako Kontserbatorio Nagusiko Txistu Katedra ere lortu zituen oposizioz. Talde honekin lehiaketa garrantzitsuenetara jo ondoren, guztietan lehenengo saria irabazi zuten. Kontserbatorio honetako zuzendari ere izan da hainbat urtez.\nTxistuaren afinakuntzaren aldetik, teknikaren ikerkuntza eta pedagogiaren bidetik eman ditu ahaleginik handienak eta honen ondorioz \"Txistu Gozoa\" izeneko metodoa eman zuen argitara lau tomotan. Hau da gaur egun akademia eta kontserbatorio gehienetan erabiltzen den gida liburua. Errepertorioa zabaltzeko ere lan ugariak egin ditu eta gehienak \"Txistulari\" aldizkarian argitaratu dira. Zenbait urtez ere aldizkari horretako zuzendari aritu zen.\n1982an Euskaltzaindiak deitutako Felipe Arrese-Beitia poesia lehiaketa irabazi zuen, \"Emeki Itxaropendutako Egunkaria\" liburuarekin. Herri musikaren aldetik ikerkuntza lan asko ditu eginak. Aipagarrienak: \"Euskal Kantak\", \"Iztueta-Alb\u00e9niz-en Musika Bilduma\", eta \"Cancionero Popular Vasco\".\nDonostiako Txistulariekin batera hainbat lan ditu argitara emanak, euskal herri dantzak bilduz. Bakarlari gisa ere beste hainbat lan argitaratu ditu: Ansorenatarren danbolina, Txistu hotsak, Le Basque, Haize hegoa eta Gipuzkoako soinu zaharrak.\n1982an Bilboko Orkestra Sinfonikoarekin batera, bakarlari gisa hau ere, estreinatu zuen Concierto para Txistu y Orquesta, Tom\u00e1s Arag\u00fc\u00e9s-ek idatzia, Errenteriako Musikasten. Geroago ere beste hainbat aldiz izan da: 2002an, Euskadiko Orkestrarekin batera jo zuen kontzertu berbera Iru\u00f1ean, Gasteizen, Bilbon eta Donostian. Aukera hori baliatuz Elkar diskoetxeak zuzeneko lan hau argitaratu zuen.\n2003an, Donostiako Udaleko Txistulari Taldearekin batera, eta Euskal Dantzarien Biltzarrak eskatuta, \"Gipuzkoako Dantzak\" izeneko dantza bilduma grabatu zuen.\n2004an, Joserra Senperena piano jotzailearekin batera, \"Ansorena-Senperena: Chillida lekutik\", lan berritzailea argitaratu zen.\n2009an Tom\u00e1s Garbizu: el txistu y el teclado lana argitara eman du (Naxos Records), \u00c1lvaro Cendoya piano jotzailearekin batera.\nPailazo gisa.\nTxirri, Mirri eta Txiribiton euskal pailazo hirukote ezagunenaren sortzaile eta partaidea da. Hasi, ordea, Kixki, Mixki eta Kaxkamelon izenez hasi eta aritu ziren hamarkadatik gora. Euskal Telebistarako hirurehun programa inguru egin dituzte eta zazpiehundik gora publiko aurreko saio. Gainera, tankera guztietako argitalpenak plazaratu dituzte: ipuinak, diskoak, bideoak, komikiak...\nPailazoen ibilbidea 1972an hasi zen, eta telebistan 1984tik ari dira etenik gabe lanean. \"Don-Don Kikilikon\" (1984-1989) programarekin hasi ziren eta, ondoren, \"Txirri, Mirri eta Txiribiton\" (1993-1995), \"Barrebusa\" (1999-2001) eta \"Altza, Porru!\" (2001-2002) saioak etorri ziren.\n2002 amaieratik,\"Trikitraka-Trikitron\" programarekin aritu ziren lanean.\nPailazo taldeak hainbat bira egin ditu Euskal Herrian zehar, eta atzerrian ere emanaldi bereziak eskaini dituzte: Saharan, Estatu Batuetan\u2026\nTalde horrekin, marrazki bizidunetako film laburra egin du (\"Tortolika eta Tronbon\", Kimuak, 1998), baita film luze bat ere (\"Pailazokeriak\", Lotura films, 2005).\nBestelakoak.\n80ko hamarkada bukaeran hasi eta 90ko hamarkadan zehar, telebistako programa ezberdinen aurkezle eta \"showman\" papera bete du.\nXabier Otaegirekin batera \"Funtzioa\" helduentzako ikuskizun eta umorezko saioa sortu zuen, \"Xabier eta Piter\" izena eta izengoitiarekin aurkezten zuten Xabier Otaegik eta \"Piter\" Ansorenak. Euskal Telebistako saiorik arrakastatsuenetarikoa izan zen programa bere garaian, bizpahiru urtez.\nBeste programetan ere sortzaile, zuzendari, gidoilari eta aktore lanak egin izan ditu: \"Balinda\", \"Txiskola\"...\n1998-1999 urteetan \"Sikofonia\" saioa aurkeztu eta zuzendu zuen. Bertan Euskal Herriko pertsona famatuenak elkarrizketatu zituen.\nBestetik, hogei urte baino gehiago dira musikaren zabalkundea bultzatzeko ekintzak lantzen hasi zela, batik bat kontzertu didaktikoen bitartez, antolatzaile edo aurkezle gisa.\nSarri aritu da Euskadiko Orkestra Sinfonikoarekin elkarlanean, baita Frankfurt, Tenerife eta Galiziako Orkestrekin, eta beste tankera guztietako talde musikalekin. Hori dela eta, Mario Venzago, Pedro Halffter, V\u00edctor Pablo P\u00e9rez, Juan Jos\u00e9 Mena, Juan Jos\u00e9 Oc\u00f3n, Kike Ugarte, eta beste hainbat zuzendarirekin batera lan egin du.\nGaur egun.\n2002. urtean, Euskal Herriko Txistularien Elkarteak bere Urrezko Domina eman zion, txistu eta danbolinaren alde egindako lanak eskertzeko.\nAzken urteetan hainbat liburu plazaratu ditu. 2001ean \"Mirri eta biok\", pailazo bizitzaren oroitzapenetan oinarritutako liburua, eta \"Gloria\" izeneko antzezlana argitara eman zituen. Azken hau Jos\u00e9 Luis Greco konpositoreak musikatu egin zuen 2003an. Azken argitalpena, \"Pailazoen eskuliburua\" du, pailazo izateko esku liburua, 2003. urtean Elkar etxearekin argitaratua.\n37 urteren ondoren pailazo gisa dihardu, bere lagunekin batera Euskal Herria zeharkatuz, saio ugari eta arrakasta handikoak eratuz.\n2009an Txirri, Mirri eta Txiribiton taldearekin Euskal Telebistan hasi zenetik 25 urte beteko ditu."}
{"id": "23709", "revid": "8822774", "url": "https://eu.wikipedia.org/wiki?curid=23709", "title": "Esteban Antxustegi", "text": "Esteban Antxustegi Igartua (Donostia, Gipuzkoa, 1957ko urtarrilaren 17a - ) euskal idazle eta irakaslea da.\nZuzenbidean eta filosofian lizentziaduna, egun Euskal Herriko Unibertsitateko Filosofia Politikoko irakasle titularra da Donostiako Filosofia eta Hezkuntza Zientzien Fakultatean. Filosofia moral eta politikoari buruzko zenbait liburu idazteaz gainera, iritzi-artikuluak idazten ditu zenbait egunkari eta aldizkaritan.\nLanak.\nSaiakera.\nEuskal Herriko Unibertsitateko \"Limes\" bildumaren zuzendaria da, eta berak itzuli du bilduma horretako lehenengo liburua, Ernest Renanen \"Zer da nazioa?\"."}
{"id": "23710", "revid": "137256", "url": "https://eu.wikipedia.org/wiki?curid=23710", "title": "Joxe Mari Aranalde", "text": "Joxe Mari Aranalde Olaondo (Gaztelu, Gipuzkoa, 1933ko martxoaren 27a - Ibarra, Gipuzkoa, 2005eko irailaren 24a) euskal idazle, irakasle, bertsozale eta euskaltzain urgazlea izan zen.\nUrte askotan Santo Tomas Lizeoan erlijio-irakasle izan zen."}
{"id": "23711", "revid": "95298", "url": "https://eu.wikipedia.org/wiki?curid=23711", "title": "Xabier Artiagoitia", "text": "Xabier Artiagoitia (Bilbo, Bizkaia, 1965eko maiatzaren 27a - ) unibertsitateko irakaslea eta euskal idazlea da."}
{"id": "23712", "revid": "59723", "url": "https://eu.wikipedia.org/wiki?curid=23712", "title": "Juan Mari Atutxa", "text": "Juan Mari Atutxa Mendiola (Areatza, 1941eko maiatzaren 18a - ) politikari bizkaitarra da.\nEusko Alderdi Jeltzalean ibilbide osoa egin du.\nHastapenak.\nEAJko kidea gaztetatik, Bizkaiko Batzar Nagusietan ibili zen 1983tik 1991ra, nekazaritzaren sailean ardura hartuz tarteaz. Halaber, Lemoako udaletxean alkateordea izan zen 1987tik 1991 arte.\nSailburua.\nEusko Jaurlaritzaren Barne Sailean kargurik gorena hartu zuen 1991tik 1998 arte, Ertzaintza garapen garai funtsezkoan zela. Urte horiek ika-mika gogorrak ekarri zizkion orduko Ezker Abertzalearekin, baina latzena ETAren mehatxuak jasatea izan zen.\nLegebiltzarrean.\nHorren ostean, Eusko Legebiltzarrean presidente izendatu zuten (1998-2005). Kargu horretan, azken urteetan Espainiako eskuin-muturraren inguruko talde batek jomugan ipini zuen, Gorka Kn\u00f6rr eta Kontxi Bilbaorekin batera, Alderdien Legea delakoa aplikatzeari uko egin ondoren. Horren ondorioz, geroago inputatua eta kondenatua izan zen \"Atutxa doktrina\" izenaz ezagutu zen prozesua erabilita. Handik urte batzuetara, Giza Eskubideen Europako Auzitegiak Espainia zigortu zuen. Atutxari, Kn\u00f6rri eta Bilbaori \u00abepaiketa bidezkorako eskubidea\u00bb urratu zietela esan zuen.\nErretiroa.\nPolitika utzita, gaur egun Sabino Arana Fundazioaren presidentea da.\nToki izenak.\nLemoako (Bizkaia) Udalak Juan Mari Atutxa sailburu izandako garaia kale baten izenarekin gogoratzen du."}
{"id": "23713", "revid": "11782", "url": "https://eu.wikipedia.org/wiki?curid=23713", "title": "Joseba Aurkerena", "text": ""}
{"id": "23714", "revid": "95298", "url": "https://eu.wikipedia.org/wiki?curid=23714", "title": "Inma Errea", "text": "Inma Errea Cleix (Iru\u00f1ea, Nafarroa Garaia, 1960ko azaroaren 15a) euskal idazlea eta itzultzailea da. Informazio Zientzietako lizentziaduna, Nafarroako Unibertsitatean. Irakasle izan zen AEKn. Kazetari gisa, hainbat komunikabidetan lan egin izan du, Euskal Telebistan (1983an hasi eta 1994ra bitartean aritu zen albistegietako erredaktore) eta zenbait irratitan. Itzultzaile-interprete izan zen urtebetez Nafarroako Parlamentuan; 1997ko urtarriletik aitzina, lan horrexetan ari da Iru\u00f1eko Udalean; hain zuzen, Erreak eskuratu zuen Iru\u00f1eko Udaleko lehenbiziko itzultzaile-interprete lanpostua. Egun, gainera, Iru\u00f1eko Udaleko Euskara Zerbitzuko burua da.\nIdazle lanetan, argitara emana du \"Literatura eta harrikoa\" saiakera, literaturari eta generoari buruzkoa, Pamiela argitaletxean; bai eta poema eta ipuinak ere, hainbat antologia eta agerkaritan.\nLiteratur lan ugari ditu euskarara itzuliak. Besteak beste, \"Haserretu zaitezte!\" sona handiko lana euskaratu du (Denonartean argitaletxea, 2011).\nZutabegile ere aritua da, hala \"Euskaldunon Egunkarian\" (1999-2001) nola \"Berrian\" (2003-2004). Egun, Euskalerria Irratian eta \"Argia\" aldizkarian kolaboratzaile dihardu.\nLanak.\nItzulpenak.\nHauek dira Inma Erreak euskaratutako lan nagusiak:"}
{"id": "23715", "revid": "9275049", "url": "https://eu.wikipedia.org/wiki?curid=23715", "title": "Enkarni Genua", "text": "Enkarni Genua Espinosa (Donostia, Gipuzkoa, 1942ko ekainaren 15a - ) euskal idazlea, kultura-dibulgatzailea eta txotxongilolaria da. Deustuko Unibertsitatean lizentziatu zen Filosofia eta Letretan. 2022an Manuel Lekuona saria jaso zuen.\nDeustuko Unibertsitateko Filosofia eta Letretako lizentziaduna, 1971n, Manolo G\u00f3mezekin batera, Txotxongillo taldea sortu zuen. Talde horrekin, mende erdi baino gehiagoan, txotxongilo-antzerkia euskaraz egin du hainbat herrialde, hiri, eskualde, herri eta auzotan.\nIdazle gisa, hainbat generotako haur eta gazte literaturako lanak (antzerki eta telebista gidoiak, ipuinak, diskoak...) eta material didaktikoak argitaratu ditu. Bere sorkuntzetan, ahozko literaturaren eta euskal mitologiaren elezaharrak suspertzeko ahalegina nabarmentzen da, publiko berrietara egokituz.\n1992tik aurrera, Titirijai, Nazioarteko Txotxongilo Jaialdia martxan jartzen lagundu zuen, eta, ondoren, TOPIC\u2014Txotxongiloaren Nazioarteko Zentroa sortzen, biak Tolosan. Sormen-gaitasuna eta ezagutzak ere partekatu ditu, aisialdiko begiraleen, irakasle-eskolako ikasleen eta eskola-tailerretako ikasleen prestakuntzaren bidez.\nLiteratur ibilbidea.\n60ko hamarkadan Donostiako hainbat antzerki taldetan hartu zuen parte.\n70ko hamarkadan haurrei euskaraz zuzendutako ikuskizunik eza nabarmena zen eta egoera hori aldatzeko erabakia hartu zuen. Lehenenetariko saio bat 1971. urtekoa izan zen, Donostiako irailaren euskal jaietan, Aupa xoruak lana aurkeztuz.\n1971. urtean Txotxongilo Taldea sortu zuen Manolo Gomezekin batera. Txotxongilo taldearen lehendabiziko saioa Jakintza ikastolan eman zuten, bigarrena Amezketan. Gipuzkoan zehar herriz herri ibili ziren, Bizkaian (Algortan, Durangon, Amorebietan...) eta Baionako Euskal Museoan. Ordutik, makina bat ikuskizun taularatu dituzte. Bere lehenengo pertsonaiak Otso Bixente eta Txano Gorritxo izan ziren. Beranduago beste pertsonaia batzuk sortu zituzten: Altxa Felipe eta Jaxinto eta Joxepa, besteak beste.\n1975. urtean RTVE delakoak Euskalerria izenbuararekin euskaraz eginiko lehenengo telesaioan parte hartu zuten, programa horretan haurrei zuzendutako Pinpilinpauxa izeneko atalean.\n2013an, Donostiako Udalak Hiritar Merezimenduaren Domina eman zion Txotxongilo Taldeari. Talde horrekin, batez ere, Euskal Herrian aritu da lanean, baita Estatuko Nazioarteko Festa garrantzitsuenetan ere. Horrez gain, Europan, Miamin (AEB) eta Hego Ameriketan ere aritu da.\n1982an Tolosako CIT-eko (Tolosako Ekinbide Etxea) partaideekin batera, Titirijai jaialdia jarri zuten martxan, hau da, Tolosako Nazioarteko Txotxongilo Jaialdia. Ekitaldiaren antolaketan laguntzaile izaten jarraitzen du eta TOPIC (Tolosako Nazioarteko Txotxongilo Zentroa) egitasmoan ere elkarlanean ari da. 2018an Tolosako Topic Zentroak Iparragirreren txotxongiloa jaso zuen Enkarni Genuaren eskutik.\nLiteraturari dagokionez, batez ere haur eta gazteentzako liburuak idatzi ditu. 40 liburu baino gehiago argitaratu ditu (ipuinak, antzerkiak, txotxongiloen antzerki didaktikoak eta dramatikoak), horrez gain, ipuin eta abesti desberdinen 21 disko ere argitaratu ditu. Horrez gain, Larramendi Ikastetxean eta Donostiako Elizbarrutiko Irakasleen Eskolan irakasle izan zen.\nEstetika.\nEnkarni Genuarentzat oso garrantzitsua da estetika zaintzea eta denbora eskaintzea horri. Bere estetika sinpletasunean oinarritzen da. Lau gauzatxorekin eszena eder bat osatzen du eta ez dagoen hori haurrek beren irudimenarekin osatzeko bidea irekita uzten du.\nArtea hezkuntzan.\nEnkarni Genuarentzat arteak hezkuntzan garrantzi handia du. Izan ere, bere aburuz haurrak sortzaile hezi behar ditugu bizitzeko. Horrez gain, nortasuna lantzeko ere tresna garrantzitsua dela uste du. Hala ere, eskola gehienetan nahiko gaizki lantzen den arloa dela dio, ez delako kontuan hartzen publiko aurrean moldatzeko norbera bere buruaz oso seguru egon behar dela.\nTxotxongiloak.\nBi eta lau urteko haurrek txotxongiloak eskuan hartu eta antzezteko gai ez diren arren, haiekin harremanetan egon behar direla iritzi dio Enkarni Genuak. Irakaslearen eskuetan txotxongiloak egon behar direla uste du, batetik eredu delako (haren arabera egingo dute gero haurrek) eta bestetik, tresna izugarria delako. Idazlearen ustez, txotxongiloak indar handia du, haurrek ez baitute ikusten atzean nor dagoen eta identifikatuak sentitzen dira txotxongiloarekin. Gainera, askotan txotxongiloari kontatzen diote irakasleari esaten ez diotena edo gehiago askatzen dira, gehiago hitz egiten dute.\nAntzerkia.\nErein argitaletxeko \"Antzoki Txikia\" bilduman, 6-10 urte bitarteko hiru lan argitaratu zituen; horiek bide ematen dute haurrak hainbat eremutan aritzeko, hala nola, plastika, musika, gorputz adierazpena, etab.\n\"Ostiralero afaria\" obrarekin irabazi zuen Enkarni Genuak Donostiako Hiria Literatur Saria euskarazko antzerki modalitatean. Obra horrek pertsonaia anonimoak hartzen ditu barne, ez daude ez euskal politikako izenik, ez partidu politikorik, ezta sindikatu edo foro konkreturik ere.\nEszenatokia jarrera politiko ezberdina duten anaiez osatutako familia batean kokatzen da, eta ezberdintasun horrek elkarrizketa bat izatearen ezinezkotasunera eramango ditu. Beraz, nabarmenak dira isiltasunak. Eta gainera, amaiera irekia duen istorio horrek, anaia bakoitzak iraganarekiko duen pertzepzio desberdinak, zailtasunak ekarriko dizkie hitz egiterako garaian. Horrek guztiak egiten du Enkarni Genuak idatzitako obra komedia garratz bihurtzea.\nLanak.\nAsko dira Enkarni Genuak sortutako ipuin, gidoi eta antzerki obrak. Ipuin, komiki-liburu, testu-liburu eta disko zerrenda luzea da berea. Hauek dira azken urteetan Haur eta Gazte Literaturan argitaratu dituenak:"}
{"id": "23716", "revid": "56334", "url": "https://eu.wikipedia.org/wiki?curid=23716", "title": "Aizpea Goenaga", "text": " \nAitzpea Goenaga Mendiola (Donostia, Gipuzkoa, 1959ko azaroaren 26a) euskal aktore, zinema-zuzendari eta idazlea da. Antzerki-, zinema- eta telebista-munduan ibilbide luzea egin du, antzezpenean ez ezik, baita gidoigile eta antzerki-idazle gisa ere.\nIbilbidea.\nBizitza.\nAma, Juani Mendiola ere aktorea izan zen. Bere iloba ere antzezle ezaguna da: Barbara Goenaga; neba, berriz, margolaria: Juan Luis Goenaga. Euskal Filologia ikasi eta 1981ean Madrilera joan zen bizitzera eta han Interpretazioa ikasi zuen Cristina Rota eta Dina Rothekin. Arte Dramatiko Eskolan diplomatu zen, Antzertin eta 1980ko hamarkada bukaeran New Yorken ikasketak egin zituen. Kultura arlo ezberdinetan aritu da; aktore, antzerki eta zinema zuzendari, idazle eta baita Ipurbeltz haur aldizkariaren zuzendari.\nArtista.\nTtantaka Antzerki Taldearen eskutik, \"Dakota\" eta \"Pecata Minuta\" lanetan parte hartu du, besteak beste. Hainbat telebista-sailetan ere aritutakoa da, Euskal Herrian nahiz Euskal Herritik kanpo. Telebistarako egin dituen gidoigile-lanez gain, Donostia Hiria Saria irabazi zuen euskarazko antzerkiari eskainitako sailean \"Zu(t) gabe\" lanarekin. 2000. urtean, \"Antzezten... teketen ten!\" haur-antzerkiari buruzko liburua argitaratu zuen. 2002an haurrentzako abentura-liburu bat argitaratu zuen, \"Lauterdi pirataren altxorra\", eta 2004an Santurtziko Serantes Kultur Aretoak ematen dituen Testu Dramatikoen Serantes Saria irabazi zuen, euskarazko atalean, \"Agur betirako\" antzerki-lanarekin.\nBestelako proiektuak.\n2010eko ekainean Etxepare Euskal Institutuko zuzendari izendatu zuten. 2016an kargua utzi zuen. Geroztik Irungo Oiasso Erromatar Museoko koordinatzaile lanetan ibili da, aldi berean beste proiektu artistikoekin jarraituz.\n2020n COVID-19ko konfinamendu garaian Covid 20, 7 minutuko monologoa egin zuen Donostia Kulturak antolaturiko Antzokia Etxean programarako.\nEuskaltzaina.\n2021eko azaroan euskaltzain urgazle izendatu zuen Euskaltzaindiak."}
{"id": "23717", "revid": "56334", "url": "https://eu.wikipedia.org/wiki?curid=23717", "title": "Oier Guillan", "text": "Oier Guillan (Donostia, Gipuzkoa, 1975eko irailaren 5a) euskal idazle, kazetari eta antzerkigilea da. Oreretako Mikelazulo taldeko kidea izan zen. 2008tik Metrokoadroka kolektiboko kidea da, haiekin taularatu ditu \"Poza, Zertarako Hegoak, Su izan nahi\", \"Salto,\" eta \"Hura ez da lekua\" bezalako lanak.\n\"Dejabu, Anakrusa\" eta \"Rouge Elea\" taldeen kolaboratzailea ere izan da.\n\"Gabrielen lekua\" (2013) eta \"Nola belztu behar zuria\" (2014) proiektuetan parte hartu du."}
{"id": "23718", "revid": "137256", "url": "https://eu.wikipedia.org/wiki?curid=23718", "title": "Inaki Irazabalbeitia", "text": "Inaki Xabier Irazabalbeitia Fernandez (Donostia, Gipuzkoa, 1957ko abuztuaren 1a) kimikaria, idazlea, zientzia-dibulgatzailea, euskaltzalea eta politikaria da. Kimikan doktorea (EHU), 2003tik euskaltzain urgazlea da. Elhuyar Fundazioaren sortzaileetako bat izan zen. Donostian jaioa, Alkizan bizi da.\nKimikaria, Zientzialaria.\n1986an \"Prekozenoen sintesi-bidean: anetol eta deribatuen eraztun aromatikoaren hidroxilazio eta nitrazioa\" izenburuko doktorego-tesia aurkeztu zuen Alberto Gonzalez Guerrero-ren zuzendaritzapean.\nUdako Euskal Unibertsitateko (UEU) zuzendaria izan zen 1987-1991 urteen artean.\nElhuyar Fundazioko zuzendaria ere izan zen geroago.\nHainbat artikulu eta liburu argitaratu ditu, euskal komunitate zientifikoaren Inguma datu-basean, berak idatzitako 140 lan baino gehiago dira.\nEuskalgintza.\nBatxilergoaren bi atzen urteak Santo Tomas Lizeoan egin izanak jarrera euskaltzalea piztu zion Irazabalbeitiari ikastetxe hartan zegoen giroak bultzatuta.\n1974ean Valladolideko unibertsitatera iristean hango euskal ikasleen taldeekin harremanetan sartu zen. Euskal ikasleek antolatutako sarean euskara-eskolak ematen hasi zen Jorge Gimenez Bech idazle eta editorea (artean ikaslea bera ere) bizi zen pisuan.\nAltzako Petrokimika fakultatean hasi eta laster, 1976ko udaberrian Luis Mari Bandresek, orduan fakultateko idazkari eta fisika-irakasle zenak, Irazabalbeitia eta bere beste ikaskide, Mariaje Barandiaren eta Tere Barrenetxea, Elhuyar taldeak larunbat arratsaldez Donostiako San Martzial kaleko \"Circulo San Ignacio\" izenekora joatera gonbidatu zituen. Hirurak Elhuyarren dinamikan integratu ziren.\nHalaber, Irazabalbeitia 1976-77 ikasturtean eratu zen Petrokimikako Euskal Kultur Taldearen bultzatzaileetako bat izan zen. Talde horren lan nagusiak izan ziren: hainbat urtetan euskal kultur aste bat antolatzea eta Udako Euskal Unibertsitateko Kimika sailean parte hartzea. PEKTek bultzatuta eta Luis Mari Bandresen laguntzarekin 1977aren hasieran 2. mailako Mekanika ikasgaia euskaraz hartzen hasi zen ikasle-talde bat. Eskola horiek izan ziren unibertsitatean emandako euskarazko lehenak eta Antxon Santamaria izan zen irakaslea.\nElhuyar.\nEsan bezala 1976ko udaberrian hasi zen Irazabalbeitia Elhuyar taldearen ekimenetan parte hartzen, larunbateroko bilerako partaidea bihurturik. Garai hartako elhuyarkideen ohiko lanak egin zituen: lexiko-hustuketak, Elhuyar aldizkarirako artikuluak, alfabetatze teknikoko eskolak eman, ... Aipatzekoa da Elhuyar aldizkariak 1981eko lehen alearekin izan zuen eraldaketa Irazabalbeitiaren ekimena izan zela.\nIrazabalbeitia 1982an Elhuyar Kultur Elkarteko zuzendaritzako kide izendatu zuten.\n1983ko azaroan Irazabalbeitiak Tere Barrenetxea ordezkatu zuen hizkuntza-arduradun eta teknikari moduan Elhuyarren. Aldizkaria zuzentzea eta ikas-materialgintza izan ziren bere ardura nagusiak.\n1986an Elhayar taldea Elhuyar. Zientzia eta Teknika aldizkaria hasi zen publikatzen, garai hartako zientzia-dibulgaziozko publikazioen estandarrak betetzen zituena. Irazabalbeitia izan zen lehen zuzendaria eta 1990a arte izan zuen ardura hori. \n1990an Elhuyarrek euskarazko lehen entziklopedia egiteari ekin zion, \"Elhuyar Hiztegi Entziklopedikoa\", Irazabalbeitia izan zelarik obra horretan bultzatzaile, erredaktore eta koordinatzailea. Elhuyar Fundazioak 1993an argitaratu zuen. 75.000 artikulu labur bildu zituen liburuki bakar batean. Artikulu horietatik 25.000 ziren onomastikakoak (toki- eta pertsona-izenak). Elhuyarrekoa izan zen osorik argitaratu zen lehen hiztegi entziklopedikoa, artean Lur eta Eusenor entziklopediak liburuki guztiak argitaratu gabe zebiltzan eta. Obraren koordinatzailea I\u00f1aki Irazabalbeitia izan zen, bere inguruan 9 aholkulari izan zituela (Kepa Altonaga, Dionisio Amondarain, Miren Azkarate, Xarles Bidegain, Jose Mari Elortza. Jose Antonio Mujika, Andoni Sagarna, Ibon Sarasola eta Mikel Zalbide. Erredakzio taldean hainbat adituk parte hartu zuen, besteak beste hauek: Antton Gurrutxaga. Alfontso Mujika, Itziar Nogeras eta Irazabalbeitia bera.\n1996an publikatu zen \"Euskara-gaztelania / gaztelania-euskara Elhuyar Hiztegian\" obraren diseinuan parte hartzeaz gain erredaktore-lanak egin zituen\n1994ako urtarrilean eginiko batzar nagusian Irazabalbeitia izendatu zuten Elhuyar Kultur Elkarteko lehendakari.\nGorago aipatutako bi lan mardul horiek egiteko ahalegin ekonomiko handia egin behar izan zuen Elhuyar Kultur Elkarteak eta, ondorioz 1995ean larri zegoen elkartearen etorkizuna. Gogoeta prozesu sakon baten ondoren, neurri ekonomikoak hartzeaz gain, ordurako taldeak zituen 25 bat langileen soldatak % 25 jaistea besteak beste, Irazabalbeitia izendatu zuten Elhuyarreko lantalde profesionalaren kudeatzailea. \nIrazabalbeitiak Elhuyarren eraldaketa-prozesua gidatu zuen 1994 eta 2002 artean. Erdaldaketak Elhuyarren jarduerak dibertsifikatzioa ekarri zuen lehenik eta horrek izaera juridikoaren berrazterketa eragin zuen ondoren. Garai horretan hasi zen Elhuyar softwarearen lokalizazioan edo ikus-entzunezkoetara zabaltzen zientziaren dibulgazioa (\"Norteko Ferrokarrila\" eta \"Teknopolis\"). Hazkundeak langile-kopurua asko emendatzea ekarri zuen, 2002an 80 inguru baitziren. Izaera juridikoaren berrazterketak eragin zuen Elhuyar Kultur Elkartea fundazio bihurtzea eta horren menpeko bi enpresa sortzea: \"Elhuyar-Zubize\" euskara-planen inguruko jarduerak bultzatzeko eta \"Eleka\" hizkuntzen teknologietan aritzeko. Egitura eraldatzearekin batera utzi zion Irazabalbeitiak taldeko lehendakari izateari (2002ko abendua) eta Elhuyar Fundazioko zuzenari nagusi moduan aritu zen 2003ko irailaren 30a arte. \n2011 bitartean Irazabalbeitia Elhuyar Fundazioaren patronatuko kidea izan zen.\nUdako Euskal Unibertsitatea.\nUztaritzen 1976an egin zen IV ekitaldian hartu zuen lehen aldiz parte Udako Euskal Unibertsitatean (UEU) Elhuyarren hasitako kultur militantziaren segida natural moduan.\n1978an Petrokimikako Euskal Kultur Taldearen eta Leioako Zientzia Fakultateko irakasle Jazinto Iturberekin batera UEUren kimika-sailaren sorrera bultzatu zuen. Urte horretan bertan UEUren erabaki-organoetan parte hartzen hasi zen. Kimika sailburua, talde eragileko kide eta 1987tik Zuzendari Nagusi 1991arteKargu hori utzi ondoren 2008a arte talde eragileko kide izan zen. \nIrazabalbeitia UEUko Zuzendari Nagusi izan zen epean hainbat urrats inportante egin zituen erakundeak. Batetik UEUk Nafarroako gobernuarekin elkarlanerako hitzarmena sinatu zuen 1990ean eta Eusko Jaurlaritzarekiko harremanak erraztu egin ziren. 1990ean Uztaro gizarte-zientzien aldizkariaren lehen aleak argia ikusi zuen.1991ko martxoan Iru\u00f1eko Lehen jardunaldiak abiatu ziren UEUren udaz kanpoko eskaintza indartzera etorri zirenak. Halaber, erakundearen egitura profesionala sendotzeko pausuak eman ziren 1987an Alfontso Mujika UEUren lehen kudeatzaile izendatuz adibidez.\nEuskaltzaindia.\nIrazabalbeitia 1993an hasi zen parte hartzen Euskaltzaindiaren lanetan. Harez gero batzorde hauetan hartu du parte: \"Exonomastika\" (1993-2005, 2007-), \"Zientzia eta Teknika Hiztegia biltzeko egitasmoa\" (2007-), non idazkaria den, eta \"Euskera\" agerkaria (2009-).\nIrazabalbeitia izendatu zuten 2003ko urtarrilaren 31n.\nBestelako erakundeak.\nIrazabalbeitiak euskalgintzako beste zenbait erakunderen bultzatzaile eta partaide izan da hala nola, Egunkaria Sortzen, Euskararen Gizarte Erakundearen Kontseilua eta Oilategitik aldizkaria eta \"Alkizako Oilategitik Kultur Elkartea\". Kontseiluan eta Alkizako Oilategitik Kultur Elkartean zuzendaritza-ardurak ere izan ditu.\nZientzia-dibulgatzailea eta idazlea.\nNahikoa prolifikoa izan da Irazabalbeitia idazle moduan eta hainbat generotan aritu da; zientziaren dibulgazioan, zutabegintzan, itzulpengintzan, ikas-liburugintzan eta literaturan. Euskal Idazleen Elkarteko eta EIZIEko kidea izan da.\nEuskal Herriko hamaika komunikabideetan publikatu du edo ohiko kolaboratzaile izan da, hauetan besteak beste: \"Elhuyar, Elhuyar. Zientzia eta Teknika, Egin, Gara, Deia, La Voz de Euskadi, Ereiten, Euskaldunon Egunkaria, Berria, El Correo, Argia, Aizu, Jakin, Euskera, Arrasate Press, Euskonews, Habe, Hegats, Oilategitik, Galde\" eta \"Uztaro\". Gehienak zientzia gaiei buruz izan badira ere, euskararen corpus zein estatusaren normalizazioari buruzkoak ere azpimarratzekoak dira. Produkzio horren zati bat Inguma datu-basean eta zientzia.eus webgunean biltzen da.\nZutabegile moduan Jakinen, Euskaldunon Egunkarian eta Galden aritu da Irazabalbeitia;\nIrazabalbeitiak Xabier Ertz, Betiri Juandabaurre eta A. Oilarra goitizenak erabili izan ditu.\nHalaber, Ikus-entzunezko komunikabideetan ere aritu da Irazabalbeitia zientzia-gaiei buruzko kolaboratzaile gisa; Egin Irratian, Euskadi irratian eta ETBn, esaterako.\nHorretaz gain Irazabalbeitiak zientzia-dibulgaziozko hainbat liburu argitaratu ditu.\nIkas-materialgintza.\n1970ko hamarkadaren bigarren erdialdetik 1990ko hamarkadaren lehen erdialdera arte ikasmaterial ugari landu eta publikatu zuen Irazabalbeitiak, bakarrik edo elkarlanean eta bereziki Elhuyarrek eta Udako Euskal Unibertsitateak publikatutakoak. \nHiztegigintza.\nIrazabalbeitia hainbat hiztegiren diseinuan eta lanketan hartu du parte.\nItzulpengintza.\nIrazabalbeitiak itzultzaile profesionala ez da izan, nahiz eta bere lan-bizitzan itzulpenak sarri egin behar izan dituen. Hala ere, EIZIEren kide izan da. Hauek dira publikatu dituen itzulpenak.\nLiteratura-lanak.\nIrazabalbeitiak bi eleberri, ipuin-liburu bat eta aldizkarietan hainbat ipuin publikatu ditu zientzia-fikziozko generokoak.\nHerrigintza.\nIrazabalbeitia gaztetik izan du politikagintzarako eta herrigintzarako joera. ikasle garaian bere ikaskideen ordezkari izan zen Valladolideko unibertsitatean zein Donostiako Kimika Fakultatean. Gero ere, irakasleen ordezkari izan zen Euskal Herriko Unibertsitateko hainbat klaustrotan.\n1978an Euskadiko Ezkerran afiliatu zen eta alderdi horren militante izan zen hark eta 1981ean erabaki zuen militantzia politikoa uztea euskararen aldeko militantziari soilik lotzeko.\n2001ean Irazabalbeitiak Aralar alderdi politikoa independentista eta bakezale sortu berrian izena ematea erabaki zuen. Horrela azaltzen du:\u201cIritsi zen XXI. mendearen hasiera. Ordurako nire bi semeak koskortzen hasiak ziren. Lizarra-Garaziko garaia zen. Esperantzari leiho bat zabaldu zitzaion, tamalez armek isilarazi zutena. Ez nuen nahi nire semeek neronek bizitutako egoera ankerra bizi zezaten eta horretarako neure burua busti egin behar nuela erabaki nuen. Politika aktibora itzultzeko deliberoa egin nuen. Aralar sortu zen orduan; aukera aparta!\u201dAralarren egituraren barnean Irazabalbeitiak hainbat ardura izan zituen: koordinatzaile nagusi orde izan zen 2003ko urritik 2004ko abendura bitartean, Gipuzkoako eta Hegoaldeko zuzendaritzen kide hainbat etapatan, Euskara lantaldearen arduradun, nazioarteko harremanak (2012-2017) eta Ezkerraberri fundazioaren zuzendaria (2012-2021).\nAralarren hauteskunde-zerrendaburu moduan honako hauteskundeetan parte hartu zuen:\nAralarrek Zutik alderdiarekin zituen harremanen testuinguruan Irazabalbeitia izan zen \"Hika\" aldizkariko erredakzio-kontseiluan alderdiaren ordezkaria 2004 eta 2012 artean. Zutik desegin ondoren Hikaren ondorengo moduan 2013an sortu zen \"Galde\" aldizkariko bultzatzaileetako bat izan zen Irazabalbeitia eta erredakzio-kontseiluko kidea.\nEgun Irazabalbeitia Aliantza Libre Europarraren (EFA) ohorezko kidea da eta Coppieters Fundazioaren diruzaina.\nBestalde, Irazabalbeitia hainbat herri-ekimenen partaide izan da hala nola Lurraldea Koordinakundea, Elkarri eta Lokarri.\nHalaber, Irazabalbeitia Club Atletico de San Sebastian kirol-taldearen zuzendaritzako kidea izan zen 1983 eta 2003 artean Vicente Areta Santamaria lehendakari izan zen garaian.\nSariak eta errekonozimenduak.\nHainbat sari jaso ditu Irazabalbeitiak."}
{"id": "23719", "revid": "46380", "url": "https://eu.wikipedia.org/wiki?curid=23719", "title": "Antton Irusta", "text": "Antton Irusta Zamalloa (Bilbo, Bizkaia, 1963ko ekainaren 9a) euskal idazlea da. Eubako pasionistetan ikasi ondoren, Derioko apaizgaitegian egin zituen irakasle ikasketak, eta Deustuko Unibertsitatean Euskal Filologiako goi mailako ikasketak.\nEgun, Urretxindorra ikastolan dihardu lanean eta tesia idazten ari da ipuin kontalaritzaz. Canal Bizkaia telebista katean \"Kontu kontari\" saioa egiten du."}
{"id": "23720", "revid": "119347", "url": "https://eu.wikipedia.org/wiki?curid=23720", "title": "Juan Karlos Merino", "text": "Juan Karlos Merino (Azkoitia (Gipuzkoa), 1967 - 2017ko otsailaren 3a) euskal idazlea izan zen."}
{"id": "23721", "revid": "95298", "url": "https://eu.wikipedia.org/wiki?curid=23721", "title": "Gorka Torre", "text": "Gorka Torre (Baiona, Lapurdi, 1974ko urriaren 7a - ) euskal idazlea da. Duela zenbait urte Demoak taldeko kidea izan zen."}
{"id": "23722", "revid": "95298", "url": "https://eu.wikipedia.org/wiki?curid=23722", "title": "Lourdes Unzueta", "text": "Lourdes Unzueta Zamalloa (Durango, Bizkaia, 1956ko otsailaren 11) euskal idazlea da. Ikasketaz eta lanbidez, Familiako Medikua da. \"Idatz&amp;Mintz\" literatur aldizkariko kolaboratzailea."}
{"id": "23723", "revid": "56334", "url": "https://eu.wikipedia.org/wiki?curid=23723", "title": "Julen Urkiza", "text": "Julen Urkiza Txakartegi (Ondarroa, Bizkaia, 1944ko apirilaren 1a - ) euskal idazle eta karmeldarra. 1963an, hamazortzi urte zituela, Vienara bidali zuten filosofia eta teologiako ikasketak egitera. Beste hainbeste urte eman zituen Austrian, gazteen apostolutzan, artxibozain eta liburuzain.\nEuskal Herrira itzulirik, 1984an bere gain hartu zuen \"Karmel\" aldizkariaren zuzendaritza, eta hamaika artikulu, elkarrizketa, ikerketa historiko eta erreportaia argitaratu ditu bertan."}
{"id": "23724", "revid": "119347", "url": "https://eu.wikipedia.org/wiki?curid=23724", "title": "Itziar Zubizarreta", "text": "Itziar Zubizarreta Aierbe (Ordizia, Gipuzkoa, 1952ko urriaren 19a) euskal idazlea izateaz gain, haur eta gazte literaturan aditua da. Ipuin kontaketa landu du eta ikastaroak antolatzen ditu guraso eta hezitzaileentzat.\nJarduera profesionala.\nIrakaskuntzan hasi zen lanean, Herrerako Herri Ametsa ikastetxean, 1972. urtean Lehen Hezkuntzako tutore gisa. Bertan hizkuntza metodologia probatzen eta lantzen hasi zen.\nAurrerago, umeekin lan zuzena utzi eta 8 urtez Donostiako Elizbarrutiko Irakasle Eskolan irakasle moduan egin zuen lan, Haur Literatura, Haur Literaturaren Didaktika eta Hizkuntzaren Didaktika irakasten zituela. Garai honetan ikastaro, jardunaldi, esperientzia didaktiko eta abar jorratu zituen ahozko eta idatzizko hizkuntzaren trataeraren inguruan. Lan hau idazketarekin osatu zuen, alde batetik ipuinak eta hitz jolasak asmatuz eta bestetik haur hizkuntzari buruzko idazkiak eginez.\n1994tik aurrera ipuin kontalari lanetan ibilia da. Ipuinak gizakiaren barne munduaren proiekzioa direla dio Itziarrek eta haurrei gai transzendental guztiak planteatzen dizkiola, aldi berean hauei nola aurre egin adieraziz. Ipuina kontatzeko moduari garrantzi handia ematen dio, kontalariak ipuinarekiko duen ikuspegia adierazten bai du nahi eta ez, ipuina interpretatuz.\nNagusiki bi erakundeen babesean tailerrak, ikastaroak, jardunaldiak etab. garatzen ditu Haur eta Gazte Literatura eta irakurketa sustatzeko.\nGaltzagorri Elkartea.\nOEPLI-IBBYren euskal adarra da Galtzagorri Elkartea. 2002tik aurrera Elkarteko Zuzendaritza Batzordeko partaide bilakatu zen Itziar eta honen babespean, 2008an, \"Bularretik mintzora\" egitasmoa sortu zuen, umeengan irakurzaletasuna sustatzeko. Hizkuntza umeengan lehen hilabeteetan garatzen denez irakurketa ere hala izan behar denaren ustean oinarritzen da. Gurasoek haurrari magaletik irakurtzean erritmo, kadentzia eta estruktura jakin batzuetara ohituko dute eta hau izango da, aurrerago, irakurketaren oinarria. \"Bularretik Mintzora\" kanpainan umeak dira protagonista baina lana hiru ildotik doa batez ere: familia, irakasle/eskola, erakunde publikoa (Liburutegiak, Udalak, Osakidetza... haurrekin zerikusi zuzena duten profesionalekin) umeengan irakurketa ohiturak sortzeko. Proiektu honen barruan Itziarrek sortu duen jarduera ezagun bat ikastoletako \"motxilak\" dira. Motxila honek ikastola, liburutegia eta haurraren etxea lotzen ditu. Ikastolan haurrak motxila hartu eta gurasoekin liburutegira doa, bertan liburu bat maileguan hartu eta ikastolara doa bueltan. Aste betean ipuina irakurri ahal izango dute eta beste haur batek hartuko du erreleboa. Ipuinak irakurtzeaz gain ume guztiak liburutegiko bazkide egitea eta gurasoak bertaratzea lortzen da.\nBere helburuak lortzeko \"Bularretik Mintzora\" proiektuak tailerrak, ikastaroak, mintegiak etab. antolatzen ditu, ikastola eta liburutegiekin lankidetza sustatzen du, baliabide didaktikoak eta hainbat material (CDak, foiletoak, afitxeak, buletinak...) eskura jartzen eta hainbat ekintza antolatzen ditu.\nEHU.\nUdako Ikastaroak.\nAzken urteetan EHUko Udako ikastaroetan parte hartzen du Haur eta Gazte Literaturaren eta Irakurketaren sustapenaren inguruko gaiak jorratzen, bai zuzendari bai irakasle moduan.\nMikel Laboa Katedra.\nMikel Laboa Katedra Euskal Herriko Unibertsitatearen eta Gipuzkoako Foru Aldundiaren elkarlanaren emaitza da, helburutzat euskal artea eta folklorea ikertu eta zabaltzeko baliabideak eskaintzea izanik. Katedra honen ekimenetako bat izan zen Donostiako Koldo Mitxelena Kulturunean 2013an gauzatu zen \"Mikel Laboa gertutik: musika-instalazioa\" erakusketa, Laboaren ibilbidea eta ondarea jolas eta esperimentazioaren bidez hedatzeko. Erakusketa honen ideia, gidoia eta koordinazioa lanak Itziar Zubizarretak egin zituen, aurkezpen eta bisita gidatuetan ere parte hartuz.\n2016an Gipuzkoako Foru Aldundiarekin batera Mikel Laboari buruzko webgunea sortu zuen Mikel Laboa Katedrak. Webgunean Laboaren biografia, diskografia eta kantuen informazioa, landutako testuak eta aldizkaritegian azaldutako iritzi, kritika eta beste dokumentuak bildu dira Itziar Zubizarretak koordinatuta.\nLanak.\nHaur eta gazte literatura.\nBi ildo"}
{"id": "23725", "revid": "119347", "url": "https://eu.wikipedia.org/wiki?curid=23725", "title": "Joxe Arratibel", "text": "Joxe Arratibel Zurutuza (Ataun, 1923ko abenduaren 7a - Estibalitz, Araba, 2011ko urtarrilaren 25a) gipuzkoar beneditarra, ipuin biltzailea eta euskal idazlea izan zen.\nBizitza.\nAtaungo Ergoiena auzoko Sariarte baserrian sortu zen. 1940an Lazkaoko beneditarren monasterioan sartu eta hamar urte geroago apaiztu zen. 1956tik 1959ra Venezuelan egon zen misiolari, eskolak ematen. Lazkaora itzuli eta 1964an Estibalizko monasteriora joan zen. Han hil zen 2011ko urtarrilaren 25ean, 87 urte zituela.\nHaurtzaroan etxeko eta auzokoengandik ipuin zahar asko entzun eta ikasi zituen. Jose Maria San Sebastian \"Latxaga\" apaizak eskatuta ipuin horiek idazten hasi zen. 1980an \"La Gran Enciclopedia Vasca\" argitaletxeak Kontu zarrak ipuin bilduma kaleratu zuen. Lan honetan ahozko tradiozitik jasotako harribitxiak maisutasunez ekarri zituen paperera."}
{"id": "23726", "revid": "56334", "url": "https://eu.wikipedia.org/wiki?curid=23726", "title": "Gaizka Amondarain", "text": "Gaizka Amondarain (Arantzazu, Bizkaia, 1983ko apirilaren 3a - ) euskal idazlea eta irakaslea da. "}
{"id": "23727", "revid": "56334", "url": "https://eu.wikipedia.org/wiki?curid=23727", "title": "I\u00f1aki Isasmendi", "text": "I\u00f1aki Isasmendi Anduaga (Azkoitia, Gipuzkoa, 1914ko otsailaren 1a - 2011ko uztailaren 11) euskal idazlea eta Itxarkundia batailoiko eusko gudaria izan zen."}
{"id": "23728", "revid": "119347", "url": "https://eu.wikipedia.org/wiki?curid=23728", "title": "Arantxa Aldalur", "text": "Arantxa Aldalur Agerrista (Azkoitia, Gipuzkoa, 1963ko irailaren 2a) euskal idazlea, poeta da. \nBiografia.\nZarauzko udal euskaltegiko irakaslea 1988tik eta ikastetxe horretako zuzendaria ere izan da. Ondoren, herriko Udaleko Hezkuntzako teknikaria. Hezkuntzako arduraduna 2006az geroztik.\nIrakurle.\nUmetatik olerkia irakurri izan du gehien. Eskolan, literaturako liburu potoloen bukaera aldera ipuin, olerki eta eleberri zatiak zeuden, eta Aldalurrek, askotan, olerkiei heltzen zien gelan zegoela, haiek baitziren irakurtzeko azkarrena. Halaxe sartu zen poesiaren munduan. Gaztelaniaz irakurri zuen hasieran: Ana Maria Matute, Juan Ramon Jimenez, Federico Garcia Lorca\u2026 mojetan ikasitakoekin hasi zen. Institutura igarotakoan, euskarari heldu zion. Hizkuntza guztiekin hasten den bezala hasi zen irakurtzen, polizia eleberriekin. Xabier Gere\u00f1o izan zen aurrena. Gero, maitasunezkoak eta ondoren, denetarik irakurtzeari ekin zion. Olerkien kasuan, klasikoetara jo zuen. Zarautzen egonda, Xabier Lizardi gustatu izan zaio beti gehien. Lauaxeta ere asko irakurri du, baita Felipe Juaristi herrikidea ere. Aldalurren iritziz:\"Hasieran, poesia erromantikorantz jotzen nuen, eta poesia soziala alboratuta neukan. Gero aldatu eta soziala ere gehiago gustatu zait. Boladaka aldatuz joaten gara, pertsonak eboluzionatzen duen hein berean, uste dut. Aldaketak aldaketa, idazteko orduan parte erromantikoa beti mantentzen dut, maitasuna gauzarik garrantzitsuena delako niretzat. Ez bikote mailakoa, unibertsala baizik. Hori beti ateratzen zait.\"\nIdazle, komunikatzaile.\nKomunikatzeko gauzatan ibili izan da beti: klaseak ematen, \"Erlo\" telebistan elkarrizketak egiten, Hezkuntza saileko solasaldietan\u2026 Idazteko orduan ere besteei laguntzeko sena du, norbait bere egoera berean egonez gero, bere liburua lagungarri izan dezakeelakoan. Aldalurren ustez:Sormenari ateak ireki behar zaizkio, sormena dugun gauzarik pertsonalena baita.Taupadaka eta boladaka idazten du. Izatez, alaia eta positiboa da. Edonola ere, sortzeko intimitate horretan alderik tristeena agertzen du, baina betiere positoborantz jota. Gaizki dagoenean, ezin izaten du sortu, egoera hori guztia bizitzen ari baita. Momentuan kaos batean dago, eta kaos horretan poemak eurak ere kaotikoak izango lirateke. Gerora, ordea, ordenatu egiten ditu."}
{"id": "23729", "revid": "56334", "url": "https://eu.wikipedia.org/wiki?curid=23729", "title": "Pedro Anasagasti", "text": "Pedro Anasagasti Urrutia (Bermeo, Bizkaia, 1920ko urtarrilaren 5a - Tarija, Bolivia, 1997ko uztailaren 13a) euskal idazlea eta apaiza izan zen.\nHainbat lan erlijioso idatzi zituen Arantzazuri, frantziskotarrei eta misioei dagozkien gaiez, batez ere. Horien artean euskarazko poesia liburu bat, nahiz eta jardun gehiena gaztelaniaz egin. Bitoriano Gandiagaren \"Elorri\" liburuaren gaztelaniarako itzulpena egin zuen."}
{"id": "23730", "revid": "95298", "url": "https://eu.wikipedia.org/wiki?curid=23730", "title": "Sonia Gonzalez", "text": "Sonia Gonzalez Fernandez (Barakaldo, Bizkaia, 1977ko urriaren 18a - ) euskal idazlea da. Euskal Filologia ikasi zuen Deustuko Unibertsitatean (1995-1999).\nBiografia.\nSoniaren gurasoak 50eko hamarkadan migratu ziren Malagatik Euskal Herrira, Ezkerraldera. Nor bere aldetik, lan bila eta ezer barik. Ama, amama eta, orain esaten den moduan, \u201cpisu patera\u201d batean bizi ziren. Aitak eta osabak traje bat eta zapata pare bakarra zeukaten. Nor bere neska-lagunarekin paseoan joateko, egun ezberdintan egin behar zuten, traje eta zapata horiek jantzi ahal izateko. Hiru ahizpatatik gazteena da Sonia.\nIkasketak.\nGazteleraz eskolaratua izan zen, baina gaztetan hasi zen euskara ikasten Barakaldoko euskaltegian. Laster jakin zuen huraxe izango zela bere bizi osoko maitasun objekturik kuttunena.\nEuskal filologia ikastea erabaki eta Deustuko Unibertsitatean hasi zen, latz hasi ere gainera, euskara oraindik ganoraz ez zekiela eta ezer gutxi ulertzen ziela irakasleei. \nGotzon Garate bezalako pertsonekin konpartitzeko ohorea izan zuen, gainera. Bilboko Plaza Barrian erosten zituen bigarren eskuko liburuak eta ikasleen artean banatzen zituen. Egun batean \u201cPor qui\u00e9n doblan las campanas\u201d ale bat eman zion Soniari eskutik eskura, noizbait halako liburu bat idatziko zuelako desira lehen orrialdean opa eginik.\nIbilbide profesionala.\nLabayru Ikastegian eta Deustuko Unibertsitateko Euskara Departamentuan lan egin zuen, denbora laburrez. Bertan, besteak beste, Juanra Madariaga idazlearekin konpartitu zituen poesiaren inguruko solasaldiak. Sasoi hartan, Josemari Landa buru, gerora Eako Poesia Egunak izango zirenen kimua ernatzen hasi zen, parrape batean. Paul Bilbao ere ezagutu nuen han.\nNahiko segidan LAB sindikatuan hasi zen. Beste ardura batzuen artean, zuzendaritzan ere egon zen, Ainhoa Etxaideren taldean, 2008tik 2014/15 ingurura arte. Momentu honetan, Euskara Idazkaritzako partaidea izateaz gain, Bizilan.eus webgunea darama. Webgune honetan, batez ere, lan eskubideak eta prestazio sozialak azaltzen ahalegiten da. Erronka handia da honelako gai konplexuak -salbuespen barik erdaraz lantzen direnak- euskara errazean azaltzen saiatzea.\nKolaborazioak.\nHainbat kolaborazio egin izan ditu komunikabidetan: iritzi artikuluak idatzi ditu Gara egunkarirako eta Argia aldizkarirakoa (Argian 2021ean oraindik horretan dihardu). Ikusentzunezkoetan ere ibilia izan da: ETB1 (Ahoz Aho programa), Info7 irratia (Kalegorrian programa), Arrosa Sarea (Zebrabidea programa).\nSariak.\nBizitza pertsonala.\nLekeition bizi da aspalditik, Azkuek edo Erkiagak zeharkatzen zituzten kale berberak gurutzatzen. Kilometro eta gutxiko herria izanda, idazle ugari batzen dituen herria. Erosketak egin bitartean I\u00f1igo Aranbarrirekin bat egitea edo eguerdian Miren Agur Meabe lagunarekin \u201c\"tximi\u00f1\u00f3\u201d\" batzuk hartzea gustuko du.\nHala ere, Barakaldon ez ezik, Bilbo Zaharrean ere bizitzea zer den ezagutu ahal izan du. Hiri/Herri dikotomia, bere ertz guztiekin, bere idatzietan errepikatzen den funtsezko gaia. Euskara eta euskaldunberritasuna diren bezalaxe.\nPare bat hauteskunde zerrendatan ere joan da: Herria Aurrera plataforma, Bilboko hateskundeak (2003) / Herritarren Zerrenda (2004), Europako hauteskundeak. "}
{"id": "23731", "revid": "58701", "url": "https://eu.wikipedia.org/wiki?curid=23731", "title": "Gurutz Saratsola", "text": "Gurutz Saratsola Martinez, ezizenez Lotsati (Itsasondo, Gipuzkoa, 1915eko maiatzaren 3a - Donostia, Gipuzkoa, 1936ko martxoaren 22a), euskal idazlea izan zen.\nBizitza.\nSendia.\nGurutz Saratsola Martinez Gipuzkoako Itsasondon jaio zen 1915eko maiatzaren 3an, Gurutzearen Egunean hain zuzen, gaur egun bertan dirauen Sarasolaenea izeneko etxean. Bederatzi seme-alabatatik bigarrena, Jose Manuel Saratsola eta Paula Martinez Lasa izan zituen guraso, biak ere itsasondoarrak. Iritzi abertzale sendoak zeuzkan industrialen familia honen baitan hazi zen Gurutz. Izan ere, Gurutzen aitak, Jose Manuel Saratsolak, Juan anaiarekin batera, aitaren eskutik jasotako arbelaren negozioa zeraman Itsasondon. Saratsolatarrek Itsasondoko Larregi baserrian zuten jatorria, eta XIX. mendeko bigarren zatian ekin zioten inguruko arbel harrobiak ustiatzeari, baita lurpetik ateratako harri honekin arbelezko produktuak ere egiteari. Horrela, Saratsolatarren arbelak munduko txoko askotan lortu zuen ospe handia. Juan Martin Saratsola Goitiak, Gurutzen aitonak, altxatu zuen negozioak 1970ean eman zituen onenak, Itsasondon eragin eta lorratz sakona atzean utzita.\nAbertzaletasuna, berriz, Gurutzen amaren ekinbidearen aldetik zetorkien. Berorrek lortu zuen herriko elizan bere seme-alabentzako euskarazko doktrina ematea, Leon XIII.a aita santuaren sasoitik etorri eta Itsasondon \u00abdoktri\u00f1a berrie\u00bb izenez ezaguna zen dotrina, herriko apaiz karlista erdaltzaleen gogo eta iritziaren aurka. Baserriz baserri ere ibili izan zen baserritarrek euren seme-alabei euskarazko izenak ipin ziezazkieten ahaleginetan. Juan I\u00f1aki, Gurutz, Andoni, Edurne, Terese, Kelme, Arantza eta Jokin, Saratsola Martinez familiaren seme-alaben izenak ere badira gogo euskaltzale horren adibide garbia. Familia guztiz fededuna izanda ere, elizatik itzuli behar izan omen zuten seme nagusia bataiatu gabe, I\u00f1aki izena jartzen uzten ez zietelako.\nLehen urteak.\nGerora bere olerkietan islatuta utzi zuen bezala, Gurutz gaztea bera ere abertzaletasunari eta euskaltzaletasunari sutsu lotu zitzaion. Ideia abertzale horietan Gurutz gazteak, garaiko beste euskal abertzale askok bezala, Irlandako independentzia izan zuen erreferente nagusitzat, \u00c9amon de Valera irlandar buruzagiaren miresle sutsu bihurtzeraino. Era berean, gogoratu beharrean gaude Gurutzen aita bera, Jose Manuel Saratsola, Itsasondoko alkatea izan zela 1931 eta 1936 urte bitartean. Jose Manuel buru zuen udal gobernuak estreinakoz autodeterminazio eskubidea aldarrikatu zuen Euskal Herriarentzat 1931ko apirilaren 31n. Ideia abertzale hauengatik familiak Gerra Zibilaren ondorengo errepresioa jasan behar izan zuen.\nSaratsola Martinez familia giro abertzale tradizional eta katoliko ingurukoa bazen ere, nahiko aurrerakoi agertu zen seme-alabei emandako heziketan. Horrela, Gurutzek berak eta bere gainontzeko zortzi anaia-arrebek goi-mailako ikasketak egin zituzten. Ikasketa horien artean ez ziren falta izan hizkuntzak eta musika diziplinak ere. Gurutzek Lekarozko ikastetxe\u00a3 ospetsuan egin zuen batxilergoa. Seguru asko, bertako giro euskaltzalean murgildu zen Gurutz gaztea, euskara eta literatura lantzera bultzatu zuen giroan. Hangoak bukatu ondoren, Donostian, merkataritzako ikasketak egin zituen aitaren arbel negozioan jarduteko asmoz. Ingelesa ikasi eta frantsesa hobetu zuen Gurutz gazteak Mont de Marsanen egindako urte beteko egonaldian. Esperantoa ere menderatzera ailegatu omen zen.\nDonostiako bizitza.\n1929an, Gurutzen familia osoa Donostiara aldatu zen, Ehun Urteurrenaren plazako 6.ean izan zuten bizitokira. Hara aldatu eta gero ere, familiak euskal giroari eutsi zion, baita Itsasondorekin zeukan lotura sendoari ere. Donostiako etxe honetan, gainera, familiak harreman estua egin zuen beheko solairuan bizi ziren Jose eta Zoila Ariztimu\u00f1o neba-arrebekin. Jose Ariztimu\u00f1o \u00abAitzol\u00bbengandiko hurbiltasun hura gakoa izan liteke gerora Gurutz gazteak literaturan egin zituen urratsak azaltzeko orduan.\nBeste alde batetik, Donostiako etxean Gurutzen ama seme-alaben alderdi sortzaile eta artistikoaz arduratzen omen zen, musika eta antzerkia gaztetxoen algara eta jolasa bihurtuz. Aita lanetik itzultzen zenerako, ordea, etxe hartan dena eta denak zeuden beren tokian, bera heldu orduko ezer gertatu izan ez balitz bezala; horixe ere amaren ardura. Jolas hauetan Gurutz bera ikusi behar dugu familiako guztientzat antzezlanak idazten eta prestatzen, Gabonetan eta bestelako jaietan ere elkarrekin antzezten zituzten antzezlanak. Ildo horretan, familiak jaso ahal izan dituen oroitzapen apurrei kasu eginez gero, Gurutzek Madrileraino egin zuen bidaia berak idatzitako antzezlan bat argitaratzearren. Antzezlan horren arrastorik, tamalez, ez dago. Jakina dena da Gurutzek gazte-gazterik eman ziela bere bi zaletasun gogokoenei; hots, irakurtzeari eta idazteari, eta ahalegin horretan, oroz gainetik, euskara lantzeari. Oso urrun ez zuen jo behar, besteak beste, familiaren ideologiaren ispilu ziren \"Euzkadi\", \"Vida Vasca\", \"El D\u00eda\" eta \"Arantzazu\" argitalpenak sartzen ziren etxean. Oraindik Gurutzen izaera bera baino gazteagoak diren anaia-arrebek, nahiz eta barnetegietan, etxetik kanpo, egiten zituzten egonaldiak direla-eta elkarrekiko harremanak tartekakoak ziren, gazte azkar, sentibera, isil eta barnerakoi gisa gogoratzen dute, beti irakurtzen eta idazten buru-belarri ziharduena. Zoritzarrez, ez dago horretaz eman daitekeen datu zehatzik. Ez dakigu zeintzuk izan ziren bere gogoko idazleak eta irakurketak, Gerra Zibilak Gurutzen liburutegia ere galdu baitzuen. Hala ere, utzitako obra laburrean oin hartuta, ondorioztatu behar dugu garaiko euskal literatura ondo ezagutzen zuela, berau baliatzen zuela euskara bere kasa lantzeko eta bizi izan zen artean 30eko hamarkadako olerkari nagusien lanak, hau da, Lauaxeta, Lizardi, Orixe, Jaurtakol eta beste autore batzuen lanak, ezagutu, irakurri eta, beharbada ere, landu ahal izan zituela. Halaber, ingelesa eta frantsesa jakinda, ez litzateke harritzekoa izango Gurutzek hizkuntza horietako literaturak gertutik gertura ezagutu izana, batez ere frantsesa, Gurutzen olerkiek iradokitzen duten bezala.\nHarremanei dagokienez, adiskidetasun handia izan zuen bere amaren parteko lehengusua zen Luis Alvarez Martinez pintorearekin. Elkarrekin txango luzeak egin zituzten Goierriko txokoetan zehar, ostean Alvarez Martinezek bere margolanetan jasoko zituen bazterrak bisitatzen. Olerkari eta pintorearen arteko adiskidantza horrek Gurutzen olerkien sinbolismo \u00f1imi\u00f1oaren arrastoan jartzen gaitu.\nArestian adierazi dugu Gurutzen auzokidea Aitzol izan zela, ez dakigu, alabaina, Aitzolek aita-ponterena egin ote zuen Gurutzek argitalpenetan lehenengo urratsak egin zitzan. Aitzolek une horretan euskal literaturan jokatzen zuen papera kontuan hartuta, pisuzko hipotesia begitantzen zaigu Aitzolek zerikusiren bat izan zezakeela Gurutz olerkiak argitaratzen hasi zen unean, berorrek hogei urte baino ez zituelarik. Areago, hipotesia sendotzen duen beste datu bat: Gurutz, \u00abLotsati\u00bb izengoitiaz argitaratzen hasi zenean, Aitzolek berak zuzentzen zuen Gipuzkoako \"El D\u00eda\" egunkarian egin zuen. Kointzidentzia gehiegi. Ezaguna dugun Lotsatiren lehendabiziko lanak, \"El D\u00eda\" egunkarian hain zuzen, ikusi zuen argia 1935eko uztailaren 12an, \"Ene Euskaria!\" izeneko olerkiarekin. Handik aurrera hasita eta 1936ko martxoan hil aurretsura arte etengabe argitaratzen jardun zuen. Gutxienez biltzea lortu dugun hogeita bost olerkiak eman zituen epe horretan. Esana da Lotsatiren obra gehiena \"El D\u00eda\" egunkarian argitaratu zuela, hori horrela izanda ere, Lotsatik \"Euzkadi\", \"Ekin\", \"El Pueblo Vasco\" eta \"Argia\" argitalpenetan ere idatzi zuen. Bere olerkiotan abertzaletasuna, erlijioa, euskara eta maitasunarekiko ezintasuna landu zituen gai nagusi gisa. Azken horrek, maitasunarekiko ezintasunak alegia, betetzen du Lotsatiren obraren alde garrantzitsu bat, garrantzitsuena esango genuke.\nHeriotza.\nAmodioarekiko ezintasun hori bere olerkietan gero eta nabarmenago agertu ahala, bagenuen, ondo ezagutzen ez diren arrazoiak tarteko, Gurutz gazte erori bat, gero eta abailduago, depresioak jota nonbait. Bere bizitzaren azken uneetan osaba Klementeren laguntza izan zuen, elkarrekin ematen zituzten paseo luzeetan Gurutzen barne ezintasun hori argitzen ahalegindu zen. Ezin, baina, 1936ko martxoaren 22an Gurutz Saratsola \u00abLotsati\u00bb hil baitzen, bere burua Donostiako burdinazko zubitik trenbidera botata. Lotsati Itsasondo inguruko neska batekin maiteminak jota bide zegoen eta maitasun hori aurrera eraman ezinda heriotza hautatu zuen. Horixe da denek eman izan duten azalpena, ia bakarra, Lotsatiren heriotzaren inguruko arrazoiak argitze aldera. Hogei urte bete gabe zeuzkan.\nAitzitik, \"Lotsatiren\" itzala euskal literaturan luzeagoa izan zitekeen; izan ere olerki-liburu bat argitaratzeko zegoela hil zen. \"El D\u00eda\" eta \"El Pueblo Vasco\" egunkariek azkenean jaso ditugun Gurutz Saratsolaren hogeita bost olerkioz gain argitaratzeko zorian bide zegoen Lotsatiren liburu baten berri eman zuten. \"El D\u00eda\"ko \"Euskal Gaiak\" atalean, 1936ko urtarrilaren 16an, 17an, 18an eta 21ean (20an ez zen egunkaririk, astelehena zelako) azaldu zen Lotsatiren olerki-liburuaren argitalpenaren iragarkia. Lotsatik egunkari horretan urtarrilaren 24an argitaratu zuen azkenekoz. Era berean, Joseba Zubimendik \u00abolerkizaleentzat berri on bat\u00bb iragarriz eman zuen Lotsatiren liburuaren berri \"El Pueblo Vasco\"ko euskarazko orrian:\n\"Lotsatiren\" libururik, ordea, ez zen sekula argitaratu, zirriborrorik ere egitera iritsi zen ez dakigu, edota inoren eskura ailegatzeko tenorea izan ote zuen. Gertatu ziren beste kasu askotan bezala eta aurrekoan genioen moduan, haren liburu eta paper guztiak Gerra Zibilak eragindako beldurrak eta errepresioak erre zituzten. Bestalde, orain arte uste izan denaren kontra, urtarrilaren 24ko data daraman olerkia, \"Ankea ebakiko nuke\" deritzona hain zuzen, ez da, dataren aldetik behintzat, Lotsatiren sinaduraz agertu zen azkena. Orain arte jaso gabe egon den \"Nere maite ederra\" izenekoak, \"Euzkadi\" egunkarian argitaratuak, martxoaren hasierako data dakar. Hala ere, Lotsatik sinatutako poema hori Bernardo Garro \u00abOtxolua\u00bbk egunkari horretan agertutako olerki sailtxo batean azaldu zen. Ez dakigu olerki horren nondik-norakoez, ez dakigu \"Otxoluak\" nondik jaso zuen \"Lotsatiren\" olerki hau, zein harreman egon zitekeen bien artean edota \"Lotsatik\" \"Otxoluari\" beren-beregi egindako olerkitxoa ote zen; agian arrastoren bat \"Lotsatiren\" liburu galduaz?. Edonola ere, horrek berak frogatzen du \"Lotsatiren\" lana ezaguna izaten hasia zela .\nUste izan da, ez \"El D\u00eda\"n, ez beste egunkarietan ere, ez zela Lotsatiren heriotzaren aipamenik ageri; eskelarik ere ez. Suizidioaren berria erabat isildu zela uste izan da. Eta garai berean hil ziren Miren Lekunbe mutrikuarraren eta Luistarra azkoitiarraren heriotzek (biak gazteak eta berriemaileak \"El D\u00eda\"ko \"Euskal Gaiak\" atalean) ordea, bai izan zutela oihartzun zabala. Usteak erdi ustel, baina; izan ere, Lotsatiren heriotzaren berria agertu zen \"El Dia\" egunkarian, baina Itsasondoko kronikan.\nBeste uste ustel bat izan da \"Lotsatiren\" Itsasondoko hilerrian ez dela bere hilobirik ageri, ezta bere izenik ere ezein hilobitan. Ezin ba Itsasondon egon, \"Lotsati\" amaren familiaren Donostiako panteoian lurperatu zutelako. Gaur egun bertan dautza haren gorpuzkinak.\n2010eko maiatzaren 2an \"Lotsatik\" bere familiaren eta itsasondoar guztien omenaldia jaso zuen. Saratsola familiaren panteoian eta Saratsola Enean jarritako oroigarriak dira omenaldi horren lekukoak.\nLanak.\nIkerketak eta bibliografia.\nDenbora luzez Lotsatiren obraren balioa eta bizitza laburra zokoan gordeta egon zen. Bere lana biltzeko saiakerak 1970eko hamarkadan hasi ziren. \"Goierritarra\" aldizkariaren 3. zenbakiak (I-90), 1992ko azaroaren 22an Jon Aranok \"Euskaldunon Egunkaria\"n argitaratutako artikuluak eta I\u00f1aki Segurolak \"Ostiela\" aldizkariaren 2. zenbakian idatzitakoak Saratsolaren berri eman zuten.\nAlvaro Rabellik, Lotsatiren familiarekin harremanetan jarrita, 2010ean \"Gurutz Sarasola Lotsati. Ilunpetik argira. Olerkiak (1935-1936)\" (Alberdania) liburua atera zuen, itsasondoarraren bizitza eta idazkien gaineko ikerketa-lan osoa.\nOlerkiak.\n\"Lotsatiren\" olerki nagusietan amodiora iritsi nahi eta ezin agertzen da etengabe. Maitasun olerki horiek nortasun nabarmenez idatzi zituen eta ez da zaila beroietan gazte izatearen freskotasuna eta tolesgabetasuna antzematea. Ezaugarriok, hain zuzen ere, bati baino gehiagori pentsarazi izan diote garai hartako \"idazle ezberdin bat\" heterodoxoa, izan zitekeela. Hala ere, ildo horretan zenbait printza azaltzen badu ere, amodio gaia ez darabilten bestelako olerkiek garai hartako euskal olerkigintzaren gakoetan kokatzen dute bete-betean, Euskal Pizkundea deiturikoan alegia. Haren olerkiak \u00abLotsati\u00bb ezizenaz agertu ziren zenbait hedabidetan:\nHauexek dira gaur egun ezagutzen ditugun Lotsatiren hogeita bost olerkiak, dagozkien argitalpen data eta hurrenkerarekin:\nMaitasunaz gain, \"Lotsatik\" erlijioa, euskara, abertzaletasuna eta mitologia gaiak ere jorratu zituen. Hala ere, esan bezala, bere ahotsik nabarmenena maitasunezko olerkietan lortu zuen, hurrengo adibidean ikus dezakegun bezala:\nankea ebakiko nuke"}
{"id": "23732", "revid": "95298", "url": "https://eu.wikipedia.org/wiki?curid=23732", "title": "I\u00f1aki I\u00f1urrieta", "text": "I\u00f1aki I\u00f1urrieta Labaien (Soraluze, 1953) euskal idazle, itzultzaile eta irakaslea da. 1991an \"Zekale artean harrapaka\" euskaratu zuen, Elkar argitaletxean. Eusko Jaularitzako Kultura eta Turismo Sailaren eta Gipuzkoa-Donostia Kutxaren laguntza jaso zituen. 2013tik 2014ra Euskal Itzultzaile, Zuzentzaile eta Interpreteen Elkarteko lehendakaria izan zen.\nFilologia Erromanikoan eta Kazetaritzan lizentziaduna. itzultzaile autonomoa izateaz gain Irakasle ere izan da Soraluzeko Ametsa Ikastolan eta Euskal Herriko Unibetsitatean. Kazetari-lanak egin zituen HABE aldizkarian eta Donostia Kulturan komunikazio-teknikari ere jardun izan zuen hainbat urtez.\nLanak.\nEuskarazko produkzioaren Inguma datu baseak I\u00f1urrietaren 36 ekarpen jasotzen ditu 32 itzulpen, hiru artikulu eta hitzaldi bat. Bere lan gehienak itzulpenak diren arren eleberri bat ere idatzi zuen 2004an.\nItzulpena.\n1984an argitaratu zuen lehen itzulpena (Dersu Uzala, V. Arseniev, Hordago), eta harrezkero ehun titulu inguru itzuli ditu narratiban (J. D. Salinger, T. Capote, D. Diderot\u2026), eta saiakera (J. G. Frazer, Montesquieu, T. Jefferson, EHUren ZIO bildumako zenbait titulu\u2026). Horien artean hauek:\nIkasliburuak (unibertsitaterako eta Lehen eta Bigarren Hezkuntzarako), dibulgazio liburuak eta material didaktiko ugari ere itzuli du."}
{"id": "23733", "revid": "9434435", "url": "https://eu.wikipedia.org/wiki?curid=23733", "title": "Edu Zelaieta", "text": "Eduardo Zelaieta Anta (Gasteiz, Araba, 1973ko ekainaren 26a) Euskal Herriko Unibertsitateko irakaslea, euskal idazlea, itzultzailea eta Mugaldekoak taldearen kidea da. Hizkuntzalaritzan eta Euskal Ikasketetan doktore da.\nIdazle eta itzultzaile moduan, hainbat genero landu izan ditu: poesia, zutabegintza, kantuetarako letragintza eta haur literatura. Poesiari dagokionez, bi sari nagusi eskuratu ditu (Ernestina de Champourcin 2001ean eta Joseba Jaka Literatur Beka 2003an) eta bakarkako lau liburu argitaratu.\nZutabegintzaren aldetik, hainbat hedabidetan kolaboratu izan du maiztasunez: Euskaldunon Egunkaria, Geu Gasteiz, Radio Vitoria, ETB, Argia, Berria, Alea eta Hala Bedi Irratia, besteak beste. Hain zuzen ere, komunikabideetako jarduera horrekin lotuta, \"Mundutik mundua (Arabako hitzontzi baten kronikak\") liburua eman du argitara; epilogoa edo hitzatzea Karmele Jaio idazlearena da.\nKantuetarako letragintza dela eta, Mugaldekoak taldearentzat idazten ditu testuak eta kantuetarako letrak 2004az geroztik; literaturaren eta musikaren arteko topagune horren ondorioz, hiru disko eman ditu argitara taldeak orain arteko bidean. Halaber, beste musikari batzuei ere letrak idatzi izan dizkie; Estitxu Pinatxori edo Joseba Irazokiri, esaterako.\nDiziplina artistikoen arteko elkarguneetan interesa agertu du behin baino gehiagotan eta, Mugaldekoak\u00a0proiektuaz gainera, Eneko Ugarte\u00a0ilustratzaile eta pintore\u00a0gasteiztarrarekin zenbait ikuskizun egin izan ditu jendaurrean, baita erakusketa bat osatu ere: \"Basque misreadings (Berrian gaizki irakurriak) izenekoa\". Era berean, MAMIAK kolektiboa sortu du 2021ean beste diziplina batzuetatik datozen Txema Ramirez de la Piscina, Josune Velez de Mendizabal, Marina Suarez, Ander Gondra eta Irantzu Lekuerekin. Kolektiboak \"Ogiak hizketan baleki\" izeneko antzezlana, haien lehen lana, aurkeztu du.\n2016az geroztik haur literaturan ere badihardu; esparru horretan espezializatua dagoen Txabi Arnal idazlearekin batera hainbat liburu kaleratu ditu. Arnalek eta Zelaietak idatzitako \"Hiru Lehoi\" ipuina Estatuan argitaratutako liburu onenen sartu zuen OEPLIJk (Organizaci\u00f3n Espa\u00f1ola para el Libro Infantil y Juvenil). Era berean, haurrentzako itzulpenak ere egin izan ditu, ingelesetik eta katalanetik euskarara Ibaizabal argitaletxearentzat. \nAzkenik, irakasle eta ikertzaile lanak egiten ditu EHUko Hizkuntzaren eta Literaturaren Didaktikaren Sailean. Alde horretatik, Hizkuntzaren eta Hezkuntzaren gaineko hainbat ikerlan idatziak ditu, Euskaltzaindiak argitaratutako \"Baztan-Bidasoko hizkeren azterketa dialektologikoa\" doktorego-tesia barne (2009)."}
{"id": "23734", "revid": "1491", "url": "https://eu.wikipedia.org/wiki?curid=23734", "title": "Eider Rodriguez", "text": "Eider Rodriguez Martin (Errenteria, Gipuzkoa, 1977ko maiatzaren 18a) euskal idazlea da. Publizitate eta Zinema ikasketak egin zituen. Kazetari lanetan ibili da artikulu ezberdinak argitaratuz, besteak beste, \"The Balde\", \"Oarsoaldeko Hitza\", eta \"Hitzak eta ideiak\" aldizkari eta egunkarietan. Editore eta gidoilari lanetan ibili izan zen eta gaur egun irakaslea da Euskal Herriko Unibertsitatean.\nBereziki ipuingintzan nabarmendu da, 2004an \"Eta handik gutxira gaur\" kaleratu zuen eta ordudanik beste hiru liburu argitaratu ditu: \"Haragia\" (2007), \"Katu jendea\" (2010) eta \"Bihotz handiegia\" (2017). \"Katu jendea\" ipuin liburuak XI. Igartza saria irabazi zuen (2008).\n2021ean lehen eleberria argitaratu zuen, \"Eraikuntzarako materiala\", Susa argitaletxearen eskutik.\nLiteratur sorkuntzaz gain itzulpenak egiten ditu eta ipuin liburuak gaztelaniara itzuli ditu: \"Y poco despu\u00e9s ahora\" (2007), \"Carne\" (2008), \"Un mont\u00f3n de gatos\" (2012) eta \"Ortigas: antolog\u00eda de relatos\" (2013). 2012an EIZIE eta Etxepare Euskal Institutuaren babesarekin \"Katu jendea\"ren bost itzulpen egin ziren: gaztelania, euskaratik frantsesera, gaztelaniatik frantsesera, nederlanderara eta alemanera.\nKomiki gidoigintza lanak ere egin ditu, Xabiroi aldizkarirako istorio laburrak sortuz zenbait marrazkilarirekin lankidetzan. Julen Ribas marrazkilariarekin sortutako \"Santa Familia\" komiki albuma argitaratu zuen Ikastolen Elkarteak 2017ko urrian.\n2018an bi Euskadi Sari jaso zituen: bata, Euskarazko Literatura kategorian, \"Bihotz handiegia\" lanagatik, eta bestea, Haur eta Gazte Literaturarenean, \"Santa Familia\" lanagatik (Julen Ribasekin sortua)."}
{"id": "23735", "revid": "95298", "url": "https://eu.wikipedia.org/wiki?curid=23735", "title": "Gonzalo Etxague", "text": "Gonzalo Etxague (Madril, Espainia, 1973ko uztailaren 28a - ) euskal idazlea."}
{"id": "23736", "revid": "119347", "url": "https://eu.wikipedia.org/wiki?curid=23736", "title": "Xabier Etxabe", "text": "Xabier Etxabe Zulaika (Zarautz, Gipuzkoa, 1974ko abenduaren 4a) euskal idazlea da. Informatika Ingeniaritzako ikasketak egin zituen, eta irakasle lan egiten du, Zarauzko Salbatore Mitxelena Ikastolan. Folklorearen zalea da, bai eta herriko taldeen historiarena ere, eta gai horietaz hainbat eztabaidagune digitaletan idazten du, besteak beste \"Gustav-eko koadernoak\", \"Zuzeu\", \"Euskomedia\", eta \"Dantzan\" webguneetan."}
{"id": "23737", "revid": "9185271", "url": "https://eu.wikipedia.org/wiki?curid=23737", "title": "Iratxe Retolaza Gutierrez", "text": "Iratxe Retolaza Guti\u00e9rrez (Donostia, Gipuzkoa, 1977ko urtarrilaren 20a - ) gipuzkoar literatura-kritikaria eta literatura-ikertzailea da. da, eta UEUko Literatura sailburua izan da urteetan. \nEmagin elkarteko kidea izanik, 2012tik aurrera irakurle-taldeak eta gogoetak gidatu ditu euskal literaturaz eta pentsamendu feministaz. (Trans)feminismoa Pertsona, jende, talde eta mugimendu ugariren kezka-iturri dela . Ekintza eta pentsamendu (trans)feminista garatzen, eraikitzen eta hedatzen ari diren pertsona eta kolektibo batzuk bildu ditugu, eta irakurlea ohartuko denez, askotarikoak dira ahots horiek.\nEuskal Herriko Unibertsitateko irakaslea ere izan da, 2006tik 2021era bitarte euskal kulturaren, sormenaren eta komunikazio-gaitasunen inguruko irakasle aritu zen.\nIbilbidea.\nEuskal Filologia ikasi zuen EHUn, eta doktorego ikasketak egiten dihardu EHUn eta Santiago de Compostelako Unibertsitatean literaturaren alorrean.\n2007an Amaia Alvarez Uria, Gema Lasarte eta Josune Mu\u00f1ozekin batera Literatur Kritika Feminista sustatzeko \"Sareinak\" taldearen sortzaile izan zen. Taldekidea izan zen EDO! argitaletxean, egun \"Emagin\" elkarteko kide da. \nGenero azterketak egin izan ditu literaturan, eta hamaika hitzaldi eta ikastaro eskaini ditu literaturari buruz. Adibidez, 2009tik aurrera Emakumeen Jabekuntza Eskolatan aritzen da dinamizatzaile-lanetan eta batik bat euskal literaturaren eta euskal kulturaren inguruko ikastaroak gidatu ditu. 2012. urtetik aurrera Donostiako Emakumeen Etxean bi irakurle-talde gidatzen ditu: bata, euskal literaturaren ingurukoa; bestea, pentsamendu feministaren ingurukoa.\nHonako egunkari, aldizkari eta irratietako kolaboratzaile izan da, batik bat euskal literatura garaikidearen inguruko iruzkinak eginez: Berria, Jakin, \"El Pa\u00eds\", Euskadi Irratia. Idatz &amp; mintz, Grial, A trabe de ouro, Hegats,\u2026\nEuskaltzain urgazlea.\nEuskaltzaindiak \"euskaltzain urgazle\" izendatu zuen 2013ko otsailaren 22an. Euskaltzaindiako Literatura Ikerketa Batzordean parte hartu zuen 2001tik 2017ra arte.\nLiteratura-irakasleen irakaslea.\nLiteraturaren irakaskuntzaren inguruko hainbat ikastaro, saio eskaini ditu UEUn, baita Derrigorrezko Bigarren Hezkuntzan, Batxilergoan, Lanbide Heziketan eta Hizkuntzen Irakaskuntzako Irakasleen Prestakuntza Unibertsitate Masterretan ere (HUHEZIn eta UPV/EHUn). \nBigarren Hezkuntzan literatura irakasteko materialak atondu ditu hainbat egitasmotan. Esate baterako, honako testu-liburu edo material hauetan:\nIdazlanak.\nEuskal komunitate zientifikoaren Inguma datu-baseak, guztira berak sorturiko 50 lan baino gehiago erakusten ditu. Horien artean bere liburu aipagarrienak hauek dira:\nUEUkidea.\nUdako Euskal Unibertsitateko Literatura sailburua izan da urteetan, Amaia Serranorekin batera.\nHamaika hitzaldi eta ikastaro eskaini ditu literatura, Euskal Herria eta emakumeari buruz.\nDeiturak.\n26 urte bete zituen arte, \"Guti\u00e9rrez Retolaza\" zituen abizenak. 26 urte zituelarik abizenen ordena aldatu zuen."}
{"id": "23738", "revid": "95298", "url": "https://eu.wikipedia.org/wiki?curid=23738", "title": "Fermin Etxegoien", "text": "Fermin Etxegoien Uribeetxeberria (O\u00f1ati, Gipuzkoa, 1966) artikulugilea, idazlea, kazetaria eta irrati esataria da. Besteak beste, \"Berria\", \"Argia\", Euskadi Gaztea eta Bilbo Hiria Irratia hedabideentzat lan egin du, eta Zenbat Gara elkarteko kidea izan da. Halaber, ETB 1eko \"Kalaka\" saioko gidoilaria izan da.\n2010eko Literaturako Euskadi Saria eman zioten, \"Autokarabana\" eleberriagatik.\nGaur egun Bilbon bizi da."}
{"id": "23739", "revid": "95298", "url": "https://eu.wikipedia.org/wiki?curid=23739", "title": "Jose Enrike Urrutia Capeau", "text": "Jose Enrike Urrutia Capeau (Iurreta, Bizkaia, 1954) euskal idazlea da."}
{"id": "23740", "revid": "56334", "url": "https://eu.wikipedia.org/wiki?curid=23740", "title": "I\u00f1aki Gurrutxaga", "text": "I\u00f1aki Gurrutxaga Zubimendi (Orio, Gipuzkoa, 1981eko ekainaren 1a - ) euskal idazlea, musikaria eta bertsolaria da. 2005eko Euskal Herriko Bertsolari Txapelketa Nagusian parte hartu zuen. 1999an Gipuzkoako Eskolarteko Bertsolari Txapelketa irabazi zuen.\nAzken urteetan Bi bala izeneko musika talde bateko kide izan zen, hiru disko publikatu zituztelarik."}
{"id": "23741", "revid": "1491", "url": "https://eu.wikipedia.org/wiki?curid=23741", "title": "Eneko Bidegain", "text": "Eneko Bidegain Aire (Baiona, Lapurdi, 1975 - ) euskal idazle eta kazetaria da.\nBiografia.\nBatxilergoa ikastolan ikasi eta gero Euskal Ikasketak egin zituen Baionan. Kazetari lanetan \"Ekaitza\" aldizkarian hasi zen. 1999an \"Euskaldunon Egunkarian\" sartu zen. \"Berria\" eta beste zenbait hedabidetan ere aritu da.\nDoktoretza tesia aurkeztu zuen 2012an, EHU eta Bordeleko unibertsitateen artean, \"Lehen Mundu Gerra Eskualduna astekaria\" gaiaren inguruan, Josu Chueca, eta Xarles Bidegainen zuzendaritzapean. Bertso txapelketetan epaile lanak bete izan ditu. Gaur egun Mondragon Unibertsitateko irakaslea da, Ikus-entzunezko komunikazio graduan.\nXalbador bertsolariaren iloba da."}
{"id": "23742", "revid": "9269100", "url": "https://eu.wikipedia.org/wiki?curid=23742", "title": "Jon Gerediaga", "text": "Jon Gerediaga Goitia (Bilbao,1975) euskal poeta eta antzerkigilea da. F.T.I.-Antzerkiola Imaginarioko taldekidea izan da, eta hainbat antzezlanen gidoiak prestatzeaz arduratu izan da. Antropologia ikasketak egin zituen Deustuko Unibertsitatean (Bilbo) eta Leiden Universiteit-ean (Herbeherak). Doktoradutza lortu zuen 2011an, Patxi Lanceros filosofoaren gidaritzapean Txileko Maputxeen sinbologia eta espiritualtasunari buruzko tesia defendatuz \"(Drama y S\u00edmbolo en la espiritualidad Mapuche).\" 2003 urteaz geroztik filosofia irakasle bezala egiten du lan Lauro Ikastolan."}
{"id": "23743", "revid": "219", "url": "https://eu.wikipedia.org/wiki?curid=23743", "title": "Bertol Arrieta", "text": "Bertol Arrieta (Zarautz, Gipuzkoa, 1975eko ekainaren 2a) euskal idazle, zinemagile, gidoigile eta informatikaria da. Gidoigintzan ere aritua, narraziogintza izan da Arrietaren jarduera nagusia. Hala, bi ipuin-libururen egilea da: \u201c\"Txikira beti hordago!\"\u201d (Erein, 2004), eta \"\u201cAlter ero\u201d\" (Susa, 2012). Era berean, haur eta gazte literaturako hainbat liburu idatzi ditu, baina 2021eko udazkenean kaleratu zuen helduentzako bere lehen nobela, \"\u201cGezurra berdaderoa\u201d\" (Elkar) komedia erotikoa. urte bereko Caf\u00e9 Bar Bilbao antzerki saria irabazi zuen \u201c\"Zure sotoko ardoa\"\u201d bere lehen antzezlanarekin.\n2003an hasi zen idazten, Donostia Hiria ipuin lehiaketa irabazi zuen orduan, \"What a Wonderful World\" narrazioarekin. Harrezkero ipuinak idazten jarraitu zuen, aldizka, informatikako irakasle eta ikertzaile zen bitartean, baina lanbide hori utzi zuen 2015ean idazle, zinemagile, gidoigile izateko bidean buru-belarri sartzeko.\nRobot bertsolariak.\nBertsolaritza eta konputagailuen mundua uztartzen aritu izan zen Euskal Herriko Unibertsitatean irakasle eta ikertzaile izan zen hainbat urteetan, Informatika Fakultatean eta Ixa Taldean, 2015era arte. \nBertol Arrietarekin batera I\u00f1aki Alegria, Aitzol Astigarraga, Manex Agirrezabal eta Basilio Sierra informatikari bertsozaleak aritu ziren ikerketa horretan, Mans Hulden ikertzaile finlandiarra ere aritu zen geroago. Bertsolaritzarako errima-aurkitzaile informatiko bat sortu zuten 2001ean. Bertsoak asmatzen laguntzeko Bertsotarako arbel digitala izeneko web-zerbitzua sortu zuten. Bertsolari Txapelketa Nagusi batzuetako bertsoak analizatu zituzten tresna informatikoekin. 2012an eta 2014an Ibaetako campusean bertso-saio xelebre pare bat antolatu zuten bertsolari eta roboten artean.\nLiteratura dibulgatzaile eta eragile.\nHitzaldiak ematen ditu irakurzaletasuna eta literatura-sormena lantzeko,\nInformatikaria eta Ixa taldeko kidea.\n2010ean \"Azaleko sintaxiaren tratamendua ikasketa automatikoko tekniken bidez: euskarako kateen eta perpausen identifikazioa eta bere erabilera koma-zuzentzaile batean\" izenburuko doktorego-tesia aurkeztu zuen I\u00f1aki Alegria Loinaz eta Arantzazu Diaz de Ilarraza Sanchez-en zuzendaritzapean.\nIxa Talde barruan lanak egin zituen informatika eta bertsolaritza uztartzen:"}
{"id": "23744", "revid": "1491", "url": "https://eu.wikipedia.org/wiki?curid=23744", "title": "Lander Garro", "text": "Lander Garro P\u00e9rez (Errenteria, Gipuzkoa, 1975eko azaroaren 25a) euskal idazle, argazkilaria eta dokumentalgilea da.\nBiografia.\nHendaian bizi da eta Eider Rodriguez idazlearen bikotekidea da. 2020an Agustin Zubikarai saria jaso zuen Ondarroan \u2018Faith\u2019 behin-behineko izena zuen nobela-proiektua gauzatu ahal izateko, haren hirugarren nobela, alegia. Autofikziorekin jokatuz, proposatutako argumentuan bere alter-egoak, Xabi Ugarte pertsonaiak, Bartzelonara joko zuen Euskal Herriko gatazkatik alde egin nahian.\n\"2020. urtean, 2 urte, 4 hilabete eta egun bat\" dokumentala estreinatu zuen; Etxepare Itzulpen saria ere irabazi zuen, Eider Rodriguezekin batera, haren \"Bihotz handiegia\" ipuin bilduma gaztelaniara itzultzeagatik. Urte \u201c\"distopikoa\"\u201d izan omen zen berarentzat.\nIkus-entzunezkoak.\nZuzendaria.\n2020an \"2 urte, 4 hilabete eta egun bat\" dokumentala estreinatu zuen, intsumisioari buruzkoa. Protagonisten artean, Gaizka Aranguren, Juan Kruz Lakasta eta Tonino Carotone daude.\n2021ean \"Tipularen sehaska kanta\" dokumentala estrainatu zuen. "}
{"id": "23745", "revid": "9175802", "url": "https://eu.wikipedia.org/wiki?curid=23745", "title": "Juan Ramon Makuso", "text": "Juan Ramon Makuso (Errenteria, Gipuzkoa, 1961eko abenduaren 29a - ) euskal idazlea da eta filosofia irakasten du.\nLanak.\nPoesia.\nItzulpengintza.\n(eusk.) \"Miserikordia Etxea\", meettok 2009"}
{"id": "23746", "revid": "47055", "url": "https://eu.wikipedia.org/wiki?curid=23746", "title": "Karmele Jaio", "text": "Karmele Jaio Eiguren (Gasteiz, Araba, 1970eko martxoaren 19a) euskal idazlea, kazetaria eta komunikazio arduraduna da.\nBizitza.\nEHUn Informazio zientzietan lizentziatu eta gero, kazetari lana bete du hainbat idatzizko komunikabidetan, hala nola \"Euskaldunon Egunkarian\" edo \"Gara\"n. Beste egunkari batzuetarako iritzi zutabeak ere idazten ditu, \"Diario de Noticias de \u00c1lava\"n, \"Deia\"n, \"Diario de Noticias de Gipuzkoa\"n eta \"El Pa\u00eds\"en, esaterako. Zenbait komunikazio bulegotako buru izan da. Egun, Emakunderen komunikazio arduraduna da.\nLehen argitaratu zuen liburua \"Hamabost zauri\" ipuin bilduma izan zen 2004an. Urte berean Igartza Saria irabazi zuen, \"Amaren eskuak\" eleberriaren proiektuagatik. Aipatutako eleberri hau 2006an kaleratu zen, eta hainbat sari jaso zituen: Zilarrezko Euskadi Saria, Zazpi Kale Saria eta Beterriko Liburua Saria.\n\"Amaren eskuak\" eleberriaren arrakasta ikusita, Jaiok berak gaztelaniarako itzulpena egin zuen, \"Las manos de mi madre\" izenburupean eta Ttarttalo argitaletxearen eskutik. Halaber, zinemarako bertsioa zuzendu du Mireia Gabilondok, 2013ko Donostiako Zinemaldian estreinatzekoa.\nBere hurrengo lanetan ipuina eta eleberria tartekatu ditu. Horrela, 2007an \"Zu bezain ahul\" ipuin bilduma kaleratu zuen, eta 2009an \"Musika airean\" eleberria. Poesia ere idatzi du, 2015ean \"Orain hilak ditugu\", bere lehen poesia-liburua argitaratu du.\n2015eko uztailaren 17an euskaltzain urgazle izendatua izan zen.\n2020an euskarazko literaturako saria jaso zuen Euskadi Literatura Sarietan \"Aitaren etxea\" nobelagatik. \n2022an, Korrikaren 22. edizioaren azken mezuaren egilea izan zen. Egurrezko lekukoaren barruan Euskal Herri osoan zehar herriz herri eta eskuz esku 2.575 kilometro egin zituen bere idatziak. Donostiako helmugara iritsita, Karmele bera eta Aize Ota\u00f1o arduratu ziren azken metroetan eramateaz eta gazteiztarra berak sortutakoa irakurtzeaz."}
{"id": "23747", "revid": "95298", "url": "https://eu.wikipedia.org/wiki?curid=23747", "title": "Xabi Borda", "text": "Xabier Borda Alberdi (Azpeitia, Gipuzkoa, 1981eko irailaren 10a - ) euskal idazlea. Bilboko Ingeniaritza Eskolako Telekomunikazio Ingenieritza ikasi zuen, eta gradua lortu.\n2004an bere lehenengo liburua argitaratu zuen, \"Birika zatiak\" poesia liburua hain zuzen. Gaur egun, Azpeitiako \"Uztarria\" aldizkarian kolaboratzen du, batez ere iritzi artikuluetan. Gaur egun Azkoitian bizi da."}
{"id": "23748", "revid": "9235695", "url": "https://eu.wikipedia.org/wiki?curid=23748", "title": "Gotzon Barandiaran", "text": "Gotzon Barandiaran (Larrabetzu, Bizkaia, 1974ko martxoaren 21a - ) euskal idazle eta kulturgilea da. Literaturan egindako lanaz gain, besteak beste musikaren arloan Bihotz Bakartien Klubaren (BBK) eta Katamalo taldearen partaidea izan da. Halaber, \"Ahotsenea\"-ren koordinazio lanak egin ditu Durangoko Azokaren lantaldean 2011tik 2013 arte."}
{"id": "23749", "revid": "56334", "url": "https://eu.wikipedia.org/wiki?curid=23749", "title": "Xabier Olaso", "text": "Xabier Olaso Bengoa (Otxandio, Bizkaia, 1964ko maiatzaren 13a - ) euskal idazlea da.\nBiografia.\nXabier Olaso Otxandion jaio zen baina hiru urte zituela Gasteizera joan zen bizitzera eta Magisteritza ikasketak egin ondoren bertako Armentia ikastolan irakasle egiten du lan. Bere lehenengo lanak \"Amilamia\" aldizkari literarioan izan ziren.\nPoesia landu du batez ere: \"Gauaren hegalean \"(1996), \"Urtaro\" (1998), \"Ariaren hariak\" (1998), \"Datak eta posdatak \"(1999),\" Itinerarium / Azalaren memoria\" (2001). Arabako Foru Aldundiaren Ernestina de Champourcin saria irabazi du behin, eta Zumarraga-Urretxuko Udalen Iparragirre saria, hirutan.\n2001ean haurrentzako asmakizun eta aho korapilo bilduma bat argitaratu zuen: \"Auskalo!\" Horren ondoren, bi poema-liburu idatzi zituen haurrentzat: \"Pupuan trapua\" (2004) eta \"Hotsateko basoa\" (2005). Horietako lehenak Haur eta Gazte Literaturako Euskadi Literatura Saria jaso zuen 2005ean, ahozko tradizioan oinarritutako poema landuz osatua dagoen liburua da, bi ataletan banatua: \"Esna irauteko poemak\" eta \"Lotarako kanta-kontuak\". 2013an, \"Tximeletrak\" poema-liburuarekin irabazi zuen bigarrenez Euskadi Saria.\n2014 eta 2015ean, \"Ilargia Kulunkantari\" bilduman argitaratu dituen liburuei irakurleek etekina ateratzeko saioak eskaini ditu idazleak berak, Bularretik mintzora egitasmoaren barruan. Liburu horiek poemak dituzte eta kantatzeko aproposak dira: \"Miau, Krokodiloa, Ilargia, Bost, Zapata, Paper-txoria, Zapata, Arbola\"."}
{"id": "23750", "revid": "56334", "url": "https://eu.wikipedia.org/wiki?curid=23750", "title": "Andoni Salamero", "text": "Andoni Salamero Alberdi (Zumarraga, Gipuzkoa, 1966ko abenduaren 9a) euskal idazlea da, olerkaria. Euskal Filologian lizentziaduna, lanbidez euskarako irakasle aritu izan da, O\u00f1atiko Elkar Hezi ikastetxean. Hits&amp;Fits talde literarioaren partaidea izan zen. Orain bioberatasun-tailerrak ematen dihardu herriz herri eta baita agur-omenaldiak prestatzen ditu inor hil denean.\nBeste lanak.\n\u2217Beste hainbat poetarekin batera, \" Euskalduna eta gaztea\" Poesia eta etorkizuna. Beste sentimentalitatea\", Gipuzkoako Foru Aldundiak bultzatutako argitaralpenean esku hartua.\n\u2217Beste hainbat olerkarirekin, 1999.urtetik,\" Hatsa Poesia Elkartea\"-k Senperen argitaratzen duen olerki-bildumetan parte hartu du.\n\u2217 Oskorriren \"Iparragirre bueltan etxera\" diskoan parte hartu zuen, esatari gisa.\n\u2217 JosAnton Artzeren \"Mundua gizonarentzat egina da, baina ez gizona munduarentzat\" ikuskizunean lagundu zuen.\n\u2217Pantxoa eta Peio kantarien \" Lurra eta Maitasuna\" diskan \" Bake bidean\" kantaren egilea"}
{"id": "23751", "revid": "95298", "url": "https://eu.wikipedia.org/wiki?curid=23751", "title": "David Tijero", "text": "David Tijero Osorio (Bilbo, Bizkaia, 1974ko irailaren 3a - ) euskal idazlea da. Euskal Herriko Unibertsitatean Ingeniaritza Elektronikoa ikasi zuen eta Kantabriako Unibertsitatean fisikan lizentziatu zen. Zorrotzako Euskal Txokoa elkarteko kordinatzailea da eta \"Zorrotz Morrotz\" aldizkariko erredaktorea da.\nGaur egun enpresa baten sistema informatikoen kudeatzailea da. \"Kalegats\" edo \"Aux.magazine\" aldizkarietako kolaboratzailea izan da."}
{"id": "23752", "revid": "93330", "url": "https://eu.wikipedia.org/wiki?curid=23752", "title": "Ines Goikoetxea Irurtzun", "text": "Ines Goikoetxea Irurtzun (Donostia, Gipuzkoa, 1939 - ) euskal idazle eta poeta da. Lehen Hezkuntza amaitu ondoren, bere bizitza osoa etxekoandre lanetan aritu zen. 1992an idazten hasi ondoren Itziar Zubizarreta eta Luisa Etxenikeren eskutik literatur sorkuntza tailerrean hobetu zuen bere estiloa. \nLiteratura ibilbidea.\n2000 urtean Hirugarren Adina Hirugarren Mundurako Gobernuz Kanpoko Erakundeak ezarritako literatur saria irabazi zuen, Calcuta poemari esker. Indiako hiri hura ezagutu zuen bertako behartsuenak zaintzen lan egiten zuen bere alaba bisitatzera joan zenean\n2000ean, Deustuko Unibertsitateko (Bizkaia) literatura lehiaketan lehen saria irabazi zuen. Olerki irabazleen multzoak Urruntasunaren morrontzan hurbiltasuna gose izan zuen izenburua.\n2001ean, Iparragirre Saria irabazi zuen, Urretxu eta Zumarragako Gipuzkoako Udalen eskutik, Berdea eta grixa gaueztatuak itsasoaren ardoan poema bildumagatik. Bermingham Housek hurrengo urtean argitaratu zuen."}
{"id": "23753", "revid": "56334", "url": "https://eu.wikipedia.org/wiki?curid=23753", "title": "Angel Larrea", "text": "Angel Larrea Beobide (Zeanuri, Bizkaia, 1960) euskal idazlea eta irakaslea da."}
{"id": "23754", "revid": "95298", "url": "https://eu.wikipedia.org/wiki?curid=23754", "title": "Joan Aldamizetxebarria", "text": "Joan Aldamizetxebarria Garc\u00eda (Tarragona, Katalunia, 1972 - ) euskal idazlea. Tarragonan jaio zen baina izatez gernikarra da. Marrodan VII. Saria irabazi zuen \"Denbora igarotzen ez denean\" olerki-liburuarekin.\nKulturarekin hainbat zereginetara lotuta bizi da.\nMusikan, UHF taldeko abeslaria eta letren egilea izan zen. Gernikako Marijesien kide izan da 14 urtez, 12 bakarlari moduan, baina hauek erakunde bezala erregistratu zirenean, uztea erabaki zuen.\nArgazkigintzan, hainbat erakusketa antolatu izan ditu Euskal Herrian. Ezagunena \"Afrikako Begiradak\" da.\nLiteraturan, 2 olerki liburu argitaratzeaz gain, kontaketa laburreko \"Gorria eta beste kontakizun batzuk\" eta \"60 relatos 60 autores\" liburuan ere parte hartu izan du.\nEgun, Culture gym aldizkarian laguntzen du zenbakioro artikulu bat idazten."}
{"id": "23755", "revid": "95298", "url": "https://eu.wikipedia.org/wiki?curid=23755", "title": "Joseba Gotzon Varela", "text": "Joseba Gotzon Varela (Portugalete, Bizkaia, 1962ko otsailaren 20a - ) euskal idazle eta musikaria da.\nBiografia.\nJoseba Gotzonek berak bi etapa bereizten ditu bere musika ibilbidean: bata, 1984tik 1995era bitartekoa, pop komertzialari loturikoa, eta bestea, 1995etik gaur egunera artekoa, heldutasunaren eta musika landuagoaren garaia. Bakarlari moduan aritu da nagusiki, euskaraz zein gaztelaniaz.\nHamar urte zituela hasi zen Joseba Gotzon (Portugalete, Bizkaia, 1962) musikan, herriko musika bandan. Interpretazioaren aldetik baino gehiago, sorkuntzaren aldetik interesatzen zaio musika Joseba Gotzoni, eta, hala, berak idatzitako letrekin eta musikarekin osatu zuen lehen lana, 1985ean: Inpotentzia (Hilargi Records). Mario Galindez (bateria eta ahotsa), Luis Regulez (baxua), Fran Rubio (teklatuak), Felix Santiago (ahotsa), Elisa Ruiz Manterola (ahotsa) eta Manuel Diego de Somonte (gitarra) izan zituen lagun. Ordurako Gau hotza izeneko singlea grabatua zuen (Hilargi), Akelarre taldeko Pako Diaz eta J. Markos Juaristirekin.\nBere ibilbidean bi etapa bereizten ditu artistak berak: bata, 1984tik 1995era artekoa, eta bestea, 1995etik gaur egunera artekoa. Lehen etapan \"modaren eraginpean\" zegoela zioen, pop komertzialetik gertu, irrati formulei begira. Etapa horretakoak dira, besteak beste, Botere zalantzakoak (Hilargi, 1987), Kalapo (Hilargi, 1991) -Kalapo taldea sortu zuen 1990ean- eta haren diskorik komertzialena, Made in Ris (Elkar, 1994). Disko horietako hitzak eta musikak Joseba Gotzonek egin zituen, Kalapo diskoko zenbait izan ezik: Marisa Gutierrez Cabriadaren kantu bat, Mercedes Estibaliz eta I\u00f1aki Ojeda Martin de Butronek idatziriko beste bat eta Joseba Sarrionandiarena.\nGaztelaniazko Fuego y brasas dantza garaikideko ikuskizunarekin etorri zen haren ibilbidean aldaketa. Musika klasikoari heldu zion. Txeloa, biolina, biola, klarinetea eta beste erabiltzen hasi zen, eta estetika horrekin gusturago sentitzen zela konturatu zen.\n1999. urtean gaztelaniazko Noegga, historias y leyendas (Nojako Udala), eta diskoa etorri ziren (Keinu). eta Gontzal MendibilNiko Etxartekin egin zuen Nortasuna. Andoni Ega\u00f1a bertsolariak idatzi zituen diskoko letrak, Joseba Gotzonek idatzitako Euskadiko Futbol Selekzioaren Historia liburuan oinarriturik, eta I\u00f1aki Perurenak, Jose Angel Iribarrek, Josu Urrutiak eta Aitor Zabaletak parte hartu zuten grabazioan, besteak beste. Handik aurrera, hainbat bira egin zituen nazioartean; Georgian (2000n), Argentinan (2001ean) eta Venezuelan (2002an), esate baterako.\nEta itzultzean, 2003an, \"heldutasunaren diskoa\" grabatu zuen: Fotopoemak (Marrodan Olerki Elkartea), Portugaleteko Mario Angel Marrodan poetaren omenez. 11 poema euskaratu eta musikatu zituen, askotariko estiloetan, besteak beste jazza, boleroak eta swinga doinu klasikoagoekin tartekatuz. Blas Fernandez (bateria), Carlos Gracia Tato (kontrabaxua), Jose Luis Canal (pianoa) eta Luis Alberto Requejo (klarinetea) izan zituen lagun.\nAutoprodukziora jo zuen 2006. Urtean, Gris argitaratzeko. Berriro ere harenak dira diskoko letra ia denak, Mercedes Estibalizek eta I\u00f1aki Ojeda Martin de Butronek idatzitakoa eta Jordi Baigetek egina salbu. Diskoarekin Argentinara eta Brasilera joan zen kantaria.\nPadelitis pop-rock diskoa argitaratu du azkena (Hilargi Records, 2007). Gaztelaniaz abestuta dago eta padel kirola da kantu guztiak lotzen dituen haria."}
{"id": "23756", "revid": "9395725", "url": "https://eu.wikipedia.org/wiki?curid=23756", "title": "Eneko Barberena", "text": "Eneko Barberena (Arrasate, Gipuzkoa, 1983ko uztailaren 3a) euskal idazlea, aezkoar jatorrikoa. Zuzenbiden lizentziatua bi liburu idatzi ditu eta hainbat ipuin labur argitaratu zituen Gara egunkarian. Manex Agirrerekin Kulturisten Kofradia sortu zuen eta hainbat antzezlan egin zituzten Euskal Herrian. Anger musika taldearentzako letra bat ere egin zuen.\n2004an \"Lurrunak ez du oraindik kristalik estali\" poema bilduma argitaratu zuen Gaztesarearekin. Liburu hau copyleft lizentziarekin argitaratu zuen. Liburu horretako poema bat (\"Dakar\") Joseba Tapiak musikatu zuen \"Real Politik\" lanean.\n2015eko udal hauteskundeetan EH Bildurekin aurkeztu zen alkatetzarako, ordutik zinegotzi moduan lan egiten du Arrasateko udaletxean.\n2021eko urtarrilean (H)ilbeltza beka irabazi zuen \"Xukunetatik aldendu ahala\" liburua idazteko.\nLanak.\nPoesia.\nHorma zuriak\nMundua kolorez pintatzen saiatu ginenean,\nzuok, mundu gris aseptikoa maite duzuenok,\nmakilkadez ordaindu zeniguten ahalegina.\nZuok, horma zuriak maite dituzuen horiek,\nzer bilatzen duzue zehazki?\nZer bilatzen duzue, zuon polizia, epaile\neta kale garbitzaileekin?\nEz al duzue ulertu, urez garbitzen diren margoketek\nharrian (eta herrian) arrasto sakona uzten dutela?\nEz al duzue ulertu loreak moztu daitezkeela,\nbaina udaberria ezin dela gelditu?\nEz al duzue ulertu, kale poeta eta margolariak\nezin direla isildu?\nEz al duzue ulertu, horma zuriak maite dituzuenok,\nez dela horma zuririk existitzen?\nKanpo estekak.\n[[Kategoria:Arrasateko idazleak]]\n[[Kategoria:Arrasateko politika]]\n[[Kategoria:Ezkertiar abertzaleak]]\n[[Kategoria:Aetzak]]"}
{"id": "23757", "revid": "56334", "url": "https://eu.wikipedia.org/wiki?curid=23757", "title": "Jon Aiastui", "text": "Jon Aiastui Guridi (O\u00f1ati, Gipuzkoa, ) euskal idazlea da.\nBizitza.\nEuskal Herriko Unibertsitatean Filosofiako ikasketei ekin zien, baina ez zituen amaitu. Hainbat lanbidetan aritua da (irakasle, banketxeko enplegatu, sukaldeko laguntzaile). Jaioterrian eta Arrasaten (Gipuzkoa) zenbait sari irabazi eta gero, 1995ean Bilboko Udalaren Gabriel Aresti ipuin sarian accesita eman zioten. 2002an euskal ipuinen Donostia Hiria saria irabazi zuen, \"Eguzkiak jotzen duen aldetik\" lanarekin. 2011n Euskal Herriko Unibertsitatearen Fantasiazko Kontakizunaren XIX. Sariketa irabazi zuen, \"Kontaktua\" lanarekin."}
{"id": "23758", "revid": "95298", "url": "https://eu.wikipedia.org/wiki?curid=23758", "title": "Luis Garde", "text": "Luis Garde Iriarte (Iru\u00f1ea, Nafarroa Garaia, 1961eko abuztuaren 11) euskal idazlea da. Filologia ikasi zuen. Egun Donezteben du bizitokia eta bizibidea.\nLondreseko \"The Cloud Appreciation Society\" elkarteko kide zenbakiduna da.\n2016an Euskadi Literatura Sariak irabazi zuen, \"Ehiztariaren isilaldia\" eleberriagatik. Sari hori irabazi eta gero ere, euskal literatura kritikak arreta urria eskaini zion liburu horri; Pako Aristiren ustez, euskal literaturan dabiltzan gehienek gizartean nozitzen duten ikusezintasunaren erakusgarri da."}
{"id": "23759", "revid": "29394", "url": "https://eu.wikipedia.org/wiki?curid=23759", "title": "Hasier Larretxea", "text": "Hasier Larretxea (Arraioz, Nafarroa Garaia, 1982ko martxoaren 22a) euskal idazlea da. Poesian nabarmendu da.\nBizitza.\nDonato Larretxea aizkolariaren iloba eta Patxi Larretxea herri kirolariaren semea izaki, familiak Hasier ere herri kiroletan aritzera bultzatu zuen, baina Hasierrek presioari aurre egin zion. Madrila ihes egiteko beharra sentitu zuen 2006an, 24 urte zituela; homosexuala izateagatik Baztan bere jaioterrian arazorik izan ez zuen arren, LGBT eskubideen aldeko militantziak nekatu zuen, eta Madrila jo zuen, anonimotasunera, bere baitakoak lantzearren eta idaztearren. Geroztik han bizi da.\nGeroago, 2016an hainbat poesia-errezital antolatu zituen hainbat hiritan (Donostia, Iru\u00f1ea, Madril, Bartzelona, Zaragoza...). Hasier poesiak irakurtzen ditu euskaraz eta erdaraz, eta aldi berean gurasoek egurra mozten dute poesiaren erritmoari lagunduz. Errekontziliazioa islatu nahi dute ekitaldi horietan, familia barrukoa eta kolektiboa."}
{"id": "23760", "revid": "56334", "url": "https://eu.wikipedia.org/wiki?curid=23760", "title": "Mikel Zubeldia", "text": "Mikel Zubeldia Etxeberria (Donostia, Gipuzkoa, 1972ko urriaren 3a - ) euskal idazlea da.\n2008an Txomin Agirre eleberriko Euskaltzaindiaren eta BBKren Literatur Sariaren irabazlea izan zen, \"Ekilibristaren polka \" lanarekin."}
{"id": "23761", "revid": "95298", "url": "https://eu.wikipedia.org/wiki?curid=23761", "title": "Alaitz Olaizola", "text": "Alaitz Olaizola Borda (Azpeitia, Gipuzkoa, 1975) euskal idazlea da. Haur hezkuntzan diplomatua.\nBizitza.\nEskola antzerkigintzan aritzetik, Antxieta antzerki taldera pasatu zen, geroago, Azpeitiko Ikasberri ikastolako Lakrikun antzerki taldean hasteko. Gaur egun, antzerki talde horretan aritzen da, aktore.\nBere lehenengo antzerki lana, Lakrikun antzerki taldearentzako idatzi zuen: Ez dira berdinak, antzekoak baizik. Geroztik, berak idatzitako lanak izan dira taldeak taularatu dituenak: \"Zereko zera zertzen delako zereko zerarekin\", \"Garalderen requiema\", \"Agoragofobiatuta\", \"Maritxu nora zoaz...\", \"Zintzilik\".\nToribio Altzaga Saria bitan lortu du, lehenbizikoa 2001ean \"Zereko zera [...]\" lanarekin, eta bigarrena 2006an \"Joanes: itxaropenaren semea\" lanarekin.\n2004an, Donostia Hiria saria \"Clitemnestraren itzulera\" antzerki lanarekin. Gerora, helduentzako antzerkia gaiz, haur antzerkia idazteari ekin dio, Erein argitaletxearen Antzoki Txikia sailean argitaratuak izan direnak. Bitarte honetan, Azpeitiko \"Uztarria\" aldizkarirako iritzi artikuluak idazten aritu da. Gaur egun, \"Uztarria.com\"\nwebgunean blogari aritzen da.\nAntzerkiak idatzi eta jokatzeaz gain, emakumeentzako antzerki lantegi baten animatzaile aritzen da herrian bertan.\nLanak.\nAntzerkia - haur eta gazte literatura.\nBestelakoak - Haur eta gazte literatura"}
{"id": "23762", "revid": "56334", "url": "https://eu.wikipedia.org/wiki?curid=23762", "title": "Isabel Diaz", "text": "Isabel Diaz Lopez (Laudio, Araba, 1966ko uztailaren 27a - ) euskal idazlea da, poeta.\nBiografia.\nEuskal Filologian lizentziatua. Urdu\u00f1ako AEK (Alfabetatze Euskalduntze Batzordea) euskaltegiko irakaslea. Bi liburu ditu sarituak: \"Ura badoa maldan behera\" (1996) 'Ernestina de Champourcin' V. Poesia Sariketa irabazi zuen lan honi esker, eta \"Ontzi iluna\" (1999) XXIX. Irun Hiria Literatur Sariaren irabazle.\nHonez gain, Compostelan argitaratutako \"A ponte das palabras, Poes\u00eda Vasca 1990-2000. Hitzezko Zubia, euskal poesia 1990-2000\" antologian parte hartu du.\nHalaber, \"Zurgai\" poesia aldizkariak argitaratu ditu bere poemak 2004ko uztaileko alean: \"Voz de mujer en castellano, catal\u00e1n, euskera y gallego\"."}
{"id": "23763", "revid": "9180493", "url": "https://eu.wikipedia.org/wiki?curid=23763", "title": "Andoni Urzelai", "text": "Andoni Urzelai Era\u00f1a (Aretxabaleta, Gipuzkoa, 1967ko urtarrilaren 18a - ) euskal idazlea eta telebista errealizadorea da.\nBiografia.\nXXI. mendearen hasieran bi liburu argitaratu zituen, \"Haginkadaka\" eta \"Zirkulua\". Lehenengoarekin Irun Hiria literatur saria irabazi zuen. 2015ean gazteleraz atera zuen aurreneko liburua, \"Demencia\" izena duena, bertan gaur egungo gizartea aztertzen du. Urte berean \"Karanbola toxikoak\" ipuin liburua atera zuen. 2022ko martxoan liburu berria atera du, \"Ametsen trafikatzailea\" izena duena. \"Fabula hiperboliko\" gisa definitu du.\nTelebistan ere lan egin du, hainbat programatan errealizadorea izan baita, \"Bricoman\u00eda\" edo Karlos Argi\u00f1anoren programetan esate baterako."}
{"id": "23764", "revid": "56334", "url": "https://eu.wikipedia.org/wiki?curid=23764", "title": "Pablo Barrio", "text": "Pablo Barrio (Agurain, Araba, 1958ko urtarrilaren 21a) euskal idazlea da. Txikitandik Lasarte-Orian (Gipuzkoa) bizi da, non 2011tik 2015era alkatea izan zen.\n2003. urtean, Euskaltzaindiak eta BBK-k elkarlanean antolatzen duten Toribio Altzaga Saria irabazi zuen, Ama, hor al zaude? antzerki lanarekin.\n2006. urtean, Nafarroako Antzerki Eskolak eta Iru\u00f1eko Udalak antolatzen duten Haurrentzako antzerki testu berrien lehiaketan euskarazko saria irabazi zuen Abere hatsak eta beste animalia batzuk antzerki lanarekin. Lan hau Nafarroako Antzerki Eskolak estrenatu zuen 2007. urtean.\n2007. urtean, Nafarroako Antzerki Eskolak eta Iru\u00f1eko Udalak antolatzen duten Haurrentzako antzerki testu berrien lehiaketan euskarazko saria Herio azeri hori antzerki lanarekin. Lan hau Nafarroako Antzerki Eskolak estrenatu zuen 2008. urtean.\n2007. urtean, berriz ere Euskaltzaindiak eta BBK-k elkarlanean antolatzen duten Toribio Altzaga Saria irabazi zuen Kontrako bidean antzerki lanarekin.\n2008. urtean IX. Serantes Antzerki sariaren Akzesita lortu zuen Armiarmategian (isil-mihisilka) lanarekin.\n2021ean \"El sitio del fin del mundo\" liburua argitaratu zuen Txertoa argitaletxean Emakume pirata bat da protagonista: gaztaroan bizi izan zituen abenturak kontatzen ditu, umore eta punk ukituarekin. La Flamenka ostatuan sartu da bidaiari gazte eta eder bat eguraldia noiz baretuko zain, sekulakoa baita ekaitza. Taberna txiki hori arrantzale herrixka bateko portuaren alboan dago, eta adineko emakume bat da jabea. Denboralea baretu artean, tabernaria hasten da gaztea zenean bizitako abenturak kontatzen sartu berri den bezeroari. Ez dira edonolakoak emakumeak bizitakoak, pirata izan baitzen, eta itsaso zabala zeharkatu bere itsasontziarekin. Erregearen flotak begiz jo, eta mundua amaitzen den tokiraino jarraitu zuen, pirata gazte hori atzemateko asmoz.\u00a0Garai haietan bazegoen Donostian La Flamenka izenko taberna bat. "}
{"id": "23773", "revid": "393", "url": "https://eu.wikipedia.org/wiki?curid=23773", "title": "NBDL", "text": ""}
{"id": "23774", "revid": "393", "url": "https://eu.wikipedia.org/wiki?curid=23774", "title": "National Basketball Development League", "text": ""}
{"id": "23775", "revid": "393", "url": "https://eu.wikipedia.org/wiki?curid=23775", "title": "National Basketball Association Development League", "text": ""}
{"id": "23776", "revid": "105290", "url": "https://eu.wikipedia.org/wiki?curid=23776", "title": "NBADL", "text": "National Basketball Association Development League, NBA Development League, NBA D-League edo D-League bezala ezaguna, NBAk sortutako azpi-kategoriako liga bat da. 2001ean sortu zuen \"National Basketball Development League\" edo \"NBDL\" izenarekin, baina izenez aldatu zuen 2005ean gaur egun duenaren alde."}
{"id": "23784", "revid": "336", "url": "https://eu.wikipedia.org/wiki?curid=23784", "title": "Fabio Cannavaro", "text": "Fabio Cannavaro (Napoli, Italia, 1973ko irailaren 13a - ) futbolari italiarra da.\nHainbat urte Juventusen jokatu ondoren, 2006an Real Madrilek fitxatu zuen. Italian \"Il Bello\" izenez ezagutzen dute eta selekzioko kapitaina da. 2006ko Munduko Futbol Txapelketa irabazi zuen bere selekzioarekin."}
{"id": "23785", "revid": "137256", "url": "https://eu.wikipedia.org/wiki?curid=23785", "title": "Xabier Mendiguren Bereziartu", "text": "Xabier Mendiguren Bereziartu (Ezkio, Gipuzkoa, 1945eko uztailaren 13a - 2023ko urriaren 2a) euskal idazlea eta itzultzailea izan zen, eta euskaraz traduktologiaren inguruan jardun duen egilerik oparoenetakoa. Euskaltzalea eta ekintzaile nekaezina. XX. mende bukaeran eta XXI. hasieran lortu den Euskal Herriko itzulpen jarduna modernizatzearen eragilerik indartsuenetako bat izan da, eta nabarmentzekoa da itzulpenen maila jasotzeko eta itzulpenaren inguruan hausnartzeko egin duen ekarpena. Kontseiluaren idazkari nagusia izan zen 1998tik 2010era bitarte. I\u00f1aki Mendiguren itzultzailearen anaia zen.\nIbilbidea.\nEzkioko Igartubeiti baserrian jaio zen, 21. mendean museo etnografiko bihurtua dagoenean.\nFilosofia eta Letretako lizentziako ikasketak Deustuko Unibertsitatean amaitu ostean, Euskara eta Euskal Literatura irakatsi zituen. Geroago, hainbat ikastola sortu ziren garaian, planifikazio didaktiko eta pedagogikoan parte hartu zuen.\nTestuliburuak ontzen nahiz euskaratzen lan eskerga egin zuen; hain zuzen ere, IKER taldearen sortzaile izan zen 1974an, zeinak \"Saioka\" euskarazko lehen ikasliburuak sortu baitzituen. Lehen irakaskuntzarako Saioka liburu-bilduma horretan ziharduten, eta besteak beste pertsona hauek: Xabier Mendigurenek berak, Jose Ramon Etxebarriak, Xabier Kintanak, Imanol A\u00f1onek, I\u00f1aki Antiguedadek, Kepa Martinez de Lagosek, Karmele Baelok, Joseba Agirreazkuenagak, Roman Basurtok eta Rafael Lopez Atxurrak.\nGeroago, Martuteneko Itzultzaile Eskolaren sorkuntzan parte hartu zuen, eta hango irakasle eta zuzendari lanetan aritu zen 1990a arte. Eskola horretatik atera ziren 1987an EIZIE Euskal Itzultzaile, Zuzentzaile eta Interpreteen Elkartea eta \"Senez\" aldizkaria, Mendigurenen parte hartzearekin, jakina.\n\"Pentsamenduaren Klasikoak\" bildumaren zuzendari teknikoa izan zen. Euskaltzain urgazlea zen, eta Euskararen Gizarte Erakundearen Kontseiluko idazkari nagusia izan zen.\nHaur literaturako hainbat lan itzuli zituen, batez ere ingelesetik eta alemanetik.\nElhuyar Hiztegiaren zuzendaria izan zen, Miren Azkaraterekin eta Xabier Kintanarekin batera. Gainera, zenbait lan lexikografiko euskaratu zituen, eta EITBrentzako ere itzulpen lanak egin zituen.\nTraduktologiaz, testuak era ulergarrian idazteko joera berriak.\nTraduktologiari eta itzulpengintzaren historiari buruzko funtsezko saiakera batzuk idatzi ditu, besteak beste hauek:\n\"Senez, Riev\" eta \"Jakin\" aldizkarietan artikulu andana argitaratu ditu.\nEz dago zalantzarik Xabier Mendiguren aitzindari arrakastatsuetako bat dela. Euskara batuaren oinarriak 1966an sortu zirenean, euskara batu horrekin hizkuntza ulergarri, zehatz eta komunikatibo bat sortu behar izan zenean, Mendiguren erronka hori gainditzeko aitzindari arrakastatsuetako bat izan zen (Jose Ramon Etxebarria, Xabier Kintana, Andoni Sagarna, Mikel Zalbide, Luis Bandres, Joseba Intxausti, Klaudio Harluxet, Jose Antonio Aduriz, Martxel Aizpurua, Lore Azkarate, Andres Urrutia...). Euskaraz idazten trebakuntza lortzeko hainbat ikastaro eman zituen, Jose Ramon Etxebarria eta Xabier Kintanarekin hainbatetan.\nBelaunaldi horrek itzulpenak egiteko modu berriak ekarri zituen. Itzulpen literala ez zen sustatzen. Helburu nagusia testu ulergarriak lortzea zen, testuaren egitura apur bat aldatu behar bazen ere.\u009d\nLanak.\nItzulpen jardunaz gain, bereak diren obrak ere idatziak ditu, batik bat kontakizunak eta politikaren eta historiaren inguruko entseguak.\nItzulpenak.\nGuztira 40 bat liburu itzuli ditu, besteak beste egile hauenak: Cesare Pavese, Salgari, Shakespeare, Faulkner, Dickens, Goldoni, Croce, Anouilh, edo Laxalt.\nKLASIKOAK bilduman 12 liburu itzuli ditu pentsamendu unibertsalaz:\nEIZIEk sortutako Literatura Unibertsala bilduman, 7 liburu hauek itzuli zituen:\nEuskaltzain urgazlea.\nEuskaltzaindiak euskaltzain urgazle izendatu zuen 1975eko ekainaren 27an. Batzorde hauetan aritu zen: Gramatika (1976), Alfabetatzea (1979), Elebitasuna (1979), Irakaslegoa (1978-1983), Hiztegigintza (1987-1989), Exonomastika (1993-1997), \"Jagon\" saila (1995-1999) eta Corpusa (1999-)."}
{"id": "23786", "revid": "336", "url": "https://eu.wikipedia.org/wiki?curid=23786", "title": "Dietmar K\u00fchbauer", "text": "Dietmar \"Didi\" K\u00fchbauer (Heiligenkreuz,Burgenland, 1971ko apirilaren 4a) austriar futbolari ohia da. Errealeko erdilaria izan zen 3 urtetan zehar."}
{"id": "23788", "revid": "237", "url": "https://eu.wikipedia.org/wiki?curid=23788", "title": "Cannavaro", "text": ""}
{"id": "23790", "revid": "336", "url": "https://eu.wikipedia.org/wiki?curid=23790", "title": "Zurriola hondartza", "text": ""}
{"id": "23792", "revid": "15795", "url": "https://eu.wikipedia.org/wiki?curid=23792", "title": "NBA desagertutako taldeen zerrenda", "text": ""}
{"id": "23794", "revid": "6327", "url": "https://eu.wikipedia.org/wiki?curid=23794", "title": "Deba (hondartza)", "text": ""}
{"id": "23795", "revid": "336", "url": "https://eu.wikipedia.org/wiki?curid=23795", "title": "Itsasikara", "text": "Itsasikara, itsas lurrikara edo itsaspeko lurrikara epizentroa itsas hondoan duen seismoa da. Itsasikarek sarritan tsunamiak sortzen dituzte; ondorioz, itsasoak itsasbazterreko lurrak estaltzen ditu, eta hondamendi handiak eragiten.\nItsasikara baten sorburua da ozeanoaren azpian faila bat apurtzea edo luiziak izatea; horrek ur kantitate handiak mugitzen ditu, eta olatuak sortzen ditu.\nEzagunenetarikoak:"}
{"id": "23796", "revid": "86574", "url": "https://eu.wikipedia.org/wiki?curid=23796", "title": "Gepardo", "text": "Gepardoa (\"Acinonyx jubatus\") felidoen familiako ugaztuna da, guztietan azkarrena. Bizilekua Afrikan du, baina ehiza dela eta, gero eta urriagoak dira.\nJatorria.\nIzena latinezko \"gattus pardus\" hitzetatik dator, \"katua\" eta \"leopardoa\". Gepardoa, puma, lehoinabarra, karakalak eta katu urreztatuak familia berekoak ziren baina gepardoa duela 4 edo 5 miloi urte banandu zen.\nBizilekua.\nAnimalia horien bizilekua txikituz joan da urteetan zehar. Amerikako iparraldean, haren oinatzak aurkitu dira eta Txina, Europa eta Indian, gepardo erraldoi baten hezurrak aurkitu dituzten arren, egun Afrikan bakarrik bizi da.\nEhiza eta elikadura.\nGepardoak ez du gauez ehizatzen, egunez baizik (ikusmena bere zentzumenik garatuena izanik). Haren ehiztaldiak oso luzeak izaten dira, lehenengo harri edo mendate txiki batean igota beraien ehiza ikustatzen dute momentua heldu dela erabaki arte. Orduan, pixkanaka-pixkanaka hurbildu eta bat-batean korrika hasten dira ehizaren atzetik, 100 km/h baino handiagoko abiaduraz. Gazelak dira haren harrapakinik gogokoena. Egia esan, esan genezake gazela bizkorrak harrapatzeko edo ehizatzeko jaioa eta sortua dela morfologiaren eta doaien aldetik. Alegia, gepardoa da gazela espezie arinenak harrapatzeko gai den harrapari bakarra eta elikaduraren oinarri nagusia osatzen dute belarjale horiek. Haiez gain, \u00f1u gazteak eta zebra-kumeak ere ehizatzen ditu noizbehinka. Harrapakina harrapatu bezain laster abiadura bizian jaten dute, beste harrapari indartsuagoek lapurtu aurretik.\nEzaugarriak.\nGepardoak puntu beltzez osatutako azal eta ile horia du, lehoinabarren antzera, nahiz eta azken horiek orban zabalak eta handiagoak izan. Animalia argala da (felidorik argalena da), oso luzea da proportzioz eta hankaluze zein isatsluzea. Abiadurarako eginda dago: proportzioz, bihotzik handiena daukan katua da, baita sudur eta birika handienak dauzkana ere. Horrez gain, oso bizkarrezur luze eta malgua du. Hori dena abiadura bizian dabilen korrikalari aparta izateko moldaketa edo bilakaera ebolutiboa da. Beste felidoek ez bezala, gepardoak erpe sasibarneragarriak ditu, hots, ez dira guztiz barneragarriak eta, beraz, erpeen zati handi bat uneoro kanpoan daukate. Horrek korrikarako trakzio handiagoa sorrarazten dio.\nGepardoa lurzoruko animaliarik bizkorrena da, soilik hegazti azkarrenek gaindi dezakete haren abiadura punta. Kalkulatu den gepardorik azkarrenak 115 km/h-ko abiadura lortu zuen, nahiz eta animalion batez bestekoa 98-108 km/h izan. Hiru segundoan 0-tik 100 km/h-ra pasa daitezke eta korrika bizian doazenean, 7 metroko urrats luzeak ematen dituzte, ia-ia lurra ukitu gabe.\n74-90 cm-ko altuera du sorbaldaraino; isatsa kontuan hartuta, inoiz 250 cm-ko luzera gainditzen du. Pisua 35-65 kg bitartekoa da, oro har, gehienak 50 kg-ra heltzen ez diren arren (arren batez besteko pisua 45 kg da; emeena, pixka bat txikiagoa).\nBizimodua.\nNormalean, gepardoak animalia bakartiak dira, hau da, ez dira taldeetan ibiltzen, baina denbora epe labur batez amak gaitzetsitako kumeak elkarrekin bizi izaten dira. Aurrerago, emeak taldetik joaten hasten dira libre dagoen lurralde batera, haien amak bezala bizitzeko. Ar gazteak, berriz, elkarrekin segitzen dute talde txikiak sortuz: haietako bakoitzean ar agintari bat dago eta beste guztiak haren menpekoak dira."}
{"id": "23798", "revid": "329", "url": "https://eu.wikipedia.org/wiki?curid=23798", "title": "Gepardoa", "text": ""}
{"id": "23799", "revid": "237", "url": "https://eu.wikipedia.org/wiki?curid=23799", "title": "Acinonyx jubatus", "text": ""}
{"id": "23801", "revid": "1491", "url": "https://eu.wikipedia.org/wiki?curid=23801", "title": "Gara (egunkaria)", "text": "Gara \u2014\"Euskal Herriko egunkaria\" izena ere darabil\u2014 Euskal Herriko kazeta hirueleduna da, batez ere gaztelania erabiltzen du. Erredakzio nagusia Donostiako Igara auzoan du eta gainontzeko ordezkaritzak Iru\u00f1ea, Gasteiz, Bilbo eta Urru\u00f1an.\nLehen alea 1999ko urtarrilaren 30ean argitaratu zen, Baltasar Garz\u00f3n epaileak \"Egin\" egunkaria itxi eta 6 hilabetera.\nIldo editoriala.\nLehen alea karrikaratu zenetik, egunkari horrek bere egin zuen \"Euskal Herriko gatazka historikoa gainditzeko helburua, printzipio demokratikoen eta euskal errealitate nazionalaren errespetutik\". Hori izan da bere sormenetik \"Gara\"ren ildo editorialaren ezaugarri nagusia, egunkariak berak maiz jakinarazi duen bezala. Gainera, bere burua ezkertiarra, abertzalea eta aurrerakoia definitu izan du. Bere orrialdeetan, ezker abertzaleko sektoreei ez ezik, Euskal Herriko hainbat gizarte eragile, sindikatu eta alderdiri egin die leku.\n\"Garak\" bere sorreratik bertatik argi eta garbi esan izan duen bezala, \"ekimen informatibo hau herri honek bizi duen testuinguru globalarekiko lotura estua du\" eta \"ezin bereiz daiteke bere jaiotza baino sei hilabete lehenago jazotako gertakariarengandik\". Gertakari hori \"Egin\" egunkariaren eta \"Egin Irratia\"ren itxiera da (1998ko uztailaren 15a) Espainiako Auzitegi Nazionaleko Baltasar Garz\u00f3n epailearen aginduz. Gertakari horrek euskal gizarteko sektore zabal bat eskaintza informatiborik gabe utzi zuen.\nSorrera.\nBehar horri erantzuteko eta komunikazio esparrua zabaltzeko helburuarekin jaio zen \"Gara\". Sorkuntza kanpaina herritar erraldoi batek ahalbidetu zuen, bere sorreratik izaera herritarra baitauka egunkariak. 10.000 euskal herritar eta atzerritar akzionista bilakatu ziren kanpaina horren bitartez. Gehienbat herritarrengandik jasotako 1.000 milioi pezetako kapitalarekin jaio zen \"Gara\". Lehenengo lantaldea 65 profesionalek osatzen zuten, Mertxe Aizpurua lehenengo zuzendariaren esanetara.\n1999ko urtarrilaren 9an, \"0 zenbaki bat\" zabaldu zuen \"Garak\", bere asmo eta egunkari berriak sortzeko arrazoiak azaltzen zituena. Bertan zehazten ziren bere jarrera informatibo eta editorialaren ezaugarri nagusiak. 198 egun soilik igaro ziren \"Gara\"ren ernari alditik jaiotzaraino.\n\"Gara\" egunkariaren zati gehiena gaztelaniaz idatzita badago ere, egunkariak hasieratik egin dio leku berezia euskarari eta berariaz gaineratu ditu hizkuntza honetako edukiak, ehuneko handi batean. Gainera, jaiotzatik azaldu izan du euskararen normalizazioaren aldeko jarrera. Bestalde, \"Le Journal du Pays Basque\"ren itxieraz geroztik, noizean behin frantsesez idatzitako artikuluak ere argitaratzen ditu.\nZuzendariak.\nJaiotzetik 2004 arte Mertxe Aizpurua izan zen zuzendari, artean Josu Juaristi orduko erredaktore buruari eman zion lekukoa eta horrek 2011ko urtarrilaren 30ean orduko iritzi saileko arduradun I\u00f1aki Sotori utzi zion zuzendari kargua.\nHainbat gizarte eragile eta alderdi politikoren hitzetan, \"Gara\", bere sorreratik, jazarria izan da Espainiako Estatuaren aldetik, \"Egin\"en oinordekoa dela aitzakipean. Gainera, \"Gara\"ko erredakzio kideek ETAri egindako elkarrizketa dela-eta, zuzendariek behin baino gehiagotan deklaratu behar izan dute Espainiako Auzitegi Nazionalean. Hala ere, Fiskaltzak ezarritako salaketak bertan behera geratu dira beti.\n\"Gara\"k jasan duen erasorik larriena, alta, beste bide batzuetatik iritsi da, Espainiako Gizarte Segurantzak \"Egin\"ek ustez zor zituen zergen arduradun egin baitzuen. Bahikuntza saihesteko, eta bide judiziala ustiatu bitartean, \"Gara\"k bere burua \"ordainketa-etendura\"n deklaratu zuen.\nHedapena.\nInformazio orokorreko hedabide hau Euskal Herri osoan banatzen da. Garak 73.000 irakurle ditu egunero Euskal Autonomi Erkidegoan eta 18.000 Nafarroan (Cies, 2016) bere paperezko edizioan eta Interneten azken hilabetean 132.000 bisitari izan zituen Nafarroan eta EAEn.\nEdukiak.\nAzalaren ondoren, papereko edizioan hurrenkera honetan ageri dira atalak: eguneko gaiak, iritzia, Euskal Herria, mundua, ekonomia, kirolak, eskelak, kultura, zinema eta ikus-entzun. Edizio digitalean, berriz, ez daude hainbeste atal. Eguneko gaiak, ekonomia, Euskal Herria, iritzia, kirolak, kultura eta mundua atalak soilik ageri dira.\nPapereko edizioaren goiko aldean data (zenbakia eta asteko eguna), zenbakia eta prezioa ageri dira. Horrez gain, berezitasun bat ere badauka \"Gara\"k, izan ere, Euskal preso politikoen kopurua ageri da \u201cfree them all\u201d esaldia alboan duela. Webgunean ere ageri da (www.naiz.eus).\nEdizio digitalean, irakurlea beste hedabide batzuetara bideratzen duten loturak ageri dira (\"Bilbotarra\", \"Iruindarra\", \"7K\", \"Gaur8\", \"Mediabask\", \"Kazeta\", \"Info7\" eta \"11 Telebista\").\nEgitura.\n\"Gara\"ren enpresa argitaratzailea \"Baigorri argitaletxea S.A.\" da, \"Euskal Komunikabideen Hedapenerako Elkartea S.A.\"ren barruan dagoen enpresa. Talde horren baitan beste hedabide batzuk ere argitaratzen dira: paperezko edizioa dutenak (\"Gaur8\", \"Zazpika\", \"Mediabask\"), beste batzuk ikus-entzunezkoak (\"Info7 Irratia\") eta beste batzuk, digital hutsak (\"Kazeta\"). Hamaika TBren bazkideetako bat ere bada EHKE.\n\"Gara\"ren erredakzioaren antolaketari dagokionez, politika, jendartea eta nazioarteko berriemaileak I\u00f1aki Iriondo, Ramon Sola, Mertxe Aizpurua eta Dabi Lazkanoiturburu dira. Aktualitateaz, Iraia Oiarzabal Euskal Herriaz arduratzen da; nazioartekoaz, Ainara Lertxundi; ekonomiaz, Txisko Fernandez, Naiz.eus Amaia Ugarteren ardura; kirolarena, Asier Aiestaranena; eta kulturako arduraduna Xole Aramendi da. Azkenik, aurreikuspenen eta edizio jarraipenaren arduradunak Mikel Jauregi eta Alazne Basa\u00f1ez dira (2018).\nNegozio eredua.\nPaperezko edizioari dagokionez, \"Gara\"ren eguneroko prezioa 1,5 eurokoa da astelehenetik ostiralera; larunbatetan, egunkariak eta harekin datorren \"Gaur8\" astekariak 1,8 euro balio dituzte; eta igandeetan, \"Gara\"k eta \"7K\" igandekariak 2,5 euroko prezioa dute (2018).\nOnline edukiei dagokienez, guztiak ez dira doakoak: haietako batzuetara sarbidea izateko, ordaindu behar da. Webgunera sartzean hainbat albiste edota artikuluk giltzatxo bat dute titulu ondoan, sarbide mugatuko edukiak dituztelako. \"Paywall\" mota guztien artean, \"freemium\" sistema darabil Naiz-ek: hau da, eduki batzuk doakoak dira eta \"premium\" direnak, aldiz, ordaindu beharrekoak. Edukiotara sartzeko, harpidetu beharra dago eta hainbat harpidetza aukera eskaintzen dituzte.\nAuzien kronologia.\nEgunkaria jaio zenetik, anitz auziri egin behar izan die aurre eta bere bideragarritasuna arriskuan egon da sarritan, horien ondorioz\u02d0"}
{"id": "23802", "revid": "126936", "url": "https://eu.wikipedia.org/wiki?curid=23802", "title": "Meteoro euria", "text": ""}
{"id": "23803", "revid": "336", "url": "https://eu.wikipedia.org/wiki?curid=23803", "title": "Chicago", "text": "Chicago (ingelesez jeneralean eta tokiko mintzaeraz ahoskatua) Ameriketako Estatu Batuetako Illinois estatuko hiri handiena da, baita herrialde osoko hirugarrena, New York eta Los Angelesen ondoren, 2,8 milioi biztanle ditu eta.\nMichigan Lakuaren hego-mendebaldean kokaturik, Chicagoko metropoli gunea Wisconsin, Indiana, eta Michigan estatuetara zabaltzen da. \"Chicagoland\" deritzon horrek 9.3 milioi biztanle dauzka, AEBetako hirugarrena.\n1833an fundatu zen, muga hiri gisa. Gaur egun Erdi-Mendebaldeko ekonomia eta kultura-hiriburua da. AEBetan barnan, garraio, negozio eta arkitektura gunerik garrantzitsuenetakoa da. Hiriko etxe orratzak, sukaldaritza, politika ohiturak eta kirol taldeak dira haren ikur nabarmenenak.\nEkonomikoki, finantza gunea izateaz gain, merkataritza, industria, teknologia, telekomunikazioak eta garraioa dira sektore nagusiak. Dena den sektoreak nahiko orekatuta daude garai batean industriarekiko izan zuen mendekotasuna gaindituta.\nAfro-estatubatuarrek populazioaren zati handi bat osatzen dute, bi bostenak baitira. Heren bat zuriak dira, laurden bat hegoamerikarrak, eta hogeiren bat Asiakoak.\nHistoria.\nEzagutzen den lehen erreferentzia 1679 ingurukoa da, Robert de LaSallek egina \"Checagou\" izenarekin. XVIII. mendearen erdialdean jatorri amerikarreko tribu bat bizi zen bertan, Potawatomi izenekoa, aurretik egondako beste herri batzuen tokia hartu zutenak. Bertan ezarri zen lehen kolono ez-indigena Jean Baptiste Point du Sable izan zen, 1780etan, eta bera jotzen da Chicagoko fundatzaile gisa.\n1833ko abuztuaren 12an Chicagoko hiria fundatu zen bertako 200 biztanlerekin. Zazpi urtean biztanleria 4.000 pertsona baino gehiago izatera iritsi zen. Trenaren garapenarekin eta Illinois-Michigan kanalaren eraikuntzarekin, 1849n, laku handiak eta Missisipi ibaiarekin lotuz, hainbat industria ezarri ziren Chicagon. 1860ean errepublikarren konbentzioa izan zen bertan, hartzen ari zen garrantziaren adierazle, eta Abraham Lincoln aukeratu zuten hautagai. Bere agintepean gertatu zen gerra zibila eta gerraosteko periodoan oso garapen handia izan zuen hiriak. 1871n Chicagoko sute handia gertatu zen 250 hildako eraginez eta 100.000 pertsona etxerik gabe utziz. Azkar hasiko zer berreraikuntza eta 1893n erakusketa unibertsala antolatu zen bertan.\nLehenago, Haymarketeko matxinada gertatu zen, maiatzaren lehenaren aurrekaria. 1886ko maiatzaren 4ean hiriko Haymarket plazan emandako bonba-eztanda baten ondorioz gertatutakoari deitzen zaio Haymarket afera edo Haymarketeko matxinada.\nXX. mendearen hasieran industriak hedapen handia izan zuen Lehen Mundu Gerra dela-eta. Horrek biztanleria beltzaren hazkunde handia ekarri zuen eta horrekin batera kultura beltzaren pizkundea. Gatazkak eta istiluak egon ziren, 1919ko Chicagoko arraza istiluak izanik horien artean ezagunenak.\n1919 eta 1931 artean alkoholaren kontsumoa debekatu zen AEBetan, lege lehorra delakoa ezarriz, eta horren ondorioz biolentzia garai bat gertatu zen hirian eta gangster ezagun batzuk ezarri ziren bertan, Al Capone izanik horien artean nabarmenena. horrekin lotuta San Valentin eguneko sarraskia gertatu zen hirian 1929an. 1933 eta 1934an zehar hiriko mendeurrena ospatzeko erakusketa unibertsala antolatu zen hirian 48 milioi bisitari ekarriz.\nBestalde, Chicago izan zen homosexualen eskubideen aldeko lehen elkartea izan zuen hiria AEBetan. 1924an sortu zen eta gaiaren inguruko lehen argitalpena egin zuten, baina izandako errepresioarengatik erakundea desagertu zen.\nDepresio handiak eragin handia izan zuen eta 1933an industriaren inguruko lanpostuen erdia galdu zen. Beltzen eta hispanoen artean langabezia %40ra iritsi zen. 1940tik aurrera ekonomia suspertu zen eta hiria oso bizia zen. Bigarren Mundu Gerraren ondorioz ekoizpen industriala izugarri handitu zen.\nAltzairuren industria eta beste industria astunak krisian sartu ziren 1970etan, 1960etan altzairuren arloan lan egiten zuten 250.000 langileak izugarri jaitsiz (2015ean 28.000 baino ez ziren).\nAuzoak.\nHiriaren barruti nagusiak lau dira, erdigune komertziala (The Loop izena duena), iparraldea, hegoaldea eta mendebaldea. Iparraldea da alde populatuena, etxebizitza askorekin. Hiriko etxe orratz gehienak daude inguru honetan eta erdigunean (Chicagoko Board of Trade Building adibidez). Hegoaldea da azalera zabalena duena eta bertan Chicagoko kaiaren instalazioak daude.\n1920etan Hiria 77 zonaldetan banatu zen eta gaur egun 200 bat auzo daude modu informalean definituta.\nKlima.\nKlima kontinental hezea du. Uda epela eta bero artean izaten da, 21 egunean baino gehiagotan 32 gradu baino tenperatura altuagorekin. Neguak hotzak eta elurtsuak dira, baina AEBetako ekialdeko kostaldean baino elur gutxiagorekin. Udaberria eta udazkena gozoak dira eta hezetasun gutxikoak.\nGarraioa.\nChicago Transit Authority (CTA) da hiriko garraio operadorea, AEBetako bigarren handiena New Yorken atzetik. Autobusek, Chicago \"EL\" (elevated ingelesez) izeneko tren sareak (Chicagoko metroa ere deitzen zaio) osatzen dute garraio metropolitarra, 24 ordutan zehar aritzen dena.\nChicagoko nortasun-ezaugarrietako bat goitik doan tren hori da. Borobil-itxurako ibilbidea egiten du (The Loop) hiriko erosketa-leku eta finantza-gunean zehar. Film askotan ikusi da. Burdinazko zutabe altu batzuen gainean doa, eta azpitik autoak doaz. Geltoki batzuek duela 100 urte jarritako egurra dute oraindik. Chicagon goitik doan tren hori garai baten lekuko da, noiz eta azken belaunaldiko metroz eta tranbiez harro dauden hirien garaian.\nBizikletaren aldeko hiri gisa aitortua izan da, bidegorri sare handiarengatik eta AEBetako mailegu sistema oparoena izateagatik (5.800 txirringa eta 580 geltoki 2016an).\nTrena ere garrantzitsua da eta Union Station da geltoki garrantzitsuena. Amtrak distantzia handiko tren sarea bertatik abiatzen da, hiri askotara, Los Angeles eta New Yorkera esaterako. AEBetako beste hiriekin konektatzeko aipatutako Amtrak trenak eta Greyhound autobusak oso erabiliak dira.\nBi aireportu ditu Chicagok, O'Hare izenekoa, handiena, ipar-mendebaldean; eta Midway izenekoa hego-mendebaldean.\nKultura.\nKultur azpiegitura zabala dago hirian. Lakuaren ertzean, hirigunean, Museum Campus delakoan hiriko museo nagusietako hiru biltzen dira: Field Historia Naturaleko Museoa, Shedd Aquariuma eta Adler Planetarioa. Beste museo ezagun batzuk ondokoak dira: Arte Institutua, Arte Garaikidearen Museoa, Chicagoko Ekialdeko Institutua eta Zientzia eta Industriaren Museoa.\nMusika modernoaren arloan ekarpen handiak egin dira Chicagotik, jazz (Nat King Cole, Benny Goodman), blues (Muddy Waters), soul (Sam Cooke, Curtis Mayfield) eta gospel (Thomas A. Dorsey) estiloetan eragin handia izan du hiriak.\nChicago izeneko musika taldeak ere oso ezaguna izan zen 1970etan, rock big-band estiloko sortzailetakoak izanik. House musikaren jaioterria ere izan zen.\n1990eko hamarkadan, bestela aipatzekoak dira The Smashing Pumpkins eta Wilco, eta Rise Against 2000ko hamarkadan.\nAEBko hiri handien artean, agian Chicago da AEB bere osoan ondoen islatzen duena.\u00a0 New York AEB da, baina New York munduko hiria da, arrazen, erlijioen eta hizkuntzen nahasketa. Los Angeles ere AEB da, baina Mexikok eta Latinoamerika guztiak eragin handia dute bertan; izan ere, bertako jende-kopuruaren zati handi samar bat hispanoa baita. Chicagon beltz asko bizi dira, eta hispanoak ere gutxi ez, baina ia jenderik gehiena zuria da. Gainera, barrualdean dago, eta ez kostaldean, New York eta Los Angeles bezala. Benetako AEB hori ondoen islatzen duen hiria dela esan daiteke, turistek bisitatzen ez duten hori alegia. Donald Trumpek presidentetza lortzeak jende asko harritu zuen, baina lorpen hori AEB barruko eremu horri esker lortu zuen, kanpotarrek hain gutxi ezagutzen duten horri esker hain zuzen ere.\nKirola.\nSaskibaloiaren zaleen artean oso ezaguna da hiria NBAko Chicago Bulls taldea dela-eta (6 aldiz txapeldunak 1990eko hamarkadan). Bertan jokatu zuen Michael Jordanek inoizko jokalaririk onena askorentzat.\nAmerikar futbolean (Chicago Bears), beisbolean (Chicago Cubs eta Chicago White Sox taldeak), eta izotz hockeyan (Chicago Blackhawks) ere aritzen dira hiriko taldeak elite mailan.\nChicagoko maratoia ere oso ezaguna da eta munduko sei garrantzitsuenen artean dago.\nHerri eta hiri senidetuak.\nChicago ondorengo herri eta hiriekin senidetuta dago:"}
{"id": "23804", "revid": "253", "url": "https://eu.wikipedia.org/wiki?curid=23804", "title": "Izazpe", "text": ""}
{"id": "23805", "revid": "58701", "url": "https://eu.wikipedia.org/wiki?curid=23805", "title": "Valoniera", "text": "Valoniera (jatorriz \"walon\") hizkuntza erromantzea da, Belgikako Valonian 600.000 hiztunen bigarren hizkuntza. O\u00efl familiakoa da, frantsesa bezala. Antzina valoniera frantsesaren dialektotzat hartzen zen arren, Feller Julesen lanaz geroztik hizkuntza beregaintzat jo ohi dute hizkuntzalariek. Dena dela, valoniera ez da Belgikako frantsesarekin nahasi behar. Izan ere, azken hori Frantziako frantsesaren berdintsua da, hiztegiko eta ahoskerako xehetasunen batzuk gorabehera."}
{"id": "23807", "revid": "58701", "url": "https://eu.wikipedia.org/wiki?curid=23807", "title": "Diego Vel\u00e1zquez", "text": "Diego Rodr\u00edguez da Silva y Vel\u00e1zquez (Sevilla, 1599ko ekainaren 6a - Sevilla, 1660ko abuztuaren 6a) espainiar margolari barrokoa izan zen. XVII. mendeko espainiar margolari handiena izateaz gainera, munduko artista hoberenetakotzat hartua da. Gutxitan izenpetzen zituen lanak eta, hori dela eta, koadroen kronologia sarritan estiloan oinarrituta egin da. Haren erretratuen kopia asko egin bazituzten ere, Vel\u00e1zquezek berak ez zituen obra asko egin; hala, 150 baino gutxiago ezagutzen dira gaur egun.\nBizitza.\nLehen urteak.\nDiego Vel\u00e1zquez 1599ko ekainaren 6ean jaio zen, Sevillan, eta San Pedro elizan izan zen bataiatua (gertaera gogorarazten duen plaka bat dago gaur egun bertan). Ama sevillarra eta, agian, kapare odolduna zuen; aita, berriz, portugaldar jatorrikoa. 1609an, hamar urte eskas zituelarik, pinturarako dohain berezia zuela ikusirik, gurasoek Francisco Herrera Zaharra margolariarengana bidali zuten, pintura ikasketak harekin egin zitzan. 1610ean Francisco Pachecoren lantegian hasi zen lanean. Pacheco, pintore manierista izateaz gainera, irakasle, humanista eta artearen teorilari bikaina (\"El arte de la pintura\" idatzi zuen) zen, eta haren inguruan biltzen ziren Sevillako poetak eta pintoreak.\nDiego Velazquez berehala nabarmendu zen Pachecoren ikasleen artean. 1617an, Sevillako Margolarien Elkartearen azterketa gainditurik, margolari aske gisa hasi zen lanean. Pacheco maisuaren eragina ez zen arlo piktorikora mugatu; garai hartako beste jakintsu batzuek bezala, literatura klasikoan aditua zen, eta zerikusi handia izan zuen Vel\u00e1zquezen prestakuntza kultural eta literarioan. 1618an, Francisco Pachecoren alaba Juanarekin ezkondu zen. Bi alaba izan zituzten: Francisca, 1619an, eta Ignacia, 1621ean.\nLehen garai hartan Velazquezek eguneroko bizitzako gertaerak irudikatu zituen, izadi hilak batez ere, gauzaki soilenak aztertzeko aukera ematen baitzion. Materiaren tasuna adieraztea zen haren helburua, buztinaren distiraren, beiraren gardentasunaren eta metalaren islaren bitartez. Batez ere, itzalen eta argiaren arteko kontrastea nabarmendu zuen, gauzen tankera harrigarriro adieraziz, irudikatze hutsa baino harago. Gizakiak adierazgarritasun handiz irudikatu zituen, eta bolumenak iradokitzeko eran egurrezko eskultura polikromoko Sevillako eskola handiaren eragina izan zuen -Herrerarena bereziki-, eta baita Caravaggioren tenebrismoarena eta naturalismoarena ere, indar handia izan baitzuen garai hartan Sevillako pintore gazteen artean: \"Atsoa arrautzak frijitzen\" (1618, Eskoziako Galeria Nazionala, Edinburgh), \"Sevillako urketaria\" (1620 aldean, Apsley House, Londres), \"Jeronima de la Fuente ama agurgarria\" (1620, Prado Museoa, Madril), \"Hiru gizon mahaian\" (1618 aldean, Hermitage museoa, San Petersburgo).\nErlijiozko pinturak garrantzi handia zuen garai hartako pinturan, baina, gauza bitxia, Velazquezen koadro batzuetan erlijioa zeharka baizik ez da agertzen, eguneroko gertakari soil batean: \"Emauseko afaria\" (1618-1622, Irlandako Galeria Nazionala, Dublin), \"Kristo Marta eta Mariaren etxean\" (1618-1620, National Gallery, Londres). Garai hartakoak ditu baita ere: \"Magoen adorazioa\" (1619, Prado Museoa, Madril), \"San Joan Patmosen\" (1618-1622, National Gallery, Londres) eta \"Ama Sortzez Garbia\" (1618-1622, National Gallery, Londres). 1620an Diego de Melgar gaztea ikasle gisa hartu zuen; horrek, lehen obrekin dezenteko ospea lortu zuela erakusten du.\nMadrilen.\n1621ean Filipe III.a, Espainiako erregea, hil zen. Haren ondorengo Filipe IV.ak, aitonen seme gaztelarren ordez, gerora Olivares konde-dukea izango zen Gaspar de Guzm\u00e1nen esku utzi zuen gobernua. Andaluziako semea zenez gero, gortea gehienbat bere herritarrez, hau da, andaluziarrez, osaturik egon behar zela erabaki zuen. Hau ikusirik, 1622an Diego Madrila joan zen, gorteko margolari postua lortuko zuelakoan; baina lehen saiakera horretan esku hutsik itzuli behar izan zuen. Bidaia horretan Luis de G\u00f3ngoraren erretratua egin zuen: \"Don Luis de G\u00f3ngora y Argote\" (1622, Bostongo Arte Ederren Museoa).\nErregeren margolari postua nahi zuen Pacheco maisuak Vel\u00e1zquezentzat, horrek artistari eta haren gaitasun artistikoari heldutasuna ekarriko ziela baitzekien. 1623an, Juan Fonseca, Filipe IV.aren gorteko andaluziarretako baten laguntzaz, erregea zaldiz erretratatzeko eskaera egin zioten, eta arrakasta handia izan zuen San Felipe el Real elizan koadro hura jendaurrean erakutsi zutenean.\n1623ko urrian gortean hartu zuen egoitza (Concepcion Jeronima kalean, zehazki), \"erregeren margolari\" izendatu baitzuten -erregearen erretratugile ofiziala, beraz-. Emaztea eta alaba Francisca (Ignacia aurreko urtean hila baitzen) hiriburura eraman zituen, egokitzen aste batzuk igaro ondoren. Era askotara egin zuen Filipe IV.aren erretratua -zaldiz, zutik, gorputz erdiz, gerra jantzian, gorteko jantzian- eta baita haren familiarena ere; erretratu horien bitartez aise ikusten da erregearen beraren eta haren familiaren bilakaera. Geroztik, hornidura eta administrazioko hainbat kargu eman zizkioten, erregearen jauregiak margolanez hornitzea, besteak beste, eta zeregin horietan gogotik jardun behar izan bazuen ere, haiei esker orobat izan zuen margolaritzan bere gogara aritzeko astia eta askatasuna.\nLanbide hark erregearen margolan-bilduma, Europako hoberena, ezagutzeko aukera eman zion; hala, Tizianoren obra aztertu ahal izan zuen, eta haren eraginpean Sevillako obretako tenebrismoa baztertzen hasi zen. Bestalde, 1628an Rubens bera ezagutzeko aukera izan zuen Madrilen, eta El Escorialeko monasterioa elkarrekin bisitatu zuten. Hala, \"Bakoren garaipena\" (1628-1629, Prado, Madril) koadroak Tizianoren eta Rubensen eragina du, baina, hala ere, Espainiako margolarien jarrera errealista alde batera utzi gabe.\nItaliako lehen bidaia.\nRubensek Italia bisitatzeko aholkua eman zion, bertan Pizkundeko estilo piktorikoan sakontzeko eta bere karrerari bira osoa eman ahal izateko. 1629an erregeak bertara joateko baimena eman eta bi urteko lansaria aurreratu zion; beraz, urte horretako abuztuaren 10ean, Bartzelonako portutik Genovarantz abiatu zen. Bidaia horrek Velazquezen bizitza markatu zuen, beren prestakuntza Italian osatzea XVII. mendeko margolari guztien ametsa baitzen.\n1629ko abuztuaren 23an Genovara iritsi zen. Lehenik Venezian egon zen, eta Tiziano, Veronese eta Tintorettoren obra ezagutu zuen. Ferrara eta Bolonia ezagutu ostean, urtebetez Erroman bizi izan zen. Vatikanoko jauregian hartu zuen ostatu, Francesco Barberini kardinalaren babespean, eta pinturaren maisulan handiak ezagutu ahal izan zituen. Erroman \"Joseren tunika\" (1630, El Escorialgo monasterioa) eta \"Vulkanoren sutegia\" (1630, Prado, Madril) egin zituen, besteak beste. Hasierako errealismotik urrun daude bi obra horiek. Izan ere, Italiako egonaldian espazioa, perspektiba, argia eta kolorearen erabileran sakondu zuen. Besteak beste, anatomia ezagupenak hobetu eta testatu ahal izan zituela nabari da.\n1630eko udan, Erromako muinoetako batean zegoen eta ikuspegi ezin hobeak zituen Villa Medicira aldatu zen. Ordukoak ditu Villa Mediciko lorategiko bi ikuspegiak, \"Haitzuloko sarrera\" (1630 aldean, Prado, Madril) eta \"Ariadnaren pabiloia\" (1630 aldean, Prado, Madril), nahiz aditu batzuek Velazquezek Italian egin zuen bigarren egonaldikoak direla esaten duten. Vel\u00e1zquezek egindako paisaia hutsen adibide bakarrak dira, askatasun handiz eginak, dirudienez kanpoan margotuak, eta pintore modernoengan, Camille Corot frantsesarengan esate baterako, eragin handia izan zutenak. Adituen batzuen ustez, Inpresionismoko pinturaren aurrekariak dira.\nVilla Medicin bi hilabete inguru eman zituen. Gero, gaixoaldi baten ostean, Erromatik Napolira joan zen; han Jos\u00e9 de Ribera espainiar pintore ospetsua ezagutu zuen, eta Filipe IV.aren arreba eta Hungariako erregina zen Maria Austriakoaren erretratua (1630, Prado, Madril) egin zuen. Erretratu honekin 1623an hasitako garai artistikoa amaitu zuen. Aldi hura dotoretasunak eta bakuntasunak markatu zuten. 1631n Madrila itzuli zen.\nBetetasun aldia.\nMadrila itzulirik, 1629an jaiotako Baltasar Karlos printzea margotzeko eskatu zioten. \"Baltasar Karlos printzea nano batekin\" (1631, Bostongo Arte Ederren Museoa) margolanean aurreko etapa bukatua zela, eta tenebrismoa alde batera utzia zuela, erakutsi zuen. Estilo berrian giroa argitsuagoa da, eta koloreak biziberritu, berpiztu eta indartsu azaleratzen dira.\nHandik aurrera, pinturaren hainbat alderdi landu zuen, kolore grisak, arreak eta berdeak oso modu harmoniko eta bere-berean konbinaturik: erlijioa -\"Kristo gurutziltzatua\" (1632 aldean, Prado, Madril), \"Ama Birjinaren koroatzea\" (1635-1636, Prado, Madril)-, mitologia -\"Marte\" (1638 aldean, Prado, Madril)- ; erregearen eta haren familiaren erretratu sail bat egin zuen Buen Retiro jauregirako: \"Filipe III.a\" (1635 aldean, Prado, Madril), \"Filipe IV.a\" (1635 aldean, Prado, Madril) eta \"Baltasar Karlos, printze oinordekoa\" (1635 aldean, Prado, Madril) zaldiz erretratatuak, Rubensen eragina zuen estiloan pintatuak, Guadarrama mendiak atzean zituztela, paisajea eta erretratua bikain konbinatuz.\n\"Bredako errendizioa\" (1635 aldean, Prado, Madril) da bere koadro nagusietako bat; espainiarrek holandarrak Breda hirian garaitu izana dakar gogora, eta maisulan bat da, ez bakarrik Velazquezen lanean, baizik eta garai hartako margolaritza osoan, bai antolamenduari, eta bai erretratuak eta paisajea elkartzeari dagokionez, garaileak etsai garaitu adoretsuari eginiko omenaldi gisa.\nErregearen eta bere familiaren erretratuez gainera, Velazquezek erretratu ofizialak -\"Olivares konde-dukea\" (1636 aldean, Prado, Madril), \"Benaventeko kondea\" (1648 aldean, Prado, Madril)-, bere inguruko jendearen erretratuak -haren emazte \"Juana Pacheco\" (1632 aldean, Prado, Madril), \"Juan Mart\u00ednez Monta\u00f1\u00e9s\" eskultorea (1635 aldean, Prado, Madril) , \"Andrea haizemailearekin\" (1639, Wallace bilduma, Londres)-, animaliak -\"Zaldi zuria\" (1635-1640, bilduma pribatua), \"Orein burua\" (1626-1636, Prado, Madril) - eta baita bufoi eta pertsonaia bitxien erretratuak ere -\"Don Juan de Austria bufoia\" (1632 aldean, Prado, Madril) , \"Pablo de Valladolid\" (1635 aldean, Prado, Madril), \"Sebasti\u00e1n de Morra bufoia\" (1643-1649, Prado, Madril), \"Francisco Lezcano\" (1635-1645, Prado, Madril)- egin zituen.\nAldi hartan Velazquezezen lana inoiz baino oparoagoa izan zen eta, garai hartako margolari askok ohi zuenez, lankide talderik edo lantegi antolaturik ez bazuen ere, izan zuen laguntzaile bikain bat, Juan Bautista Mart\u00ednez del Mazo, 1633an haren alaba Franciscarekin ezkondu zena. Alabaren etorkizuna ziurtatzeko asmoz, ganberako giltzari lanpostua utzi zion suhiari. 1643an Velazquez ganbarako laguntzaile izendatua izan zen. Beste alde batetik, urte haietan gortean eta erregeren inguruan ezbehar ugari gertatu ziren: haren babesle izandako Olivares konde-dukearen kargugabetzea eta erbestea 1643an, Elisabet erreginaren eta Francisco Pachecoren heriotzak 1644an eta, 17 urte besterik ez zuela, Baltasar Carlos printzearen heriotza 1646an.\nItaliako bigarren bidaia.\n1649an beste bidaia bat egin zuen Italiara. 1649ko urtarrilaren 21ean Genovara iritsi zen, Malagatik abiatuta. Erregearentzat artelanak erosteko aginduaz joan zen (Veronese eta Tintorettoren obrak erosi zituen Venezian), baina aldi berean ikasten eta lanean jarraitu zuen. Lehenengo bidaian gertatu zen bezalaxe, Genovan lehorreratu zenetik bere estilo piktorikoa guztiz aldatu zen: argitasuna itzuli egin zen, berriro ere, horrela perspektiba gehitu eta airetiko ikuspegia lortu arte. Estiloan izandako aldaketa horiek bere heriotzeraino iraun zuten.\nErroman egin zuen bere erretratu garrantzitsuenetako bat: Inozentzio X.a aita santuarena (1650, Palazzo Doria-Pamphili, Erroma). Vel\u00e1zquezen obraren azken aldiaren agerkari da erretratu hau, inpresionismoaren aitzindarietako bat izan zena. Horixe izan da urteetan, Espainiaz kanpora, haren obra ezagunena; sarritan kopiatu zuten, eta berehalako ospea lortu zuen Italian.\nAditu askoren ustez, Italian egina da, halaber, \"Ispiluko Venus\" (1648-1650, National Gallery, Londres), XIX. mende aurreko espainiar pinturako emakume biluzi bakarretako bat. Italiar tradizioei jarraituz egin zuen, baina Vel\u00e1zquezek ez zuen, haiek bezala, bere eredua ez idealizatu, ez ezkutatu. Autore batzuek haren amorantea zela defendatzen dute, eduki zuen sasikumearen ama, alegia. Maisutasunez erretratatu zuen emakume hori, haren izaera ezkutatuz eta bere estiloan hain ohikoa zen elementu bat erabiliz: ispilua.\nAzken urteak.\n1651. urtean Madrilera itzuli zen eta gortean jarraitu zuen lanean. Azken aldiko lanak ez ziren oso ugariak izan, baina bai gaietan eta bai estiloan berrizaleak izan ziren; erregea berriz ezkondu baitzen, geroztikako erretratu gehienetan Mariana Austriakoa, haren emazte gaztea, eta haren umeak agertzen ziren. Velazquezek izaki ahulak eta hits samarrak bailiran erretratatu zituen pertsona haiek, beren jantzi dotoreen barruan ezin mugiturik bezala, pertsonen, jantzien eta inguruko altzarien eta apaingarrien koloreen artean harmonia jakin bat antolaturik: jantzien arrosa hitsak eta gris urre kolorezkoak errezelen gorriminarekin lotu zituen, eta kontsolen eta ispiluen urre kolore motelduekin orobat. Hala, mundu itxi bat irudikatu zuen, iradokia adierazia bainoago, pertsonak, gauzakiak eta haien islak bat eginik agertzen zituena; sail horretakoak ditu, besteak beste: \"Mariana Austriakoa erregina\" (1652-1653, Prado, Madril), \"Margarita infanta\" (1653-1656, Kunsthistorisches Museum, Viena), \"Felipe Pr\u00f3spero printzea\" (1659 aldean, Kunsthistorisches Museum, Viena)...\nVelazquezen lan eta ibilbide osoa bere baitan biltzen duten bi koadro daude: \"Meninak\" (1656, Prado, Madril) eta \"Iruleak\" (1655-1660, Prado, Madril). \"Meninak\" koadroak erregearen familiaren eguneroko bizitza irudikatzen du talde erretratu baten bidez: infanta edo errege-erreginaren alaba txikia erdian, eta haren inguruan ohorezko damak, ipotxak, Velazquez bera koadroa pintatzen eta, atzean, ispiluan islaturik, errege-erreginak. Koadro horrek berrikuntza handia ekarri zuen pinturara, familia baten erretratu soil bat baino askoz gehiago baitzen: espazioa irudikatzeko bilaketa harrigarri bat. Koadro horren antolamenduak gela horren barruan dagoelako irudipena sortzen dio ikusleari, koadroko pertsonaiak ikuslearen atzean dagoen norbaiti begira baitaude, atzealdeko ispiluan ageri diren errege-erreginei, alegia, eta haiexek ikusten ari diren gauza bera ikusten baitu ikusleak ere. Argi zuzena eta argi islatua ezin konta ahalako \u00f1abardurez dago pintatua, eta argiaren mugimendua eta argiak formetan eta koloreetan sortzen dituen efektu askotarikoak gailentzen zaizkie erretratuei berei. \"Iruleak\" koadroan Atena jainkosarengandik ihesi zebilen Arakne irule trebearen mitoa tapiz-ola batera aldatu zuen Velazquezek, eta aurrealdean lantegi horretako iruleak irudikatu zituen, errealitatea eta irudimena, iragan mitikoa eta orainaldia nahasturik.\n1659an hainbeste desiratzen zuen Santiagoko Ordena jaso zuen eta, hurrengo urteko abuztuaren 6ean, Madrilen hil zen, erregearekin Faisaien uharteko konferentzian izan ondoren. Biharamunean, San Juan Bautistako elizan lurperatu zuten, Santiagoko Ordenaren ohore guztiekin. Bere emaztea zazpi egun geroago hil zen.\nVelazquezen eragina.\nJarraitzaile gutxi utzi zituen, eta ez zuen ospe handirik izan XIX. mende hasiera arte. Hala ere, eragin handia izan zuen geroztikako pintore eta joera askorengan. Hasteko, haren ondoren indarra hartu zuen Madrilgo eskolako pintoreengan (Juan Carre\u00f1o de Miranda, Claudio Coello), baita Goyarengan ere, eta liluraturik utzi zituen Manet, Monet, Whistler eta beste pintore inpresionista batzuk, aitzindaritzat hartu ere baitzuten.\nVelazquezen koadro gehienak Madrilgo Prado Museoan daude -50 bat koadro, horien artean haren maisulan guztiak-; orobat daude haren koadroak Londresko National Gallery museoan eta Vienako Kunsthistorisches Museum-en."}
{"id": "23808", "revid": "2048", "url": "https://eu.wikipedia.org/wiki?curid=23808", "title": "Artzain Onaren katedrala", "text": "Artzain Onaren katedrala Donostiako katedrala da, 1897an Manuel Etxabe arkitektoak estilo neogotikoan eraikia. Erdialdean dago, Artzain Onaren plazan. Donostiako elizbarrutiaren egoitza nagusia eta Iru\u00f1ea eta Tuterako artxidiozesiaren barnean dago. Donostiako eliza nabarmen eta handiena da.\nLatindar gurutze itxurako oinplanoa du. Sarrerako atarian, tinpanoan, Eduardo Txillidaren alabastrozko gurutzea dago. Neogotiko estilokoa da eta 1953. urtea ezkeroztik katedral maila du.\nHistoria.\n1881ean Errege Aginduz, Donostiak elizbarruti berri bat izango zuela erabaki zen. Parrokia berri bat ere eraikiko zen hiriko hegoaldean, biztanleak aspalditik eskatzen ari zirena, gerora Amara\u200eko zabalgunea deituko zen eremuan. 1887ko abuztuan Donostiako Udalak Urumea ibaiaren eta Kontxako hondartzaren arteko hondartza eta padura eremua laga zuen eliza berria eraiki zedin. Amaituta egon arte, elizkizunak eliza soil batean egin ziren, Loiola eta Printzearen kaleen artean egurrez eraikia.\n1887ko abenduan, Martin Lorenzo Urizar Zalduegi-Ari\u00f1o buru zuen eraikuntza batzorde batek proiektuen lehiaketaren arauak ezarri eta aurrekontua 750.000 pezetatan ipini zuen. Halaber, elizaren edukiera eta arkitektura estiloa zeintzuk izan beharko zuten zehaztu zuen. Lehiaketara lau proiektu aurkeztu ziren, eta Manuel Etxabe donostiarrarena hautatu zen, eraikuntza lanen zuzendaritzaren ardura ere eman zitzaiolarik. Eliza berria Artzain Onaren omenez sagaratu zen.\nEraikina.\nDirudienez, Etxabe proiektua gauzatzerako unean Koloniako katedralan oinarritu omen zen, donostiar tenpluaren neurriak honakoak dira: 1.915 metro karratuko azalera, nabeen 25 metroko garaiera, 75 metro garaierako dorre bat, 64 metro luzeko erdialdeko nabea eta gehienezko 36 metro zabaleko gurutzadura, eta denera 4.000 pertsonentzako edukiera.\nOrganoa.\nKatedraleko organoa tenpluaren koroaren goialdean 1954ko urtarrilaren 19an inauguratu zuten, Donostiako elizbarrutia sortu eta hiru urte pasa eta gero eta katedrala eraiki eta hilabete batzuk geroago. Cavaill\u00e9-Coll organoak Aquilino Ametzuak egindako organo bat ordezkatu zuen.\nZaharberritzea.\nKatedrala zaharberritua izan da behin baino gehiagotan, azken aldia 2019-2020 izanik. Elizaren jabetzako eraikina izanik ere, zaharberritze lanen finantzaketaren %87 erakunde publikoek egin zuten, Donostiako EH Bilduk salatu zuenez. Salaketa horren arabera, Eneko Goia alkateak diru publikoko 400.000 euro eman zizkion Juan Ignacio Munilla apezpikuari, udal aurrekontuetan onartu gabe.\nErabilera.\nEgunero dago irekita eta igande eta larunbatero ematen dituzte mezak. Kultuz gain, musika arloa beste erabilera nagusietakoa da, besteak beste bertan Musika Hamabostaldia antolatzen dutelarik.\nBestalde, haurrek elizaren kanpoaldea erabiltzen dute kirol ezberdinak egiteko."}
{"id": "23809", "revid": "688", "url": "https://eu.wikipedia.org/wiki?curid=23809", "title": "Felipe Gonz\u00e1lez", "text": "Felipe Gonz\u00e1lez M\u00e1rquez (Dos Hermanas, Sevilla, Espainia, 1942ko martxoaren 5a) politikaria eta enpresaburua da. Espainiarra jaiotzez, Espainiako lehendakari izan zen hamalau urtez (1982\u20131996); eta, 2014az geroztik, kolonbiar nazionalitatea ere badu. PSOEko idazkari nagusia izan zen 1974tik 1997ra eta alderdiaren aldaketa bultzatu zuen, ikuspegi marxista izatetik jarrera sozialdemokrata izatera igaro baitzen.\nMonarkiaren lehendabiziko gobernuetan oposizioko buru izan zen, eta Espainiako gobernuburu hautatu zuten 1982an, bai eta 1986an, 1989an eta 1993an ere. Haren agintaldian, Espainia Europako Ekonomia Erkidegoan sartu zen, eta Mendebaldeko Europako gainerako herrialdeen garapen-maila lortzeko bidean jarri zen. Presidente izan zen azken fasean, haren inguruan zenbait ustelkeria-eskandalu piztu ziren, eta GAL heriotza eskuadroiaren eskandaluak ere Gonz\u00e1lez zipriztindu zuen. 1996an, hauteskundeak galdu eta gero, politika aktiboa utzi zuen.\nGaur egun, bere agintaldian lortutako kontaktuei esker, enpresaburu aberatsa da.\nBiografia eta hasierako urteak.\nFelipe Gonz\u00e1lez M\u00e1rquez Dos Hermanasen jaio zen, Sevillan (Espainia), 1942ko martxoaren 5ean. Aita Felipe Gonz\u00e1lez Helguera zuen, Rasines (Kantabria) herrian jaiotako abeltzain enpresaria eta, halaber, Izquierda Republicanako eta UGTkoa kidea; ama Juana M\u00e1rquez Dom\u00ednguez zuen. Familiak Sevillako Bellavista auzoan behi salmentarako negozioa zuenez, maila ekonomiko nahiko ona zeukan. Horri esker, Felipe Gonz\u00e1lezek Klaretar Aiten eskolan batxilergoa egin zuen eta aurre-unibertsitatea San Isidoro institutuan, biak ere Sevillan. Geroago, zuzenbideko lizentziatura lortu zuen hiri hartako unibertsitatean.\nGaztaroan, \"Juventudes Universitarias de Acci\u00f3n Cat\u00f3lica\" eta \"Juventudes Obreras Cat\u00f3licas\" alderdietako militante izan zen, biak demokristauen gertukoak, baina 1962an, \"Juventudes Socialistas\" alderdian sartu zen eta, bi urte geroago, PSOEn.\n1965ean, zuzenbideko ikasketak amaitu zituen eta, 1966an, lan kontuetan espezializatutako abokatu lanak egiten hasi zen Sevillan. Denbora tarte horretan, 1965 eta 1969 artean, PSOEko Batzorde Probintzialeko kide izan zen Sevillan; 1969 eta 1970 artean, Batzorde Nagusiko kide izan zen eta, 1970az geroztik, Batzorde Betearazlean egon zen, klandestinitatean \"Isidoro\" ezizenaz. Francisco Francoren diktaduraren aurkako manifestazioetan parte hartzeagatik atxilotua izan zen 1971n.\nUrte haietan, PSOEren berrikuntzarako mugimenduak hasi ziren, barrualde guztiak eta erbestean zegoen talde batek Rodolfo Llopis idazkari nagusiak erbestetik zuzentzen zuen zuzendaritza lekualdatu nahi zuenean, 1971n, UGTren Kongresuan eta 1972an PSOEren Kongresuan arrakasta izango zuen jarrera. 1972ko PSOEren Kongresuan, Llopisek bere kargugabetzeari uko egin zion, alderdia bi zatitan banatzea eraginez: Llopisen \"PSOE Historikoa\" eta \"PSOE Eraberritua\": haren zuzendaritzaren kideetako bat Gonz\u00e1lez zen.\nSuresnesen (Frantzia) egin zen 1974ko \"PSOE Eraberritua\"ren Kongresuan, idazkari nagusia aukeratu behar zuten eta euskal hiritar eta andaluziarren nukleoen arteko itun batek Felipe Gonz\u00e1lez hautatu zuen kargu horretarako.\n1977ko hauteskunde demokratikoen ondoren, Gorteetako diputatu eta oposizioko alderdi nagusiaren buru izan zen; 1979an ere kargu berak izan zituen, 121 diputatu lortzean, eta gobernu alternatibo bilakatu. Adolfo Su\u00e1rezen gobernuan zehar, Manuel Guti\u00e9rrez Mellado presidente orokor eta presidenteordeak Gonz\u00e1lezi Gerra Zibilaren eta errepresio frankistaren inguruan ez eztabaidatzeko eskatu zion, bere belaunaldikoak desagertu arte.\nAlderdiak postulatu marxista uzteko eta sozialdemokrazia erreformistarantz eboluzionatzeko Gonz\u00e1lezen asmoak porrota ekarri zion 1979ko maiatzeko Kongresuan ezkerraldeko PSOEaren aurrean.\nGobernuko presidente (1982-1996).\n1982-1986.\n1982ko urriaren 28ko hauteskunde orokorretan PSOE alderdiak bozen % 48,11 eta 202 diputatu lortu zituen, Espainiako demokrazian alderdi batek gehiengo osoa lehenengoz lortu eta ordu arte diputatu kopuruaren zifra altuena hartu zuen. Diputatuen Kongresuak Felipe Gonz\u00e1lez Espainiako Gobernuko presidente hautatu zuen eta gobernu bat hasi zuen Alfonso Guerra presidenteordearekin. Arrakasta horrek 1936ko hauteskunde orokorrak geroztik lehen aldiz ezkerreko alderdi batek gobernua eratu behar zuela esan nahi zuen. Gainera, historialari askoren ustez, Espainiako trantsizioari amaiera eman zion bigarren legislaturaren hasiera izan zen.\nFelipe Gonz\u00e1lezek zuzendutako gobernuek ez zuten sozialismoa ezartzeko inongo asmorik -nazionalizatutako gauza bakarra tentsio altuko sare elektrikoa izan zen- eta Indalecio Prietoren moderazioa zuen oinarri.\nPrograma anbiziotsua aurkeztu zuen PSOEk 1982ko kanpainan. Demokrazia kontsolidatu nahi zuen eta krisi ekonomikoari aurre egin \u2014800.000 lanpostu berri agindu zituen\u2014. Hezkuntza, osasun eta pentsioetan ere gizarte justuago eta berdinzale baten alde egingo zuela agindu zuen.\nHala ere, Calvo Sotelok utzi zion egoera ekonomiko eta politikoa ez zen erraza. Ekonomiak geldi zegoen artean ere, langabezia % 16koa zen eta inflazioa ez zen % 15etik jaisten. ETAren terrorismoak bere hartan segitzen zuen, kolpisten mehatxuak bezala. Irailaren 30ean, lau buruzagi hartu zituzten atxilo Madrilgo hainbat puntu estrategiko hartzekotan zeudenean eta gerra egoera deklaratu behar izan zuten. Iritzi publikoak ez zuen horren berri izan eta, 1984ko apirilean, bi koronel eta bi teniente koronel 12 urteko kartzela zigorra betetzera kondenatu eta armadatik bota egin zituzten.\nGainerako autonomia estatutu proiektuak ere onartu ziren eta, konpetentziak komunitate autonomoei transferitu zitzaizkienean, deszentralizazio handi bat gauzatu zen gastu publikoan. Hala ere, Jos\u00e9 Antonio Ardanzak, 1984az geroztik Euskal Autonomia Erkidegoko lehendakaria zenak eta Jordi Pujolek, 1980tik Kataluniako Generalitateko presidentea zenak, autogobernu maila handiagoa eskatzen zuten, komunitate autonomoak berdintzeko saioei aurre eginez.\nRumasa.\n1983ko otsailaren 23an, Espainiako Gobernu sozialistak Rumasa desjabetu zuen: Gizarte Segurantzari 11.977 milioi pezeta zor zizkion eta, horregatik, kontabilitate-liburuek ez zuten zuzentasunik erakusten, bankarrota garbia baitzen hura.\nRuiz-Mateos ez zen ados egon desjabetze horrekin eta demanda jarri zion gobernuari, kalte-ordaina eskatuz. Dibisa-ihesa, iruzurra eta bidegabeko eskuratzeak egotzi eta kartzelan sartu zuten.\n1989ko maiatzean, Ruiz-Mateosek Miguel Boyerri sekulako ukabilkada eman zion (desjabetze garaian Ekonomia eta Ogasun ministro zen, hain zuzen), hitz hauexekin:\nGAL.\nHasiera batean, gobernu sozialistek kartzelan zeuden etakideen birgizarteratzea bultzatu zuten, ETAren bortizkeria kondenatu eta handik aldentzen ziren kasuan; aldi berean, haien agintaldian zehar, ETAren aurkako gerra zikina emendatuz joan zen, GALen eskutik.\nGALen lehen ekintza 1981ean izan zen, Hendaian bi frantses hiritar bahitu zituenean. 1983an, hirixka berean, Segundo Marey bahitu eta torturatu zuten; ETA-rekin elkarlanean zebilen beste hiritar batekin nahastu zuten eta, handik bederatzi egunera, aske utzi zuten. 1987 urtera arte, GALek 28 pertsona hil zituen.\nJos\u00e9 Amedo eta Michel Dom\u00ednguez poliziak atxilo hartu zituztenean eta Segundo Mareyren bahiketarekin lotu zituztenean, Barne Ministerioaren fondo erreserbatuekin finantzatzen ari zirela atera zen argitara eta Jos\u00e9 Barrionuevo Barne ministroak dimititu behar izan zuen. Jos\u00e9 Luis Corcuerak haren postua hartu zuen. Segurtasun Legea atera zuten, atean emandako ostikoaren Legea ezizena zuena, poliziari etxeetan sartzeko aukera zabaltzen baitzien epailearen baimenaren beharrik gabe. Tribunal Konstituziogileak ezerezean utziko zuen gero lege hori.\nOTAN-en segitu ala irteteko erreferenduma eta Europako Ekonomia Erkidegoan sartzeko aukera.\nHasiera-hasieratik, gobernu sozialistak Espainia Europan sartzeko aukeraren alde egin zuen.\n1985ean, hamar kidez osatutako Europako Ekonomia Erkidegoan sartzeko negoziazioak aurreratuta zeuden eta, ekainaren 12an, atxikitze ituna sinatu zen Madrilen, 1986ko urtarrilaren 1ean, gauzatu zelarik.\nOTAN-en arazoa ez zen hain erraz konpondu, ordea. Europako Ekonomia Erkidegoan sartu eta gero, Espainia OTAN barruan egon ala ez erabakiko zuen agindutako erreferenduma egiteko ordua iritsi zen. Baina, garai honetarako, Felipe Gonz\u00e1lez eta bere gobernua bertan jarraitzearen aldekoak ziren, beti ere 3 baldintza betetzen baziren:\nGonz\u00e1lezek, lehenengo, bere alderdiko kideak konbentzitu behar izan zituen 1984ko abenduko XXX. kongresuan eta iritzi horrek emandako birak Fernando Mor\u00e1n Kanpo-Arazotako ministroaren dimisioa ekarri zuen, ez baitzegoen ados horrekin.\nFelipe Gonz\u00e1lezek bere dimisioa aurkeztuko zuela agindu zuen ezezkoa ateratzen bazen, baina, baiezkoa lortu zen. 1986ko martxoaren 12an egindako erreferendumean, 11,7 milioik eman zuen baietza (% 52k), 9 milioik (% 40k) ezetza eta 6,5 milioik zuriz bozkatu zuten. Ezezkoa izan zen garaile Katalunian, Euskal Autonomia Erkidegoan, Nafarroan eta Kanarietan.\nErreferendumaren emaitzak Felipe Gonz\u00e1lezen lidergoa indartu zuen eta, urte horretan bertan egin ziren hurrengo hauteskundeetan ere, 18 diputatu gutxiago izan zituen arren, gehiengo absolutua lortu zuen. Krisi ekonomikoak atseden eman zuen eta, 1992a arte, behintzat, hazkunde fasean sartu zen Espainian: horrek guztiak emaitzetan eragina izan bide zuen.\n1986-1989.\nFelipe Gonz\u00e1lezek hauteskundeetarako deia egin zuen 1989ko urrian eta berriro lortu zuen gehiengo absolutua, baina eserleku bakarrak eman zion garaipena: hiri handienetako nagusitasuna galdu zuen.\nHauteskuden haietan lehen aldiz aurkeztu zen PP alderdia, ideia liberal, kontserbadore eta demokristauak bildu nahian, Europako zentro-eskuinaren pare. Zerrenda buru, Antonio Hern\u00e1ndez Mancha joan zenean alderdiaren agintea eskuratu zuen Manuel Fraga Galiziako Xuntara joan zen, baina Jos\u00e9 Mar\u00eda Aznar proposatu zuen. PP berri horrek botoen % 25,6 lortu zituen eta 107 eserleku, PSOEren 176 eserlekuetatik urruti.\n1989-1993.\nUstelkeria kasuak argitaratzen.\nJuan Guerra kasua azaleratu zen 1989an, PSOE eta bere gobernua ilundu zuen lehen eskandalu handia. Felipe Gonz\u00e1lezek Alfonso Guerra gobernuko presidenteorde izendatu zuenetik, honek bere familiarentzat zuzenean etekina ateratzeagatik salatua izan zen. Juan Guerra langabeziagatik 28.023 pezeta (150 euro inguru) kobratzen zituen langabetua zen eta, 1989. urte amaieran, PSOE alderdiak Andaluzian Gobernuko Ordezkaritzaren bulego ofizialean bere anaiaren laguntzaile gisa lan egiteko kontratatu zuen. Hala ere, bulegoa egokitzen ez zitzaizkion beste ekintza desberdin batzuetarako erabiltzen zen. Ondorioz, Juan Guerra eroskeriagatik, zerga-iruzurragatik, influentzia-trafikoagatik, prebarikazioagatik, funtsaren bidebako erabiltzeagatik eta jardunen usurpazioagatik salatua eta epaitua izan zen. Auzitegi Gorenak, Andaluzian Gobernuko Ordezkaritzaren bulegoaren erabileraren inguruan errugabetzat jo zuen.\nJuan Guerraren kasua bere emazte ohi \u00c1ngeles L\u00f3pez Rubiori esker ezagutu zen. Honek, bere senargaiaren eskutik jasotzen zituen astinaldiez nazkaturik, bere senarra arriskuan jartzen zuen dokumentazioa zabaldu zuen oposizioko liderra zen Manuel Fragaren eskuetara heldu zen arte. Juan Guerra 1995ean kondenatu zuten Juan Jos\u00e9 Arenasekin batera. 2001eko apirilean, Auzitegi Konstituzionalak epaiketa baieztatu zuen.\nJuan Guerraren eskandaluak gobernuko presidenteordea zen Alfonso Guerraren dimisioa eragin zuen eta 1990ean ospatutako XXXII. kongresuan bistan geratu zen PSOE-ren barne-zatiketa areagotu zuen. Hartan, guerrismoa aurrez-aurre atera zitzaion Gonz\u00e1lezen aldeko sektore berritzaileari eta barne borrokak zirauten, 1991n eskandalu berri bat agertu zenean El Mundo egunkarian: Filesa auzia.\nOraingo honetan alderdi osoa zipriztintzen zuen kasuan, hainbat enpresen (Filesa, Malesa eta Time-Export) sorkuntzan egondako ustelkeria azaleratu zen eta, honen helburua, 1989ko hauteskunde kanpainatan eragindako gastuei aurre egin nahian, PSOE alderdia legez kanpo finantzatzea zen. Jos\u00e9 Mar\u00eda Sala i Griso senatari sozialista merkataritza-dokumentuetan egindako faltsukeriagatik eta legez kontrako elkarte bat sortzeagatik kondenatu zuten. Hala ere, Auzitegi Konstituzionalak merkataritza-dokumentuetan egondako faltsukeriaren inguruko zigorra ezeztatu egin zuen. Honez gain, Auzitegi Gorenak Carlos Navarro diputatu sozialista eta Luis Oliver\u00f3 eta Alberto Flores Filesa enpresaren arduradunak kondenatu zituen. 2000ko abenduaren 1ean Jos\u00e9 Mar\u00eda Aznarren gobernuak indultu partziala eman zien eta, ondorioz, beraien zigorrak erdira jaitsi ziren.\nPSOEren hirugarren kasu bat Ibercorp kasua izan zen, 1992ko otsailean El Mundon agertu zena. Espainiako Bankuaren gobernadore zen Mariano Rubio salatu zuten eta kartzela zigorra ezarri zioten bere laguna zen Manuel de la Concharen Ibercorp finantza erakundean diru beltza zuen kontua izateagatik. Rubio izendatu zuen Carlos Solchaga Ekonomia eta Ogasuneko ministro ohiak diputatu izateari utzi beharrean izan zen.\nEgoera honetan, ustelkeri eskandalu hauen artean, desenkantua nagusitu zen. PSOE guztiz sinesgarritasuna galduta geratu zen eta ez zuen PP-ri eragiten zion \"Naseiro kasua\" aurkeztu zuenean ezer lortu.\n1992ko ekitaldi erraldoiak eta gizarte krisia.\nKlima politiko latz honetan, 1992an, Bartzelonako Joko Olinpikoak burutu ziren, 171 herrialdeek parte hartu zutelarik. Espainiarrentzat urte ona izan zen, Seulen 4 besterik ez bazituzten lortu, 32 domina lortu zituzten oraingoan.\nUrte berean, Erakusketa Unibertsala izan zen Sevillan eta, 112 herrialde eta 23 nazioarteko erakundek parte hartu zuten, 18.000.000 bisita lortuz.\nOTAN-en geratzeko erreferenduma ere bete behar izan zen eta Zaragoza eta Torrej\u00f3n de Ardozeko estatubatuarren baseak eraitsi zituzten, Rota eta Mor\u00f3n de la Frontera bakarrik geratu zirelarik. Era berean, gobernuak armadaren hiru unitate bidali zituen Golkoko lehen gerran (990-1991) AEB-eri laguntzeko.\n1992ko ospakizun erraldoi haiek ekonomia atzerapena ezkutatzen lagundu zuten: langabeziak goia jo zuen, 3,5 milioi langabetu baitzeuden, populazio aktiboaren %24.\n1992ko maiatzean, UGT eta Langile Komisioak sindikatuek lehen greba orokorra konbokatu zuten gobernuaren \"dekretazoak\" langabezia prestazioak moztu zituelako.\nBaina, 1992an dena ez zen porrota izan. Terrorismoaren aurkako borrokan eta frantsesekin elkarlanean, ETAko 3 zuzendari nagusienetakoak atxilo hartu zituzten Bidarten.\nAlderdia tira-biran zebilen oso eta \"guerristek\" beraiek ere gobernuaren greba legearen proiektua kritikatu zuten. Ika-mika haiek hauteskundeak aurrerarazi zituzten, 1993ko ekainerako ezarri zirelarik.\n1993-1996.\nHarrigarria bazen ere, PSOEk berriro irabazi zuen 1993ko ekaineko hauteskundeetan eta Jos\u00e9 Mar\u00eda Aznarren PPk, bere burua seguru ikusten zuen arren, makurtu beharra izan zuen berriz ere (159-141), baina sozialistek agur esan behar izan zioten gehiengo absolutuari, 17 eserlekuren faltan. Akordioak egin beharrean izan zen kataluniar eta euskal nazionalistekin.\nKrisi ekonomikoa izan zen gobernuaren arazo larriena. 1993 amaieran, Ekonomia eta Ogasun ministroa zen Pedro Solbesek neurri bereziak hartu zituen langabezia sustatzeko eta, denbora partzialeko kontratuak eta gazteentzako praktikaldietako kontratuak itzuli ziren. Sindikatuentzat zabor-kontratuak ziren haiek eta UGT eta Langile Komisioak sindikatuek 1994ko urtarrilaren 27rako greba orokorrera deitu zuten eta arrakasta handiz lortu ere.\nHau horrela, sozialistek bai lortu zuten beste indar politiko eta sindikatuekin akordioa, pentsioen gaian, 1995eko apirileko Toledoko Itunak sinatu zituztelarik.\nAtzerriko politikari dagokionez, OTAN Jugoslaviako Gerran sartu zenean gertatu zen eta espainiar gobernuak parte zuzena izan zuen hartan. Artean, Kanpo Arazoetarako ministro Javier Solana OTANen idazkari orokor egin zuten.\nBaina arazo larriena, berriz ere, eskandaluak izan ziren. 1993 bukaeran, Espainiako Bankuak Banco Espa\u00f1ol de Cr\u00e9dito interbenitu zuen eta Mario Conde lehendakariak postua utzi behar izan zuen. Handik urtebetera, iruzur salaketaz epaitu zuten eta kartzelan sartu. Javier de la Rosa ere atxilotu zuten, hari ere iruzurra leporatuta, Gran Tibidabo enpresa eta KIO talde inbertsore kuwaitarraren ordezkari zela. 1994ko urrian kartzelatu zuten eta hurrengo otsailean atera zen, 1.000 milioi pezetako fidantza ordaindu eta gero.\nLui Rold\u00e1n Goardia Zibilaren zuzendari nagusiaren kasuak oihartzun itzela izan zuen. 1993ko azaroan argitu zuten eta haren kanporaketa eragin zuen. Luis Rold\u00e1n 1986ko urriaren eta 1993ko abenduaren artean, Guardi Zibilaren zuzendaria izan zen. Bere kargua eraikuntza-lanen komisioetatik, eraikitzaileei eginiko iruzurretatik eta Barne Arazoetako Ministerioak gordetako funtsaren bidebako erabileratik legez kontra aberasteko erabili zuen. Horrez gain, Rold\u00e1nek 1990az geroztik gordetako funtsetik eta Rafael Veraren bitartez, hilero 30.000 euroko gainsoldatak jaso zituen. Kopuru hori 60.000 eurora igo zen 1991tik kanporatua izan zen arte.\n1998ko otsailean, Madrilgo Auzitegi Nazionalak Rold\u00e1ni 28 urteko kartzela-zigorra ezarri zion, funts publikoaren bidebako erabiltzeagatik, sobornatzeagatik, iruzurkeriagatik eta zerga-iruzurragatik salatua izanik. Rold\u00e1nek epaiketan zehar gordetako funtsetik 2.614.403 euro baino gehiago eta zergetatik 11 milioi euro legez kanpo jaso zituela aitortu zuen. 1999an, Auzitegi Gorenak zigorra 31 urtetara luzatu zion. Honez gain, 9.616.194 euroko isuna ezarri zion eta 3.479.259 euroko indemnizazioa ordaindu beharko lioke estatuari. Rold\u00e1nekin batera, Blanca Rodr\u00edguez-Porto bere emaztea eta Jose Esparza bere izen-emaile ohia ere kondenatuak izan ziren. Bigarrenak Luis Rold\u00e1n 9 milioi euro baino gehiago gordetzen lagundu zuen.\nEskandalu haien guztien aurrean, sozialistenganako konfiantza jaisten ari zen eta, bai PPko Jos\u00e9 Mar\u00eda Aznarrek eta baita IUko Julio Anguitak ere, Gonz\u00e1lezen dimisioa eskatu zuten.\n1995eko martxoan, beste eskandalu handi bat atera zen argitara. Enrique Rodr\u00edguez Galindo hartu zuten atxilo, Lasa eta Zabalaren hilketan inplikatua zegoelako.\n1983an ETAko ustezko kide Lasa eta Zabala bahitu, hil eta gorpuak karez ezkutatu zituzten hartan parte hartu zuen eta hilotzak handik urte pare batera aurkitu zituzten, Bussoten (Alicante). 2000ko apirilean egin zen epaiketa eta Rodr\u00edguez Galindo eta beste mando eta Intxaurrondoko goardia zibil batzuk epaitu zituzten hartan: 67 eta 71 urteko kartzela zigorrak egotzi zitzaizkien.\nHandik gutxira, beste eskandalu batek egin zuen eztanda: CESIDen paperak. Zerbitzu Sekretuen bigarren buruzagi Juan Alberto Perot-ek politikari sozialista gehiago GALekin erlazionatzen zituzten hainbat dokumentu harrapatu zituen eta, El Pa\u00edsen esanetan, bazirudien Mario Conderi eman zizkiola estatuko buruzagiei xantaia egin ahal izateko, bere burua eta Javier de la Rosarena libratzeko xedean. Haietako batzuk telefono-entzute ilegalen transkripzioak ziren eta, horregatik, Narc\u00eds Serra presidenteordeak \u2014Defentsa ministroa entzuteak burutu zirenean\u2014 dimisioa aurkeztu beharrean izan zen.\nGarc\u00eda Vargas Defentsa ministroak ere \u2014artean lehendakari zen enpresa horretan\u2014 dimititu behar izan zuen, Renferen lurrak espekulazioz saltzeko ekintzetan inplikatuta zegoelako. 2001ean, Tribunal Gorenak Audientzia Nazionalaren sententzia berretsi zuen eta entzute ilegalen errua CESID-eko zazpi kideei egotzi zien, Emilio Alonso Manglano jenerala eta Perote koronela.\n1995eko maiatzean, udal eta autonomia hauteskundeak izan ziren eta, une horretan, apirilaren 20an, salbu atera bazen ere, ETAk Jos\u00e9 Mar\u00eda Aznarri egin zioten atentatua. Luis Rold\u00e1n ere atxilo hartu zuten, erbestean iheslari zela. Hauteskunde haietan, PPk aurrea hartu zion PSOEri eta probintzia-hiriburu eta hiri handi gehienak PPren eskuetara joan ziren.\nEskandalu haien guztien ondorioz, CiUko lider eta Kataluniako Generalitaten lehendakari Jordi Pujolek gobernuari ez zioten handik aurrera lagundu eta hura gutxiengoan geratu zen Legebiltzarrean. Felipe Gonz\u00e1lez hauteskundeetara deitu beharrean izan zen, 1996ko martxoaren 3rako. PPk irabazi zituen, baina ez uste zuen gehiengoaz, 300.000 botoz, baizik (9,7 milioi-9,4 milioi), gehiengo absolututik urrun (156 eserleku, PSOEk baino 15 gehiago). Hala ere, PPk lortu zuen, azkenean, sozialistak eraistea.\nEz ziren hor isildu PSOEren trapu zikinak. Francisco Paesarena atera zen 1994an. Paesak kapitalak erakartzeko UniB Holding izeneko sozietatea zuen eta Brusela hartu zuen egoitza, italiar talde batekin fondoak ezkutatzen eta ihes eginarazten zuen bitartean. Fraude, faltsifikazio eta 2 milioi markoz jabetu zen salaketapean, 1976an, Interpolek Belgikan hartu zuen atxilo eta Suitzara estraditatu zuten; urtebete geroago, kartzelan egon behar izan zuen.\nAtera zenean, arma trafikatzaile izan zen eta Genevan bizi zen jende handien babesean. Khomeiniren erregimenari gerra-materiala saltzen ahalegindu ziren eta ETA-ri 2 misil antiaereo saldu zizkion, baina lokalizazio-sentsoreak zituzten hauek eta poliziak zulo garrantzitsua aurkitzeko aukera izan zuen.\n1994an argitara atera zena Rold\u00e1nen kasuarekin inplikazioa izan zen. Paesak Goardia Zibilaren buru zena engainatu zuela uste da eta hark lapurtutako diru guztiarekin geratu zela. Gainera, poliziarekin kolaboratu zuen haren egonlekua aitortuz, hori bai, milioi libra esterlinaren truke (244 milioi pezeta).\n1989ko urtarrilean, Baltasar Garz\u00f3nek Paesa prozesatu zuen GALekin kolaboratu zuelako, beste salaketa batzuen artean. Horrela esan zuen 2004an Juan Alberto Belloch Justizia eta Barne ministro ohiak:\n1998an agertu berri zen Paesa, denek Thailandian hiltzat emanda zutenean. Eskelak zabaldu ziren, heriotzaren zertifikazioa faltsifikatu eta familiari meza gregoriotarrak ospatzeko eskatu zitzaien. Berriro desagertu zen, ordea, eta 2002ko ekainean, fikziozko pasaportea eskuan eta ilobaren laguntzaz, Las Rozasen txaleta erosten zebilela. Berriro ez da haren berririk.\nBizitza pertsonala.\n2011ko abenduan, Felipe Gonz\u00e1lez eta Carmen Romero, 39 urtez elkarrekin egon ondoren, dibortziatu egin ziren. Bikoteak hiru seme-alaba izan zituen: Mar\u00eda, David eta Pablo.\nPresidente ohiak bazuen, jada, beste harreman bat, Mar\u00eda del Mar Garc\u00eda Vaquerorekin \u201420 urte gazteagoa\u2014, eta harekin ezkondu zen 2012ko abuztuaren 2an. Pozueloko txaleta utzi eta bikotea Vel\u00e1zquez kalera aldatu zen, Salamanca auzoaren erdi-erdian. Extremaduran ere badu etxaldea eta maiz joaten dira Marbella, Dominikar Errepublika, Tanger edo Marokoko beste leku batzuetara. Bonsaiak zaintzeko afizioarekin eta baita harriak tailatzen ere segitzen du.\nEskandaluak ahaztu nahian, baina, 2016ko apirilean, egungo emaztearekin Panamako paperetan agertu zen, paradisu fiskaletan \"offshore\" sozietateak zituelako."}
{"id": "23810", "revid": "69297", "url": "https://eu.wikipedia.org/wiki?curid=23810", "title": "Haimar Zubeldia", "text": "Haimar Zubeldia Agirre (Usurbil, Gipuzkoa, 1977ko apirilaren 1a) euskal txirrindulari ohia da. 1998tik 2008ra bitartea Euskaltel-Euskadi taldean aritu zen. Mendian ondo moldatzen zen arren, erlojuaren aurkako probak ziren bere berezitasuna.\n1998an egin zuen debuta profesional mailan."}
{"id": "23812", "revid": "336", "url": "https://eu.wikipedia.org/wiki?curid=23812", "title": "Surfa", "text": ""}
{"id": "23813", "revid": "512", "url": "https://eu.wikipedia.org/wiki?curid=23813", "title": "San Roke kalea (Donostia)", "text": "San Roke Donostiako (Gipuzkoa) kalea da, Amara kalean hasi eta Lazkano pasealekuan bukatzen dena.\nAmara auzoaren gainean dago, bertakoek \"Peseta\" deitzen zioten mendiaren magalean. 1940ko hamarkadako etxeak daude kalearen tarte luze batean, Sotomayorko dukearen lurrak zirenetan (egun haren ondorengo Albako dukesak du Arbaizenea jauregia kale honetan) gerra ostean udal zerbitzuetara etorri ziren funtzionario berrientzat etxeak egiteko eman baitziren lur horiek. Arbolez eta belardiz inguratutako etxeak dituen kalea da. Inguruetan Basoerdi parkea dago."}
{"id": "23814", "revid": "336", "url": "https://eu.wikipedia.org/wiki?curid=23814", "title": "San Roke kalea", "text": ""}
{"id": "23816", "revid": "371", "url": "https://eu.wikipedia.org/wiki?curid=23816", "title": "Ilargi", "text": ""}
{"id": "23818", "revid": "896", "url": "https://eu.wikipedia.org/wiki?curid=23818", "title": "Buen Pastor", "text": ""}
{"id": "23820", "revid": "6327", "url": "https://eu.wikipedia.org/wiki?curid=23820", "title": "Makao", "text": ""}
{"id": "23823", "revid": "237", "url": "https://eu.wikipedia.org/wiki?curid=23823", "title": "Urbieta Kalea", "text": ""}
{"id": "23824", "revid": "201", "url": "https://eu.wikipedia.org/wiki?curid=23824", "title": "Polo geografiko", "text": "Polo geografikoak edo lurburuak Lurrak eta edozein planetak dituzten iparraldeko eta hegoaldeko muturrak dira, non errotazio abiadura 0 den. Hau da, biraketa ardatzak lurra ukitzen duten bi puntu imaginarioetan daude.\nAskotan Lurreko punturik altunea eta baxuena ere polo gisa hartzen dira modu literarioan."}
{"id": "23825", "revid": "119347", "url": "https://eu.wikipedia.org/wiki?curid=23825", "title": "Errege Martxa", "text": "Errege martxa () Espainiako Erresumako nazio ereserkia da, musikaduna baina letra ofizialik gabekoa.\nEuropako nazio ereserkien artean zaharrenetarikoa da: lehenengo aipamena Manuel de Espinosak idatzitako \"Libro de Ordenanza de los toques militares de la Infanter\u00eda Espa\u00f1ola\" liburuan ageri da, 1761ean. Idatzi horrek \"Errege Martxa\"ren partitura bildu zuen, \"Marcha Granadera\" izenburuarekin (egilerik gabekoa).\nHistoria.\nHugo Kehrer idazlearen aburuz, Prusiako Federiko II. Handiak konposatu zuen himnoa. Edonola ere, baieztapen horrek ez dauka euskarririk. Beste hainbat adituren iritziz, \"Errege Martxa\"k antz handia du Karlos V.ak erabilitako doinu militar batzuekin.\nKarlos III.a errege zelarik, ohiturak eta herriaren oniritziak ereserki nazional ofizioso bilakatu zuten Martxa Erreala.\n1868ko Iraultza Loriatsua gertatu ostean, Prim jeneralak nazio ereserki berria sortzeko txapelketarako deia egin zuen, baina saria eman gabe geratu zen, eta epaimahaiak \"Errege Martxa\"k nazio ereserki izaten jarraitzea aholkatu zuen.\nBigarren Errepublikak \"Riegoren ereserkia\" aukeratu zuen Espainiako nazio ereserkitzat. 1937an, Francisco Franco jeneral matxinatuak bere kontrolpeko eremuan \"Errege Martxa\" ereserki ofizialtzat ezarri zuen; eta, Espainiako Gerra Zibila bukatu ostean, Francoren diktadura ezartzearekin, \"Errege Martxa\" Espainiako nazio ereserkia izan zen berriro, oraingoan Jose Maria Pemanen letrarekin. Orduz geroztik, \"Errege Martxa\" da Espainiako nazio ereserkia. 1978ko Espainiako Konstituzioa onartu eta gutxira, Francisco Grau konpositoreak egungo bertsioa eman zuen.\nHitzak.\nHainbat letra izan ditu ereserkiak. Frankismoaren garaikoa hau zen:\n\"Arriba Espa\u00f1a, alzad los brazos\"\n\"hijos del pueblo espa\u00f1ol,\"\n\"que vuelve a resurgir.\"\n\"Gloria a la Patria que supo seguir,\"\n\"sobre el azul del mar, el caminar del sol.\"\n\"\u00a1Triunfa Espa\u00f1a! Los yunques y las ruedas\"\n\"marchan al comp\u00e1s\"\n\"del himno de la fe.\"\n\"Juntos con ellos cantemos de pie\"\n\"la vida nueva y fuerte de trabajo y paz.\"\n\"Arriba Espa\u00f1a, alzad la frente\"\n\"hijos del pueblo espa\u00f1ol,\"\n\"que vuelve a resurgir.\" \n\"Gloria a la Patria que supo seguir,\"\n\"sobre el azul del mar, el caminar del sol.\"\n2007an polemika sortu zen kirolariek ez zutelako letrarik ereserkiarekin abesteko. Hori dela eta Espainiako Komite Olinpikoak eta SGAEk lehiaketa abiatu zuten hitzak aurkitzeko. 2000 bat proposamen jaso ziren eta 2008ko urtarrilaren 11n jakin zen ematera hauek honako letra aukeratu zutela lehiaketan:\nUrtarrilaren 21etik aurrera sinadura bilketa bati ekin zioten letra hau ofiziala izan zedin."}
{"id": "23826", "revid": "512", "url": "https://eu.wikipedia.org/wiki?curid=23826", "title": "Biot-Savarten legea", "text": "Biot-Savarten legeak (1820) korronte estatikoek sortutako eremu magnetikoak zehazten ditu.\nJean Baptiste Biot (1774-1862) eta F\u00e9lix Savart (1791-1841) fisikari frantsesen omenez izendatu zen.\nKorronte elektriko konstante batek sortzen duen eremu magnetikoa kalkulatzeko balio du. Sortutako eremu magnetikoa korronte elektrikoaren intentsitate, norabide, luzera eta hurbiltasunarekin erlazionatzen du. \nMagnetostatikako oinarrizko legeetako bat da, Lege honek Coulomben legeak elektrostatikan betetzen duenaren antzeko eginkizuna betetzen du magnetostatikan.\nDeskribapena.\nIrudian i intentsitateko korrontea daroan zirkuitu filiforme bat agertzen da. Zirkuitua erabat lineala dela suposatuko dugu. Luzera bere sekzio-azaleraren zeharkako dimentsioak baino askoz handiagoa duen benetako hari eroale baten idealizazioa da, \nKasu honetan honela idatz daiteke lege honen adierazpen analitikoa:\nformula_1\ni: haritik iragaten den korronte elektrikoaren intentsitatea\nformula_2: hariaren luzerako elementu diferentziala. Norabidea: hariarena / Norantza: intentsitatearena\n\u00a0formula_3\u00a0: formula_2 elementuak P puntuan sortzen duen eremu magnetikoaren elementu diferentziala.\n\u00a0formula_5\u00a0: formula_2 elementutik P puntura doan bektorea.\nformula_7: hutsaren iragazkortasun magnetikoa. formula_8\nHari zati finitu batek sortutako eremua kalkulatzeko gainezarmenaren printzipioa erabiliko dugu. Horrela, eremu infinitesimala integratzen lortuko da:\nformula_9\nformula_10 ordezkatuz eta i berdina dela hariaren puntu guztietan kontuan hartuz, \nformula_11\nIntegral hau integral bektoriala da. Horregatik maila teorikoan garrantzi handia eduki arren Biot eta Savart-en legea praktikari begira ez da oso erabilgarria, kasu gehienetan integralaren ebazpena zailegia gertatzen baita. Aldiz, sistema simetriko kasu batzutan integrala erraztu daiteke eta legea baliagarria da eremu magnetikoa kalkulatzeko."}
{"id": "23829", "revid": "105290", "url": "https://eu.wikipedia.org/wiki?curid=23829", "title": "Ibaieder parkea", "text": "Ibaieder Parkea Bilboko parkea da. Abusuko auzoan kokaturik. 1983ko uholdeen ostean, eta etorkizunean uholdeen eragina gutxitzeko, udalak Abusu eta Ibaizabal ibaiaren erdian zegoen haitza (erderazko \"La Pe\u00f1a\") batu zituen. Horretarako, ibaiaren zati batean lurra bota zen. Horrela, auzoa eta haitza elkarturik geratuta Ibaieder Parkea osatu zen.\nIbaieder parkea, izen bereko kalea eta Ibaizabal ibaiaren artean kokatzen da, hegoaldean parkeak Arrigorriagako auzoarekin egiten du muga. Parkea, auzoan dagoen gune berde bakanetakoa da, eta 100.000 metro karratu baino gehiagoko azalera dauka. 1980ko hamarkadan eraikia, Bilboko parkerik berrienetakoa da Etxebarria Parkea eta Europa Parkearekin batera."}
{"id": "23830", "revid": "105290", "url": "https://eu.wikipedia.org/wiki?curid=23830", "title": "Europa parkea (Bilbo)", "text": "Europa Parkea Bilboko parkea da. Txurdinagako auzoan kokaturik. Europa omentzeko eraiki zuten 1980ko hamarkadaren amaiera aldera, txatartegi bat izan zen tokian. Gaur egun, Txurdinagako eta barruti osoko gune berderik garrantzitsuena da.\nOtxarkoaga-Txurdinaga barrutiaren hegoaldean kokaturik, Bego\u00f1a eta Txurdinagako kiroldegi nagusia parkearen ondoan dago. 2005ean parkea eraberritu egin zen, banku berriak jarri ziren eta belarra ureztatzeko sistema berria ezarri zen."}
{"id": "23832", "revid": "105290", "url": "https://eu.wikipedia.org/wiki?curid=23832", "title": "Ametzola parkea", "text": "Ametzola Parkea Bilboko parkea da. Ametzolako auzoan kokaturik. Laku txiki bat eta pergola batek osatzen dute, horrez gain, espezie ezberdinetako zuhaitzak landatu dira.\nRenfe eta FEVEren trenbideak estalita sortutako parkea da. 1998. urterarte gaur egun parkea dagoen gune guztia trenbide eta merkantzia terminalak hartzen zuten. Bilbao R\u00eda 2000 erakunde publikoaren bitartez trenbideak estali ziren. Horrez gain, Renfeko \"Aldirien Hegoaldeko Linea\", Ametzolako geltokia eta 700 etxebizitza berri eraiki ziren.\nTrenbideen estaltzearen lehen fasea 1998. urtean amaitu zen eta bigarren fasea 2007. urtearen hasieran burutu zen, parkearen handipen txiki bat eta Trenbidearen etorbidearen luzapenaren inaugurazioarekin."}
{"id": "23833", "revid": "58701", "url": "https://eu.wikipedia.org/wiki?curid=23833", "title": "Casilda Iturrizar parkea", "text": "Casilda Iturrizar Parkea, Ahateen Parkea ezizena duena, Bilboko erdigunean dagoen parke nagusia da, Abandoko barrutian dago, Abandoibarra eremu eta Indautxu auzoaren artean. XX. mendearen erdira arte, Zabalguneko parkea eta Bilboko parkea esaten zitzaion, hiriko parke bakarra zen eta.\nElementuak eta diseinua.\nParkeak 115.200 m2 ditu gaur egun, 2006ra arte 30.000 m2 gutxiago zituen. Aintzira du erdialdean eta bertan ahate, zisne eta bestelako hegaztiak bizi dira. Aintziratik gertu pergola bat dago eta Bilboko Aste Nagusian hainbat kontzertu antolatzen dira pergolaren inguruan. Bilboko Arte Eder Museoa parkearen lurretan eraiki zen.\nDiseinatzaileek estilo erromantikoa eta Frantziako lorategiena konbinatu nahi izan zutenez zumardi zuzenak, lorategi botanikoa, bidezidorrak, urmaelak, iturriak jartzea pentsatu zuten hasieran. Geroago elementu berriak gehitu ziren, hala nola, kirola egiteko gunea (saskibaloi kantxa...), haurrentzako jolas-parkea (zaldiko-maldikoa...) eta Juan de Ispizuak egindako pergola.\nIzena.\nIzena Casilda Iturrizar (1818-1900) bilbotar ongilearen omenez darama.\nMugak.\nMendebaldean, Jesusen Bihotzaren plaza eta Abandoibarra etorbidea; iparraldean, Leizaola lehendakariaren etorbidea eta Euskadi plaza; ekialdean Bilboko Arte Ederretako Museoa; eta hegoaldean On Diego Lopez Haroko kale nagusia.\nHistoria.\nBilboko zabalgunearen inguruan honelako parke bat egitea bazegoen pentsatuta 1876an ere, baina lanak ez ziren onartu 1907ra arte, eta hasi 1912an hasi ziren. Ricardo Bastida arkitektoa eta Juan de Eguiraun ingeniaria izan ziren proiektuaren arduradunak. 1920an inauguratu zen. Hasieran \"Zabalguneko parkea\" izenarekin ezaguna zen. Gero urte batzuetan \"Hiru nazioen parkea\" izena hartu zuen (gerra zibileko Francoren aliatuak izan ziren Alemania, Italia eta Portugali aipamena eginez). 1945ean \"Casilda Iturrizar parkea\" izendatu zuten (\u201cParque de Do\u00f1a Casilda\u201d). 2006ko martxoaren 28an 30.000 m2 gehitu zizkioten parkeari.\nZuhaitzak.\n71 espezietako 885 zuhaitz daude parkean. Jatorriari erreparatuta bost kontinenteetako zuhaitzak aurkitu daitezke, horien artean bananondoak, palmondoak, makalak, ezkiak, zedroak, haritzak, pagoak, urkiak, altzifreak, astigarrak, ginkgoak, eta gainera Asiako Hego-Ekialdeko kanforrondo bat, Japoniako basaerramu bat, ekialdeko tuia bat, amodio-zuhaitz bat, ebano bat, letania bat, indigaztainondo bat (ehun urtetik gorako zuhaitza), ereinotz bat eta gorosti bat."}
{"id": "23834", "revid": "105290", "url": "https://eu.wikipedia.org/wiki?curid=23834", "title": "Etxebarria parkea", "text": "Etxebarria Parkea Bilboko parkea da. Uribarri eta Bego\u00f1ako auzoen artean kokaturik. Alde Zaharra eta erdigunea baino gorago aurkitzeagatik, hiriaren ikuspegi aparta goza daiteke bertatik.\n1980ko hamarkadararte Echevarria industriaren fabrika nagusia bertan kokatzen zen, gaur egungo Sidenor. Gerora, Basauriko fabrika eraikitzerakoan pixkanaka produkzioa eta langileak bertara eraman zituzten. Orduan, udalak orube horrekin zer egin erabakitzen zegoelarik hainbat proiektu aurkeztu ziren. Gehienak etxebizitzak eraikitzearen inguruko proiektuak.\nDena dela, udalak parke handi bat eraikitzearen aldeko apustua egin zuen, hiriaren parkeen gabezia konpontzeko. Horrela, Etxebarria Parkea Bilboko parkerik handiena da gaur egun.\nParkearen erdian Echevarria fabrikako tximinia dago, fabrikako zutik geratzen den elementu bakarra.\nBilboko Aste Nagusian barrakak Etxebarria parkean ipintzen dira. Su artifizialak ere parketik jaurtitzen dira."}
{"id": "23835", "revid": "56334", "url": "https://eu.wikipedia.org/wiki?curid=23835", "title": "Sarriko parkea", "text": "Sarriko Parkea Bilboko parkea da, Ibarrekolandako auzoan (Deustu) kokaturik dagoena. Parkeak Sarrikoko gainaren izena hartzen du, eta Ibarrekolanda eta Deustuko San Pedro auzoen artean dago. Lehen barrutiko parkerik handiena eta garrantzitsuena da.\nParkea antzinako Zubiria familiaren etxaldearen lurrak hartzen ditu. Gaur egun Euskal Herriko Unibertsitateko Ekonomia eta Enpresa zientzien fakultateak biltzen ditu, eta etorkizunean Lan harreman eskolako klaseak ere bilduko ditu. Larrako dorretxea ere bertan kokatzen da egun, XX. mendeko 60ko hamarkadan bertan berreraiki baitzen.\nHalaber, Bilboko metroak bertan dauka geltokia."}
{"id": "23836", "revid": "105290", "url": "https://eu.wikipedia.org/wiki?curid=23836", "title": "Eskurtze parkea", "text": "Eskurtze Parkea Bilboko parkea da. Iralabarriko auzoan kokaturik. Parkea A-8 autobidea eta Larraskitu artean dago, Bilbo hegoaldean. Parkearen ezaugarri nagusia maldak dira, izan ere, Iralako behekaldeko gunetik autobidearen ondoraino altuera desberdintasun nabarmena dago.\nBilbao Ria 2000 erakundeak, parkearen ondotik igarotzen den FEVEren linea lurperatzeko egitasmoa aurkeztu zuen 2007an eta eraikuntza lanak 2008an hasi ziren.\nEskurtze parketik gertu Urizar dorretxea dago"}
{"id": "23837", "revid": "336", "url": "https://eu.wikipedia.org/wiki?curid=23837", "title": "Miribilla parkea", "text": "Miribilla Parkea Bilboko parkea da. Miribilla eta San Frantzisko auzoen artean. Miribillako auzune berria eraikitzearekin batera egin zen parkea, antzinako mehategi gune batean.\nParkea eta Miribillako auzoak batzen ditu eta orokorrean malda asko dauzka. Parkearen hegoaldera Bilboko kirol jauregi berria, Bilbao Arena eraiki zen, eta etxe berri asko egiteaz gainera, Atxurirekin batzeko kale berria egin zen, Klaudio Gallastegi izenekoa. Inguruan zeuden etxe batzuk (Bilbo Zaharrekoak) bota eta gero, parke honen behekaldean egindako etxeetara mugitu zituzten antzinako etxe hauen jabe ziren bizilagunak."}
{"id": "23838", "revid": "448", "url": "https://eu.wikipedia.org/wiki?curid=23838", "title": "San Adrian (argipena)", "text": "San Adrian izena dute toki hauek:"}
{"id": "23840", "revid": "336", "url": "https://eu.wikipedia.org/wiki?curid=23840", "title": "Koreako Gerra", "text": "Koreako Gerra (Hego Korean , ; Ipar Korean , ) Ipar Korea eta Hego Korearen arteko gatazka armatua izan zen, 1950eko uztailaren 25ean hasi 1953ko uztailaren 27an amaitu zena. Ipar Koreak Sobietar Batasunaren eta Txinaren laguntza militarra izan zuen, eta Hego Koreak Australia, Kanada, Erresuma Batua eta Estatu Batuena. Hori dela eta, Estatu Batuen eta Sobietar Batasunaren arteko guda ez ofizialtzat har daiteke.\nGerra Hotzaren une txarreneko tentsio egoera bizi-bizian gertaturiko gatazka honek agerian jarri zuen edozein tokitako borrokak mundu mailako gerra batera eraman zezakeela. Baina, aldi berean, garbi erakutsi zuen, Ekialde Urrunean ere, Estatu Batuak guztiz deliberaturik zeudela txinatarren eta sobietarren hedapena galaraztera. Europan \u201caltzairuzko oihal\u201d batek komunistak eta kapitalistak banatzen bazituen, \u201cbanbuzko hesi\u201d batek bereizten zituen Asia aldean; Europan bi Alemania baziren, Ekialde Urrunean bi Txina, bi Korea eta bi Vietnam izango ziren aurki.\nIzenak.\nHego Korean, gerrari \"625 Gerra\" (6.25 \uc804\uc7c1; \u516d\u4e8c\u4e94\u6230\u722d) edo \"6.25 istilua\" (6\u00b725 \ub3d9\ub780; \u516d\u4e8c\u4e94\u52d5\u4e82 yugio dongnan) deitu ohi zaio, eta ekainaren 25ean hasi zela islatzen du.\nIpar Korean, gerra, ofizialki, \"Aberriaren Askapen Gerra\" (Choguk haebang chinjaeng) deitzen zaio, edo \"Txosongo gerra korearra\" (\uc870\uc120\uc804\uc7c1; Chos\u014fn ch\u014fnjaeng).\nTxina kontinentalean, Herri Boluntarioen Armadaren esku-hartzearen ondorengo gerraren segmentua \"Amerikari aurre egitea eta Koreari laguntzea\" (txineraz: \u6297\u7f8e\u63f4\u671d\u6218\u4e89; anyu pinyinez: K\u00e0ngm\u011bi Yu\u00e1nch\u00e1o Zh\u00e0nzh\u0113ng) bezala ezagutzen da, nahiz eta batzuetan \"Txosineko Gerra\" (txineraz: \u671d\u9bae\u6230\u722d; hanyu pinyinez: Ch\u00e1oxi\u01cen Zh\u00e0nzh\u0113ng) terminoa modu ez-ofizialean erabiltzen den. \"H\u00e1n gerra (koreera)\" (txineraz: \u97d3\u6230; hanyu pinyinez: H\u00e1n Zh\u00e0n) terminoa Taiwanen (Txinako Errepublika), Hong Kongen eta Macaun erabiltzen da gehien.\nEstatu Batuetan, Harry S. Truman presidenteak, hasiera batean, gerra \"ekintza polizialtzat\" jo zuen, Estatu Batuek ez baitzieten inoiz gerra formalki deklaratu aurkariei, eta operazioa Nazio Batuen babespean egin zen. Ingelesez hitz egiten den munduan, batzuetan, \"Gerra ahaztua\" edo \"Gerra ezezaguna\" deitu izan zaio, gerra garaian eta ondoren jaso zuen arreta publikorik ezagatik, aurretik izan zuen Bigarren Mundu Gerraren eskala globalari eta ondoren etorri zen Vietnamgo Gerraren angeluari dagokienez.\nAurrekariak.\n1890. urtean, Mendebaldeko potentzien laguntzari esker, Japoniak Koreako penintsula okupatu zuen; 1905ean kolonia bilakatu, eta 1910ean beretu zuen. Horren ostean, korear nazionalista asko irten ziren herrialdetik. 1919an, behin-behineko gobernu bat osatu zen erbestean, Syngman Rhee presidente zuena. Bai barnean, bai atzerrian, komunistak ere borrokatu ziren japoniar okupazioaren aurka. Japoniarrek Txinako zati batzuk okupatuak baitzituzten, korear iheslariek Kuomintang nazionalistaren eta Askapenerako Herri Armada komunistaren laguntza izan zuten. Zehazki, korear eta txinatar nazionalistak Burman borrokatu ziren japoniarren kontra 1941-1945 bitartean; eta Kim Il-sung buru zuten komunistek Korea eta Mantxurian gudukatu zuten. \nBigarren Mundu Gerraren amaieran, 1945eko udan, sobietar eta estatubatuar gudarosteek askatu zuten Koreako penintsula. Sobietarrak iparraldetik sartu ziren Txinako mugan zehar, eta estatubatuarrak, Seul hartuta, 38. paralelotik hegoaldera hedatu ziren. 1943ko Kairoko Batzarrean Aliatuek Korean estatu bakarra eta demokratikoa erabaki bazuten ere, ez ziren ados jarri administrazio bakarra jartzerakoan. Sobietarrak Kim Il-sung, aspaldiko gerrilla buruzagi komunistaren alde azaldu ziren; honek pertsonalitatearen gurtzan oinarrituriko errejimen estalinista ezarri zuen 38. paralelotik iparraldera. Hegoaldean, Syngman Rheeren alde agertu ziren amerikarrak; politiko antikomunista zen Rhee, erbesteko Koreako gobernuburua izana japoniarren okupazioaren garaian. \nGerra Hotzaren dinamika hartan, barne tentsioek herrialdearen zatiketa ekarri zuten. 1947ko azaroan, Nazio Batuen Erakundearen Batzar Nagusiak onartu zuen Korea osoan hauteskundeak egitea behin-behineko gobernua osatzeko, baina Sobietar Batasunak uko egin zion. 1948ko maiatzean, Hego Koreako herritarrek nazio biltzarra hautatu zuten hauteskunde bidez, eta abuztuan Syngman Rheek Koreako Errepublika aldarrikatu zuen. Berehala iparraldeko komunistek Koreako Herri Errepublika Demokratikoa eratu zuten. Handik gutxira, errusiarrek eta amerikarrek alde egin zuten penintsulatik, elkarren etsai ziren bi errejimen politiko uzten zituztela atzean. Gerra hasi aurretik ere, borrokatxo ugari gertatu ziren 38. paraleloko mugan.\nTxinako egoerak ere eragin handia izan zuen. Izan ere, japoniarrak errenditu ondoren, berriz hasi zen nazionalisten eta komunisten arteko Txinako Gerra Zibila. Ipar Koreako gobernuak sostengu eman zien txinatar komunistei Mantxurian, eta milaka iparkorearrek zerbitzatu zuten Askapenerako Herri Armadan. Garaipena lorturik, 1949an Txinako Herri Errepublika eratu zuten Mao Zedongen komunistek. Handik hara, ez ziren ahantzi iparkorearren ekarpenaz, eta laguntza agindu zieten Hego Korearen aurkako balizko gudu batean.\nGerraren bilakaera.\n1950eko ekainaren 25ean, Ipar Koreako gudarosteak, sobietarrek trebatua eta hornitua, 38. paraleloa zeharkatu eta Hego Korea inbaditu zuen. 135.000 soldadu inguru ziren. Nazio Batuen Segurtasun Kontseiluak \u2013errusiarren ordezkaritza bertan ez zegoela, Txinako Herri Errepublika onar zezaten presioa egitearren\u2013 iparkorearren erasoa kondenatu zuen eta gudaroste multinazionala \u2013funtsean amerikarrek osatua\u2013 bidaltzea erabaki zuen Rheeren gobernuari laguntza ematera. \nKasko urdinak iritsi zirenerako, Hego Koreako gobernua setiaturik zegoen Busan eskualdean, herrialdearen hego-mendebaldean. Baina, irailaren erditsuan, Douglas MacArthur jeneralaren agindupeko gudarostea ausardia handiz lehorreratu ziren Incheonen, Seuletik hurbil. Incheongo Guduak gerraren norabidea aldatu zuen, ustekabean harrapatu baitzituen iparkorearrak. Hauek, atzeragoardiatik mehatxaturik, Seulgo setioa bertan behera utzi eta itsumustuan erretiratu behar izan zuten abiaguneetara.\nNazio Batuen lehen aginduaren kontrara, MacArthur-ek eraso handia jo zuen Ipar Korearen aurka. Antikomunista sutsua zen MacArthur, eta Korea osoan lehendakari bakarra, Syngman Rhee, ezartzeko prest zegoen. Urrian Yalu ibaira \u2013Txinako mugatik gertu\u2013 iritsi ziren haren gudariak. Baina Txinako gudaroste komunistak gatazkan eskuhartzeak salbatu zuen Kim Il-sungen errejimena, txinatarrek Nazio Batuen gudarostea menderatu baitzuten. 1951ko urtarrilaren 4an, txinatar armadak Seul hartzea lortu zuen, baina martxoaren 14an amerikarrek berreskuratu zuten, Matthew Ridgway buru zutela.\n1951ko erdialdean, frontea egonkortu zen 38. paraleloaren inguruan. Izan ere, Estatu Batuetako presidente Harry S. Trumanek uko egin zion Txinan bonba atomikoak jaurtikitzeari; horixe zen MacArthuren guraria, eta horrexegatik kendu zuten kargutik. Ridgway jeneralak ordeztu zuen MacArthur. Uztailean hasi ziren bake elkarrizketak Kaesongen. Azkenean, 1953ko uztailaren 27an armistizioa sinatu zuten Panmunjomen: Korea bi estatutan zatiturik geratu zen, 38. paraleloko gune desmilitarizatuak banaturik.\nOndorioak.\nHiru milioi hildako baino gehiago eragin zituen gerra hura garaile garbirik gabe amaitu bazen ere, haren ondorioz Asia erabat sartu zen Gerra Hotzaren dinamikan. Estatu Batuen interpretazioaren arabera, txinatar komunismoa, SESBk lagundurik, Asian hedatzeko lehen saioa izan zen iparkorearren eraso hura. Mao Zedong Txinan nagusitu izana galarazi ezin izan bazuen ere, Washington ez zegoen prest beste errejimen komunistarik onartzeko eskualde hartan.\nEstatu Batuetako gobernuaren iritziz, herrialde bat komunisten eskuetan eroriz gero, epe erdira haren auzo-herriek ere erori behar zuten (\u201cdomino teoria\u201d). Arrazoi horrexegatik azkartu zuen Japoniako modernizazioa, bai eta Taiwango laguntza ekonomiko eta militarra indartu ere. Ildo beretik, eskualdeko aliantza militarra bultzatu zuen (SEATO) eta hartara bildu ziren Filipinak, Pakistan, Tailandia, Australia eta Zeelanda Berria. \nIkuspegi estrategikoaren aldetik, Estatu Batuek ongi ikasi zuten Koreako ikasgaia. Ulertu baitzituzten bi superpotentziek modu tinko eta orokorrez elkarren aurka egiteak zekartzan arriskuak. Aurrerantzean, gerrak \u201cirispide mugatukoak\u201d izango ziren eta soilik etsaiari \u201ceustea\u201d izango zuten helburu, beste mundu gerra bat pizteko arriskuan erori gabe."}
{"id": "23849", "revid": "336", "url": "https://eu.wikipedia.org/wiki?curid=23849", "title": "Harry potter", "text": ""}
{"id": "23852", "revid": "105290", "url": "https://eu.wikipedia.org/wiki?curid=23852", "title": "Saros", "text": "Saros 6.585,32 eguneko zikloa da, hau da 18 urte eta 10 egun, zeinen bukaeran Eguzkia eta Ilargia hasierako posizio berera itzultzen diren eta eklipseak berriro errepika daitezkeen. Definizioz saros bat 223 hilabete sinodiko (S) dira, hau da Ilargi berri batetik bestera dagoen denbora. Etorkizuneko eklipseak aurresateko modua da.\nSaros zikloaren eraginkortasunaren zergatiak.\nEsan bezala saros bat hilabete sinodiko baten multiploa da, eta horrela izan behar du.\nformula_1\nEra berean denbora horrek Eguzkia nodoetara eraman behar du eta beraz hilabete drakonitikoaren (D) multiploa izan behar du:\nformula_2\nLurraren mugimenduan dauden irregulartasunak direla eta hilabete anomalistiko (A) bat ere kontutan hartu behar da, ahu da, Ilargia perigeoan dagoenetik berriro ere dagoenera. Zorionez honen multiplo bat ere sarosetik gertu dago:\nformula_3\nSaros batean dauden eklipseak.\nSaros bakoitzak 18 eklipse urtaro ditu. Hauek urte erdiro aldatzen dira. Urtaro batean 2 edo 3 eklipse daude eta beraz 42 eguzki eklipse eta 42 ilargi eklipse daude batez beste. Eguzkikoak 14 partzial eta 28 zentral dira (erabatekoak edo anularrak). Ilargikoak 14 penunbral, 14 partzial eta 14 erabateko dira.\nSarosek duten errorea.\nSaros bat kalkulatzen denean ezin da espero eklipsea berriro egun berean ordu berdinean gertatzea 18 urte eta 11 egun geroago. Eklipsea 8 ordu beranduago gertatzen da eta horrek eguzkia eta ilargia munduko beste puntu batean itzala ematea dakar. Eguzki eklipse bat gutxi gorabehera munduko leku berean gertatzeko hiru Saros ziklo gertatu behar dira. Honi Saros Hirukoitza edo Exeligmos deitzen zaio.\nIlargi eklipseekin ez da horrelakorik gertatzen, itzalaren tamaina handiagoa baita."}
{"id": "23853", "revid": "56334", "url": "https://eu.wikipedia.org/wiki?curid=23853", "title": "Siddhartha Gautama", "text": "Siddh\u0101rtha Gautama (, ) Sakya tribuko printze indiarra zen, Indiako azpikontinenteko \"Maisu Ispirituala\" eta Budismoaren sortzaile historikoa. Ez dakigu zehatz-mehatz noiz jaio eta noiz hil zen, baina egungo adituen ustez K.a. 563 urtearen inguruan jaio zen eta K.a. 483an hil. Oinazea eta heriotza ezagutzeak jauregiko bizimodu erosoa utzi eta bizitzaren egiaren bila abiarazi zuen. Gogarte-aldi luzeen ondoren giza izatearen misterioa argitu zuelakoan, Buda izena eman zioten. Bere mezu osoaren muina, \"lau egia jatorretan\" bildu zuen.\nBuda izena eta jainkotasuna.\nBudista guztientzat gure garaiko \"Buda gorena\" da Buddha (P. samm\u0101sambuddha, S. samyaksa\u1e43buddha). \"Buda\" (\"Buddha\") berba pali eta sanskrito antzinako hizkuntzetatik dator, eta \u201ciratzarri dena\u201d esangura du. \u092c\u0941\u0926\u094d\u0927 \"buddha\" itzultzeko beste termiono batzuk euskaraz izan daitezke argia, argitsua, argitua edo iluminatua.\nBudismoan ez dute erabiltzen \"Buda\" hitza pertsonaia historikoa aipatzeko bakarrik, baizik eta Siddharthak baino gauza bera lortu duen edonor aipatzeko. Horregatik, askotan Gautama Buda izendatzen dute. \nGainera, budistek ez dute uste Gautama Buda izan zenik lehen edo azken argitua. Kanon batzuen arabera, Buda Gautama zerrenda luze bateko 28.a izan zen budetan.\nBudistek ez dituzte hartzen budismoaren irakaspenak ez jainkozko agerkaritzat, ezta fede-dogmatzat ere, ikergaitzat baizik. Buda Gautamak berak esan zuen berea ez zela jainkozko esperientzia, eta, gainera, mundu-ikuskera budistak berak dio budaren egoera gizakiek baino ezin dutela lortu.\nSiddharta Gautamak ere esan zuen ez dagoela bitartekaririk gizateriaren eta jainkotasunaren artean. Buda adibide bat besterik ez da, gida bat eta maisu bat, bidea bere kabuz egin behar duenarentzat. Filosofiaren eta praktika gogoetatsuaren sistema budistan ez zen jainkozko agerpenik izan, baizik eta mundu guztiak izan dezakeen adimenaren ulermenaren emaitza, Siddharta Gautama izeneko gizakiak lortua eta irakatsia.\nTradizioaren arabera, buda batek botere espiritual edo naturaz gaindiko batzuk izan ditzake. Hala ere, botere horiek bigarren mailakotzat hartzen dira Gautama Budaren beraren jarraibideen arabera, eta horrela, nagusiki, buda bat erabat esna dagoen pertsona bat da, egia primordialaren berri eman duena: bizitzaren izaeraren berri.\nBizitza.\nSiddh\u0101rtha printzea Sakya tribuko familia noble batean jaio zen K.a. 563an gutxi gorabehera, gaur egun dagoen Nepal herrialdeko Lumbini herrian. Aita \u015auddhodana deitzen zen eta \u015a\u0101kya gobernatzen zuen erregea zen. Honek jauregi bat zeukan Ganges ibairen ondoan non Siddh\u0101rtha bizi zen. Ama M\u0101y\u0101 Devi erregearen emaztegai bat zen eta Siddh\u0101rtha jaiotzean hil egin zen. Orduan bere ama ez zuenez, bere izeko Pajapatiak hezi zuen.\nEgun batean, bera jaio ondoren, Brahman Asita jakintsuak Siddh\u0101rtharen aitari bere semea erlijio maisu handia izango zela esan zion, baina hark ez zuen hori gertatzea nahi, bere tronuko ondorengoa izatea espero baitzuen. Hori jakinda eta hori ez gertatzeko asmoarekin, pentsatu egin zuen bizitzaren alderik txarrena ez bazuen ezagutzen ez zela hori gertatuko. Horretarako, bere ingurunean bizitza eroso eta errealitatearekin zerikusirik ez zuen bizimodua eratu zuen.\nSiddh\u0101rtha printzearen lehengo 29 urteetan bere bizitza oso erosoa eta luxuz betea bizi izan zuen bere familiarekin. Baina, egun batean jauregiko kanpoko aldean gertatzen zenaren ikusnahia piztu zitzaion. Orduan, bere aitari baimena eskatu eta honek baimena eman zion, baina bera irteera prestatu zuen. Hala ere ez zuen lortu mina ez sentitzea eta lehenengo aldiz ikusi zituen gaixoak, zaharrak eta hildakoak.\nUko handia eta bizitza aszetikoaren hasiera.\nZahartasuna, gaixotasuna eta heriotza ezagutzean, bere jauregitik alde egin zuen bere semea eta emaztea utziz. Siddh\u0101rtha bere burua soildu zuen eta dirurik gabe eta jantzi hori batekin joan zen argitasunaren bila.\nUrte batzuk pasa ondoren, Siddh\u0101rtha izena aldatu zuen eta Gautama izena hartu, horregatik, Siddh\u0101rtha Gautama izenarekin da ezaguna. \n\"Ihes handia\" edo \"uko handia\" esaten zaio budismoaren testu eta irakaskuntzetan Budaren bizitzako une funtsezko honi. Kapilavastun zuen jaurgia utzi zuen, bizimodu aszektiko bat bizitzeko (: \u03c3rmaira, : s\u03bfmaa). Uko Handia esan ohi zaio, sakrifizio handitzat hartzen delako. Ekitaldi honetako kontakizun gehienak zenbait tradizio budistako testu budista post-kanonikoetan aurkitzen dira, horiek baitira osoenak. Hala ere, lehen aipuak baino testu mitologikoagoak dira horiek. \nKontakizun ohikoaren arabera, 29 urte zituenean, lehen aldiz ikusi zituen budismoan lau ikusmirak esaten dena: agure bat, gaixo bat, gorpu hil bat, eta inspirazioa eman zion aszeta bat. Ikusmiren zirrarakk astindua, printzea esnatu egin zen gau batean, eta ikusi zituen gauza guztiekin hunkituta, printzeak jauregitik alde egitea erabaki zuen gauaren erdian, aitaren borondatearen aurka, seme jaioberria atzean utziz hainera. Anomiya ibaira joan zen Chandaka gurdi-zaindari edo morroiarekin eta Kanthaka bere zaldiarekin, eta ilea moztu zuen. Ondoren morroia eta zaldia atzean utzita, basora joan zen eta monje tunika hartu zuen jantzitzat.\nUko Handia asko agertu da arte budistan. Tenplu eta erritualen antolakuntzan eragina izan du zenbait komunitate budistatan. Uko Handiaren bertsio aldatu bat Barlaam eta Josaphat kristau-santuen legendan dago, XI. mendeko kristautasunean asko zabaldu zen den kondairan. Nahiz eta istorioak errege kristau garaile eta aszektiko bat deskribatzen duen, bere jatorrian gai eta doktrina budistak daudela argi dago.\nAzken urteak.\nUkoaren ondoren urte batzuk igaro zituen jan gabe edo gutxiengo edaria edaten, besteei laguntzen eta gogoeta egiten.\nGauza guztien ondorioz, hiltzear zegoenean, maisu bati entzun zion bere ikasleari esaten zitararen kordak gogortzen baldin bazituen, ez zuela soinurik sortuko eta kordak solte baldin bazeuden zitara ere ez zuen soinurik sortuko. Orduan Siddh\u0101rtha konturatu zen ez zela ez bata ez bestea, eta zerbait jan zuen eta bere burua garbitu ondoren, zuhaitz batera joan zen gogoeta egiteko. \"Nirvana\" lortu baino lehen, berak bizi izan zituen bizitzak ikusi zituen. Azkenik \"nirvana\" lortu zuen, hau da, argitasuna lortu zuen. Horregatik, besteei irakatsi zion berak ikasi egin zuena, horren ondorioz, \"buda\" gehiago egon ziren.\nBudak heriotzak laster hartuko zuela jakin zuenean, bere ikasleei esan zien orain beraiek hartu beharko zutela ekimena eta bera gabe bere lana aurrera eraman. Haren ikasle Ananda azkar konturatu zen irakaspena denborarekin ahaztuko zela, Maisuaren memoria gordetzeko moduren bat aurkitu ezean. Ikasle honen egimenez galdera luzatu zioten, ea ezingo zuketen nolabaiteko ordezkorik irudikatu, gogoratu ahal izateko bai bere pertsona bai bere irakaskuntzarako? Era honetako beharrak asetzeko, nolabaiteko baiezkoa eta baimena eman zuen Budak: batetik, fededunak bere bizipenetako lekuetara erromesaldiak egin zitzaketen. Leku horietan, igertakariak gogoratu ahal izan zituzten, gaizkiaren eta ezjakintasunaren aurkako garaipena, haiek imitatzera animatzeko. Halaber, erraustu ondoren bere erlikia fisikoak (sanskritoz: \"sariradhatu\", paliz: \"dhatucetiya\" ) hartu eta estupak eraikitzeko baimena eman zuen. Budak ez zuen bere irudi propioari buruzko instrkuziorik eman aro hartan, eta izatez sortu ziten tenplu eta arte-adierazpideetan, lehen mendeetan, irudi anikonikoak ziren nagusi, Buda pertsona erakustn ez zutenak. Buda bere giza itxuran irudikatzen zuten lehen irudiak gure aroko I. edo II. mendean agertu ziren, garai berean Gandharan (gaur egun Afganistan) eta Mathuran (Indiako iparraldean). \nSiddh\u0101rtha Gautama 80 urte izan zituenean hil egin zen, K.a. 486an gutxi gorabehera, janari-intoxikazio baten ondorioz.\nPrintze eta erlijiogizon.\nErlijio-adituen araberam Siddharta printzearen ukoaren historiak lan laikoen eta bizitza erlijiosoaren arteko gatazka erakusten du, eta bizitza atseginenak ere sufrimenduz beteta daudela erakusten du. Siddhartha printzea bizitzaren izaera iragankorraz kezkatua zegoen, eta uste izan zuen jainkozko alternatiba bat zegoela aurkitzeko, bizitza honetan bertan aurkitzekoa gainera, bila has zitekeen pertsona zintzo ororen eskura egongo zena gainera. Kezka erlijiosoaz gain, giza sufrimenduarekiko enpatia sakonak eragin zuen Budaren erlijio-bideareen hasiera. \nHala ere, erregetzea kontuak kontestu ez literalean ulertu behar dira. Historialariek diotenez, Siddhartha familia aberats eta aristokratiko batean jaio zela dirudi, bere aita lehenago. Baina jaioterria oligarkia edo errepublika moduko aginte-egitura ez oso zabal bat izango zen seguruenik, ez erresuma bat. Horregatik, printzearen izera eta bizitza zoriontsuaren aberastasuna testu tradizionaletan apainduak dira neurri batean.\nEra berean Buda hil eta mende batera Maurya inperioaren hazkundean erregetze idealaren kontzeptua indartu zen, eta ikuspegi ideologiko horri ondo zetorkion Siddartha errege bat izatea.\nHamabi egintzak.\nTradizio indo-tibetarrak hamabi egintzatan kontatzen du budaren bizitza:\nBudaren irudikapenen historia.\nK..a. mendeetako lehen artelan budistetan, esate baterako Sanchiko estupetako erliebeetan, Buda bera ez da ageri. Maisuaren bizitzako zenbait eszena sinboloz bakarrik adierazten ziren:\nSinbolo horietako batzuk Indiako aurreko kulturetatik zetozten, ikur horietako batzuk jada gurtzen baitziren: eguzki-diskoa (eguzki-gurpila), sugea eta zuhaitza eta harrizko izpirituak.\nFase ikonikoa.\nBuda bere giza itxuran irudikatzen zuten lehen irudiak gure aroko I. edo II. mendean agertu ziren, garai berean Gandharan (gaur egun Afganistan) eta Mathuran (Indiako iparraldean). Hala ere, Sri Lankako kronika zaharrek iradokitzen dute Budaren lehen irudi ikonikoak Kristo aurreko hirugarren mendean egin zirela; Oraindik ez dago argi non hasi zen erretratu horien ekoizpena, baina aurkitutako lehen erretratu gehienak Gandhara kulturaren eremukoak dira.\nArte forma desberdinen artean, buda estatuak izan dira nagusi ordudanik, 21. menderaino.\nSortu eta berehala, Budaren irudikapen gutxi batzuk gero eta ugariago eta eskualde aniztasunean hedatu ziren, baita elkarrekiko eraginez ere. Tradizio eta errepresentazio-modu jakin batzuk hedatu ziren bereziki, esate baterako eskultura indibidualak egiazkotasun berezi batekin identifikatzeko joera bat. Gai arrunt bat errege batek agindutako artista batek Buda zuzenean ikusi eta gero irudia sortu zuela, horrela zilegitasun sekularra eta erlijiosoa uztartuz.\nBudaren estatuak aro modernoan.\nGaur egun, Budaren irudikapenak eskola budista guztien eta herri-erlijio forma guztien erlijio-bizitzan irmo integratuta daude.\nBeste ikuspegi barekin, egongela edo lorategietan moda-elementu gisa aurki daitezke, \"chic espiritual\" baten zabalkundearen ondrioz. Sinbolo anikonikoak, berriz, zentzua galdu dute, nahiz eta adibidez Dharma gurpila Indiako bandera nazionalean sartu zen.\nBuda buruak.\n20. eta 21. mendeetn Budaren estatuen buruak gero eta eskuragarriago egon dira modan dauden altzari dendetan edo enkanteetan. Honek ikusle sinesgabeak Buda buruak irudikapen forma berezia direla pentsatzera eraman dezake. Hala ere, buruak ez ziren jatorriz horrela eginak, baina beti estatua oso baten parte izan dira.\nBudaren estatuen suntsipena.\nBudismoak azkenean beste erlijio batzuei bide eman behar izan dien eremuetan ere, Budaren irudiak askotan mantendu eta errespetatu izan dira mendeetan zehar; Indian, Gupta agintarien menpe hinduismoa nagusitu zen garaian ere (K.o. IV/V. mendeak), ez da ezagutzen Budaren irudien suntsipenik.\nIslamak India iparraldea eta erdialdea konkistatzean bakarrik gertatu zen hori, irudiekiko ikonoklasia zorrotza erakutsi izan dutelako aginte musulman batzuek tarteka (ez beti).\nTaliban islamistek 1998 eta 2001ean Bamiyanen (Afganistan) Buda estatua erraldoiak suntsitzeak mundu mailako haserrea piztu zuen eta bertako hazara biztanleriaren erresistentziaren aurka egin behar izan zuten. Pakistan iparraldeko Swat haranean, Budaren irudiak zituzten harri-erliebe txikiago batzuk ere kaltetu zituzten 2007 eta 2009 artean, garai hartan de facto han agintean zeuden talibanek."}
{"id": "23854", "revid": "336", "url": "https://eu.wikipedia.org/wiki?curid=23854", "title": "Iragazkortasun magnetiko", "text": "Iragazkortasun magnetikoa substantzia batek eremu magnetikoak erakartzeko eta bere barnetik pasaarazteko daukan gaitasuna da. Eremu magnetikoaren intetsitatea eta indukzio magnetikoaren arteko zatidura moduan ezagutzen da.\nIragazkortasun absolutua.\nIragazkortasun absolutua \u03bc ikurraz idatzi ohi da eta eremu magnetiko batean material baten magnetizazioa adierazten du.\nformula_1\nIragazkortasun magnetikoa hutsean.\nHutsak daukan iragazkortasun magnetikoa da (askotan airearena adierazteko ere erabiltzen da antzekoak baitira). \u03bc0 ikurraz adierazten da eta batzuetan \"konstante magnetikoa\" ere esaten zaio. Bere balioa hurrengoa da:\nformula_4\nHonako propietate hau betetzen du:\nformula_7\nIragazkortasun erlatiboa.\nIragazkortasun absolutua kalkulatzeko (formula_10), modu zuzenetaz gain; hutsaren iragazkortasunari (formula_11) iragazkortasun erlatiboa (formula_12) biderkatu iezaioke.\nformula_13\nMaterialen propietate magnetikoak deskribatzeko iragazkortasun magnetiko erlatiboaren baloreen arabera sailkatzen dira, materiala beraren propietatea baita. Hiru talde garrantzitsu daude sailkapen honetan:"}
{"id": "23863", "revid": "431", "url": "https://eu.wikipedia.org/wiki?curid=23863", "title": "Hizkuntzaritza", "text": ""}
{"id": "23870", "revid": "336", "url": "https://eu.wikipedia.org/wiki?curid=23870", "title": "Harry Potter eta Sorgin Harria", "text": "Harry Potter eta sorgin harria Harry Potter saileko lehen liburukia da, J. K. Rowling idazle britainiarrarena. 1997ko ekainaren 30an plazaratua izan zen, eta 2000. urtean filma egin zen. Euskaraz Elkarlanean eta Salamandra argitaletxeak plazaratu zuten 2000ko azaroan.\nIstorioa.\nHarry Potter umezurtz geratu da, eta bere osaba-izeba gogaikarriekin eta bere lehengusu babuarekin bizi behar da. Harry triste sentitzen da baina egun batean bizitza aldatuko dion gutun bat jasotzen du, Hogwarts azti eskolan onartu dutela adierazten duena.\nEskola bitxi hartan lagunak egin eta magia ikasten du Harryk eta ahalmen izugarriak dituela konturatzen da. Bukatzeko bere gurasoen hiltzaleari aurre egingo dio hainbat kasutan bere adorea argi utzi ondoren."}
{"id": "23871", "revid": "336", "url": "https://eu.wikipedia.org/wiki?curid=23871", "title": "Harry Potter eta Sekretuen Ganbera", "text": "Harri Potter eta Sekretuen Ganbera Harry Potter saileko bigarren liburukia da.\nIstorioa.\nHarry Potter azti ausarta, Bigarren aldiz iritsi da Hogwarts azti eskolara eta urte hau aurrekoa bezain zirraragarria izango da. Norbaitek sekretuen ganbara ireki du eta honek hildako ugari dakartza. Hasieran Harry da susmagarria baina lan asko egin ondoren lortuko du erruduna zein den argitzea eta dena konpontzea."}
{"id": "23872", "revid": "336", "url": "https://eu.wikipedia.org/wiki?curid=23872", "title": "Harry Potter eta Azkabango presoa", "text": "Harry Potter eta Azkabango presoa Harry Potter saileko hirugarren liburukia da.\nIstorioa.\nHarryk bere adiskide diren Ron Weasley eta Hermione Grangerekin batera, hirugarren urte egingo du Hogwartsen. Baina azti eskolan, urduritasuna eta egonezina da nagusi, hiltzaile bihozgabe bat aske dabil eta. Azkaban kartzelako zaindariak, dementoreak, gaztelua zaintzen ari dira. Baina Harryk deskubritzen duenez, hiltzailea ez da erruduna, baizik bere osaba maitea. Oso lagun egiten dira eta mutikoak ezkutaleku on bat bilatzen dio inoiz ez harrapatua izateko."}
{"id": "23879", "revid": "1545", "url": "https://eu.wikipedia.org/wiki?curid=23879", "title": "Harry Potter eta Suaren Kopa", "text": "Harry Potter eta Suaren kopa Harry Potter saileko laugarren liburukia da.\nIstorioa.\nUdako oporretako ezinegonaren ondoren Harry Hogwartsera joaten da. Aurten ez da quidditchik egongo Hiru Aztien Torneoa egingo baitute, hau da 3 azti taldeen arteko txapelketa.\nHarryk ustekabean parte hartzen du eta arrisku asko gaitzetsi beharko ditu saria irabazteko.\nHorretarako bere bi lagunen laguntza beharko du, baina Ron Wesley Harryrekin haserretzen da.\nBukaeran Harry saria hartzean \"Lord Voldemort\" bere gurasoen hiltzailearen kontra borrokatu beharko du."}
{"id": "23882", "revid": "1545", "url": "https://eu.wikipedia.org/wiki?curid=23882", "title": "Harry Potter eta Fenixaren Ordena", "text": "Harry Potter eta Fenixaren Ordena Harry Potter saileko bosgarren liburukia da.\nIstorioa.\nHarry Hogwartsera itzultzean dena aldatu da, Magiako ministerioak ez du onartzen Lord Voldemorten itzulera eta Harry eta Dumbledore gaizki ikusita daude. Ministerioak, Dolores Umbridge izendatzen du zuzendari Hogwartsen eta Harryri bizitza ezinezko bihurtzen dio. Hau dena konpontzeko Harry arte ilunen aurkako defentsa klaseak ematen hasten da."}
{"id": "23884", "revid": "119347", "url": "https://eu.wikipedia.org/wiki?curid=23884", "title": "Carlo Scarpa", "text": "Carlo Scarpa (Venezia, 1906 ekainaren 2 \u2013 Sendai, Japonia, 1978 azaroaren 28) arkitekto italiarra zen, materialeen ezagutza sakona zuena.\nMaisu eskulangileekin luze lan egin izanak materialen gaineko kontrol eta pertzepzio tektonikoa eman zion. Denboraren aldaketarekin sentibera den arkitektura sortu zuen, bai urtaroarekin bai historiarekin ere, materialak erabiltzeko imajinazioan sustraitua. Beirak eta konkretuak (hormigoiak) duten aukera plastikoak bultzatu zuen detaileak ikertzea eta hauekin esperimentatzea. Atentzio bera erabili zuen zaharberritze eta erakustokien atonduran, hainbat material dotoretasun eta fintasunez erabiliz. Aipatzekoa da aukakoak nola gainjartzen zituen, azal leun eta latzak, elementu bertikalak eta horizontalak.\nJaponian zegoela, eskaileretatik erori eta hil egin zen."}
{"id": "23887", "revid": "1982", "url": "https://eu.wikipedia.org/wiki?curid=23887", "title": "CNT-AIT", "text": ""}
{"id": "23890", "revid": "336", "url": "https://eu.wikipedia.org/wiki?curid=23890", "title": "Indar", "text": "Fisikan, indar terminoak adierazten du gorputzen higidura-egoera edo pausagune-egoera aldaraz dezakeen edozein interakzio edo elkarrekintza. Indar baten eraginez, aldatu egiten da gorputzaren abiaduraren modulua edota norabidea; beste hitz batzuekin esanez, gorputz orok azelerazioa \u00a0jasaten du indar baten eraginpean dagoenean.\nIndarra magnitude bektorial bat da, formula_1 sinboloaz adierazi ohi dena. Indar bat erreferentzia-sistema batean grafikoki adierazteko, kontuan hartu behar da indarrak non eragiten duen (aplikazio-puntua), zer norabide eta zer noranzko dituen (lerro gezidun batez adieraziak) eta zer neurri duen (bektorearen modulua). Nazioarteko SI sisteman, indarra neurtzeko unitatea \"newton\" izenekoa da, eta formula_2 sinboloaz adierazten da. Indar-magnitudearen dimentsioak formula_3 osaera du.\nIndar kontzeptuaren garapenaren historia laburra.\nArkimedes (K.a. 287\u2012212) izan zen indar kontzeptua definitu zuen lehena. Berak uste zuen \"pausagunea\" zela objektu materialen egoera naturala, alegia, gorputzen berezko egoera naturala \"geldi egotea\" zela, eta gorputz orok geldi egoteko joera zuela, kanpoko kausa eragile batek eginiko indarrik jasan ezean; izan ere, bere aurretik bizi izandako Aristotelesen (K.a. 384-322) ideariari jarraituz, Arkimedesek uste zuen gorputzak kausa efiziente baten eraginpean egon behar zuela etengabe higiduran irauteko. \u00a0\nGalileo Galilei-k (1564-1642) bestelako modu batez planteatu zuen indarraren definizioa, \"inertziaren legea\" proposatuz. Lege horren arabera, indarrik jasaten ez zuen indarrak higidura-egoera berean irauten zuen denboran zehar; hots, higidura konstantez higitzen zen. Agerikoa denez, lege horrek ukatu egin zuen Arkimedesek esandakoa.\nMende berean, Galileoren bide beretik, Isaac Newtonek (1642-1727) era matematikoan formulatu zuen indarraren definizio modernoa, eta hiru legetan bildu zituen indarraren definizioaren zehaztapenak.\nIndarra mekanika newtondarrean.\nNewtonen lehenengo legea.\nGorputz materialen higidurari buruzko lehenengo lege honetan, Newtonek adierazi zuen ezen, kanpo-indar baten eraginpean ez badago, gorputzak aurretik daukan higidura-egoeran irauten duela: geldi bazegoen, geldi iraungo zuen, eta abiaduran bazebilen, abiadura berean segituko zuen etengabe. Azken batez, lege honetan Galileok proposaturiko inertzia-legea onartu zuen, eta inertziaren legea edo printzipioa da. Hori egitean, Newtonen inplizituki onartu zuen ezin zela erabaki indarrik jasangabe zegoen gorputza \u201cpausagunean\u201d zegoen edo \u201cabiaduraz konstantez higitzen\u201d ari zen: izatez, abiadura kontzeptu erlatiboa zen, behaketan erabilitako erreferentzia-sistemaren araberakoa.\u00a0 Ondorioz, sistema berezi batzuk definitu ziren, \"erreferentzia-sistema inertzial\" izenekoak, kanpo-indarrik jasaten ez zituzten partikulekin batera zihoazenak. Halaber, ondorioztatu zen erreferentzia-sistema inertzial guztiak baliokideak zirela fisikaren legeak deskribatzeko; horregatik, erreferentzia-sistema inertzialen zinematikan erabiltzen diren erlazioei \"Galileoren transformazioak\" deritze, Galileok Newtonen aurretik eginiko ekarpena aitortuz.\nNewtonen bigarren legea.\nLege honek adierazten du, batetik, kanpotik eginiko indar batek gorputzean eragitean sortzen duen efektua nolakoa den, eta bestetik, efektu hori zer neurrikoa den. Era modernoan idatzita, lege hau ekuazio bektorial honen bidez adierazten da:formula_4\nnon formula_1 gorputzean eragiten ari den indarra den eta \u00a0formula_6 gorputzaren momentu lineala. Ekuazio hau, aldi berean, indar kontzeptuaren definizioa ere bada: indarra da momentu linealaren denborarekiko deribatua, momentu linealaren aldaketa denborala eragiten duena. Kasu berezi modura, indarrik ez badago edo kanpo-indarren indarren arteko oreka badago, kanpo-indar netoa nulua da, eta lehenengo legera itzultzen gara, hots, momentu lineala ez da aldatzen (momentu linealaren denborarekiko deribatua nulua da).\nBestalde, formula_7 masadun partikularen kasuan formula_8 denez, masa konstantea den kasuan era honetan idatzi ahalko dugu bigarren legea:formula_9Hortaz, lege honek adierazten du proportzionaltasuna dagoela gorputzari eginiko indarraren eta gorputzak jasandako azelerazioaren artean, eta proportzionaltasun-konstantea gorputzaren masa dela.\nNewtonen hirugarren legea..\nNewtonek lege hau proposatu zuen kontuan izatean indarra jasaten zuen gorputzaren gaineko kanpo-indarra beste gorputz batek eginikoa izan behar zela, eta era berean lehenengo gorputzak indar bat egin behar ziola bigarrenari. Newton konturatu zen bi indar horiek elkarrekikoak zirela, biak aldi berean egindakoak, balio berekoak eta aurkako noranzkodunak. Era matematiko honetan formulatzen da hirugarren lege hau:formula_10non formula_11indarra formula_12 gorputzak formula_13 gorputzari egiten dion indarra den, eta formula_14, formula_13 gorputzak formula_12 gorputzari egiten diona.\u00a0\nLege honi \"akzio-erreakzioaren legea\" ere baderitzo. Lehenengo gorputzak bigarrenari \"akzio\" bat egitean, bigarrenak aurkako \"erreakzio\" bat egiten dio lehenengoari, \"aldi berean\" egin ere.\nHortaz, bi gorputzek osatutako sistema gorputz bakartzat kontsideratuz gero, bien arteko indar netoa nulua da etengabe:formula_17Hortik, \"akzio-erreakzioko indarrak\" batera kontsideraturik eta lehenengo eta bigarren legea bi gorputzen sistemari aplikatuz, erraz ondorioztatzen da bi gorputzek osaturiko sistemaren momentu lineala konstantea dela. Horixe da, hain zuzen, bi partikulak osaturiko sistemaren momentu linealaren kontserbazioaren printzipioa:formula_18\nIndarra mekanika erlatibista.\nEinstein \"erlatibitate bereziaren teoria\"n, indar kontzeptuaren definizioa mekanika newtondarrean bezala egiten da, alegia, momentu linealaren denborarekiko deribatua dela esanez:\nformula_4Baina, kontuan izanez erlatibitatearen teorian baliokideak direla masa eta energia, eta abiadura handitzean masa ere handitzen dela, moldatu egin behar da momentu linealaren definizioa, modu honetan:formula_20non formula_21\u00a0pausaguneko masa den, formula_22 partikularen abiadura eta formula_23\u00a0argiaren abiadura.\nIndarren adierazpen grafikoa.\nHizkera arruntean gorputz bati \"indar bat egiten\" ari garela esaten dugunean, gorputzari \"sakatzen\" edo \"tiraka\" gabiltzala ulertzen dugu. Ulermen horretatik abiaturik, modu intuitibo bat dugu indarrak grafikoki adierazteko, zeren, sakatzean edo tiratzean, indarrek norabidea eta noranzkoa dutela adierazten baitugu, tamaina izateaz gain; alegia, indarrek izaera bektoriala dutela ulertzen dugu.\nHorregatik, indarrak grafikoki adierazi nahi ditugunean, lerro gezidun modura adierazten ditugu espazio euklidearrean, bektore gisa. Eta gorputz berean aldi berean bi indar eragiten ari direnean, batuketa errekangeluarreko geometria aplikatzen diegu, bien eragin baliokidea izango duen \"indar erresultantea\" lortzeko; indarrak batzeko batuketa modu horri \"paralelogramoaren erregela\" esaten zaio, eta alboko irudian dago azalduta. Erregela hori aplikatuz, gorputz baten gainean ari diren indar guztiak indar erresultante bakar batez ordezka ditzakegu.\nIndarren arteko oreka.\nPartikula puntual baten gainean eragiten ari diren indar guztien erresultantea nulua denean (hau da indarren batura bektorialaren balioa zero denean), indarren arteko oreka dagoela esaten da: partikula orekan edo ekilibrio-egoeran dago. Dena den, puntutzat hartu ezin den solido zurrun estentso baten gainean ari diren indarrak orekan egoteko, indar erresultantea nulua izateaz gain, \"indar-momentu erresultantea\"k (\"torke\" izenekoak) ere nulua izan behar du. Bi motatako orekak daude: \"oreka estatikoa\" eta \"oreka dinamikoa\".\nOreka estatikoa.\nOreka estatikoa ondo ulertzen zen mekanika newtondarra sortu baino lehen. Gorputza etengabe geldi irauteari dagokion orekari deritzo \"estatikoa\", eta geldi dagoen gorputzean modulu eta norabide berbera baina aurkako norankoa duten bi indarren kasua da. Adibidez, sabaira lotutako soka batetik zintzilik dagoen gorputzak beheranzko indar bat jasaten du (formula_24 pisua, Lurrak grabitatez egina) eta goranzko beste bat (sokaren formula_25 tentsioak egina). Biak modulu berekoak izanik, gorputza geldi dago eskegita, orekan, indar erresultantearen balio netoa zero baita. Newtonen bigarren legearen ondorioz, azeleraziorik ez du (soka apurtu ezean).\nOreka estatikoan dago, halaber, aldapa batean egon arren zoluko marruskadura-indarrari esker erortzen ez den kutxa bat; alegia, geldi dagoena. Kasu horretan, zoluak eginiko indarra formula_26 bi osagaitan adierazi ohi da: osagai normala formula_27eta marruskadura-indarra formula_28. Eta horiek biek anulatu egiten dute kutxaren pisua formula_29, Lurraren grabitatearen ondorioa dena.\nOreka dinamikoa.\nGalileok azaldutako moduan, gorputza abiadura konstanteko higiduran ibiltzea eta pausagunean egotea egoera baliokideak dira dinamikaren ikuspuntutik, kasu bietan gorputzean eragiten ari den kanpo-indar netoa nulua baita. Horixe da, hain zuzen, Newtonen lehenengo legeak esaten duena. Horregatik, \"oreka dinamikoa\" deritzo, indar erresultantea nulua izanik gorputzaren abiadura konstantea den orekari formula_30 Oreka dinamikoaren adibide bat hegazkinetik salto egin duen paraxutistaren kasua dugu: airearen marruskaduraz eraginez une batean muga-abiadurara iristen da eta ordutik aurrera abiadura konstantez erortzen da. Egoera horretan, jauskariaren eta jauskailuaren pisu osoak formula_31 eta airearen marruskadura-indarrak formula_32 modulu berbera dute, baina aurkako noranzkoa, eta elkar anulatzen dute. Paraxutistak eta paraxutak osatzen duten sisteman eragiten ari den indar erresultantea nulua da: biak osaturiko sistema oreka dinamikoan dago.\nIndar-unitateak.\nGaur egun, zientziaren arloan unitate fisikoen nazioarteko SI sistema erabiltzen da mundu osoan. Sistema horretan, indar-unitatea \"newton\" \u00a0deitzen da euskaraz, eta letra xehez idazten da. Unitatearen sinboloa formula_2letra larria da. Sistema horretan indarra \"unitate eratorria\" da, eta oinarrizko unitateetan adierazirik baliokidetza hau du: formula_34\nBestelako sistemetako indar-unitateak ere erabili izan dira. Hauexek dira sistema horien izenak eta dagozkien unitateak, newtonetan dituzten balioekin.\nMotak.\nOinarrizko partikulen arteko indarrak.\nOinarrizko partikulen arteko indarrak oinarrizko partikulen artean gertatzen diren \"elkarrekintzak\". Lau motatako oinarrizko elkarrekintzak ezagutzen dira naturan: grabitatorioa, elektromagnetikoa, nuklear bortitza eta nuklear ahula. Unibertsoan gauzatzen den edozein elkarrekintza edo interakzio hauetako batetik dator.\nGrabitazio-indarra.\nMasadun gorputz orok indar erakarle bat jasaten du beste edozein gorputzetatik, dagoen lekuan dagoela, elkarrekintza grabitatorioak irismen infinitua baitu. Beste elkarrekintzekin konparatuz, intentsitatez oso txikia den arren, masa oso handien kasuan izugarri handia da, hala nola Eguzkiaren eta Lurraren artekoa, indar horri esker ari baikara biraka Eguzkiaren inguruan.\nIndar elektromagnetikoa.\nPartikula elektrikoek jasaten duten interakzioa da, atomoen eta molekulen arteko aldaketen eragile nagusia. Indar honek ere distantzia infiniturainoko helmena du, baina indar grabitatorioa ez bezala, bi eratakoa izan daiteke, erakarlea edo aldaratzailea, kontuan izanik karga elektrikoa ere bi motatakoa dela (negatiboa eta positiboa).\nIndar nuklear bortitza.\nIndar nuklear bortitza da atomoen nukleoa elkartuta mantentzen duena, protoiak eta neutroiak elkarrekin bilduz, eta oso distantzia laburretara baino ez du eragiten; hain zuzen ere, nukleoen barrukoa da.\nIndar nuklear ahula.\nIndar nuklear ahula ere atomoen nukleoaren barnekoa da desintegrazio erradioaktiboaren arduraduna da. Ahul esaten zaio aurrekoa baino 1013 aldiz txikiagoa delako.\nObjektu arrunten arteko indarrak.\nUkipen-indarrak: indar normala eta marruskadura-indarra.\nBi gorputz solidok elkar ukitzen daudenean, akzio-erreakzioaren printzipioa betetzen duten indarrak egiten dizkiote elkarri. Honela, formula_42 gorputzak formula_43 gorputzari formula_1 indarra egiten badio, formula_45 gorputzak formula_46 indarra egiten dio formula_42 gorputzari. Oro har, ukipen-indarra bi osagaitan banatu ohi da: indar normala (ukipen-gainazalaren perpendikularra) eta indar tangentziala (ukipen-gainazalaren tangentziala). Indar normala sortzen da ukipen-gainazalean gorputz bakoitzak besteari egiten dion konpresioaren kausaz, eta indar tangentziala bi gainazalen arteko marruskaduraren kausaz.\nTentsio-indarra eta konpresio-indarra.\nSoka bat tenkatzeko edo gorputz bat luzatzeko egiten den indarrari \"trakzio-indar\" deritzo. Alderantziz, zutabe batek gainean daukan pisuari eusteko egin beharrekoa \"konpresio-indarra\" dela esan ohi da. Likido baten barruan sartzen diren gorputzek konpresio-indarrak jasaten dituzte, likidoaren barneko presioaren ondorioz. Bai tentsio-indarren zein konpresio-indarren norabidea gainazalaren prependikularra da, baina alderantzizko noranzkoak dituzte: tentsio-indarrek, gorputzetik kanporanzkoa; konpresio-indarrek, gorputzaren barruranzkoa. Horregatik, tentsio-indarrek gorputzak luza ditzakete, gehiago edo gutxiago, materialen elastikotasunaren arabera, eta konpresio-indarrek gorputzak konprimatu eta tamaina txikiagotzeko eragina dute.\nIndar elastikoa.\nMalguki bat (edo material elastiko bat) luzatzen edo konprimitzen denean, malgukian indar bat sortzen da hasierako egoera normalera itzultzeko: \"indar elastikoa\" deritzo. Indar horren balioa Hooke-ren legeaz kalkulatzen da, materialaren muga elastikoaren barnean. Lege hori formula_48 eran adierazten da, formula_49indar elastikoa izanik, formula_50 malgukiaren elastikotasun-konstantea eta formula_51\u00a0luzatu edo konprimituriko distantzia. Minus zeinuak adierazten du indar elastikoak malgukiari eginiko luzapenaren edo konpresioaren aurkako noranzkoa duela, alegia, hasierako egoerara itzularaztekoa.\nFluidoen barneko konpresio-indarra: presio hidrostatikoa.\nGorputz solido inpermeable bat fluido baten barnean murgiltzean, gainazaleko puntu guztietan fluidoak eginiko konpresio-indar bat jasaten du, gainazalaren perpendikularra eta gorputzaren barruranzkoa dena. Indar horren balioa \"presio hidrostatikoa\" deritzon magnitudearen bidez eman ohi da; presio hidrostatikoak gainazalaren azalera-unitateko indarra adierazten du. Likido batean sartzean, presio hidrostatiko handiagotu egiten da sakonerarekin, formula_52\u00a0formularen arabera, non formula_53\u00a0likidoaren dentsitatea den, formula_54 grabitatearen azelerazioa eta formula_55 sakonera; izan ere, presio hidrostatikoa puntuak gainean daukan likido-zutabearen pisuaren ondoriozkoa da. Atmosferako aireari dagokion presio hidrostatikoa presio atmosferikoa da, eta gure gainean dugun airearen pisuari dagokio.\nErreferentzia-sistema ez-inertzialetan kontuan hartu beharreko indar irudikariak.\nErreferentzia-sistema ez-inertzialeko behatzaileak gorputz baten dinamika aztertzean Newtonen legeak modu egokian aplikatzeko, sistema inertzialekiko duen azelerazioaren ondorioz, kontuan eduki behar ditu sistema inertzialetan agertzen ez diren indar batzuk. Indar horiei indar irudikariak deritze. Mota desberdinetako indar irudikariak daude: \"indar zentrifugoa\", \"Coriolisen indarra\" eta \"azelerazio angeluarra\"ren ondoriozkoa.\nIndar elektromagnetikoa.\nElektrikoki kargaturik dauden partikulek eremu elektromagnetikoan higitzean jasaten duten indarra da. Batetik, eremu elektrikoa kontsideratu behar da: formula_56 karga elektrikoa daukan partikula geldi dagoenean, formula_57 indar elektrostatikoa \u00a0jasaten du, formula_58 eremu elektrikoaren kausaz. Baina partikula hori formula_22 abiaduraz higitzen badabil, formula_60 eremu magnetikoaren eragina ere jasaten du, formula_61 indarra hain zuzen. Bi eremuon eragina batera kontsideratuz, partikulak \"Lorentzen indarra\" \u00a0jasaten du, formula_62\u00a0formulaz kalkulatzen dena.\nIndar kontzeptutik eratorritako magnitude fisikoak.\nIndarra funtsezko magnitudea da mekanikaren arloan, eta praktikan oso baliagarriak diren hainbat magnitude fisiko indar kontzeptuan oinarriturik daude. Horien artean aipagarriak dira magnitude hauek:\nPresioa.\nDefinizioz, gainazal batean eginiko presioa deritzo bertan kanpotik eginiko indar normalaren eta gainazalaren azaleraren arteko zatidurari. Hortaz,formula_63eran kalkulatzen da. Hauxe da presioaren izaera dimentsionala:formula_64\nPuntu batekiko indar-momentua.\nPartikula puntual batean eragiten ari den formula_65indar batek puntu finko batekiko duen formula_66indar-momentua honelaxe definitzen da: indarrak partikularen puntu finkoarekiko duen formula_67 posizio-bektorearen eta formula_68 indarraren arteko biderkadura bektoriala. Sinbolikoki idatzita:formula_69Solido zurrunaren kasuan puntu finkoa eta indarraren aplikazio-puntua solidokoak direnean, indar-momentuak birarazi egiten du solidoa, adibidez, torlojuari indar eragiten dion giltzarekin gertatzen den bezala, ondorioz torlojua estutuz.\nIndar-parea.\n\"Indar-parea\" deritzogu norabide bera, aurkako noranzkoa eta modulu berbera duten bi indarrek osaturiko multzoari, baldin biak aldi berean solido batean eragiten ari badira. Hori da, adibidez, autoaren gidagailua birarazteko egiten ohi duguna bi eskuekin. Indar-parearen indar-momentuari \"torke\" ere esaten zaio batzuetan eta balio hau du:formula_70non formula_67 bektorea bi indarren aplikazio-puntuen arteko posizio-bektorea den. Indar-horren modulua formula_72 da, formula_73 hori indarren norabideen arteko distantzia perpendikularra izanik.\nBulkada.\nFisikan, \"bulkada\" deritzo partikularen gainean denboran zehar eragiten ari den indarraren integral denboralari. Bulkada magnitude bektoriala da, eta I sinboloaz adierazten da. Definizioz, formula_74eta formula_75aldiuneen artean partikulari emaniko bulkadaformula_76da, eta indarraren definiziotik abiaturik ikus daitekeenez, formula_74eta formula_75 aldiuneen arteko bulkadaren balioa bi aldiune horien artean partikularen momentu linealak jasaten duen aldakuntzaren berdina da: \u00a0formula_79formula_80\nLana.\nFisikan, \"lana\" deritzo partikularen gainean ibilbidean zehar eragiten ari den indarraren integral espazialari. Definizioz, ibilbideko formula_81 eta formula_82 puntuen artean partikularen gainean formula_83 indarrak eginiko lanaformula_84da. Lana magnitude eskalarra da, formula_85sinboloaz adierazten da eta SI sisteman \"joule\" deritzon unitatetan neurtzen da. Oinarrizko magnitudeen arabera, lanak energiaren egitura berbera du: formula_86. Kontuan izan behar da, ezen, indarraren eta desplazamenduaren arteko biderkadura eskalarra denez, ibilbidearekiko perpendikularra den indarrak lanik ez duela egiten. Horixe gertatzen da, adibidez, higidura zirkular uniformearen eta osagai normalaren kasuetan,non bi indar horiek eginiko lana nulua den.\nEnergia zinetikoa.\nErreferentzia-sistema inertzial batetik indarrak eginiko lana aztertzean, indarraren eta deplazamendu infinitesimalaren balioak aldiuneko abiaduraren funtzioan adieraziz, eta eragiketa matematikoak eginez, azkenean honelaxe adierazi ahalko dugu formula_81 eta formula_82 puntuen artean indarrak eginiko lana formula_81 eta formula_82 puntuetako abiaduren bitartez:\u00a0formula_91formula_92Horrela egitean, higitzen ari den partikula bati dagokion magnitude berri bat definitu dugu, \"energia zinetikoa\", modu honetan:formula_93Energia zinetikoa magnitude eskalarra da, formula_94sinboloaz adierazten da eta SI sisteman \"joule\" deritzon unitatetan neurtzen da, lana bezala. Oinarrizko magnitudeen arabera energia orok bezalako egitura du: formula_95. Magnitude honetan oinarriturik esan dezakegu ezen, ibilbideko bi punturen artean partikula baten gainean eragitean indar batek egiten duen lana partikularen energia zinetikoaren aldakuntza sortzeko erabiltzen dela.\nIndar kontserbakorrak eta energia potentziala.\nMatematikaren ikuspuntutik hitz eginez, esan behar da lanaren definizioan integral kurbilineoa egin behar dela; hau da, integrala partikularen ibilbidea jarraituz kalkulatu behar dela. Horregatik, oro har, ibilbide bat hartu edo beste bat hartu, emaitza desberdina izan daiteke. Hala ere, naturan badira ezaugarri berezia duten indar batzuk: \"indar kontserbakorrak\". Horien kasuan, ibilbidea edozein izanik, baina hasierako eta amaierako puntuak berdinak izanez gero, beti lortzen da emaitza berbera. Horrelakoak dira indar-eremu kontserbakorrak, eta kasu horretan, indarrak egiten duen lana formula_96funtzio eskalar batek hasierako formula_81puntuan eta bukaerako formula_82puntuan dituen balioen arteko kendura da:\nformula_99Funtzio eskalar horri \"energia potentziala\" deritzo. Energia potentziala ere magnitude eskalarra da, formula_100sinboloaz adierazten da eta SI sisteman \"joule\" deritzon unitatean neurtzen da, lana eta energia zinetikoa bezala. Alboko irudian ageri denez, indar-eremua kontserbakorra izanik, emaitza berbera lortuko da edozein bidetatik joanik. Eta ibilbidea itxia den kasuan, formula_81puntutik hasi eta formula_102puntuan bukatuz, guztira eginiko lana nulua izango da. Alegia, eremu kontserbakorretan:formula_103izango da."}
{"id": "23896", "revid": "237", "url": "https://eu.wikipedia.org/wiki?curid=23896", "title": "LAIA (alderdia)", "text": ""}
{"id": "23897", "revid": "237", "url": "https://eu.wikipedia.org/wiki?curid=23897", "title": "Leire Corrales Goti", "text": ""}
{"id": "23898", "revid": "6327", "url": "https://eu.wikipedia.org/wiki?curid=23898", "title": "Isabel Celaa Dieguez", "text": ""}
{"id": "23899", "revid": "237", "url": "https://eu.wikipedia.org/wiki?curid=23899", "title": "Aitor Ikastola", "text": ""}
{"id": "23901", "revid": "7624", "url": "https://eu.wikipedia.org/wiki?curid=23901", "title": "Azken Konponbidea", "text": ""}
{"id": "23902", "revid": "7624", "url": "https://eu.wikipedia.org/wiki?curid=23902", "title": "Azken Konponbide", "text": ""}
{"id": "23903", "revid": "7624", "url": "https://eu.wikipedia.org/wiki?curid=23903", "title": "Azken Soluzioa", "text": ""}
{"id": "23906", "revid": "336", "url": "https://eu.wikipedia.org/wiki?curid=23906", "title": "John Schlesinger", "text": "John Richard Schlesinger (Londres, 1926ko otsailaren 16 - 2003ko uztailaren 25) Ingalaterrako zinema zuzendaria zen, zuzendari onenaren Oscar sariaren irabazlea."}
{"id": "23908", "revid": "119550", "url": "https://eu.wikipedia.org/wiki?curid=23908", "title": "Napoliera", "text": "Napoliera (napolieraz, \"napulitano\"; italieraz, \"napoletano\") hizkuntza erromantzea da, Italiako hegoaldean mintzatua. 1976an 7.047.399 hiztun zituen; azken ikerketen arabera, gaur egun 7.800.000 inguru bide dira.\nNapoliera izena jaso du Italiako hegoaldeko dialekto multzo horrek, Napoli hiriburuaren inguruan Napoliko Erresuma zein Bi Sizilietakoa batu baitira. Hizkuntza italieraren entzutearen mendean geratu da, napolieraz \"canzone\" \"napoletana\" (\"Oh sole mio\", esaterako) eta literatura ederra (hala nola, Giambattista Basile, Eduardo de Filippo, Salvatore di Giacomo edo Tot\u00f2) egiten badira ere."}
{"id": "23909", "revid": "96586", "url": "https://eu.wikipedia.org/wiki?curid=23909", "title": "Carol Reed", "text": "Sir Carol Reed (1906ko abenduaren 30a - 1976ko apirilaren 25a) Ingalaterrako zinema zuzendaria zen, Oscar sariaren irabazlea.\nBiografia.\nHasieran antzezle izan zen antzerkian. 1935ean egin zuen bere lehen filma, \"It Happened in Paris\" (Parisen gertatua). Teknikari bikaina zen, kontalari zehatza, antzezleak ongi gidatzen zekiena, baina biribiltasuna falta izan zitzaion askotan. Bigarren Mundu Gerra ondoren arrakasta handia izan zuen hiru film bikaini esker: \"Odd Man Out\" (1947), \"The Fallen Idol\" (1948, Idolo eroria) eta \"The Third Man\" (1949, Hirugarren gizona), azken biak Graham Greene-ren eleberrien egokitzapenak. Azken garaiko filmak eskasagoak dira. Beste film batzuk: Night Train to Munich (1940, Gaueko trena Municherantz), \"Outcast of the Islands\" (1951, Uhartetik erbesteratua), Our Man in Havana (1959, Gure gizona Habanan), \"Oliver!\" (1968), \"Follow Me\" (1972, Jarrai nazazu)."}
{"id": "23915", "revid": "201", "url": "https://eu.wikipedia.org/wiki?curid=23915", "title": "Pottok", "text": ""}
{"id": "23917", "revid": "512", "url": "https://eu.wikipedia.org/wiki?curid=23917", "title": "Diktadura", "text": "Diktadura gobernu era bat da, zeinetan pertsona edota ideologia bereko talde jakin baten eskuetan botere guztia dagoen, estatuaren hiru botereak (legegilea, eragilea eta judiziala) kontrolatuz.\nBoterea eskuratzeko bideak.\nDiktadoreek era askotan lor dezakete boterea. Ohikoa da militarrek gauzatutako estatu kolpe baten bidez lortzea, gerora armadak bere karguan mantenduz, baina posible da baita ezaugarri zibilak edukitzea. Aukeratuak izan daitezke, alderdi bakarrak edo hierarkia agintariak izendatuak edota boterea zuen ahaidearen heriotzaren ostean oinordetuta.\nDiktadura batean, buruzagia ez dira aldizka sufragio unibertsal aske, zuzen eta sekretuaren bidez berritzen. Horrela, nahiz eta diktadoreak boterea hauteskundeen bidez lortu (Adolf Hitlerrek bezala), epe laburrean gainerako alderdi politikoak legez kanpo uzten ditu eta ondorengo hauteskundeak eragozten ditu, aldiro, arrazoi propagandistikoengatik, sasi hauteskunde manipulatu batzuk antolatzen diren arren, gobernuari patina demokratiko bat emateko eta herriaren aldeko debozioa erakusteko. Bozketa hauetan diktadorean hautagai bakarra izan ohi da eta ustelkeria eta hertsadurengatik emaitza ikusgarriak jaso ohi ditu.\nDiktadura motak.\nBarbara Geddes-en arabera, diktadurak bost motetan sailkatu daitezke: diktadura militarra, alderdi bakarreko diktadura, diktadura pertsonalista, diktadura monarkikoa eta diktadura hibridoa, aurrekoen konbinaketa."}
{"id": "23918", "revid": "137486", "url": "https://eu.wikipedia.org/wiki?curid=23918", "title": "Feminismo", "text": "Feminismoa helburu partekatua duen mugimendu politiko, ideologia eta gizarte-mugimenduen multzoa da: sexuen arteko berdintasun politiko, ekonomiko, pertsonal eta soziala definitu, egonkortu eta lortzea. Helburu honen barruan emakumeentzat gizonezkoek dituzten hezkuntza eta lan aukera berdinak lortzea dago ere. Zentzu zabalean, feminismoak matxismoaren zein patriarkatuaren aurka egiten duen mugimendua ere bada.\nMugimendu feministek emakumeen eskubideen aldeko kanpainak egin izan dituzte eta egiten dituzte, bozkatzeko eskubidea, hautatua izateko eskubidea, lanerako eskubidea, soldata berdintasunaren aldekoa, ondasunak izateko eskubidea, hezkuntzarako eskubidea, kontratuak egitekoa, ezkontzan eskubide berdintasuna izatearen aldekoa edo amatasun baimena bezalakoak. Feminista askok abortatzeko eskubidea edo gizarte integrazioaren alde ere egin dute lan, emakumeak eta neskak sexu-abusu eta bortxaketengandik babesteko, edo etxeko zein kanpoko emakumeen aurkako indarkeria eta feminizidioen aurka. Mugimendu feministak jantzi ohikoetan edo jarduera fisikoan aldaketa ere bultzatu izan du.\nFeminismoak bultzatutako kanpainek aldaketa historiko nabarmenak eragin dute emakumeen eskubideen eremuan, batez ere Mendebaldean. Ia iturri guztiek onartzen dute feminismoak lortu duela emakumeen boto eskubidea, ugaltze eskubide asko (antisorgailuak eta abortatzeko eskubidea barne) eta kontratuak zein ondasunak izateko eskubidea. Feminismoa, oro har, emakumeen eskubideetan zentratu izan da, baina badira feminista batzuk, adibidez bell hooks, proposatzen dutenak genero rol tradizionalek gizonezkoak ere kaltetu dituztela eta, beraz, gizonen askapena ere ematea beharrezkoa dela. Teoria feminista, mugimendu feministatik eratutako filosofia feminista, genero desparekotasuna emakumezkoen rol sozialen ikerketatik aztertu nahi du. Teoria ezberdinak garatu izan dira genero arazoei erantzuteko asmoz. Denborarekin, zenbait azpi talde sortu dira mugimendu horren inguruan, hala nola: feminismo kulturala, feminismo erradikala, ekofeminismoa, feminismo liberala, diferentziaren feminismoa, feminismo marxista, feminismo separatista, feminismo filosofikoa eta kristau feminismoa. Feminismoak ere izan ditu kritikak, emakume zuri eta mendebaldekoa bakarrik ordezkatzeko joera dela eta, eta horregatik sortu dira ere feminismo beltza, intersekzionalitatearen teoriak eta feminismo komunitarioa.\nFeminismoa XX. mendean agerikoa izaten hasi zen, baina historian zehar emakume ugari izan dira feminismoa defendatu dutenak, hala nola: Frida Kalho, Emmeline Pankhurst, Olimpia de Gouges, Clara Zetkin, Indira Gandhi, eta abar. Feministak gizonezkoak zein emakumezkoak izan daitezke eta emakume guztiak ez dira feminista.\nTerminologia.\nAskok uste dute Mary Wollstonecraft dela feminismoaren sortzailea, \"A Vindication of the Rights of Woman\" (\"Emakumearen eskubideen bindikazioa\") 1792ko liburuagatik, non emakumearen hezkuntzaren alde egiten duen. Charles Fourier sozialista utopiko eta filosofo frantsesari 1837an \"f\u00e9minisme\" hitza sortu izana egozten zaio. \"F\u00e9minisme\" (feminismo) eta \"f\u00e9ministe\" (feminista) hitzak 1872an agertu ziren lehen aldiz, Frantzian eta Herbehereetan, Britainia Handian 1890eko hamarkadan eta Ameriketako Estatu Batuetan 1910ean. \"Oxford English Dictionary\" ingelesezko lehen agerpena 1895ekoa da. \nEuskarara askoz geroago iritsi zen hitza; \"Orotariko Euskal Hiztegia\"k \"emakumeketa\" eta \"etxekoandreketa\" hitzak proposatzen zituen kontzeptua itzultzeko. Dena dela, Euskaltzaindiaren Hiztegiak \"feminismo\" eta \"feminista\" hitzak jasotzen ditu.\nUne historikoaren, kulturaren eta herrialdearen arabera, mundu osoko feministek kausa eta helburu desberdinak izan dituzte. Mendebaldeko historialari feminista gehienek diote emakumearen eskubideak lortzeko lan egiten duten mugimendu guztiak mugimendu feministatzat hartu behar direla, baita terminoa beren buruei aplikatu ez zitzaienean ere (edo aplikatzen ez zaienean). Beste historialari batzuek diote terminoa mugimendu feminista modernora eta ondorengoetara mugatu beharko litzatekeela. Historialari horiek \"protofeminista\" etiketa erabiltzen dute aurreko mugimenduak deskribatzeko.\nJatorria.\nHistorikoki, gizarte aurremodernoetan, emakumeak, oro har, egun eskura dituzten eremu askotatik kanpo egon izan dira (politika, ekonomia, militarismoa, eta abar). Antzinako hiri grekoan, emakumeak ez zuen bozkatzeko eskubiderik; askea zen arren, ez zuen eskubiderik hiriko gai ekonomikoetan nahasteko, bozkatzeko eskubidea izateko zergak ordaindu behar zirelako.\nEmakumea, askotan, etxeko lanak egitera mugatzen zen bizirauteko baliabide gisa, etxea babestea gizonaren erantzukizuna baitzen; ideia patriarkal hori, errealitatean, besterik da, emakumeek bizirauteko eta etxea babesteko egiten duten lana funtsezkoa delako familiaren biziraupenerako, herrialde, aro eta zibilizazio guztietan. Ideologia patriarkalaren arabera, emakumeak, etxea kudeatzeaz arduratuta, baina, senarraren mende jarraitzen du, ezkondu aurretik gurasoen mende egon zen bezala. Izan ere, emakumeak familiako gizonei esker bizi direlako ideia patriarkala alderantzikatze tipikoa da; patriarkatua, funtsean, da emakumearen lan gaitasunaz jabetzea, gizonen onurarako: zerbitzari izatea, nekazaritzan, artisautzan, lanbide independente eta liberaletan; funtsezko lan ikusezinak betetzea (garbiketa, janaria prestatzea, jantziez arduratzea...); eta era guztietako zaintza lanen ardura hartzea (haurrak, zaharrak, gaixoak edo menpekoak). Edozein zapalkuntza bezala, klase baten esplotazio sistema da patriarkatua, hau da, emakumeen esplotazioa gizonen onurarako: bakarka (etxeko lana) eta kolektiboki (lan merkatuaren segregazio horizontala eta bertikala); zapalduen lanari esker bizi dira menderatzaileak.\nGizarte askotan, emakumeek, garaiko pentsamoldeetan, ondorengotza besterik ez zuten sortzen. Horrela, historikoki, emakumeek ez zeukaten, besteak beste, boto eskubiderik, beren diru sarrerak eta kontuak administratzeko eskubiderik, dibortziorako eskubiderik eta gizonezkoentzat bakarrik ziren eremu batzuetan sartzeko aukerarik.\nAro garaikidean adostasun zabala lortu baldin bada \u2014emakumezkoei eta gizonezkoei dagokienez, genero antolaketa enpresan\u2014, gero eta nabariagoa da ohituren eta gizarte aldaketaren arteko lotura eza. Abrahamdar erlijioetan ikusten ahal da usadioaren eta aldaketa sozialaren arteko aldea: Nazareteko Jesusek dibortzioren aurka egindako aldarrikapena, batetik; eta protestantismoan emakumeei apaiza izateko aukera ematea, bestetik.\nBeraz, feminismoak XX. mendean egindako ekarpena izan zen emakumearen eskubideak baldintzarik gabe eta modu unibertsalean gauzatzen laguntzea; gizartearen bilakaera kontuan hartuta, itxaropen nagusietako bat bihurtu da hori.\nKontzeptu nagusiak.\nPatriarkatua.\nFeminismoak gizarteari egiten dion kritika arrazionalistan, patriarkatuaren kontzeptua funtsezkoa da. Kate Millettek erabili zuen lehenengoz kontzeptu hori testuinguru feminista baten\", Sexual Politics\" (1970) izeneko liburuan aipatu zuenean, eta gaur egun feminismoaren ia edozein ildotan ezinbestekoa da.\nGerda Lerner historiagileak horrela definitu zuen patriarkatua \"The Creation of Patriarchy\" (1986) liburuan: \"Familiako emakumeen eta umeen gaineko gizonezkoen menderatzearen adierazpen eta instituzionalizazioa, eta menderatze horren hedatzea gizartearen gainerako emakumeen gain.\"\nGeneroa.\nGeneroa (emakumezkoa/gizonezkoa) ez da errealitate natural bat, kulturalki eraiki den kontzeptua da.\nEra horretan, generoa sozialki eraiki diren balio multzoen ondorioa izango litzateke, zeinak emakumezkoaren berezko ezaugarriak eta gizonezkoaren berezko ezaugarriak daudela asmatzen duen. Ezaugarri biologikoak (sexua) gizartearen eboluzioaren bidez, apaindu dira jokaera, pentsamendu eta estetika jakin batzuekin, besteak beste.\nAndrozentrismoa.\nAndrozentrismoa zera izango litzateke: Munduarekiko ikuskera gizonaren ikuspuntuan zentratuta. Androzentrismoak gizonaren ikuspegia ikuspegi posible bakarra bihurtzen du, eta errealitatearen ikerketa eta azterketen paradigma zehatzak ezartzen ditu.\nTeoria feminista.\nFeminismoaren barruan, zenbait korronte teoriko bereiz daitezke, feminismoaren hiru edo lau uhinetan bildu izan direnak: lehenengo uhin feminista sortu zen hastapeneko ideia feministekin, klase kontzientziaren eta eskubide berdintasunaren aldeko borrokaren korronte anarkista, marxista eta sozialisten barruan; feminismoaren borroka izan zen, hastapen haietan, emakumeen egoeraren kontzientzia zabaltzea eta legezko aukera berdintasuna lortzea. XX. mendearen bigarren erdian, teoria feministen bigarren uhina eratu zen, ondoren hirugarren uhin bat, beste borroka sozial batzuekin gainjartzen zena, eta XXI. mendean laugarren uhin bat, feminismo garaikidearen teoriak biltzen dituena.\nMendebaldeko mugimendu feminista modernoaren historia lau \u00abuhinetan\u00bb banatzen da.\nLehenengoak XIX. mendeko eta XX. mendearen hasierako mugimendu sufragistak izan ziren, emakumeen boto eskubidea sustatzen zutenak. Bigarren uhina, emakumearen askapen mugimendua, 1960ko hamarkadan hasi zen eta emakumearen berdintasun juridiko eta sozialaren alde borrokatu zen. 1992an, edo data horren inguruan, hirugarren uhin bat identifikatu zen, indibidualtasunean eta aniztasunean zentratzea ezaugarri zuena. Gainera, batzuek defendatu dute laugarren uhin bat gertatu zela, 2012. urtearen inguruan hasi zena eta sare sozialak erabili dituena sexu-jazarpenari, emakumeen aurkako indarkeriari eta bortxaketaren kulturari aurre egiteko.\nLehen uhina.\nFeminismoaren lehen uhina XIX. mendean eta XX. mendearen hasieran izan zen aktibo. Erresuma Batuan eta AEBn, emakumeen kontratu berdintasuna, ezkontza berdintasuna, guraso berdintasuna eta jabetza eskubideak sustatu zituen. Legeria berriak Erresuma Batuko Adingabeen Zaintzari buruzko 1839ko Legea jasotzen zuen. Lege horrek seme-alaben zaintzarako urte samurren doktrina jasozten zuen, eta emakumeei seme-alaben zaintzarako eskubidea ematen zien lehen aldiz. Beste lege batzuk, Erresuma Batuko 1870eko Ezkondutako Emakumeen Babes Legea kasu, 1882ko legean zabaldua, beste lurralde britainiar batzuetan antzeko legedietarako eredu bihurtu ziren. Victorian (Australia) 1884an onartu zuen legeria, eta Hegoaldeko Gales Berrian, 1889an; Australiako gainerako koloniek antzeko legeak onartu zituzten 1890 eta 1897 bitartean. Mende aldaketarekin, aktibismoa botere politikoa lortzean oinarritu zen nagusiki, bereziki emakumeen sufragio eskubidea, nahiz eta feminista batzuek emakumeen beste eskubide batzuk (sexua, ugalketa, eskubide ekonomikoak) sustatu nahi izan zituzten.\nLehen uhinaren teorietan sartzen dira, baita ere, anarkofeminismoa, feminismo sozial-marxista, feminismo erradikala eta feminismo liberala.\nFeminismoaren hastapenetan dago feminismo sozialista, marxismotik eratorritako teoria erabiltzen duena bere mugimendua justifikatzeko. Aldarrikatzen du emakumeak gizonaren mendekotasun egoeran daudela eta gizartearen behe-klasea direla, eskubide eta ekoizpen baliabide gutxien dituena baita.\nFeminismo erradikala oinarri beretatik abiatu zen, baina ez du uste posible denik gizarte aldaketa. Egitura matxistak hain errotuta daude, ezen hutsetik hasi behar baita; horregatik, aldeztu izan du komunitate bereizi berriak sortzea, emakumeak alde batetik eta gizonak bestetik, pertsonen arteko harremanen arauak aldatu eta erakunde berriak sustatzeko. Batzuetan, emakumeen anarkismora iritsi izan da.\nFeminismo liberalak uste du aldaketak erreforma politikoen bitartez bideratu behar direla. Sufragismoa izan zen haren hasiera. Legeak bultzatzen ditu emakumeen alde (diskriminazio positiboa barne) eta parekotasunaren alde. Alderdi politikoen programetan sartu nahi dituzten oinarrizko gaietako batzuk dira etxeko lanen ordaina jasotzeko eskubidea, haurren zaintza banatzea, ugalketa eskubideak eta emakumeen presentzia publikoa.\nAnarkofeminismoa mugimendu anarkistaren hasieratik ari da lanean, eta mugimendu feminista intrintsekoa da, hastapenetik jada ikusten baitzuen gizonak emakumearen gain daukan nagusitasuna dela gure gizarteen lehen adierazpen hierarkikoetako bat. Patriarkatuaren aurkako borroka, beraz, klase borrokaren zati bat da eta estatuaren aurkako borrokaren parte. Izatez, \"anarkofeminismo\" hitza geroago sortu zen, 1960ko hamarkadan. Diferentziaren feminismoak eta ekofeminismoak eraginda, desberdintasunean oinarritzen da, eta antzinako anarkismoaren ideia batzuk kritikatzen ditu, orduko modernitateak edo patriarkatuaren ikuspegi oraindik ez oso zabalak eragina izan zelakoan. Proudhonek, adibidez, lehen mailako gizartetzat hartzen zuen familia, non emakumeek zeregin tradizionala betetzeko ardura baitzuten.\nBigarren eta ondorengo uhinak.\n1970eko hamarkadako bigarren uhin feministatik aurrera, teoria feministek desberdintasunean jarri dute arreta (diferentziaren feminismoa), ez berdintasunean Hirugarren uhin feminista bigarren uhinaren seme-alaben belaunaldiak egin zuen, X belaunaldiak 1990eko hamarkadan \"lipstick feminism\" sortu zuenean. Azkenik, XXI. mendearen bigarren hamarkadan, oraindik ere definitzen ari den feminismoaren laugarren uhin bat sortu da, hedabideetan oso aktiboa.\nUhin berri horiek legezko eskubideen berdintasunetik harago doaz, benetako berdintasun eta askatasun pertsonal, politiko eta sozialaren alde borrokatzen dira, bakeari eta zaintzari balio berri bat emanez, eta, definizioz, indarkeriatzat jotzen duten edozein menderatze mota salatzeko eta indargabetzeko asmoz. Pertsona bakoitzak nahi duen bezalakoa izateko eskubidea du, besteengandik desberdina izateko eta eskubide edo balio berberak izateko. Genero kontzeptua birdefinitu dute, LGBT aukeretara irekiz, hala nola queer teoriara, eta ikuspuntu bakar batean oinarritutako mundu ikuskerak deseraikitzen saiatzen dira: gizona, zuria, mendebaldetarra eta goi klasekoa. Baita ere, lantzen dituzte \"maskulinotasun berriak\" eta gizonak gizartean izan behar lukeen zeregina. Azpimarratu behar da horrek ez duela esan nahi pertsona bakoitzarentzat feminismo bat dagoenik; aitzitik, ideia elkartuak adostu nahi dira, ahalik eta pertsona, ikuspuntu eta kultura desberdin gehien bildu ahal izateko.\nFeminismo postestrukturalistak bereizkeria desagerrarazteko kultura eta sinboloak ditu ardatz. Hala, kritika feminista aplikatzen die arteei, historiaren eta erakundeen esanahiaren berrirakurketa bat proposatzen du eta hizkuntzaren erabileraz arduratzen da, Judith Butler bezalako autoreekin.\nFeminismo globalak feminismo eurozentriko edo koloniala kritikatzen du, \u00abmendebaldeko kultura\u00bb deitu izan dena inposatzen duena, edo antzinako inperio kolonialistek beste kulturei ezartzen dien feminismo mota gisa, gutxiengoekiko begirada paternalista eta errepresorea sustatuz. Adibidez, feminismo eurozentrikoak emakume batentzat iraingarritzat jo dezake buruan zapi bat eramatea Dubaiko eguzkipean, bai bularrak erakustea tanga eta apaingarriekin janzten diren komunitate batean.\nFeminismo lesbikoa, nahiz eta historikoki lesbianismoak feminismoarekin eta proiektu feministekin barne harremana izan duen, hobeki uler daiteke kontuan hartzen bada bigarren uhin feministarekin eta mugimendu homosexualekin ados ez egoteagatik 1970eko hamarkadaren hasieran sortutako mugimendua dela. Heterosexualitatea berrikusi eta eztabaidatu nahi du, eta, hori egin ondoren, haren \u00absustraiei\u00bb buruzko hipotesiak planteatu, hala nola patriarkatua, kapitalismoa eta kolonialismoa. Gainera, feminista lesbikoak lesbianismoaren alde daude, erakunde horiekiko alienazioaren eta asegabetasunaren arrazoizko emaitza gisa.\n2000. urtetik aurrera, feminismo lesbikotik hein batean sortutako korronte bat agertu zen, transfeminismo izenekoa. Ikerlari batzuek feminismoaren kategoria bat dela uste dute, batetik, transgeneroaren diskurtsoa aplikatzen duena feminismoan, eta, bestetik, aurrerapen feministak diskurtso transgeneroan. Beste batzuek uste dute ideia elkartruke hori ez dela osoa izan, eta uste dute queer teoriak feminismo antirrazistarekin gainjartzean gertatzen dela uhin berria.\nPro sex feminismoa deritzona korronte ideologiko bat izan zen, 1980ko hamarkadan sortua; prostituziorako eskubidearen alde egiten zuen, eta XXI. mendeko uhin berriek antifeministatzat jotzen dute. Izan ere, prostituten eta gorputz saltzaileen edo alokatzaileen (haurdunaldi subrogatua, sexua, pornografia eta abar) bizitza hobetu behar dela uste izan arren, uste dute menderatze matxistaren beste gertakari bat dela; izan ere, inork ez luke halakorik egingo inguruabar pertsonal eta sozialek horretara behartuko ez balute.\nGenero berdintasuna feminismoan.\nEuropako beste herrialde batzuen gisara, Espainiako erresuman, emakumeen eta gizonen arteko benetako berdintasunerako lege organiko bat dago. Espainiako Berdintasun Ministerioaren arabera, \u00abgenero berdintasuna da emakumeek eta gizonek era guztietako baliabideak baldintza berdinetan erabili eta kudeatzeko duten gaitasun legala, soziala eta politikoa\u00bb.\nFeminismoaren eta genero azterketen arabera, \u00absexu desberdintasuna \u2014bi sexu egotea mundu berean\u2014 ez da sexuen arteko desberdintasuna bezalakoa. Lehen kontzeptuak aniztasuna eta aberastasuna adierazten ditu. Bigarrenak, sexu batek bestearen gainean duen injustizia eta nagusitasuna\u00bb.\nSexua eta generoa.\nSexua berezko ezaugarri bat da, naturak zehazten duena, emakumeen eta gizonen arteko desberdintasun fisikoak, biologikoak eta anatomikoak ezartzen baititu. Sexuak ugalketa sexualean duten potentzialaren arabera sailkatzen ditu pertsonak.\nGeneroa da munduko gizarteek erabiltzen duten sistema, emakumeen eta gizonen funtzioak, jarrerak, balioak eta harremanak zehazteko. Pertsona baten sexua naturak zehazten du; beraren generoa gizarteak lantzen du.\nNortasuna, berdintasuna eta diferentzia.\nGenero berdintasuna ez da identitate zentzuan ulertu behar, gizonekiko berdintasun zentzuan, ideia horrek gizasemeak jartzen baititu eredutzat edo desiragarria den ororen neurgailutzat. Aitzitik, berdintasuna lortu behar da diferentziaren aitorpenean oinarrituta. Hala, berdintasunaren aldarrikapena ez da nahasi behar sexu maskulinoaren identifikazioarekin.\nAukera berdintasunak esan nahi du baliokidetasuna eta parekatzea: emakumeek gizarteko leku guztietara \"baldintza berdintasunean\" sartu nahi dute, eta ez \"berdinak izateko,\" eta hori oso desberdina da. Emakumeek eskubide osoko gizakiak izan behar dute, eta, beraz, sarbidea izan behar dute zuzendaritza karguetara, zientziara, kulturara eta abarrera. Horregatik, behar dute gizonei gaur egun eskaintzen zaizkien aukera berberak ematea, eskubide osoko herritar baitira. Baina ez haiek bezalakoak izateko, hau da, emakumeen nortasunaren ordez gizonezko izateko, baizik eta berdinak izateko eskubideetan, aukeretan eta gizarteko leku guztietan.\n= Feminismoari egindako kritikak =\nFeminismo erradikala gogor kritikatua izan ohi da literatura matxista edo antifeministan; horien erakusle batzuk izan daitezke, frantsesez, \u00c9lisabeth Badinterren \"Fausse Route\", Paul-Edmond Lalancetteren \"La N\u00e9cessaire Compr\u00e9hension\", Jean-Philippe Trottieren \"Le Grand Mensonge du f\u00e9minisme\", H\u00e9l\u00e8ne Vecchialiren \"Ainsi soient-ils :\u00a0Sans de vrais hommes, point de vraies femmes\", edo \u00c9ric Zemmouren \"Le Premier Sexe\". Rush Limbaugh eskuin muturreko komunikatzaileak, emakumeen eta feminismoaren aurkako erasoen artean, 1990eko hamarkadan, \"feminazi\" hitza zabaldu zuen. Donald Trump hautagai errepublikanoaren aldeko kanpainatan aritu zen, besteak beste.\nEsparru politikoan, feminismoa, batzuetan, \u00abdenbora-pasatzat\u00bb jo izan da. Argudiatzen da gizarte kategoria guztiak emakumez eta gizonez osatuak direnez, emakumeek ez dutela kasta edo klase bereizirik osatzen. Hala, suposizio horri jarraiki, sexuen arteko interes gatazka batera deitzea edo sexu bat bestearekiko emantzipatzeko borroka artifizio huts bat izango litzateke, ezkutatuko lituzkeena benetako menderatze harremanak eta gizarte zatiketaren egiazko ildoak.\nBeste antifeminista batzuentzat, feminismoak garrantzia kentzen zien gizabanakoen bereizketa irizpideei, hala nola generoa, adina, ezaugarri fisikoak edo etnikoak, horiek baitira, beraz, diskriminazioaren eta gizarte bazterketaren funtsezko faktoreak. Era horretako irizpideek jantzi zituzten feminismoaren azken uhinak, feminismo postestrukturalista eta diferentziaren beste feminismo batzuk barne.\nSimone de Beauvoirren kritika feministak direla eta, zenbait egilek, hala nola Julia Kristevak, Sylviane Agacinskik edo Luce Irigarayk, uste dute sexu desberdintasunak ezabatzen dituen berdintasun abstraktuak gizonen unibertsalismoaren androzentrismoarekin jarraitzen duela.\nArrazoi kultural eta politikoengatik, feminismoak zabalkunde mugatu bat eta adierazpen baliabide mugatuak ditu, emakumeak mendekotasun egoera nabarmen batean bizi diren testuinguruetan, sarritan agintariek edo beren familiek eragindako indarkeria fisikoaren biktima izanik ere. Feminismoak usadioetan eta praktika sozialen bilakaeran duen eragina oso mugatua da, giza eskubideak, oro har, baztertuak diren gizarteetan. Hala, feminismoa kritikatua izan da, joera selektibo eta etnozetriko bat delakoan, bazterrean lagatzen dituena ustez bere oinarrietan dauden balio unibertsalak.\nMartxoaren 8a eta mugimendu feministak.\nEmakumeen Nazioarteko Eguna 1909ko otsailaren 28an ospatu zen lehenengo aldiz, Ameriketako Estatu Batuetako New York hirian. Ospakizun hau AEBetako Alderdi Sozialistak antolatu zuen.\n1917ko martxoaren 8an[oh 1] Errusiar Inperioko hiriburua zen Petrograden (gaur egungo San Petersburgo) oihalgintzako emakume langileek manifestazioa abiatu zuten, eta hiri guztia hartu zuten; hura izan zen Errusiako Iraultza piztu zuten ekintza nagusietako bat.[2] Egun hau batez ere herrialde eta mugimendu sozialista eta komunistek ospatu izan zuten, harik eta 1975ean Nazio Batuen Erakundeak nazioarteko egun izendatu zuen arte.\nMartxoaren 8ko eguna gaur egun emakumeen eskubideak aldarrikatzeko erabiltzen da. Munduari gogorazteko emakume eta gizonek eskubide berdinak izan behar dituztela.\nMugimendu feministak denborarekin indartsuagoak bilkatu dira. Euskal Herrian hainbat mugimendu feminista desberdin daude, horietako famatuena Emakunde ( Emakumearen Euskal Erakundea) da. Emakunde Eusko Jaurlaritzaren erakunde autonomoa da. Beraien helburua berdintasuna aldarrikatzea da eta emakumeen eskubideen alde borrokatzea. Nahiz eta Emakunde Euskal Herriko erakunde famatuena izan, Euskal Herriko herrialde bakoitzak bere talde feminista desberdinak ditu. Hala nola, Pare Deustun, Martxanterak Bergaran, Momoak Galdakon, Marienea Basaurin, Nalua Eibarren, Andramanuelak Antzuolan, Portugaleteko mugimendu feminista eta beste hainbat.\nSinbologia.\nTriangelu beltz alderantzikatua (\u25bc), triangelu aldekide bat da, erpin bat behera begira duena, erdian, eta goiko aldean, lurrarekin paralelo den aldea duena. Hastapenean, nazismoak erabilitako seinale eta ikur bat izan zen (ikus presoen markatze sistema nazien kontzentrazio eremuetan), erregimenaren aldarrietara egokitzen ez ziren presoentzat. Gerora, hasieran beste esanahi hori bazuen ere, emakume aktibista asko harrotasunez hasi ziren erabiltzen, bizi ziren gizartearen aurrean beren eskubideak aldarrikatzeko, pubis baten irudikapena egiten zuenez. Hala, lesbianismoak eta feminismoak erabilitako sinbolo bat bilakatu zen.\nEmakumeen eta feminismoaren ahalduntzearen beste sinbolo bat (postfeminismoa barne delarik) bi eskuekin egiten den keinu bat da, triangelu bat osatuz, ahurrak aurrera erakutsiz, bertikalki, eta esku bietako hatz bizkorrak eta lodiak elkartuz. Adierazpen gisa erabili ohi da, adibidez, manifestazioetan.\nKolore morea (edo lila) feminismoaren sinbolo bat da. Emakume Langileen Nazioarteko Egunaren webgunearen arabera, Britainia Handiko \"Women's Social and Political Union\" (\"WSPU\", Emakumeen Batasun Sozial eta Politikoa) alderdi sufragista erabiltzen hasi zen kolore hori, zuriarekin eta berdearekin batera.\nKolore morea, huts-hutsik, sinbolo feminista bat delarik, marrazki edo diseinu feminista asko margotzen dira kolore horrekin, besteak beste, alderantzizko triangelua. Ohikoenetako bat, morez margotutako emakumearen ikurra da (Venusen ispilua). Sarritan, ukabil itxi bat eransten zaio, edo ukabil itxia altxatzen ari den emakume bat. Emakumeen aurkako indarkeriaren aurkako sinbolo bat, feministatzat ere har daitekeena, esku-ahur ireki baten arrastoa da, kolore morekoa, barruan emakumearen ikurra duena, zuria. Irudi horiek beltzak ere izan daitezke, edo beste kolore batzuetakoak.\nBandera anarkofeminista bi koloretan banatzen da diagonalean, morea eta beltza."}
{"id": "23919", "revid": "336", "url": "https://eu.wikipedia.org/wiki?curid=23919", "title": "Monarkia", "text": "Monarkia grezierazko \u03bc\u03bf\u03bd\u03bf\u03c2 \"(m\u00f3nos)\": \u2018bat\u2019, eta \u03b1\u03c1\u03c7\u03b5\u03b9\u03bd \"(arj\u00e9in)\": \u2018gobernua\u2019 hitzetatik dator eta\" bakar baten gobernua\" bezala itzul daiteke. Definizioz, estatu baten gobernu era da, non goi kargua biziartekoa eta oinordekotasunagatik izendatua izaten den. Kargu honi monarka deritzo: errege edo erregina. Kasu gutxietan monarka talde hautatu batek aukeratua izaten da. Monarka batek agindutako estatuari monarkia edota erreinu deritzo.\nTradizionalki monarka estatuaren botere guztien jabe izan ohi da: Botere Legegilea, Botere Betearazlea eta Botere Judiziala. Gobernu era honi Erregimen Zaharra deritzo.\nGaur egun estatu askotan monarka titulua mantentzen da baina ez garai bateko botereak. Hau da monarkia konstituzionalen kasua, hau da, burujabetza herriaren esku dagoen baina Estatuaren Buruzagiaren kargua erregearen esku dagoen demokraziak. Kasu hauetan monarkak ordezkariaren eta arbitroaren papera du eta ez du estatuaren botereetako inor.\nHistoria.\nHistorian zehar monarka askok botere absolutua izan dute, askotan ustezko jatorri jainkotiar bategatik. Aintzinako Egipton, adibidez, faraoia jainko bat zen. Txina inperialean enperadoreari gorengo boterea ematen zitzaion eta antzinako Indiako estatu gehienak monarkiak ziren.\nErdi Aroa.\nErdi Aroan monarkia Europan zehar zabalduta zegoen, lurraldea defendatzeko agintari autoritario baten beharragatik. Europar monarkiak dinastikoak ziren: seme zaharrenak oinordetzen zuen tronua. Soldaduak eta armak jauntxo feudaletatik lortzen zituzten, nobleziaren leialtasunaren beharra zutelarik boterea mantentzeko.\nErdi Aroko Mendebaldea erregeek gobernatu zuten, baina ez era ahalguztidunean, mugak baitzituen. Izan ere, monarkek beste botere batzuk (tokian tokiko nobleak, edo Eliza Katolikoa) aintzat hartu behar zituzten. Behe Erdi Aroan, ordea, erregeen boterea handituz joan ziren hainbat tokitan (Ingalaterran, Frantzian edo Iberiar Penintsulan).\nMonarkia Erromatar Inperioaren erortzean eta errege barbaroak etortzean sortu zen Europan. Errege-boterea aitarengandik semearengana eskualdatzen da leinuak osatuz. Haren estatus gorena erakustearren, zenbait ikur bereganatuz joan ziren: koroa, tronua, zeremonia-multzoa, altxamendua...\nDena den, monarkia Europan garaiko sistema politikorik hedatuena bazen ere, ez zen bakarra. Hainbat errepublika sortu ziren, Veneziakoa esaterako. Aita Santuen Lurraldean, Eliza zen jauna, Aita Santuak erregeen antzera gobernatzen zuelarik. Eskumikua arma gisa erabilita, edozein lur-botereri, enperadoreei ere, aurre egiteko gai izan zen. Izan ere, enperadorearen papera bitxia da. Alde teorikoan, botere unibertsala du, kristautasun osoaren gainekoa. Hala ere, Eliza eta tokian tokiko nobleak eta erregeak topatuko ditu aurrez aurre.\nAro Modernoa.\nErregeen gehiegikeriek eta burgesiaren konformatze ezak monarkia absolutuen gainbehera lagundu zuten: XVII. mendean Ingalaterrako Iraultzak eta XVIII. mendean Frantziakoak botere absolutuaren muga markatu zuten.\nAro Garaikidea.\nKonstituzioarekin mugatutako monarkia baten ideia modernoa Europan zehar poliki kontsolidatzen joan zen. XIX. mendean zehar parlamentuaren boterea hazi egin zen monarkarena gutxitzen zen bitartean, eta mendebaldeko monarkia asko desagertu egin ziren Lehen Mundu Gerraren ostean, Errusiakoa, Alemaniakoa eta Austriakoa kasu. Oraindik monarkia konstituzional asko aurki daitezke, gehienbat batasun nazionalaren sinbolo direnak, besteak beste, Britania Handian, Espainian, Herbeheretan, Norvegian, Suedian, Danimarkan eta Belgikan.\nMonarkia Motak.\nMonarkia absolutua.\nMonarkia absolutua, boterean termino|baldintza|muga politikoetan, eta gehienetan murrizketarik gabe diharduen monarka den gobernu-forma|era| sasoia edo osagai espiritual handiarekin gutxienez. Lekua eta modeloa agertzen den izen horrekin izendatzen den aldi |periodo| historikoan (Mendebaldeko Europa Erregimen Zaharrean zehar, bereziki Luis XIV, 1700aren inguruko Frantziako monarkia) ez du galarazten oso antzeko ezaugarriak beste une batzuetan eta lekuetan hartu ahal daitezen, eta beste erregetasun titulu batzuekin (entitate politiko desberdinetan, Inperio bizantziarreko basileus-ean, Errusiako Inperioko tsarrarengan, etab. enperadorearekin).\nMonarkia konstituzionala eta parlamentuko monarkia.\nHistorikoki, monarken botererako mugak Europan agertzen dira Erregimen Zaharraren krisitik aurrera, kasu batzuetan gidatu zuela monarkia kentzera eta errepublika |konstituziora| osaketara (bitarteko Frantziako 1791 eta 1804 urte bitartean Iraultzatan zehar edo Ingalaterrako bitarteko Ingalaterrako 1649 eta 1660 urte bitartean Iraultzatan zeharreko Frantziaren kasura) berriz beste batzuetan (adibidez monarkia poloniar-lituaniarra 1569-1795 urteetan) erregea onartzen du bere botereko lekua amore ematea eta hura aukeratutako ordezkariekin partekatzea. Lagapena erregearen borondate hutsagatik bada, ez da hartzen konstituzio|osaketa| handia, baizik eta ( 1814 eta 1830 urte bitartean Zaharberritzetako Frantziaren kasua) emandako gutun bat.\nMonarkia hibridoak.\nHistorian zehar egon dira monarkia absolutuaren eta konstituzionalaren arteko bide erdira gobernu sistemak, tokian monarka ikusten den bere botereko partea aukeretako gobernu demokratikoari uztera behartuta, baina eragin politiko garrantzitsua mantentzen jarraitzen duenera. Bilakaera oso desberdina izan da herrien arabera, eta zuzenbide konparatuaren mendean dago. Hala ere, Maroko bezala halakoak herri arabiarreko monarkek eramaten jarraitzen dute ia bere eskuetako botere guztia.\nHorretaz gain, daude erregimen feudaletakoa bezalako beste une historiko batzueiko monarkiak, monarka jaun feudal gehiago den zeinetan. Bere boterea mugatzen da bere feudora eta beheko nobleekiko basailutza-erlazio existenteetara. Kasu hauetan monarkiak aristokraziaren antza du, nobleziaren arteko boterearen disoluzioagatik."}
{"id": "23921", "revid": "201", "url": "https://eu.wikipedia.org/wiki?curid=23921", "title": "Monarkia parlamentario", "text": ""}
{"id": "23922", "revid": "371", "url": "https://eu.wikipedia.org/wiki?curid=23922", "title": "Johann Gutenberg", "text": ""}
{"id": "23925", "revid": "1545", "url": "https://eu.wikipedia.org/wiki?curid=23925", "title": "Harry Potter eta Odol Nahasiko Printzea", "text": "Harry Potter eta Odol Nahasiko Printzea Harry Potter saileko seigarren liburukia da.\nIstorioa.\nHarryk hamasei urte bete berri ditu eta egoera guztiz aldatu da. Denok dakite jadanik Lord Voldemort itzuli dela eta beldurra nabari da alde guztietan. Azti gazteak, seigarren urtea du Hogwartsen eta azterketek eta quidditchak guztiz okupatua du.\nGainera, Printze Nahastua izenarekin sinatzen duen baten liburu bat du, honetan edabe ezberdinak nola egin azaltzen du, beste gauza askoren artean. Albus Dumbledore, konturatu da Harryk eta Voldemortek haien azken borroka laster egin beharko dutela eta bietako bat hil egingo dela. Momentu hori ez da helduko baina Dumbledore hil egingo da Severus Snape irakasle zitalaren eskuetan."}
{"id": "23926", "revid": "146404", "url": "https://eu.wikipedia.org/wiki?curid=23926", "title": "Harry Potter (pertsonaia)", "text": "Harry Potter J. K. Rowling idazle britainiarraren \"Harry Potter\" liburu saileko protagonista nagusia da. Liburu sail nagusiak Harry eta bere lagunen bizitzako zazpi urte hartzen ditu, eta hamaika urte dituenetik hemezortzi urte dituen arte, Hogwarts azti eskolan burutzen dituzten ikasketak kontatzen ditu.\nUrte bat zuela, Lord Voldemort azti ankerrak bere gurasoak (James eta Lily) hil zituen. Harry hiltzen ere saiatu zen, baina ezin izan zuen, eta Harryren bekokian marka txiki bat egitea baino ez zuen lortu. Horren eraginez, bere izeba-osabekin bizitzen geratu behar izan zen, baina horiek oso gaizki tratatzen zuten. Bestalde, Voldemort eta Harryren patuak elkarri lotuta geratu ziren gertaera horren ondorioz.\nBere bi lagun onenak, Ron Weasley eta Hermione Granger dira, Hogwarts azti eskolan ezagutu zituenak.\nGryffindor etxekoa da, bere bi lagunak bezala. Harryk eta bere lagunek urtero heroi edo gaizkile bihurtzen duten gertakariak gertu izaten dituzte. Gehien maite dituen pertsonak hauek dira: bere osaba (Sirius Black), Hogwarts eskolako zuzendaria (Albus Dumbledore) eta eskolako atezaina (Hagrid). Asko estimatzen duen beste pertsonaia bat Hedwig da, bere hontza.\n\"Harry Potter\" film sailean Daniel Radcliffe aktore britainiarrak egin du pertsonaiaren papera.\nLiburu bakoitzean.\nHarry Potter eta Sorgin Harria.\nLehen liburuan, Harryk bere hamaikagarren urtebetetzean aztien ondorengo dela jakiten du, eta Hogwarts azti-eskolan izen ematen du. Ikasturtean zehar, Voldemort bila dabilen sorgin-harria suntsitzen du.\nHarry Potter eta Sekretuen Ganbera.\nBigarrenean, Sekretuen Ganberan sartu eta Tom Riddle garaitzen du, eta bere laguna den Ron-en arreba gaztea, Ginny salbatzen du.\nHarry Potter eta Azkabango presoa.\nHirugarrenean, Sirius Black ezagutzen du, baina honek duen izen txarraren gainetik ez dela benetan gaiztoa ohartzen da; izan ere, Sirius Harryren aita zen James Poterren lagun onena zen. Azkenik, Siriusi alde egiten laguntzen dio, eta hau ezkutatu egingo da aurrerantzean.\nHarry Potter eta Suaren Kopa.\nLaugarren liburuan, Harryk Hiru Aztien Torneoan parte hartzera behartuta ikusiko du bere burua. Voldemortek hainbat tranpa jarriko dizkio bidean bere Hil-jaleen bitartez. Azkenean Voldemortek Harry harrapatuko du, eta gazteak honen berraragiztatzea ikusiko du. Voldemort itzuli arren, ez du Harry garaitzea lortzen eta gazteak berriro ere ihes egiten du.\nHarry Potter eta Fenixaren Ordena.\nBostgarrenean, ia inork ez dio sinetsiko Harryk Voldemort itzuli dela dioenean, eta alde batera uzten dute, eroa bailitzan. Sinesten duten bakarrak, bere lagunak, Ron eta Hermione, Dumbledore, eta Fenix-aren Ordena izango dira. Harry, Ron, Hermione, Ginny, Neville eta Luna Magiaren Ministeriora joango dira profezia baten bila. Han hainbat Hil-jaleen aurka ibiliko dira, Fenix-aren Ordeneko kideak laguntzera joango dira, eta nahasmen horren erdian Bellatrix Lestrange Hil-jaleak Sirius hilko du.\nHarry erabat haserretuta Bellatrix torturatzen saiatuko da, baina ezin izango du. Bitartean Voldemort azaltzen da eta Harry erraz garaitzen du, hala ere ez dio hiltzeko denborarik emango, Dumbledore azalduko baita. Azkenean, historian izan diren bi mago boteretsuenak aurrez aurre aurkituko dira. Berdinketan amaituko da borroka, Voldemortek berriro ere ihes egingo du, eta Dumbledorek Harryri profezia esplikatuko dio.\nProfezia horrek dioenez, Voldemort eta Harry biak batera ezingo dira bizi, eta beraz batak bestea hil beharko du. Harryk Siriusekin hitz egin nahiko du azkeneko aldiz, baina betirako joan dela onartu beharko du.\nHarry Potter eta Odol Nahasiko Printzea.\nSeigarren liburua iristen da, eta bertan azkenik Snape irakasleak bere bizitza osoan nahi izan zuen lanpostua lortzen du: Arte Ilunen Aurkako Defentsako irakasle berria da. Harry Dumbledore-en klase partikularrak hartzen hasiko da, Voldemorten aurkako borrokari begira. Hala ere, klase hauek ez dira berak pentsatu bezalakoak; izan ere, Voldemorten aintzineko bizitza ezagutzea izango da klase hauen helburua, Dumbledoren memorien bitartez. Hainbat gauza ezagutuko dituzte: Voldemort-en amak hilzorian eta bakarrik bizi zenez abandonatu zuela Tom Narivoloz Riddle umea, hau umezurztegi batean hazi zela, txiki-txikitatik botere nahia izan zuela, eta abar.\nHalako batean, Tom Riddle gazteak Slughorn irakasleari Horcrux-ak zer ziren galdetu zion. Hala ere, memoria zati hori ezabatuta zegoen. Harryk oroitzapen hori lortzea du helburu. Kostata, baina lortzen du. Horcruxak oso magia iluna dira pertsona baten arima zatiak objektu batean gordetzea posible egiten dutelako. Horrela, pertsona hori ezingo da hil Horcrux horiek existitzen diren bitartean. Horcrux bat sortzeko pertsona bat hil behar da eta oso mago gutxik sortu dituzte historian zehar Horcruxak, inork ez bat baino gehiago. Hala ere, Voldemortek zazpi Horcrux dituela uste du Dumbledorek, zazpia aztien zorte oneko zenbakia delako. Beraz, Harryri Horcrux horiek suntsitzeko lana ematen dio.\nZazpi horietatik bi jada suntsituta daude. Bigarren liburuan suntsitzen duten Tom Ryddle gaztearen egunerokoa da lehena. Ondoren, Dumbledorek Voldemorten familiaren eraztun bat akabatzen du: Salazar Slytherin-en eraztuna. Hirugarren Horcruxa, Slytherin beraren koilare antzeko bat da eta Dumbledorek badakienez non dagoen, Harryri berarekin joateko eskatzen dio.\nLeize batean dago gordeta, eta eskuratzeko pozoi bat edan beharra dago. Dumbledorek edaten du eta hilzorian geratzen da. Lepokoa faltsua dela konturatzen da Harry. Dumbledore oso ahul dago eta Hogwarts-era bueltatzen dira, eta bertara iristean Voldemorten jarraitzaileak sartu direla konturatzen dira. Dumbledorek (jada hobeto), Harry babesten du. Draco Malfoy, Harryren etsai bat, Astronomiako dorrean agertzen da, eta nahiz eta Voldemort berak agindua eman Dumbledore hiltzeko, Draco ez da ausartzen. Halako batean, Snape azaltzen da eta Dumbledor hiltzen du. Harry bere atzetik korrika bizian joaten da, baina Snapek ihes egitea lortzen du.\nLiburua Dumbledore-en hiletan amaitzen da. Ron eta Hermionek Horcruxen bilaketan lagunduko diote Harryri, eta honek bere neskalagun Ginny-rekin duen erlazioa mozten du aldi baterako, ez baitu gehien maite duen pertsona berriro galdu nahi.\nHarry Potter eta Herioaren Erlikiak.\nZazpigarren liburua Harryk 17 urte betetzen dituenean hasten da Fenixaren Ordeneko kideak bere izeba-osabaren etxera bere bila datozenean. Voldemort eta mortifagoek hauek dutren plana Snape-i esker ezagutzen dute. Harry salbu ateratzen da, baina Hedwig bere ontza eta Begizoro Moody hiltzen dira. Ron-en anaia baten, Bill-en, ezkontzan Voldemort Magia Ministerioaren jabe egiten dela jakiten dute, eta Harry, Ron eta Hermionek ihes egin behar dute. Ondoren, Horcrux-en bilaketa hasten dute. Koilare originalarekin hasita, Ministerioan Dolores Umbridge irakasle ohiari kentzen diote Horrocrux-a. Baso batean ezkutatzen dira eta Gryffindor-en ezpata aurkitzen dute laguntzaile anonimo bati esker. Ezpatak Horrocruxa hausten du eta Ron-ek amaitzen du koilarearekin. Harry eta lagunek Herioaren Relikiei buruz jakiten dute. Hiru dira Relikia hauek: Saukoaren Barita, Erresurrekzioaren Harria, eta Kapa Inbisiblea. Kapa hau gaztetatik Harryk zuen kapa da, harria ere Harryk du, Dumbledoreri esker, baina barita Voldemortek Dumbledore-en tumbatik lapurtzen du. Hala ere, azkenean Harryk Relikiei Horcruxei baino garrantzi gutxiago ematen die, Dumbledorek misio hori utzi ziolako.\nHurrengo Horrocruxa Hufflepuff-en Kopa da, eta Gringotts banku magikoan dago gordeta. Dragoi baten laguntzarekin ihes egitea lortzen dute Koparekin. Voldemort azkenan konturatzen da Harry Horcruxen atzetik dabilela, eta badakiela zeintzuk diren azken bi Horcruxak. Nagini, Voldemorten sugea, eta azken Horrocruxa Hogwartsen daude, beraz Harryk azkar bertara joan beharra du. Voldemort Hogwartsen da iada, Harryrekin betirako amaitzeko eta Harryren jarraitzaileen eta Voldemorten jarraitzaileen arteko borroka hasi da. Harryk Ravenclaw-en diadema suntsitzen du eta sugearen bila doa. Hala ere, hori ez du batere erraza, Voldemortek bere alboan daramalako beti. Voldemort Snape-i esaten dio bere barita berriak, barita boteretsuak, ez diola funtzionatzen, Snape-ri dagokiolako barita, berak hil baitzuen Dumbledore, baritaren azken jabea. Beraz, Voldemortek Snape hil beharra duela dio eta sugeak hiltzen du. Hil baino lehen, Snapek Harryri oroitzapen bat ematen dio, eta hiltzen den bitartean begietara begiratzeko esaten dio.\nHarry korrika oroitzapen hori ikustera joaten da eta Snape-i buruzko egia guztia jakiten du. Snape gaztetatik bere ama, Lily Potter-ez zegoen maiteminduta. Voldemortek Lily hil zuenean Snape Dumbledore-engana joan zen, bide zuzenaren bila. Dumbledore-i fideltasuna eskaini zion aurrerantzean, eta agureak Harry babesteko agindu zion. Snapek Lily-rengatik babestu izan du beti ezkutuan Harry eta Dumbledoreren hilketa, bien artean planeatu zuten, Dumbledoreri urte beteko bizialdia geratzen zitzaiolako, eta Snapek berak hiltzeko eskatu zion. Horrela, Snapek Voldemorten konfiantza izango zuen eta horrek Harryri lagunduko zion. Gainera, Dumbledorek Harryk Voldemorten arima zati bat zuela bere barruan kontatu zion, eta Voldemort hiltzeko Harry hil beharko zela. Harry, hau entzun ostean, Voldemortengana joaten da bere xedea hiltzea dela jakinda. Berak maite dituen pertsonak salbatzeko ezinbestekoa zen Harry hiltzea. \nHarry toki ezagun batean esnatzen da: King's Cross tren geltokia. Zerua dela uste du, hilda dagoela, eta Dumbledore ikusten du. Berazk azaltzen dio ez dagoela hilda, nahi baldin badu bueltatu daitekeela, Voldemort bizi den bitartean Harry ezingo baita hil. Harry bueltatu egiten da, hilaren plantak egiten, Voldemortek amaitutzat ematen du gerra, eta Harryren gorpua Hogwartsera eramaten du. Harryren lagunek ez dute barkatzen, eta Voldemorten aurka hasten dira. Berriro borroka hasten da, Harryk plantak egiteari uzten dio, eta Voldemorti aurre egiten dio. Voldemorten \"Avada Kedabrak\" berriro ere errebotatu egiten du, eta azkenean lord Voldemort hil egiten da. Orain bai, dena amaitu da.\nHemeretzi urte beranduago, Harry eta bere emaztea, Ginny, beraien hiru haurrekin King's Crosseko geltokira joaten dira. Bi seme dituzte: James Sirius, zaharrena, eta Albus Severus, gazteena eta lehen urtea duena Hogwartsen, eta alaba gazteena, Lily Luna, oraindik gazteegia dena Hogwartsera joateko. Bertan, Ron, Hermione eta hauen seme Hugo eta alaba Rose-ekin elkartzen dira. Albus Potter-ek kezka du Slytherin etxean tokatuko zaiola uste duelako, eta Harryk esaten dio ez kezkatzeko, Slytherin etxean oso mago handiak izan direla, eta bere izenetako bat (Severus), berak ezagutu duen pertsona ausartena izan zelako, eta ez badu nahi Slytherin etxera joan lasai egoteko, Gryffindor tokatuko zaiolako. Harry, Ginny, Ron eta Hermione bere seme-alabez agurtzen dira. Ginnyk lasai egoteko esaten dio Harryri, eta Harryk erantzuten dio lasai dagoela, hemeretzi urte direla orbainak ez diola minik egiten."}
{"id": "23927", "revid": "58701", "url": "https://eu.wikipedia.org/wiki?curid=23927", "title": "Arriaga antzokia", "text": "Arriaga antzokia Bilboko zaharrena da eta gaur egungo erreferentzia nagusia antzerkiari dagokionez hirian, Juan Crisostomo Arriagaren omenez izendatuta. Halaber, musika eta dantzaren ikuskizunak ere antolatzen dituzte, bai eta Fant eta Zinebi zinema jaialdiak ere.\nBere estiloa neo-barrokoa da eta Juan Crisostomo Arriagaren omenez eraiki zen XIX mendearen bukaeran, 1834an.\nBilboko itsasadarrak, Areatzako parkeak eta Zazpikaleek inguratzen dute antzokia. Antzina, kafetegi bat zegoen antzokiaren behekaldean, baina 1983ko uholdeak direla eta antzokian egindako berriztapenaren ondorioz, kafetegia kendu egin zen.\nGarraioa.\nAntzokiaren atzealdean Euskotren Tranbiaren Arriagako geltokia dago."}
{"id": "23928", "revid": "336", "url": "https://eu.wikipedia.org/wiki?curid=23928", "title": "Albus Dumbledore", "text": "Albus Dumbledore, J. K. Rowling britaniarrak idatzitako Harry Potterren liburuetan, Hogwartseko zuzendaria da, Voldemortek beldur dion pertsona bakarra. Harryk asko miresten du, bai eta Dumbledorek Harry ere. Oso azti azkarra eta ezaguna da, onenetakoa.\nMagiako Ministerioarekin hainbat arazo izan arren, beti izate du arrazoi, eta horrek asko haserrarazten ditu ministroak.\nDumbledorek ile eta bizar luzeak eta txuriak ditu, eta koloretako tunikak jantzi joan ohi ditu. 1997ko ekainean hiltzen da Severus Snaperen eskuetan."}
{"id": "23929", "revid": "59723", "url": "https://eu.wikipedia.org/wiki?curid=23929", "title": "Aristokrazia", "text": "Aristokraziak (grekoz \"aristos\" = onena + \"kratos\" = boterea) onenen gobernua esan nahi du. Terminoak boterea gizartearen klase gorenen esku dagoen erregimena definitzen du. Izen bera nobleziaren sinonimo gisa erabiltzen da. Platon eta Aristotelesek hitza haren jatorriko adieran erabili zuten. Platonen ustez, \"onenak\" filosofoak ziren, egiaren eta sistema etiko garbi baten bilatzaileak. Aristotelen iritziz, aristokrazia ez zen monarkia (bakar baten gobernua) eta demokrazia (herriaren gobernua) bezalakoa. Teoria aristotelikoan, gutxiengoak boterea du, guztien mesedetan. Horrela ez denean, aristokrazia oligarkia bihurtzen da, fakzioaren gobernua. Jatorrizko esanahitik haratago, erromatar eta greziarren arabera, aristokraziak ondo definitutako gizarte-mailak izan ziren, boterea zutenak edo ezkutuan maneiatzen zutenak.\nAintzinatik, terminoa gizarteko mailarik gorenenarekin eta gutxienenarekin identifikatu da. Goi Erdi Aroan, monarkiek ez zuten aristokrazien hazkuntza ahalbidetzen. Gorteak garatzen ziren heinean, noblezia-tituluek erreinuen politikan eragin handia zuten aristokrata berriak ahalbidetu zituzten. Praktikan, ez da historian zehar \"onenen gobernuaren\" adibide garrantzitsurik egon, normalean boterea erregeek edota, Aro Garaikidean, herriak baitzuten. Erregela horren salbuespen gisan, Venezia eta Polonia aipa daitezke."}
{"id": "23930", "revid": "448", "url": "https://eu.wikipedia.org/wiki?curid=23930", "title": "Oligarkia", "text": "Oligarkia (grekoz: \u1f40\u03bb\u03af\u03b3\u03bf\u03c2, \"oligos\" = \u00abgutxi\u00bb + \u1f04\u03c1\u03c7\u03c9 \"arkhos\" = \u00abagintzea, gobernatzea\u00bb) herriaren boterea gutxi batzuen esku uzten duen aginte mota da. Talde txiki hark boterea du, nobleenak direlako, hau da, aberatsak direlako, familiaren loturengatik, edo kontrol militarraren bidez. Oligarkia duten Estatuak, maiz, gutxi batzuen kontrolpean izaten dira, eta horiek beren eragina belaunaldi batetik bestera oinordetuz joaten dira. Talde horretako kide bakoitzari oligarka deitzen zaio.\nAntzinako Greziako idazle politikoek \"oligarkia\" terminoa aristokraziaren forma endekatua izendatzeko erabiltzen zuten.\n1990eko hamarkadatik aurrera, Sobietar Batasuna desegin ondoren, sortutako plutokrata oso aberatsen klaseei ere oligarka esaten zaie, bereziki Errusian eta Ukrainan."}
{"id": "23932", "revid": "336", "url": "https://eu.wikipedia.org/wiki?curid=23932", "title": "Hermione Granger", "text": "Hermione Granger Harry Potterren eta Ronald Weasleyren lagun mina da Harry Potterren nobeletan. 1979ko irailaren 12an jaio zen. Bere gurasoak magia gabeko pertsonak dira,hau da, muggleak. Dentista lez lan egiten dute, eta haien alabaz oso harro daude, sorgina izan arren.\nHistoria.\nHermione Hogwartsen sartu zen 1991. urtean, eta Gryffindorrerako aukeratu zuten, oso argia izan arren. Lehenengotan, ez du harreman ona Harry eta Ronekin, baina azkenean lagun minak bihurtzen dira. Oso azkarra, zintzoa, ausarta eta zuzena da. Lehenengo urtean Sorgin Harria babesten laguntzen du; bigarenean Slytheringo munstroaren misterioa konpontzen du; hirugarrenean, Buckbeak hipogrifoa eta Sirius Black askatzen laguntzen ditu; laugarrenean Hiru Aztien Torneoko probetan Harryri laguntzen dio eta Viktor Krum ezagutzen du; bostgarrenean,berak du Dumbledoren Armada sortzeko ideia, eta Misterioen Departamenduko gatazkan zauritua izaten da; seigarrenean, Howartseko batailan parte hartzen du eta,azkenik,zazpigarrenean ez da Hogwartsera itzultzen eta Harryri laguntzen dio Horrocruxen bilaketan.\nAzken batailan parte hartzen du.Urte batzuk igarota, Ronald Weasleyrekin ezkontzen da eta bi seme-alaba izaten ditu: Rose eta Hugo.\nIzaera.\nHermione oso azkarra da. Sorgina dela dakienean, berriz, beldurra sartu eta ahal dituen liburu guztiak irakurri eta ikasten ditu. Beti ikasle bikaina izan arren, hori da bere ikasketekin obsesioaren hasiera. Hermione Howgartsera sartzen denean, hobeto prestatuta ezin joan dela badaki. Hasieran ez du lagunik, oso jakintsua eta itxia delako. Aske dagoen Trol bat garaituz gero, ordea, Harry eta Ronen lagun mina egiten da. Ez da oso ondo Lavender eta Parvatirekin konpontzen bere izaera desberdinengatik. Hermione oso neska zuzena dela ikusten da jadanik lehenengo liburuan. Bere beldurrak ikasketetan ezkutatzen ditu, baina zerbaitekin desados dagoenean, ordea, maiz esaten du. Hasiera batean, bere ideiatako askok txorakeriak dirudite, esaterako, laugarren liburua Winky eta Dooby ezagutuz gero, euren espezieko babespena egiten hasten denean. Besteen onespena ez du behar, baina atsegin du. Liburuengan konfiantza osoa du, eta, askotan, Luna Loovegood esaten dion erara, oso itxia da. Hala ere, oso ausarta da. Zazpigarren liburuan cruciatusen menpean dagoenean gezurra esateko gai da, baita bere gurasoen oroipenak aldatzeko eta Australiara bidaltzeko gazteari edozer gertatzen balitzaio.\nGaitasunak.\nHermione oso azkarra da, logika erabiltzen du beti. Sorgin bikaina da; bosgarren mailako azterketetan 9 Bikain eta Oso Ongi bat lortu zituen. Izaera bezala ere sorgin bikainekoa da Hermione, beti ulertzen duelako Harry Potterrek sentitzen duena\nZinemako interpretazioa.\nHermione Granger zinean Emma Watson aktoresak interpretatzen du. Berez seigarren filmean Emmak utzi egin behar zion Hermione interpretatzeari, baina geroago esan zuen ezingo zuela inor ikusi Hermione interpretatzen"}
{"id": "23933", "revid": "119347", "url": "https://eu.wikipedia.org/wiki?curid=23933", "title": "Karlistaldi", "text": "Karlistaldiak edo karlista gerrak \u2014\"gerra karlista\" eta \"karlistada\" izenez ere ezagunak\u2014 Hego Euskal Herrian eta Espainian XIX. mendean gertatutako gerra zibilak izan ziren, eta Euskal Herria izan zuten gune nagusi. Euskal Herrian bi gerra izan ziren, eta hala gorde da bertako herri oroimenean eta historiografian; izan ere, Espainiako historiografian Bigarren Karlistaldia deitzen denak, ez zuen indarrik izan Euskal Herrian: Katalunia erdigune hartu zuen altxamendu bat izan zen, Matinerren Gerra ere deitua. Karlistaldiak Europako historian errege-nahien arteko azken gerrak izan ziren.\n1833 eta 1876 artean karlistek \u2014 Karlos infantearen (Karlos V.a nahi zuenaren) eta bere oinordekoen jarraitzaileek \u2014 zenbait aldiz matxinatu eta balio tradizionalak (legitimismo eta katolizismoa) aldarrikatu zituzten, \"Jainkoa, Aberria eta Erregea\" lelopean, hasieran liberalismoren eta, gero, errepublikanismoaren aurka.\nAzaleko auzia dinastikoa izan arren, Euskal Herrian errege-nahiaren babesa baino, foruen galeraren gaia izan zen tentsioen iturri nagusia eta, hain zuzen, foruak behin betiko galdu ziren azken karlistaldiaren amaieran, 1876an. Bi karlistaldietan, elkarren kontra borrokatu ziren liberalak, alde batetik, Espainiako monarkiaren tropa erregularrak eta Gipuzkoako Aldundiaren zein Bilboko armada inprobisatua, eta karlistak, bestetik, gehienean mendira jo zuten gazte boluntarioak, bitarteko militar eta finantzariorik gabeak.\nTestuingurua.\nKonbentzioaren Gerratik eta Iberiar Penintsulako Gerran, despotismo ilustratuaren kontrako erreakzio bat gertatu zen Euskal Herrian, ekonomian burdinolak pixkanaka zorpetu eta hondoratu ahala. Hirietako herri klaseak eta mendi eta herri inguruneek sendotu egin zuten beren autonomia, dinamika armatua eta liberalen kontrako haserrea. Orduan euskaraz idatzitako herri bertsoek erakusten dute zabalduta zegoela 1820-1823ko Hirurteko Liberalean aberastasuna eta askatasunak liberalek beren buruarentzat bereganatu zituztelako ideia. Gerrek sortutako nahasmenduan, banda armatuak sortu ziren ia eskualde bakoitzean eta, aldi berean, aldundiek beren talde armatuak eratu zituzten. Komunitate-zentzu handiko euskal gizartean espainiar zentralismoaren kontrako dinamika bat sortu zen.\nHainbat egilek, garai berekoak eta gerokoek, Agosti Xahok adibidez, nazio askapeneko gerratzat hartu izan dituzte Hirurteko Liberalaren ondoren egosten hasi ziren karlistaldiak. Zenbait atzerriko egilek euskaldunen gatazka bat ikusi izan dute haietan, beste batzuek batez ere gatazka sozialtzat hartu izan duten arren. Aldi horretan guztian, baina, Euskal Herriko lurraldeak beren erakunde eta legeak galtzen joan ziren, eta herriak beren autonomia eta eskumenak. 1833ko Espainiaren banaketa administratiboak \"de facto\" eta alde bakarrez ezerezten zituen Euskal Herriko jurisdikzioak eta estatus aparteak. Lehen eta Bigarren Karlistaldien amaierako okupazio militarreko aldiak erabakigarriak izan ziren; foruen galera horiek Espainian emandako legeen bidez berretsi ziren: 1839, 1841 eta 1876. urteetan.\nBilakaera.\n1833an Fernando VII.a Espainiakoa hil zenean, bere laugarren emaztea zen Maria Kristina Borboikoa erregeorde bilakatu zen, bere alaba Elisabeten izenean. Honek bitan zatitu zituen bere mendekoak, alde batetik \"cristino\"ak edo \"isabelino\"ak eta bestetik karlistak izanda. \"Cristino\"ek erregeorde eta bere gobernua babesten zituzten, karlistek, berriz, Karlos infantea, Fernando VII.aren anaia, erregetzat zuten. Gakoa 1830ean ezarritako lege salikoa indargabetzen zuen Berrespen Pragmatikoaren legezkotasunean zegoen.\nEuskal Herrian eragin handia eduki zuten, herritar gehienek Karlos erregegaien alde egin baitzuten. Lehenengo gerraren ondoren, Karlos errege-nahiari lotutako altxamendu bat gertatu zen, Matinerren Gerra (Euskal Herriaz kanpora sarritan Bigarren Karlistaldi ere deitua), Katalunia erdigunetzat hartuta. Euskal Herrian, baina, bigarren gerra handia nabarmendu zen.\nHistorian izan dira beste gerra eta altxamenduak historialari batzuek karlistaldiekin lotu dituztenak:\nLehen Karlistaldia.\nLehen Karlistaldia 1833 eta 1840 bitartean Espainian izandako gerra zibilari deritzo. Funtsean, tronuaren ondorengotza arazoagatik suertatu zen.\nFernando VII.aren heriotzaren ondoren, haren alaba Isabel II.a izendatu zuten Espainiako erregina, hiru urte besterik ez zituela. Isabel II.aren amak, Maria Kristina Borboikoak, errege hilaren botere absolutuak bereganatu zituen. Akordioa egin zuen liberalekin. Tronua alabarentzat gorde zezaten bermatu nahi zuen, errege hilaren anaia Karlos Maria Isidro erregegaiaren aldekoak hura errege izendatzeko matxinatu zirela ikusirik.\nLehen Karlistada lehen gerra zibila izan zen, eta karlistak eta liberalak borrokatu ziren elkarren kontra:\nHasiera batean liberalen indarra handiagoa zen arren, Tomas Zumalakarregik antolatutako gerrilla gerra arrakastatsuagatik, karlistak euskal lurraldeetan indartsu egin ziren eta liberalei sona handiko porrotak eragin zizkieten. 1835ean, garaipen hauek animatuta, Karlosek Zumalakarregi Bilbo setiatzera behartu zuen (berak nahiago zuen Gasteiz hartu, bertatik Madril erasotzeko), portu garrantzitsu batez jabetu nahi baitzuen. Zumalakarregi setioan bala galdu batez hil zenean, karlistek ezin izan zuten bere trebetasuna berdinduko zuen buruzagi militarrik aurkitu.\nHeriotza honen ostean, liberalak pixkanaka-pixkanaka gerran iniziatiba hartzen hasi ziren, baina ezin izan zuten gerrilla karlista menperatu. Gauzak horrela, gerra amaitzeko formulak bilatzen hasi ziren batez ere herrialdeetako handikiak, Baionan bilduta. Hauek Mu\u00f1agorriren bandera eta leloa (\"Bakea eta foruak\") bultzatu zituzten. Militarki eraginik izan ez bazuen ere, eragin handia izango zuen gero, 1839an Rafael Maroto eta Baldomero Esparteroren arteko Bergarako besarkadaren testuan. Bertan, militar karlisten graduak mantentzen ziren baina foruak ez ziren erabat berresten, hauek Espainiako legedi, konstituzio eta hiritarren bonbardaketan ezartzen baitziren.\nMatinerren Gerra.\nMatiner-en Gerra (euskaraz \"goiztiarrak\", goizeko lehen orduetan tropak erasotzen zituzten taldeei erreferentzia eginez), Espainian, oro har, Bigarren Karlistalditzat jo izan dena, 1846ean hasi eta 1849an bukatu zen, eta bertan borrokatu ziren elkarren kontra karlistak eta Elisabet II.aren aldekoak.\nGuda baino kataluniarren matxinada izan zen bere egoera sozial eta ekonomikoa salatzeko. Galizian oihartzuna ere izan zuen, baina Ram\u00f3n Narv\u00e1ez lehen ministroak berak kontrolatu zuen matxinada lurralde horretan, eta Fernando Fern\u00e1ndez de C\u00f3rdovak, bertoko kapitain jenerala zena, kataluniarrak menderatu zituen. Ofizialki matxinada 1849ko maiatzaren 14ean amaitu zen, frantziar tropek oinordeko karlista zen Karlos VI.a atxilotzean. Ekainean, amnistia eman zieten karlistei eta erbesteratuak itzuli egin ziren. Euskal Herrian gogo batzuk harrotu bazituen ere, mobilizazio txikia eragin zuen, oihartzun txikikoa eta laburra.\nBigarren Karlistaldia.\nBigarren Karlistaldia 1872 eta 1876 Karlos VII.a izengoitiaz karlisten errege-nahia zen Karlos Borboikoaren jarraitzaile eta Amadeo I.a, Espainiako Lehen Errepublika eta Alfontso XII.aren gobernuen arteko guda izan zen.\n1870eko martxoan karlisten buruzagi politiko eta militarra zen Ram\u00f3n Cabrerak, bere ustez, \"armaz garaipena lortzeko egoera ez zegoela\" eta \"Espainia gerra zibil berriaz arriskatzea nahi ez zuenez\" dimisioa aurkeztu zuen. Hala ere Karlos errege-nahiak, erbestean hilabetez matxinada prestatzen ari zela, 1872ko apirilaren 21a Espainiako koroa eskuratzeko zuen eskubidea aldarrikatzeko data izango zela erabaki zuen.\nGerra honen gudaleku nagusia, Lehen Karlistaldian bezala, Hego Euskal Herria izan zen. Aldiz, 1872ko uztailean, errege-nahiak Planta Berriko dekretuen bitartez indargabetutako foruen berrezarpena proposatu zuen (Filipe V.ak XVIII. mende hasieran kendutakoak) eta, hein handi batean, Kataluniara eta, neurri txikiagoan, Valentziara eta Aragoira zabaldu zen matxinada. Andaluzian eta beste hainbat lekutan ere zenbait partidak mendietara joan eta guda baino bandolerismoari ekin zioten inguruko biztanleen artean jarraitzaile gutxi zituztenez gorriak ikusi zituzten ekintzak burutzeko.\n1873ko otsailean Espainiako Lehen Errepublika aldarrikatu zutenean, isabelinoak ziren monarkiko asko karlista aldera pasa ziren. Era berean matxinada kantonalistak karlisten lerroak indartu zituen. 1874ko urtarrilean Pav\u00edaren estatu-kolpe eta 1874ko abenduaren 29ko Arsenio Mart\u00ednez Camposen altxamendua, aldiz, karlistei indarrak kendu zizkieten. 1868an eta Alfontso XII.a Espainiakoaren bitartez, lehenengo Borboi leinua berrezarri zutenean, Espainiako gobernuak Aulki Santuarekin hitzarmena sinatu zuenean eta Ram\u00f3n Cabrerak \"a la Naci\u00f3n\" eta \"al Partido Carlista\" agirien bitartez Alfontso XII.a Espainiakoa onartu zuenean guda amaitu zen."}
{"id": "23934", "revid": "201", "url": "https://eu.wikipedia.org/wiki?curid=23934", "title": "Tirania", "text": ""}
{"id": "23936", "revid": "8810873", "url": "https://eu.wikipedia.org/wiki?curid=23936", "title": "Lord Voldemort", "text": "Lord Voldemort Harry Potter liburuetan Harryren gurasoen hiltzailea da. Bere benetako izena Tom Narivoloz Riddle da, eta haren gurasoak gizaki normalak dira. Hogwartsen ikasi zuen izugarrizko nota onekin. Bera hiltzaile sutsua da eta jarraitzaile ugari ditu. Harryrekin arazoak izan zituenetik oso indargabetua ibili da baina berriro ere indarrez betea dator orain."}
{"id": "23937", "revid": "336", "url": "https://eu.wikipedia.org/wiki?curid=23937", "title": "Teokrazia", "text": "Teokrazia, buruzagi politikoak eta buruzagi erlijiosoak bat datozten eta bertako erlijioak gobernuaren politikan eragin handia duen gobernu era edo sistema politiko bat da; normalean gobernuak jainkoaren izenean agintzen duela aldarrikatzen du.\nTeokrazia mota desberdinak daude. Adibidez, botereak buruzagi sekular batek (enperadore batek, Cesar batek) eta buruzagi erlijioso batek (Aita Santu batek elkarbana dezakete. Teokrazia kleroak aplika dezake, zuzenean (Iranen bezala) edo zeharka (erregeen eskubide jainkotiarren bidez, adibidez).\nGaur egungo teokrazien artean Saudi Arabia, Iran eta Vatikanoa aurki daitezke."}
{"id": "23938", "revid": "336", "url": "https://eu.wikipedia.org/wiki?curid=23938", "title": "Teknokrazia", "text": "Teknokrazia (antzinako grezierazko jatorria duten \"tekno\" aurrizkitik \u2013teknologia edota arlo bateko jakintzaren arloa\u2013 eta \"krazia\" atzizkitik \u2013boterea\u2013 eratorria) tekniko edo arlo berezituetan adituak direnen aginpide edo gobernua da, konponbide teknikoak lehenesten dituena, beste kontsiderazio ideologiko, politiko edo sozialen gainetik. Historiako lehen teknokrazia Platonek \"Errepublika\" lanean aldeztu zuen \"jakintsuen gobernua\" izan zen. Egun teknokrazia termino gaitzesgarria da, XX. mendean zehar erakunde politiko eta ekonomikoetan garatutako aginpidea izendatzeko. Nazioarteko Diru Funtsa, Munduko Merkataritza Erakundea, Europako Komisioa demokratikoki aukeratua ez diren erakunde teknokratikotzat jotzen dira."}
{"id": "23939", "revid": "1659", "url": "https://eu.wikipedia.org/wiki?curid=23939", "title": "Bilborock", "text": "Bilborock-La Merced musika aretoa Bilboko garrantzitsuenetarikoa da gaur egun. Musika emanaldiez gain, antzerkia eta zinema ikuskizunak ere ematen dituzte.\n\"Mesedeetako zubia\"ren hasieran eta \"Hernani eta Luis Iruarrizaga kale\"en artean dago, San Frantzisko auzoan.\n\"Bilboko Udala\"k kudeatzen du.\nDatuak.\n1.330 m2-ko azalera dauka eta hiru solairutan banatuta dago.\nErabilpen askorako aretoa dago beheko solairuan, kontzertuak, antzezlanak, pelikula emanaldiak eta abar eskaintzen dituena. 300 ikusle eserita edo 500 zutik sar daitezke bertan.\nBestela, zazpi \"entsegu-gela\" dauzka, bai eta \"Euskal Herriko Musika Artxibategia\" ere, 10.000 lan baino gehiago gordeta dauzkana.\nHalaber, \"Bilbo Rock\" bihilabetekari elebiduna argitaratzen dute.\nHistoria.\n1997ko apirilaren 7an inauguratu bazuten ere, aretoa 1663. urtean hasitako eraikin barrokoan kokatuta dago, Mesedeetako ordenaren komentua \"(\"La Merced\"\") eta eskola izandakoan.\n\"Villa de Bilbao\" pop-rock lehiaketa antolatzen dute bertan urtero."}
{"id": "23940", "revid": "1659", "url": "https://eu.wikipedia.org/wiki?curid=23940", "title": "The Third Man", "text": "The Third Man (euskaraz, \"Hirugarren Gizona\") 1949an Carol Reedek zuzendutako filma da. Graham Greenek idatzi zuen gidoia. Hurrengo urtean gidoia prestatzeko idatzi zuen eleberria plazaratu zen.\nSinopsia.\nBigarren Mundu Gerra amaitu eta berehala, Holly Martins (Joseph Cotten) estatubatuar idazle xumea AEBk, Sobietar Batasunak, Erresuma Batuak eta Frantziak okupatu berri duten Viena hirira ailegatu berri da, han haurtzaroko Harry Lime (Orson Welles) adiskide minarekin elkartzeko asmotan, baina bertaratu bezain azkar adiskidea zendu egin dela berri emango diote.\nHolly ez lur eta ez zeru geldituko da. Hiletaren ostean, britainiar poliziek (Bernard Lee eta Trevor Howard) Hollyri bere adiskide Harry merkatu beltzeko penizilina salerosketan barru-barruraino sartua zegoela berri emango dio, hark uste ez bezala gizon iluna zela ohartaraziz. Hasiera batean Martinsek ez dio britainiar poliziari sinesten, halere bere adiskidea egoera bitxian hil zenez, haren heriotzaren inguruan bere kaxa ikertzen hasiko da, piskanaka haren inguruko hirukote bitxi eta susmagarria topatuko duelarik, Kurtz baroia (Ernst Deutsch), Popescu (Siegfried Breuer) eta Winkel doktorea (Erich Ponto), ikerketa horretan Harryren neskalaguna zen Anna (Alida Valli) ere ezagutuko du, ikerketa aurrerantz doan einean Martins hartaz maiteminduko delarik."}
{"id": "23942", "revid": "336", "url": "https://eu.wikipedia.org/wiki?curid=23942", "title": "Severus Snape", "text": "Severus Snape Harry Potterren edabeetako irakaslea da, Voldemorten jarraitzaile izandakoa. Harryri izugarrizko gorrotoa dio, eta beti dabil zigortu nahian. Hala ere, Dumbledorek berekiko konfiantza izugarria du eta azkenean Snape izango da bere hiltzailea.\nHala ere, zazpigarren liburuan bere leialtasuna erakutsiko du, gaztea zenetik Lily Potterekin maiteminduta egon baitzen. Azkenik Harryri dena azaltzen dio bere memorien bitartez Voldemortek hilzorian uzten duenean, eta Harryk heroitzat ikusiko du aurrerantzean."}
{"id": "23943", "revid": "896", "url": "https://eu.wikipedia.org/wiki?curid=23943", "title": "Euskalduna Jauregi", "text": ""}
{"id": "23945", "revid": "90204", "url": "https://eu.wikipedia.org/wiki?curid=23945", "title": "Arteria", "text": "Arteria () odola bihotzetik gorputzaren gainerako ataletara eramaten duen odol-hodia da. Zirkulazio-aparatuaren zati dira arteriak, eta haien gaixotasun batzuk oso ezagunak dira: arteriosklerosia, enbolia, tronbosia, etab.\nIparraldean, batez ere, arteriei talkazain edo zain handi izenak eman izan zaizkie.\nAnatomia.\nArteriak organo luzeak dira, tutu edo hodi itxurakoa eta hiru geruzek osatua: barnekoa (endoteliala), erdikoa (giharrezkoa) eta kanpokoa (konjuntiboa). Azken horretan bukatzen dira arteriaren elikadura hodiak eta zentzumen nerbioen buruak. Arteria batzuek euren izena dute: hala, karotida bikoitza da eta burmuinetara eramaten du odola; aorta bihotzaren ezkerreko barrunbean sortzen da eta gorputzeko handiena da. Gainerako arteriak, zeri dagozkion haren arabera izendatzen dira; esate baterako, sabel arteria: odola urdailera eta sabelaldeko beste organoetara eramaten duena; arteria koronarioak: bihotzaren berezko arteriak; giltzurrun arteriak: odola giltzurrunetara eramaten dutenak; arteria subklabioak: bi dira eta enbor brakeozefalikotik eta arku aortikotik abiatu eta leporantz bideratzen dira.\nFisiologia.\nArteriek zeregin bat baino gehiago dituzte zirkulazio nagusian eta txikian. Zirkulazio nagusian odol arteriala (oxigenoduna) garraiatzen dute; aortaren albo adarrak dira. Horretarako, bihotzaren taupadek ahalbidetzen dute biriketan garbitutako odol hori organo guztietara ailegatzea. Zirkulazio txikian odol benosoa eramaten dute bihotzetik biriketara, han oxigenoa har dezan; birika arteriaren adarrak dira."}
{"id": "23946", "revid": "336", "url": "https://eu.wikipedia.org/wiki?curid=23946", "title": "Richard Lester", "text": "Richard Lester (Filadelfia, 1932ko urtarrilaren 19) Ameriketako Estatu Batuetako zinema zuzendaria da, The Beatles taldearekin lan egiteagatik ezaguna.\nUnibertsitatean Britania Handiko zinema begiz jo zuen. 1953an Londresera joanda, telebistan lanean hasi zen. Peter Sellersekin jardun ostean, The Beatlesek Richar Lester aukeratu zuten 1964an, filma egiteko abagunea iritsi zitzaienean. \"A Hard Day's Night\" filma elkarrekin burutu zuten. Bertan emandako aurrerapauso batzuk gaur egungo bideo-klipetan ere agertzen dira, hala nola ikuspuntu anitzeko grabazioa. The Beatlesen bigarren filma \"Help!\" zuzendu zuen Lesterrek 1965ean."}
{"id": "23947", "revid": "201", "url": "https://eu.wikipedia.org/wiki?curid=23947", "title": "Arteri", "text": ""}
{"id": "23948", "revid": "46380", "url": "https://eu.wikipedia.org/wiki?curid=23948", "title": "Pulp Fiction", "text": "Pulp Fiction 1994an Quentin Tarantino estatubatuar zinema zuzendariak zuzendutako komedia beltzezko film bat da. Izenburua garai batean AEBtan oso irakurriak ziren Pulp aldizkariei zor die. John Travolta, Samuel L. Jackson, Uma Thurman, Bruce Willis, Harvey Keitel, Tim Roth, Amanda Plummer, Maria de Medeiros, Ving Rhames, Eric Stoltz, Rosanna Arquette eta Christopher Walken aktoreek antzeztu zuten.\nIkusleek zein kritikariek harrera beroa eman zioten, nahiz eta film onenaren Oscar Saria ez irabazi. Askoren ustez, azken urteetako zinemagintzako mugarria da, zinema independentea ikusle arruntengana zabaldu baitzuen. Gainera, haren istorio etenek, mota guztietako elkarrizketek, ironiak, ikus-estiloak, plano bitxiek eta pop kulturaz eginiko erreferentziek oso eragin handia izan dute hurrengo film frankotan.\nArgumentua.\nIstorioa zazpi zatitan banatzen da: sarrera, \"Vincent Vega eta Marcellus Wallace-ren emaztea\"-ren atarikoa,\u00a0\"Vincent Vega eta Marcellus Wallace-ren emaztea\", \"Urrezko erlojua\"-ren atarikoa,\u00a0\"Urrezko erlojua\", \"Bonnie-rekiko arazoa\" eta epilogoa.\nSarrera:\u00a0Yolanda eta Ringo lapur bikotea kafetegi batean gosaltzen agertzen da; bertan lapurtzea erabakita, pistolabana atera dituzte.\n\"Vincent Vega eta Marcellus Wallace-ren emaztea\"-ren atarikoa:\u00a0Vincent Vega eta Jules Winnfield sikarioak auto batean trajez jantzita ageri: lehena Amsterdam-en ibili denez, Europaren eta Estatu Batuen arteko aldeez berriketan dabiltza eta etxe baten parera iritsitakoan, pistola bana hartuta Marcellus Wallaceren maletatxoa lapurtu duten gazteen apartamentura sartu dira; bertan hiru gazte daude eta Winfieldek, oso lasai, maletatxoa non dagoen galdetu die. Erantzundakoan, Vegak hartu du baina berehala gazte batek barkatzeko eskatzen hasi, Winnfield haserretu da eta bi gazte hiltzen ditu.\n\"Vincent Vega eta Marcellus Wallace-ren emaztea\":\u00a0Taberna batean, Wallacek Butch Coolidge izeneko boxeolari bati dirua ematen dio, bere borroka galtzearen truke; handik gutxira, Vega eta Winnfield sartu dira, elastikoak eta galtza motzak jantzita, eta maletatxoa Wallace nagusiari itzuli diote: hura kanpora joatekoa denez, bere emazte Mia-rekin gau hartan norabait eramateko agindu dio Vegari. Hori beldur da, Wallacek emaztea gehiegi babesten duela entzun duelako. Vegak hiru gramo heroina erosi dizkio lagun bati: pixka bat kontsumitu du eta gainerako guztia berokiko poltsiko batean gorde du; gero, Miaren bila joan da eta jatetxe batera eraman du, afaritara. Berriketan jardun eta dantza txapelketa bat irabazi dute. Etxera itzulitakoan, eta Vega komunean den bitartean, Miak haren heroina aurkitu, esnifatu eta gaindosi batek jotzen du. Vegak neska erdi hilda ikustean, bere saltzailearen etxera joan da, adrenalina injekzio bat jar diezaioten. Azkenean, Mia salbatu da eta biek senarrari ezer ez esatea agindu diote elkarri.\n\"Urrezko erlojua\"-ren atarikoa:\u00a0Butch Coolidge umetan telebista ikusten ari dela, Vietnamgo Gerlako beterano bat bisitan joan zaio, harentzako erloju bat dakarrela eta ordularia haurraren familiarena dela esanez, belaunaldiz belaunaldi aitek semeei emana. Haren aita Vietnamen preso egon zenean, ipurtzuloaren barnean gordeta eduki zuen, vietnamdarrek aurki ez ziezaioten, egunen batean semearen esku jarriko zuelakoan; bat-batean, kanpai hotsa entzunda, Butch ametsetatik esnatu eta ringera joan da.\n\"Urrezko erlojua\":\u00a0Butchek bere arerio hil du, hari borroka irabazten utzi beharrean, bere buruaren alde apustu egin baitzuen. Orduan, Wallacek Butch hiltzeko agindu dio Vegari. Butch motel batera joan da, neskalagunarekin elkartzera; horrek hainbat gauza jaso behar zizkion etxetik, baina ordularia ahaztu zaio: horregatik, Butch hara itzulida, erlojua hartu eta norbait \u2014Vega da\u2014 bertan dabilela konturatuta, sukaldean aurkitu duen haren armaz tiro egin eta hil egin du. Gero, motelera autoz doala, Marcellus Wallace kalea zeharkatzen ikusi eta nahita harrapatu du, baina berehalaxe, beste auto batek berea jo du. Wallace zauriturik dago, baina tiroka hasi zaio, atzetik korrika darraiola: bigarren eskuko gauzen saltoki batean sartu eta han mutur-joka dabiltza, jabeak errifle batez mehatxatu eta harekin jo ondoren, konortea galarazi arte. Segidan, biak sotoan sartu ditu, sokaz aulki banari lotu eta lagun bati deitu dio. Wallace bortxatzen dihardutela, Butchek lokarriak hautsi ditu eta ihes egiteko zorian dela, sotora itzultzea erabaki du, dendan salgai zegoen katana bat hartuta, Wallace askatzeko. Horrela, Butchek bortxatzaileetako bat hil eta Wallacek besteari tiro egin ondoren, Wallacek bizia barkatu dio, baina hiritik alde egiteko baldintzapean.\n\"Bonnie'-rekiko arazoa\":\u00a0Winnfield maletatxoa lapurtu duten bi gazte tiroz hil berri dituela, bat-batean ikusi ez zuten beste gazte bat tiroka hasi zaie, baina mirariz-edo, bala guztiek huts egin dute. Vegak eta Winnfieldek ordea hil egin dute; apartamendu hartatik Marvin lagunarekin irten, autoan sartu eta errepidean doazela, Vegak nahigabe tiro bat sartu dio buruan hari; hori dela eta, Jimmy deritzan Winnfielden lagun baten etxera joan dira. Izugarri urduritzen dute, haren emazte Bonnie berehala etxeratzekoa baita; beraz, Winston Wolfe arazo-konpontzaileari deitu diote: horrek esaten die zer egin behar duten odol-arrastoak ezkutatzeko eta arropa zikinak kentzeko eta haien ordez elastiko eta galtza motzak janzteko agindu die; autoari dagokionez, ibilgailuak birrintzeko toki batera eraman dute.\nEpilogoa:\u00a0Yolanda eta Ringo zeuden kafetegian dira Winnfield eta Vega: Winnfieldek lagunari lana utzi behar duela jakinarazten dio. Vega komunean den bitartean, Yolanda eta Ringo bezeroei ebasten hasi zaizkie, baina Ringok Winnfieldi dirua eta maletatxoa eskatutakoan, hark pistola atera eta mehatxatzen du, bere dirua hartzeko aginduz, diru horrekin Ringoren bizitza erosten ari dela diotsola; gero, bi sikarioak kafetegitik lasai asko irten dira.\nSoinu banda.\nAlbumak \"Music from the Motion Picture Pulp Fiction\" du izena eta honako zatiak ditu:"}
{"id": "23949", "revid": "512", "url": "https://eu.wikipedia.org/wiki?curid=23949", "title": "Aorta arteria", "text": "Aorta giza organismoko arteria nagusia da. Bihotzeko ezkerreko bentrikuluan du jatorria, eta hasierako ibilbidea goranzkoa da. Ondoren, arku itxura duen aortaren arkua edo makoa osatzen du, bizkarrezurraren ezker alderantz bideratzen dena. Arku honen jarraipena beheranzko-aorta da, eta azken honen lehen atala, aorta torazikoa izango da, beherantz bideratzen dena (behe atzeko mediastinotik). Behin beheranzko-aortak diafragma aorta-hiatotik zeharkatzean, abdomen-aorta bilakatzen da, bukaera aldean bi ilion-arteria komunetan banatuko dena. Arkutik ondorengo ibilbide guztia sakonaldetik burutzen du aortak, bizkarrezurraren aurreko aldean kokatzen baita. Organismoko arteria guztien jatorria da, eskuin bentrikulutik biriketara bideratzen diren birika-arteriena izan ezik. Bere helburua gorputzeko zelula guztiak hornitzea da, hauen metabolismorako behar dituzten mantenugai eta oxigenoa duen odola garraiatzen eta bideratzen baitu bere adarren bitartez.\nEzaugarriak.\nAortaren batazbesteko diametroa 2,5 zm-koa helduetan eta bere funtzioak burutzea laguntzen duten ezaugarri histologiko konkretuak ditu. Odol-hodiaren hormek elastina kopuru handia dute, aortari distentsibilitate eta elastikotasun ezaugarriak ematen dizkiona. Azken ezaugarri hauek odolaren ponpaketan ezinbesteko garrantzia izango dute.\nHonen ondorioz, bihotzaren uzkurketan edo sistolean ezker bentrikulutik kanporatzen den odol-fluxuak aorta zabaltzea eragiten du. Une horretan aortan neurturiko presioari presio sistoliko deritzo. Eragindako zabalera edo distentsio hori ezaugarri elastikoak dituzten arterietan zabalduko da uhin gisa. Odol-fluxuak aorta zein ondorengo arteria elastikoetan eragindako zabaleraren garraioari pultsu-uhin deritzo.Diastolean edo bihotz-erlaxazioan, aldiz, balba-aortikoa ixtearen ondorioz, aortara ez da odol-fluxurik bideratuko. Hala ere, aorta-balbaren itxieraren ondorioz, presio arteriala zertxobait igotzen dela nabari dezakegu; uhin dikrotoa deritzo fenomeno honi. Aortak duen ezaugarri elastikoari esker, bere aurreko formara itzuliko da, odol-fluxua aurrerantz bideratuz (fluxu ez-etena). Diastolean aortan neurturiko presioari presio diastoliko deritzo, eta odol-fluxuak arterien hormen aurka egiten duen gutxieneko indarra da. Sistole eta diastolean odol-fluxuaren presioak desberdinak direnez, fluxua taupakaria dela esaten da.\nSistolean eta diastolean odol-fluxuak eragindako arterien deformazioari (zabaltze eta bere aurreko formara itzultzeari), Windkessel gertakaria deritzo.\nJatorri enbrionarioa.\nZirkulazio-sistema garapen enbriologikoaren 3.astearen erdialdera garatzen hasten da, enbrioiaren nutriente beharra areagotzen denean. Garapen honen aurretik, 13 eta 15 egunen artean, epiblastotik zelula berezi batzuk diferentziatu eta epiblasto eta hipoblastoaren artean interposatuko dira, enbrioi barneko zelula mesodermikoak bihurtuz. Hauek enbrioi-plaka osoan zehar hedatzen diren arren, plaka orala inbaditu ezin dutenez, honen alde kranealean eremu kardiogenikoa deituriko akumuluazio berezi bat sortuko da (22. egunean). Eremu honek tutu itxura hartuko du.\nOndoren, tutu kardiakoa (bihotza bihurtuko dena) tolestu egingo da kabitate perikardikoan sartzeko eta garatzeko helburuarekin (bertan tolesturekin jarraituz).\u00a0Bihotza bi aldeetan desberdinduko da: aurikula eta bentrikulua.\nHauen tabikazio prozesua ematen den heinean, bihotza 4 kabitatetan banatuko da.\nBentrikulua bitan banatzen den moduan, irteerako hodiak, tutuaren barneko erdialdean fusionatuko diren bi hemipareten bidez, banaketa prozesua jasango du, tabike tronkokonala eratuz. Egitura hau ia bere osotasunean ertz neuraleko zelulez osatuta egongo da. Banaketa honek bihotzaren irteera-hodia bi zatitan bereiziko du: ezkerretik \u200baorta-arteria eta eskuinetik birika-arteria\u200b. Hauetan balba sigmoideoak\u200b garatuko dira. Beraz, 2 balba sigmoideo aurkituko ditugu, honetariko bakoitzak 3 ilargierdi-itxurako balbula dituelarik.\nHala ere, hodi bateratuak espiral forma hartuko du, eta ondorioz, behatzeko planoaren arabera egiturak posizio desberdinetan ikusiko dira.\nAortari dagokionez, garai goiztiar batean 2 aorta dortsal egongo dira, berehala batu egingo direnak aorta dortsal bakarra osatzeko. Hala ere, zati bat mantenduko da bikoiztuta, \u200barku aortikoa\u200bk izango direnak, hain zuzen ere. Hauek arteria enborraren dilatazio berezi batetik (\u200bzaku aortiko deiturikoa) sortuko dira. Arku aortikoek arku faringeoak odoleztatuko dituzte eta hauek garatzen diren neurrian, arku aortikotik, arku faringeo bakoitzari dagokion arteria garatuko da.\nArku aortikoen garapena bihotza garatzen den bitartean emango da. 6 izango dira:\n- I/II. arku aortikoak:\u200b Desagertzen dira. Lehenengo arkuaren arrastoak \u200bbarail-arterian\u200b topa daitezke. Bigarren arkuarenak, berriz, pertsona heldu batean hoide-azpiko arterian \u200beta arteria estapedioan ikusiko dira.\n- III. arku aortikoa\u200b asko garatuko eta karotida sistema emango du. Arteria hau lepoaren bi aldeetan dagoen arteria nagusia izango da eta garai enbrionarioan bitan banatuko da: barneko eta kanpoko karotida arteriak.\n- IV. arku aortikoa: \u200bKarotida sistemaren simetrikoa izango da, laugarren arkua izan ezik. Alde bakoitzean desberdin garatuko da. Eskuinaldean, eskumako lepauztai-azpiko arteria (eskumako gorputz adarra odoleztatuko duena) eta zazpigarren segmentu-arteko arteria (laguntzailea dena) emango ditu. Ezkerraldean, aldiz, aorta makoa eta zazpigarren segmentu-arteko arteria garatuko dira, azken honek ezkerreko aldea odoleztatzen duelarik.\n- V. arku aortikoa: \u200bEz da garatuko (soilik arrainetan brankiak osatzeko).\n- VI. arku aortikoa: \u200bArteria pulmonarrak/birika arteriak garatuko dira.\nArku aortikoez gain beste arteria batzuk eratuko dira aorta dortsaletik: segmentu-arteko arteriak edo somatikoak, orno-arteria, bitelo-zakura doazen arteriak, alboko arteria esplaknikoak, arteria iliakoa, arteria sakroa, zilborreste-arteriak, etab.\nAtalak eta ibilbidea.\nNagusiki bi sailkapen mota daude. Alde batetik, ikuspegi anatomikoa kontuan harturik toraxeko aorta (bihotzetik diafragmara) eta abdomeneko aorta (diafragmatik aortaren bifurkaziora) bereiz daitezke. Bestetik, odol-fluxuak egiten duen ibilbidea kontuan harturik, 3 atal nagusi bereiz daitezke: goranzko aorta, aortaren makoa edo arku aortikoa eta beheranzko aorta.\nGoranzko aorta.\nAortaren lehenengo zatia da, bihotzaren ezkerreko bentrikuluan kokatutako balbula aortikoan hasi eta aortaren makoan amaitzen dena. 5 zentimetroko luzera du gutxi gorabehera. Hasieran, birika enborraren atzean eta ezkerraldean kokatzen da, baina hauek gurutzatzen dira eta aorta aurrerantza eta eskuinerantza desplazatzen da. Bi hauek perikardio zaku berberean sartuta daude.\u00a0 Jatorrian dilatazio bat nabarmentzen da, bulbo aortikoa deiturikoa, non aortaren sinua edo Valsalvaren sinua kokatzen den. Bertan bi koronario arterien, ezkerrekoa eta eskuinekoa, sorrera kokatzen da.\nAortaren makoa edo arku aortikoa.\nT4 mailan aortak ezkerreranzko eta atzeranzko arku bat osatuko du; horrela, erdiko behe mediastinoan egotetik atzeko behe mediastinora egotera pasatuko da. Bestalde, ezkerreko bronkio nagusiaren gainetik igaroko da eta hestegorria baino zertxobait atzerago eta honen ezkerraldean kokatuko da.\nBeheranzko aorta.\nAortaren makotik aorta bi arteria iliako komunetan banatzen den mailaraino (L4) doan zatia da. Bi atal bereizten dira, kokatzen diren barrunbearen arabera:\nBeheranzko toraxeko aorta.\nAortaren makotik diafragmaraino doan zatia da. Hestegorria baino zertxobait atzerago eta honen ezkerraldean kokatzen da. Diafragma T12 mailan aortaren hiatotik edo erdiguneko arku itxurako lotailutik zeharkatuko du eta abdomeneko aorta deitzera pasatuko da.\nBeheranzko abdomeneko aorta.\nDiafragmatik aortaren bifurkaziora doan zatia da. Hestegorriaren abdomeneko zatiaren atzealdean eta beheko kaba zainaren eta bizkarrezurraren ezkerraldean kokatzen da. L4 mailan bitan banatzen da eta ezkerreko eta eskuineko arteria iliako komunak emango ditu.\nAorta-adarrak.\nAortak hainbat adar emango ditu, gorputzeko organo eta ehun ezberdinak odolezatzeko eta horrela bihotzeko odola gorputz osotik banatzeko.\nBeraz aortaren atal ezberdinetatik adar ezberdinak aterako dira.\nPatologiak.\nAorta-aneurisma.\nAortako aneurisma, aorta hormaren ahultasunak eragindako dilatazio lokalizatu bat izango da. Kasu gehienetan (kasuen %90), gaixotasun honen arrazoia arteriosklerosi aldaketa degeneratiboetan oinarritzen da, hala ere, ez da kausa bakarra izango.\nKausak.\nKausei dagokionez, aortako aneurismak hipertentsioarekin, tabakismoarekin, eta arterioesklerosiarekin erlazionatu dira. Baita, aortaren hormako kolagenozko eta elastinazko matrize estrukturalaren degenerazioa eragiten duten alterazio genetikoekin erlazionaturiko beste etiologia batzuk ere.\nMotak.\nAortako aneurismak \"Crowford\" sailkapena (Aneurisma torakoabdominalen salkapena) erbiliz sailkatzen dira:\nAneurisma mota ohikoena, giltzurrun-azpiko aortako aneurisma (IV mota \"Crowford\" sailkapenean) dira. Oro har, aneurisma hauek giltzurrun-arterien azpikaldetik sortzen dira eta aortaren bifurkazioraino luzatzen dira. Gerta liteke, kasu batzuetan arteria iliakoetaraino luzatzea aneurisma.\nMaiztasun txikiago batetan, aneurisma torazikoak gertatzen dira . Aneurisma mota honi Valsalvaren sinuaren aneurismak ere deritze eta kasuen gehiengoetan Marfan Sindromeak eragiten ditu.\nKlinika eta detekzioa.\nAortaren aneurisma arinenek ez dituzte sintomak eragiten, horren ondorioz, aneurisma kasuen %75 pazienteak guztiz asintomatikoak dira diagnostikatuak izaterako orduan. Hala ere, aneurisma larria izatera pasatzen denean barne konpresio bat gertatuko da eta ondorioz sintoma ezberdinak azaleratuko dira, besteak beste, disnea, zehaztu gabeko min lunbarra, nekea, sintoma gastrointestinalak edo abdomenera hedatzen den min igorria.\nHala eta guztiz ere, aneurisma aortikoen kasu gehienak ez dira diagnostikatzen apurketa bat gertatzen den arte. Kasu hauetan, sintomatologia oso nabaria izango da eta shock triada (aldakorra izango da hasierako hemorragiaren larritasunaren arabera), min abdominal eta lunbarra eta epigastrioko masa ukigarria aztertuko dira.\nAneurismen detekziorako, froga ezberdinak erabiliko dira, orokorrean palpazio abdominala ez da nahikoa izango diagnostikoa burutzeko eta hortaz TAC, eco-doppler edo erresonantzia magnetiko batekin kontrastatu beharko dira susmoak.\nTratamendua.\nTratamenduari dagokionez, kirurjia irekia izango da praktikarik erabiliena. Hala ere, azken bi hamarkadetan emandako aurrerapenei esker gaur egun asko aurreratu da anuerismen tratamendu endobaskularrean.\nBigarren tratamendu hau, izter-arteria baten bidez endoprotesis bat inplantatzean datza. Praktika honi esker, arrisku altuko pazienteetan hilkortasun-tasa jaistea lortu da. Hala ere, teknika hau pazienteen %60-70 soilik burutu daiteke.\nAorta-hertsadura.\nAortaren hertsadura, akats kardiako kongenito bat izango da non aorta arteriaren konstrikzioa gertatzen den. Esan bezala, eragabetasun hau jaiotzetikoa izango da orokorrean, baina gerta liteke zenbait kasuetan heldutasunera irits arte detektatua ez izatea. Kasu gehienetan, gaitz hau beste arazo kardiako batzuekin agertu ohi da.\nKausak.\nOraindik gaur egun, aortaren hertsaduraren kausak ezezagunak dira, izan ere, kasu gehienetan modu esporadikoan agertzen da\u00a0azalpen genetiko edo hereditariorik gabe.\nKlinika eta detekzioa.\nKlinikari dagokionez, lehen haurtzaroan detektatzen diren sintomak hertsadura moderatu edo larrien ondoriozkoak izango dira eta nahiz-eta hauek aldakorrak izan, orokorrenak hurrengoak izango dira: suminkortasuna, zurbiltasuna, arnasketa azkarra, elikadura insufizientea, oin eta esku hotzak besteak beste. Hertsadura arinei dagokionez,\u00a0orokorrean asintomatikoak izan ohi dira.\nGaitz honen detekziorako, medikuak hainbat teknikez baliatuko dira, besteak beste, torax erradiografiak, elektrokardiograma, ekokardiograma, kateterismo kardiakoa edo erresonantzia magnetikoa.\nTratamendua.\nAortaren hertsadura tratatzeko metodo espezifikoa, hainbat faktoreren arabera erabakiko da (umearen adina eta gaixotasunaren larritasuna, besteak beste). Gaur egun, hainbat tratamendu daude gaitz hau tratatu ahal izateko. Hala ere, erabilienak kateterismo kardiako interbentzionista eta konponketa kirurjikoak izango dira."}
{"id": "23950", "revid": "512", "url": "https://eu.wikipedia.org/wiki?curid=23950", "title": "Toraxeko aorta", "text": "Toraxeko aorta arteria handiaren goiko zatia da. Bihotzaren ezkerreko bentrikulutik ateratzen da, balbula aortikoaren zulotik zehazki, eta diafragmatik behera abdomeneko aorta bihurtzen da.\nBertatik ateratzen dira lepo, buru eta besoetarantz doazen arteriak (\"enbor brakio-zefalikoa\").\nBarne hartzen ditu aortaren hiru zati hauek:"}
{"id": "23951", "revid": "56334", "url": "https://eu.wikipedia.org/wiki?curid=23951", "title": "Robert Duvall", "text": "Robert Selden Duvall (San Diego, 1931ko urtarrilaren 5a - ) Ameriketako Estatu Batuetako aktorea eta zinema zuzendaria da, Oscar sariaren irabazlea.\nZineman 1962an agertu zen lehen aldiz, Boo Radley paperean \"To Kill a Mockingbird\" film goraipatuan. Baina aupada 1972ko \"The Godfather\" filmeko Tom Hagen paperak eman zion. Francis Ford Coppolarekin berriro lan egin zuen 1974ko \"The Godfather Part II\" eta 1979ko \"Apocalypse Now\" filmetan. Zuzendaritzan, haren film txalotuena \"The Apostle\" da."}
{"id": "23952", "revid": "1545", "url": "https://eu.wikipedia.org/wiki?curid=23952", "title": "Abdomeneko aorta", "text": "Abdomeneko aorta arteria handiaren beheko zatia da. Diafragman hasten da, beherantz toraxeko aortaren jarraipena izanda, eta arteria iliakoetan amaitzen da. Bertatik ateratzen dira abdomenean giltzurruneko arteriak.\nBarne hartzen du aortaren beheko zatia, zehazki \"Beheranzko aorta\"ren azpiko zatia."}
{"id": "23953", "revid": "90523", "url": "https://eu.wikipedia.org/wiki?curid=23953", "title": "Diafragma", "text": "Diafragma (grekeraz \u03b4\u03b9\u03ac\u03c6\u03c1\u03b1\u03b3\u03bc\u03b1\u00a0\"di\u00e1phragma\" \"banaketa\") edo sabel-sabaia torax-barrunbea eta sabelaldea banantzen duen gihar eskeletiko zabala da, arnasketan funtsezko papera jokatzen duena.\nOrohar, diafragma terminoak anatomikoki egitura lauei erreferentzia egiten badie ere (diafragma urogenitala edo diafragma pelbikoa esaterako), diafragma giharraren inguruan aritzean orokorrean diafragma torazikoari egiten zaio erreferentzia.\nHorretaz gain, beste egitura anatomiko batzuetan bereizketak egingo ditu: aorta arteria (toraxeko aorta eta abdomeneko aorta), eta kaba zaina (goiko kaba eta beheko kaba).\nEgitura anatomikoa.\nKupula itxuradun muskulua da, eta kupula horrek goranzko norabidea hartzen du bere zati gorena toraxera orientatuta dagoela. Toraxaren eta sabelaldearen arteko mugatzat dihardu. Diafragmaren erdian ehun konektibozko depresio bat egongo da, gune horri zentro frenikoa deritzo eta bertan apoiatuko da bihotza torax aldean.\nGihar asimetrikoa kontsideratzen da bere intserzioak ezberdinak direlako ezker eta eskuin aldean. Diafragmaren eskuineko kupula, ezker aldekoa baino garaiagoa izango da, eskuineko kupularen azpian gibela dagoelako eta hau abdomeneko errairik handiena izanik, kupula gorantz bultzatuko du.\nGiharraren intserzio puntu ezberdinek diafragmaren zuntzen norabide ezberdinak determinatzen dituzte:\nErlazio anatomikoak.\nTorax aldean diafragmak ondorengo organoekin du harreman zuzena: Birikekin, bihotzarekin eta hestegorrirekin.\nSabel barrunbean, ordea, gibel, urdail eta barearekin du erlazioa.\nFuntzioa.\nArnas muskulu nagusia izango da eta gainontzeko arnas-giharrekin batera arnasketa funtzioa beteko du.\nDiafragma uzkurtzean beherantz mugituko da eta kabitate torazikoa handituko du inspirazioa eraginez, ekintza hau aktiboa izango da, muskuluen uzkurketa behar duelako.\nInspirazioaren mugimendu antagonikoa espirazioa izango da, eta honetan, diafragma erlaxatu eta zentro frenikoa igoko da toraxeko parametroak deskantsuko posiziora bueltaraziz eta airea biriketatik ateraz. Inspirazioa ez bezala ia guztiz pasiboa izango da, beste muskulu batzuek espirazioan lagunduko badute ere.\nInerbazioa.\nInerbazioa ia exklusiboki alde subdiafragmatikotik dator, eskuin eta ezkerreko nerbio frenikoetatik hain zuzen ere. Gogoratu bi nerbio frenikoek ibilbide ezberdina dutela: eskuinekoa zentro frenikotik, zuzeneko ibilbidea, eta ezkerrekoa giharrezko eremutik, bihotzaren ertzetik nolabait alboratuta.\nNerbio frenikoa C3-C4-C5 mailetatik etorriko da. Garapenari erreparatuz, honen aurretiko egitura septum transversum zen, hau lepo parean zegoen liseri aparatuaren muga; hau da, nahiz eta asko garatu enbrioi garaiko inerbazio bera mantentzen du. Nerbio bakoitzak hemidiafragma bat inerbatuko du, hau da, diafragmaren erdia.\nOdoleztapena.\nIrrigazio ia guztia alde subdiafragmatikotik jasoko du gihar honek.\nArteria diafragmatikoak izango dira irrigazioaren arduradunak. Hauek sabel aortaren adarrak dira. Behin sabeleko aorta bilakatu dela, bi adar nagusi emango ditu, beheko arteria diafragmatikoak. Hala ere, irrigazioa alde torazikotik ere badatorkio. Honen eredu ditugu: arteria interkostalak eta arteria muskulufrenikoak (titi arteria edo mamarioaren adarrak dira azken hauek); hauek aorta oraindik torazikoa den eremutik irteten dira.\nFisiologia.\nGarrantzia handia dauka arnas aparatuarekin batera oxigenoaren sarrera eta karbono dioxidoaren irteera ahalbidetzeko mugimenduetan.\nHalaber, digestio-aparatuaren funtzioa bide onetik ibiltzeko laguntzen du gihar honek."}
{"id": "23955", "revid": "512", "url": "https://eu.wikipedia.org/wiki?curid=23955", "title": "Zain", "text": "Zainak zirkulazio-aparatuko hodiak dira, gorputzaren organoetatik bihotzera odola garraiatzen dutenak. Zehazki, bihotzaren eskuineko aurikulan sartzen dira kaba zain handiaren bidez, goiko eta beheko parteetatik.\nOxigenoa galdutako odol pozoitsua, oxigenoa galdu duena eramaten dute zainek bihotzera; ehunek bere hondakinak odolera isuri ondoren, zainek bihotzera eramaten dute odol hori, zirkulazio txikiaren bidez bihotzak biriketara bidal dezan eta han garbi dadin. Arteriek aldiz alderantzizko eginkizuna dute zirkulazio handian; odol garbia, oxigenoa duena ehunetara eramatea. Bihotzaren eta biriken arteko zirkulazio txikian, alderantzizko lana betetzen dute zainek eta arteriek; arteriek oxigenorik gabeko odola bihotzetik biriketara eramaten dute eta han, garbitu ondoren zainek jasotzen dute odol garbia bihotzera eramateko. Arterien bidez gorputz ehunetara bidaltzen da berriro odol garbia. Gorputzeko ehunetan dagoen odola gorputz atal bakoitzari dagozkion zainek eramaten dute bi zain nagusietara: burukoek eta besoetakoek goiko zain nagusira (kabara), eskuineko goi barrunbean bukatzeko, enborrekoek eta zangoetakoek beheko zain nagusira, eskuineko goi barrunbean baina beheraxeago bukatzeko. Arteriak bezalakoak dira zainak egiturari dagokionez; hiru geruza dituzte: barne geruza, endoteliala eta oso fina, tarteko geruza, giharduna, eta kanpo geruza, zuntzduna. Odolak bihotzera bidean atzera egin ez dezan, enborreko eta hanketako zainek batez ere, balbula batzuk dituzte. Arteriak baino ugariagoak dira zainak, arteriak halako bi ia, besoetan eta hanketan batez ere. Zainxka alorretan hasten dira zainak eta bihotzean bukatzen, gibel zaina (porta) ezik, hori heste meheko zainxketan hasten baita eta gibelekoetan bukatzen. Odola zainetan zehar ibil dadin eragile bat baino gehiago dira: giharren uzkurdurak, giharraldeko odola estutu eta zainetara botata lehendik han zegoenari bihotzera bultzatzen diotenak, eta arnasketa, hartu eta botatzean bularraldea gehiago edo gutxiago estututa, hango eta sabelaldeko zainei masaje modukoa ematen diena; hala ere, bihotza bera da eragilerik garrantzitsuena.\nEtimologia.\nAitzineuskaraz ere \"*zain\" Koldo Mitxelenaren ikerketen arabera.\nAnatomia.\nKaba zaina da gorputzaren lodiena eta nagusia, goiko eta beheko zatietan banatuta.Honen bidez, odola bihotzera sartzen da. Ondoren, aipatuko ditugu zati bakoitzean amaitzen diren zain garrantzitsuenak.\nFisiologia.\n\"Odol zikina\" (azido karboniko eta hondakinez osatuta) garraiatzen du gorputzaren ehun periferiko guztietatik bihotzaren eskuineko aurikulara, hortik eskuineko bentrikulura eta azkenik biriketako arterietatik biriketaraino, odola garbitzeko."}
{"id": "23956", "revid": "90799", "url": "https://eu.wikipedia.org/wiki?curid=23956", "title": "Odol", "text": "Odola aparatu kardiobaskularrean zehar zirkulatzen den ehun likatsua da. Bi osagai nagusi ditu: odol-plasma alde batetik eta elementu formeak bestetik: leukozitoak (globulu zuriak), eritrozitoak (globulu gorriak) eta plaketak. Zeregin asko ditu: elikagaiak ehunetara eramatea, gasak (oxigeno eta karbono dioxidoa) garraiatzea \u2014hemoglobina bezalako arnasketa pigmentuen bidez\u2014, hondakinak eta hormonak garraiatzea, defentsarako behar diren zelulak eta substantziak (antigorputzak...) behar diren tokietara eramatea, gorputzaren tenperaturari aldagabe eustea eta barne pH zein oreka osmotikoari egonkor eustea.\nGiza gorputzean, plasmak eta jalkinek odol-bolumenaren %55 eta %45 hartzen dute, hurrenez hurren. Bi atalek batera, hau da odolak berak, giza gorputzaren pisu totalaren %7 eta %8 artean hartzen dute. Gizaki heldu batek 5 litro odol ditu gorputzean. Hematologia da odolarekin loturiko eritasunez arduratzen den espezialitate medikoa.\nEtimologia.\nAitzineuskara zaharrez: \"*dol\" \u21d2 \"*do-dol\" Joseba Lakarraren ikerketen arabera.\nSarrera.\nOdola adigaiak lotura estua du garraio adigaiarekin. Zelulak gaiak trukatzen ditu ingurunearekin bere mintz plasmatikotik zehar, eta horri esker bizi da. Organismo bakun batzuetan, belakietan adibidez, kanpo inguruneak \u2014bizi diren ura\u2014 animaliaren barrutik zirkulatzen du, hura elikagaiez hornituz eta zelulak sortzen dituen hondakinak eramanez; batzuetan ordea gas disolbatuak eta elikagaiak gorputzeko hormetan zehar xurgatzen dira zuzenean. Belakiek, knidarioek eta har zapalek oso erraz egiten dute trukea.\nOrnogabe askotan eta ornodunetan, ordea, gorputzeko zelulak kanpoaldetik urrun daude, zailago da, beraz, truke hori \u2014bizitzeko ezinbestekoa\u2014 egitea, eta barne garraiobide baten beharra dute kanpotik hartutako elikagaiak eta oxigenoa zelula guztietara banatzeko eta zelulek sortzen dituzten hondakinak kanporatzeko. Zirkulazio sistema baten beharra dute, beraz. Organo bultzatzaile gihartsu batez (bihotza), hainbat diametrotako hodiez (arteriak, zainak eta kapilarrak) eta hodietan zehar dabilen isurkariaz \u2014odola\u2014 osatua dago sistema hori. Odola gorputz osoan zehar ibilarazteko adinako presioa eragiteko ahalmena izan beharko du, beraz, bihotzak.\nOdolaren eginkizunak.\nOrnogabe eta ornodun askotan odolak du gorputzeko zeluletara elikagaiak eta oxigenoa eramateko ardura. Hormonak ere odolak eramaten ditu. Esan daiteke, merkataritza adibide bat hartuz, banaketa sare bat eratzen duela eta bere bezeroetako bakoitzari (zelulei) bizitzeko behar dituen elementuak \u2014bai gorputzean bertan sortuak (hormonak), bai zenbait organotan (birikak, hesteak) lortuak (elikagaiak, oxigenoa)\u2014 helarazteaz arduratzen dela. Odola, gainera, zabor biltzaile ere bada, eta zelulek sortzen dituzten hondakinak eramaten ditu, pozoitsuak gerta baitaitezke bestela.\nInfekzioei aurre egiteko zeregina ere odola osatzen duten zeluletako batzuek betetzen dute. Zelula horiek orobat arduratzen dira garbiketa lanaz, gorputz arrotzak-eta desegiteko duten ahalmenari esker (fagozitosia). Odolaren osaera lagungarri gertatzen da barneko pHari egonkortasuna emateko; eta baita hegaztien eta ugaztunen \u2014odol beroko animalien\u2014 gorputzeko tenperatura orekatzeko ere: hau da, jarduera metaboliko handiko gorputz ataletan \u2014hezurdurako giharretan, adibidez\u2014 sorturiko bero gehiegia azalera garraiatzen. Orobat da lagungarri zelulek bizitzeko eta beren jarduera behar bezala betetzeko moduko barne ingurunea izan dezaten. Odol kopurua, noski, ez da berdina animalia mota guztietan. Gizakiak \u201470 kgko heldu batek, esate baterako\u2014 5-6 bat litro izaten ditu, baina kopuru hori gorputzaren tamainaren eta beste faktore batzuen arabera aldatzen da. Oro har, gorputzaren pisuaren %8 izaten da odol kopurua. Odol bolumen osoari bolemia esaten zaio.\nOdolaren osaketa.\nEhun konplexua da odola. Ornodunetan, adibidez, odol-plasma deitzen zaion isurkari batean dilindan edo suspentsioan dauden zelulez \u2014globulu gorri eta zuriez\u2014 eta hainbat motatako zelula zatiez \u2014plaketez\u2014 osatua dago.\nOdol plasma.\nIzaki heldu batean odol bolumen osoaren %50-60 hartzen du. Bolumenak gorabeherak izaten ditu izerdia botatzen denean (gutxitu egiten da) edo likido asko barneratzen denean (handitu egiten da). Hori koloreko disoluzio gazia da, urez osatua gehienbat (%92).\nPlasman ehunaka proteina (%7) mota daude, zeinek bere zeregina duela. Proteinen kontzentrazioak, bestalde, odolaren eta isurkari betegarriaren arteko ur banaketan eragiten du. Neurri handi batean albuminei dagokie zeregin hori, plasmako proteina gehienak (%60) albuminak baitira. Albuminez gainerako proteinak globulinak, lipoproteinak eta fibrinogenoa dira. Fibrinogenoak odolaren gatzatze prozesuan parte hartzen du, eta plasmatik bereizten bada, geratzen den isurkaria odol-seruma da. Gammaglobulinak, berriz, antigorputzak dira, eta zenbait eritasunaren aurkako immunitatea (eta, beraz, organismoaren babesa) eragiten dute. Alfa eta beta globulina batzuek lipidoak eta bitamina liposolbagarriak garraiatzen dituzte.\nPlasmako proteinek, bestalde, odolaren pHak gorabehera handirik izan ez dezan eta 7,4 inguruan mantendu dadin laguntzen dute.\nHormonak, aminoazidoak, azukre bakunak (glukosa), bitaminak, ioiak eta gas disolbatuak (oxigenoa, nitrogenoa, eta karbono dioxidoa) ere ditu plasmak. Plasmako lipidoen artean, berriz, gantzak, fosfolipidoak eta kolesterol daude.\nGlobulu gorriak.\nGlobulu gorriak, eritrozitoak edo hematieak ere deituak, oxigenoa organismoko zeluletara garraiatzeaz arduratzen dira. Gizakietan 4,7 eta 6,1 milioi zelula artean daude gizonezkoetan eta 4,2tik 5,4ra artean emakumeengan. Zelula txiki-txikiak dira (7-8 mikrako diametroa eta 1-2 mikrako lodiera), biribilak, ahurrak alde bietan (lodiagoak dira ertzean erdialdean baino), eta ugaztunenek ez dute nukleorik (bai ordea beste ornodunenek). Zelula elastikoak dira: tolestu edo bihurritu egiten dira odol hodi estuetatik igaro ahal izateko. Gizaki batean 30 bilioi inguru daude, hau da, bost milioi globulu gorri mikrolitro bakoitzeko. Emakumezkoek gizonezkoek baino gutxiago dituzte.\nHezur jakin batzuen muinean eratzen dira (saihetsak, ornoak, hezur luzeak, burezurra eta bularrezurra), eta 120 eguneko bizia izaten dute batez beste. Gibelean eta barean globulu zuriek odoleko eritrozito zaharrak suntsitzen dituzte. Gorputzak berriro erabiltzen ditu globulu gorriak suntsitzean eratzen diren gaiak, eta berriro erabili ezin daitezkeenak \u2014 hemoglobinaren hemo taldeak\u2014 behazuna egiteko erabiltzen dira. Segundo bakoitzean gure gorputzak 2,4 milioi globulu gorri suntsitzen dituela uste da.\nKolore gorrikoak dira, eta hemoglobinagatik da hala, proteina burdinduna baita hemoglobina. Zitoplasman aurkitzen da, arnasketa pigmentuaren eginkizuna du, eta oxigenoarekiko eta karbono dioxidoarekiko atxikimendua. Kanpo inguruneko oxigenoa odolera igarotzen denean burdinarekin elkartzen da eta oxihemoglobina eratzen du.\nKolore gorri distiratsuko odola da oxigeno asko duena (odol gorria). Oxigenoa galtzen duenean, ilunago jartzen da (odol urdina).\nZelulek arnasketa aerobioan hondakin gisa sortzen duten dioxido karbonoaren zati bat ere eramaten du hemoglobinak, karboxihemoglobina itxuran. Beste zati bat plasmako urarekin nahasten da eta bikarbonatoa eratuz: CO2 + H20 \u2192 C03H- + H+.\nBatzuetan, hemoglobina produkzioan akatsen bat izan delako, edo odola galdu delako, edo eritrozito gehiegi suntsitu direlako, behar baino oxigeno gutxiago garraiatzen da organismoan zehar. Oxigeno urritasun horren ondorioari anemia \u2014ahultasuna eta nekea\u2014 esaten zaio. Oso leku garaietan bizi diren pertsonek \u2014Andeetako indiarrek, adibidez\u2014 leku beheretan bizi direnek baino hemoglobina gehiago dute (globulu gorri gehiago, beraz), eta horri esker eraman dezakete onez airean oxigeno gutxiago izatea. Leku garaietara ohituta ez daudenek oxigenoa asimilatzeko arazoak izatean datza hain zuzen mendiko gaitza (sorochea).\nAnimalia askok dute hemoglobina (ornodunek, moluskuek, ekinodermoek, oskoldunek, anelidoek, nematodoek, platelmintoek), eta orobat dituzte gasak garraiatzen dituzten beste arnasketa pigmentu batzuk ere. Hemozianina, esate baterako, koloregabea da, baina urdin jartzen da oxigenoarekin nahastean; batez ere artropodoetan eta moluskuetan aurkitzen da, eta kobrea du bere molekulan. Klorokruorina, berriz, berdexka da, hemoglobinaren antzeko osagaiak ditu \u2014burdina du molekulan\u2014, eta lau poliketo (itsas anelidoen klasea) familiatan aurkitzen da: sabellidae, serpullidae, chlorhaemidae eta ampharetidae familietan, alegia. Hemeritrina koloregabea da eta gorri jartzen da oxigenoarekin erreakzionatzen duenean; \"magelona\" generoko poliketoetan, sipunkulidoetan, priapulidoetan (\"halicryptus\", \"priapulus\") eta zenbait brakiopodotan (\"lingula\") azaltzen da. Honek ere burdina du bere molekulan.\nGlobulu zuriak edo leukozitoak.\nGlobulu zuriei odoleko soldadu-edo esan liezaieke, organismoa bakterioetatik eta beste gorputz arrotz batzuetatik (birusetatik, esate baterako) babesteko zelula espezializatuak diren neurrian. Orobat garbiketa lanaz arduratzen dira, zelula hondakinak edo zelula hilak kanporatuz.\nEritrozitoak baino handiagoak dira eta 5.000-10.000 izaten dira mikrolitro bakoitzeko. Organismoaren jardueraren edo osasun egoeraren araberakoa izaten da leukozito kopurua. Odoleko leukozito kopurua jakitea garrantzi handikoa da: kopurua asko handitzeak, esate baterako, infekzio bat dagoela adierazten du. Leukozito mota desberdinak daude, eta haien arteko proportzioa ere osasun edo eritasun seinale izan daiteke.\nLeukozitoak ehun hematopoietikoetan (hezur-muin gorrian, helduetan) eratzen dira. Zelula ameboideak dira, eta mugitzeko gaitasuna dute. Odolaren norabidearen aurka ere ibil daitezke, are odol-hodiak zeharkatu eta ehunen artean ibili ere. Are gehiago, eritrozitoak odolean jarduten duten bezala, leukozito gehienak odoletik atera eta ehunen artean ibiltzean hasten dute beren jarduna.\nGizakiaren odolaren leukozitoak bi taldetan bereizten dira, zitoplasman duten pikor kopuruaren arabera:\nGranulozitoak.\nGranulozitoek pikorrak dituzte. Euren artean hiru mota bereizten dira: basofiloak, neutrofiloak eta eosinofilo edo azidofiloak.\nAgranulozitoak.\nAgranoluzitoek ez dute pikorrik (baina izan ditzakete). Bi mota daude: linfozitoak eta monozitoak.\nPlaketak.\nUgaztunetan ez ia beste ornodun guztietan, odolean zelula nukleodun txiki-txiki batzuk izaten dira (tronbozitoak) hemostasian parte hartzen dutenak, odoljarioa geldiarazten, alegia. Ugaztunetan, berriz, plaketek dute betekizun hori (tronbozito ere esaten zaie). Zitoplasma zatiak dira plaketak, ez dute nukleorik eta hezur-muineko zelula handi batzuetatik \u2014megakariozitoak\u2014 askatzen dira. Ez dira, beraz, zelula osoak. Gizakiak 300.000 inguru izaten ditu mikrolitro bakoitzeko.\nZauri bat egiten denean, hautsitako odol-hodiak berehala uzkurtzen dira odoljarioa geldiarazteko. Plaketak zuloaren inguruan itsasten dira, eta adabaki moduko bat eratzen dute. Gainera, ADP askatzen dute, harekin plaketa gehiago erakartzeko. Eta hala, behin-behineko odolbildua eratzen da. Aldi berean, beste odolbildu bat eratzen da, odolbildu iraunkorra, gai askoren parte hartzearekin. Koagulazioaren faktoreetako batek hondatua dagoen ehuna ukitu ahala hasten da koagulazio erreakzioa. Lehenbizi protronbina \u2014tronbina bihurtzen den proteina plasmatiko bat\u2014 aktibatzen da. Aldi berean tronbinak erreakzio bat katalizatzen du, eta fibrinogenoa \u2014proteina plasmatiko disolbagarri bat\u2014 fibrina \u2014proteina disolbaezina\u2014 bihurtzen da. Fibrinak harizpi luzeak eratzen ditu eta harizpiak odol hodi hautsian itsasten dira sare baten gisa. Gero plaketa eta globulu gorri gehiago gehitzen zaizkio sareari, odolbildua loditu eta sendotu arte.\nHemofilia eritasuna, adibidez, koagulazio faktoreetako bat ez izateak eragina da. Odola oso geldiro gatzatzea du ezaugarritzat eta herentziaz transmititzen da.\nOdol taldeak.\nGlobulu gorrien azalean diren gai markatzaile batzuen arabera zenbait odol talde bereizten dira. Transfusioetan duten garrantzia dela eta, pertsonak ABO sistemaren arabera bereizten dira, lau taldetan \u2014A, B, AB, O\u2014, mota bateko eritrozitoak eta beste bateko odol-seruma nahastean eratzen den aglutinazioaren arabera. Globulu gorrien azalean diren gai antigenikoak odol-serumaren antigorputz espezifikoekin (inmunoglobulinak) erreakzionaraztean gertatzen da aglutinazioa. Nork bere odol taldea ezagutzea ezinbestekoa da odol transfusioa egiteko. Transfusioa talde bereko pertsonen artean egin behar da nahitaez. Nolanahi ere, AB taldeko pertsona batek A taldeko, B edo 0 taldeko baten odola har dezake (eta hartzaile unibertsala esaten zaio horregatik), eta 0 taldeko batek, berriz, A taldeko, B, AB edo 0 taldeko bati eman diezaioke (eta emaile unibertsala esaten zaio).\nAB0 sistemaz gainera, ordea, badira beste sistema batzuk ere. Horien artean ezagunena Rh faktorearena da.\nHematokritoa.\nElementu formeen bolumen proportzioa da hematokritoa. Odola antikoagulatzaileekin tratatu eta gero zentrifugatzen bada, elementu formeak eta plasma bereizten dira. Egoera normalean, elementu formeek bolumen osoaren %45 osatzen dute eta plasmak %55.\nOdoleko elementu formeen itxura normala eta agertzen diren proportzio normalak ezagutzea garrantzitsua da informazio ugari ematen digulako:\nHorretarako odol estentsioak edo odol-frotisak erabiltzen dira, Giemsa edo Panoptiko Bizkorraz tindaturik.\nFisiologia.\nZirkulazio aparatua.\nOdolak, gorputzean zehar, odol-hodien bidez zirkulatzen du, bihotzaren ponpaketa-ekintzaren bidez. Gizakietan, odola bihotzaren ezkerreko bentrikulu sendotik ehun periferikoetara ponpatzen da arterien bidez, eta, zainen bidez, bihotzaren eskuineko aurikulara itzultzen da. Ondoren, eskuineko bentrikuluan sartzen da, eta biriketako arterian zehar ponpatzen da biriketara, eta ezkerreko aurikulara itzultzen da biriketako zainetatik. Ondoren, odola ezkerreko bentrikuluan sartzen da berriro zirkulatzeko. Arteria-odolak arnasten den airetik gorputzeko zelula guztietara eramaten du oxigenoa, eta zainetako odolak karbono dioxidoa (zelulen metabolismoaren hondakina) eramaten du biriketara jariatua izan dadin. Hala ere, salbuespen bat biriketako arteriak dira, zeinak gorputzeko odol desoxigenatuena duten eta biriketako zainek odol oxigenatua.\nItzulpen-fluxu gehigarria sor daiteke hezur-muskuluen mugimenduen bidez, eta horrek zainak konprimitu, eta odola eskuineko aurikularantz bultza dezake zainetako balbulen bidez.\nOdol-zirkulazioa William Harveyk deskribatu zuen 1628an.\nZelulen ekoizpena eta degradazioa.\nOrnodunetan, odoleko hainbat zelula sortzen dira hezur-muinean, hematopoiesia izeneko prozesu batean, zeinak eritropoesia (globulu gorriak sortzea) eta mielopoiesia, (globulu zuriak eta plaketak sortzea) barne hartzen dituen. Haurtzaroan, ia giza hezur guztiek globulu gorriak sortzen dituzte; helduaroan, berriz, globulu gorrien ekoizpena hezur handietara mugatzen da: ornoen gorputzetara, bularrezurra, kutxa torazikoa, pelbiseko hezurrak eta besoetako eta hanketako hezurrak. Gainera, haurtzaroan, mediastinoan aurkitzen den timo-guruina T linfozitoen iturri garrantzitsua da. Odolaren osagai proteikoa (proteinen koagulatzaileak barne), gibelak ekoizten du nagusiki; hormonak guruin endokrinoek sortzen dituzte, eta ur-frakzioa hipotalamoak erregulatzen eta giltzurruna mantentzen du.\nEritrozito osasuntsuek 120 egun inguruko bizitza plasmatikoa dute bareak eta gibeleko Kupffer zelulek degradatu baino lehen. Gibelak proteina, lipido eta aminoazido batzuk ere garbitzen ditu. Giltzurrunak aktiboki jariatzen ditu hondakin-produktuak gernuan.\nOxigeno garraioa.\nItsasoaren presioan dagoen arteria-odol lagin batean, gizaki osasuntsuak arnasten duen airea oxigenoaren % 98,5 inguru hemoglobinarekin konbinatzen da kimikoki. % 1,5 inguru, fisikoki disolbatuta dago beste odol-likidoetan, eta ez dago hemoglobinarekin lotuta. Hemoglobina molekula oxigenoaren garraiatzaile nagusia da ugaztunen eta beste espezie askotan. Hemoglobinak 1,36 eta 1,40 ml O2 arteko oxigenoa lotzeko ahalmena du hemoglobina gramo bakoitzeko, eta horrek odoleko oxigeno-ahalmen osoa hirurogeita hamar aldiz handitzen du oxigenoa 0,03 ml O2 odol litro bakoitzeko mm Hg oxigenoaren presio partzialaren disolbagarritasunarekin alderatuta. (100 mm Hg inguru arterietan).\nBiriketako eta zilbor arteriak eta haiei dagozkien zainak izan ezik, arteriek odol oxigenatua garraitzen dute bihotzetik, eta, arteriolen eta kapilarren bidez, gorputzera eramaten dute, bertan oxigenoa kontsumitzen baita; ondoren, benulek eta zainek odol desoxigenatua itzultzen dute bihotzera.\nAtsedenaldian dauden gizaki helduen baldintza normaletan, biriketatik irteten den odoleko hemoglobinaren % 98-99 inguru oxigenoarekin saturatuta dago, eta 950 eta 1.150 ml/min arteko oxigeno-hornidura ematen dio gorputzari. Atsedenaldian dagoen heldu osasuntsu batean, oxigeno-kontsumoa, gutxi gorabehera, 200-250 ml/min-koa da, eta biriketara itzultzen den odol desoxigenatua oraindik, gutxi gorabehera, % 75 (% 70-78) saturatuta dago. Ariketa iraunkorrean oxigeno-kontsumoa handitzeak zain-odolaren oxigeno-saturazioa murrizten du, eta, entrenatu den kirolari batean, % 15 baino gutxiagora irits daiteke; arnasketa-tasa eta odol-fluxua konpentsatzeko hazi egiten diren arren, odol arterialaren oxigeno-saturazioa % 95era edo gutxiagora jaitsi daiteke baldintza horietan. Hain baxua den oxigenoaren saturazioa arriskutsutzat jotzen da atsedenaldian dagoen pertsona batean (adibidez, anestesiapean ebakuntzan). Hipoxia iraunkorra (% 90 baino gutxiagoko oxigenazioa) arriskutsua da osasunerako eta hipoxia larria (% 30 baino gutxiagoko saturazioa) hilgarria izan daiteke.\nPlazentaren bidez oxigenoa jasotzen duen umeki batek oxigeno-presio askoz txikiagoak jasaten ditu (helduen biriketan aurkitzen den mailaren % 21 inguru); beraz, umekiek beste hemoglobina forma bat sortzen dute oxigenoarekiko (hemoglobina F), baldintza horietan funtzionatzeko afinitate handiagoa duena.\nKarbono dioxidoaren garraioa.\nCO2-a hiru modu ezberdinetan garraitzen da odolean. (ehuneko zehatzak aldatzen dira odol arteria edo zain-odol zein den). Gehiena (% 70 inguru) bikarbonato ioi bihurtzen da globulu gorrietako anhidrasa karbonikoaren entzimaren erreakzioaren bidez; % 7 inguru, plasman disolbatuta dago; eta, % 23 inguru, hemoglobinari lotzen zaio karbamino konposatu gisa. \nHemoglobinak, globulu gorrietako oxigenoa garraiatzen duen molekula nagusiak, oxigenoa eta karbono dioxidoa garraiatzen ditu. Hala ere, hemoglobinari lotzen zaion CO2-a ez da oxigenoaren gune berean lotzen. Horren ordez, lau globina kateetako N-terminal taldeekin konbinatzen da. Hala ere, hemoglobina molekularen efektu alosterikoak direla eta, CO2-aren loturak oxigeno-presio partzial jakin baterako lotzen den oxigeno-kantitatea murrizten du. Odolean, oxigeno-maila handitzearen ondorioz, karbono dioxidoarekiko lotura murriztea Haldane efektua deritzo, eta karbono dioxidoa ehunetatik biriketara garraiatzeko garrantzitsua da. CO2-aren presio partzialaren igoerak edo pH txikiagoak hemoglobinatik oxigenoa deskargatzea eragingo du, Bohr efektua izenez ezagutzen dena.\nHidrogeno ioien garraioa.\nOxihemoglobina batzuek oxigenoa galtzen dute, eta desoxihemoglobina bihurtzen da. Desoxihemoglobinak hidrogeno ioi gehienak lotzen ditu, oxihemoglobinak baino hidrogeno gehiagorekiko afinitate handiagoa baitu.\nSistema linfatikoa.\nUgaztunetan, odola orekan dago linfarekin, zeina odoletik etengabe ehunetan eratzen den ultrairagazte kapilarren bidez. Linfa hodi linfatiko txikien sistema baten bidez biltzen da, eta torax-hodira zuzentzen da, ezkerreko zain subklabiora drainatzen dena, non linfa odol-zirkulazio sistemikoarekin bat egiten duen.\nTermoerregulazioa.\nOdol zirkulazioak gorputz osoan zehar garraiatzen du beroa, eta fluxu horren doikuntzak termoerregulazioaren zati garrantzitsua dira. Azalerako odol-fluxua handitzeak (adibidez, eguraldi epeletan edo ariketa gogorrak egiten direnean) larruazal beroagoa eragiten du, eta bero-galera azkarragoa da. Aitzitik, kanpoko tenperatura baxua denean, odol-fluxua larruazaleko muturretan eta gainazalean murrizten da, eta, bero-galera saihesteko, gorputzeko organo garrantzitsuetara zirkulatzen du, batez ere.\nEmari-tasa.\nOdol-fluxuaren tasa asko aldatzen da organo ezberdinen artean. Gibelak du odol-hornidurarik ugariena 1.350 ml/min-ko gutxi gorabeherako emariarekin. Giltzurruna eta garuna dira gehien jasotzen duten bigarren eta hirugarren organoak, 1.100 ml/min eta ~700 ml/min, hurrenez hurren.\n100 g ehun bakoitzeko, odol-fluxuaren tasa erlatiboak desberdinak dira, giltzurruna, giltzurruneko guruina eta tiroidea dira gehien hornitzen diren lehen, bigarren eta hirugarren ehunak, hurrenez hurren.\nFuntzio hidraulikoak.\nOdol-fluxuaren murrizketa ehun espezializatuetan ere erabil daiteke handitzea eragiteko, ehun horren muntaketa eraginez; adibideak dira zakilaren eta klitoriaren ehun zutituak.\nFuntzio hidraulikoaren beste adibide bat armiarma jauzitzailea da, zeinean hanketara presiopean behartuta sartzen den odolak jauzi indartsu baterako zuzentzen dituen, hanka gihartsu handien beharrik gabe.\nOrnogabeak.\nIntsektuetan, odolak (hemolinfa deiturikoa) ez du parte hartzen oxigenoaren garraioan. (Trakea izeneko zuloei esker, aireko oxigenoa zuzenean hedatzen da ehunetara.) Intsektuen odolak ehunetara eramaten ditu mantenugaiak, eta hondakin-produktuak sistema ireki batean kentzen ditu.\nBeste ornogabe batzuek arnas proteinak erabiltzen dituzte oxigenoa garraiatzeko ahalmena handitzeko. Hemoglobina naturan aurkitzen den arnas proteina ohikoena da. Hemozianinak (urdina) kobrea dauka, eta, krustazeoetan eta moluskuetan aurkitzen da. Tunikadunek (itsasoko zikinak), arnas pigmentuetarako (berde distiratsuak, urdinak edo laranjak), banabinak (banadioa duten proteinak) erabil ditzaketela uste da.\nOrnogabe askotan, oxigenoa garraiatzen duten proteina horiek disolbagarriak dira odolean; ornodunetan, globulu gorri espezializatuetan daude arnas-pigmentuen kontzentrazio handiagoa ahalbidetuz biskositatea handitu gabe edo odola iragazteko organoak kaltetu gabe, hala nola giltzurrunak.\nHodi erraldoi zizareek (\"Riftia pachyptila\") ezohiko hemoglobinak dituzte, ingurune apartekoetan bizitzeko aukera ematen dutenak. Hemoglobina horiek normalean beste animaliengan hilgarriak diren sulfuroak ere badaramate."}
{"id": "23957", "revid": "1545", "url": "https://eu.wikipedia.org/wiki?curid=23957", "title": "Odol-plasma", "text": "Odol-plasma odolaren osagai likidoa da, non igerian dauden leukozitoak, globulu gorriak eta plaketak. Faktore koagulatzaile barik, serum izena hartzen du.\nLaborategian odoleko plasma odolari bere osagai zelularrak kenduz lortzen da. Horretarako odola zentrifugatu ohi da: odoleko zelulak (eritrozitoak, plaketak eta leukozitoak) saiodiaren hondoan pilatzen dira, eta plasma gainaldean geratzen da.\nLotutako gaixotasunek, gaitasun koagulatzaile edo gatzatzaile honekin zerikusirik daukate, eta Hematologia espezialitatea hauetaz arduratzen da.\nFisiologia.\nOdol-plasmak garraiatzen ditu oso sustantzia garrantzitsuak gorputzerako, bai elikagaiak baita hondakinak direnak ere:"}
{"id": "23958", "revid": "336", "url": "https://eu.wikipedia.org/wiki?curid=23958", "title": "Sirius Black", "text": "Sirius Black Harry Potterren osaba da. Odolez ez izan arren mutikoaren aitak anaiatzat zuen Sirius. Harryrekin erlazio paregabeak ditu. Mundu guztiaren ustetan gaizkile anker bat da eta ezkutuan bizi beharra du. Harry arriskuan dagoen batean Siriusek ihes egiten du bere gotorlekutik mutikoa arazotatik ateratzeko baina dena gaizki irten eta hilda amaitzen du."}
{"id": "23959", "revid": "1545", "url": "https://eu.wikipedia.org/wiki?curid=23959", "title": "Kaba zain", "text": "Kaba zaina gorputzaren lodiena eta nagusia da. Zain honen bidez, odola itzultzen da organo guztietatik bihotzaren eskuineko aurikulara. Hortik, azkenik, biriketara garbituta izatera joango da \"odol zikina\".\nBi zati nagusitan banatuta dago:\nOndoren, aipatzen ditugu bakoitzean amaitzen diren zain garrantzitsuenak."}
{"id": "23961", "revid": "336", "url": "https://eu.wikipedia.org/wiki?curid=23961", "title": "Draco Malfoy", "text": "Draco Malfoy Harry Potterren lehen arerioa da, ilehoria, altua eta argala. Slytherin etxean egon zen, eta Vincent Crabbe eta Gregory Goylen adiskide egin zen. Berea aita Lucius Malfoy zen, eta bere ama Narcissa Malfoy (ezkondu baino lehen Black). Bere familia guztia, Lord Voldemorten jarraitzailea izan zen betidanik eta berak ere horrela jarraitzen zuen.\nHala ere, Albus Dumbledore hiltzeko aukera izaten zuenean atsekabea ematen zion, eta ez du berak hiltzen. Draco izena dragoi konstelaziotik dator.\nFilmetan, Tom Feltonek interpretatu du Draco Malfoy."}
{"id": "23963", "revid": "1545", "url": "https://eu.wikipedia.org/wiki?curid=23963", "title": "Goiko kaba zain", "text": "Goiko kaba zainak buru, lepo eta besoetatik datorren odol \"zikina\" itzultzen du bihotzaren eskuineko aurikulara.\nBertan amaitzen diren bi zain nagusiak, gorputzaren alde bietan, zain subklabioa eta zain jugularra dira. Lehenengoak jasotzen du besoetatik datorren odola eta bigarrenak buru eta lepotik datorrena."}
{"id": "23965", "revid": "336", "url": "https://eu.wikipedia.org/wiki?curid=23965", "title": "Beheko kaba zain", "text": ""}
{"id": "23967", "revid": "90799", "url": "https://eu.wikipedia.org/wiki?curid=23967", "title": "Muskulu", "text": "Muskulua edo giharra ehun muskularrez osaturiko organo uzkurgarria da. Muskuluetako zelulek zuntz uzkurtzaileak dituzte, bata bestearen artetik pasatu eta zelulen tamaina aldatzen dutenak. Muskuluaren unitate funtzional eta egiturazkoa zuntz muskularra da. Muskuluak eskeletoarekin erlazionatzen dira (muskulu eskeletikoak), edo hainbat organotako egituretan parte hartzen dute (errai-muskuluak).\nMuskulu hitza latinezko \"musculus\" hitzetik dator (\"mus\", \"arratoia\" eta \"culus\", \"txikia\"), erromatarrek esaten zutelako muskuluak arratoi-forma hartzen zuela uzkurtzean.\nMuskuluak aponeurosi izeneko ehun konjuntibozko mintz batez inguratuta daude.\nMuskulu-ehunak.\nFuntsean, hiru muskulu-ehun mota daude: eskeletikoa, kardiakoa eta lisoa. Hirurek dute uzkurtasunaren propietatea, zelulek haien luzera murriztu eta handitzeko aukera ematen duena, baina desberdinak dira ezaugarri mikroskopikoengatik, kokapenagatik eta kontrakzioa erregulatzeko moduagatik. Uzkurdura hori borondatezkoa izan daiteke garunaren lobulu frontalean sortutako aginduen bidez, hau da, automatikoa, nahimenak esku hartu gabe, bihotzeko muskuluan edo hestearen hormako muskuluetan gertatzen den bezala. Muskulu-ehuna miozito izeneko zelulek osatzen dute, eta gainerako ehunetatik bereizten duten lau propietate nagusi ditu:\nMuskulu-ehuna eta hezurrak osatzen dituen hezur-ehuna alderatzen badira, erraz uler daiteke lau propietate horien garrantzia. Hezur-ehuna ez da kitzikagarria elektrikoki, ez du uzkurtzeko edo forma aldatzeko gaitasunik. Ezin da zabaldu, luzatu egiten bada hautsi egiten da haustura eraginez.\nMuskulu-zelulak.\nMuskulu-ehuna osatzen duten zelulei miozitoak edo muskulu-zuntzak esaten zaie, luzangak direlako. Muskulu ildaskatuaren miozitoak oso luzeak dira, forma zilindrikoa dute eta nukleo anitzekoak daude, hau da, zelula bakoitzak nukleo ezberdinak ditu. Banakako muskulu-zuntzak faszikuluak osatuz taldekatzen dira. Zuntz bakoitza endomisio izeneko ehun konjuntibozko geruza batez inguratuta dago, faszikulu osoa perimisioan bilduta dagoen bitartean. Faszikulu batzuk elkartzen dira epimisioak inguratzen duen muskulu osoa osatzeko.\nMuskulu-zuntzek barne-harizpi ugari dituzte, miozuntzexka izenekoak, zelularen ardatz nagusian paraleloki kokatuta daudenak eta ia zelula-masa osoa hartzen dutenak. Muskulu-zuntz lisoen miozuntzexkak homogeneoak dira itxuraz, baina muskulu ildaskatuarenak, aldiz, errefringentzia desberdineko eremuak dituzte, miozuntzexka osagai nagusien, miosina eta aktina proteinen banaketaren ondorioz.\nZelula muskularra inguratzen duen mintzari sarkolema esaten zaio, eta zitoplasmari, berriz, sarkoplasma. Aktina-harizpiak eta miosina-harizpiak dauden eskualdeak sarkomero izena du.\nPlaka neuromuskularra.\nPlaka neuromuskularra edo lotura neuromuskularra neurona motorraren eta muskulu baten artean ezartzen den konexioa da. Horren bidez, neuronak bulkada elektrikoak transmititzen dizkio muskulu-zuntzari, eta zuntz hori uzkurtu egiten da. Plaka neuromuskularrean bi zelulak parte hartzen dute: neurona motorrak (motoneurona) eta zelula muskularrak (miozitoa). Horien artean arraildura sinaptikoa deritzon espazio bat dago.\nNerbio-bulkada batek (eragiteko potentziala) neurona motore baten axoiaren bidez bidaiatzen duenean, bere ibilbidearen amaieran terminal-botoia deritzon eskualdera iristen da, non azetilkolina neurotransmisorea arraildura sinaptikora askatzen duen. Azetilkolina muskulu-zelularen mintzarekin elkartzen da, eta mintzaren potentziala aldatzen du (despolarizazioa). Despolarizazioa zuntz osoan zehar hedatzen da eta haren uzkurdura eragiten du, azken erantzuna. Miozitoaren mintzaren despolarizazioa kaltzio-kanalak irekitzean sortzen da, eta kaltzio estrazelularrari zelula muskularrean sartzeko aukera ematen dio.\nUzkurgarritasuna.\nUzkurgarritasuna muskulu-zuntzek laburtzeko eta lodiagoak egiteko duten propietatea da. Hori posible da zelula bakoitzak aktina eta miosina izeneko bi proteina ezberdinez osatuta dauden zuntz ugari dituelako. Bi proteina mota horiek itxura desberdina dute, aktinazko harizpiak meheak eta kolore argikoak dira, eta miosinazkoak, berriz, kolore ilun eta lodikoak. Elkarren artean txandakatzen dira inbrikatuta, eskuetako hatzak lotzen direnean bezala.\nZuntz irristakorraren ereduaren arabera, atseden-egoeran, muskulu-zuntzak gainjartze-maila ertaina du aktina- eta miosina-harizpien artean; kontrakzio-egoeran, gainjartzeak gora egiten du; aldiz, muskulu-elongazioa gertatzen bada, gainjartzeak behera egiten du, eta nulua ere izan daiteke.\nUzkurdura motak.\nMuskulu eskeletikoak lotuta daude hezurren muturretan tendoien bidez. Horregatik, muskuluak, laburtu ahal izateko, gainditu beharreko erresistentzia bat dago. Erresistentzia, aktibatutako muskuluan ezartzen den tentsioa baino handiagoa denean, hura ezin da laburtu, eta ez da mugimendurik sortzen; erresistentzia, sortutako tentsioa baino txikiagoa denean, berriz, karga zenbat eta txikiagoa izan orduan eta azkarrago laburtuko da. Uzkurdura terminoa muskuluko tentsioaren garapena izendatzeko erabiltzen da hemen, baina horrek ez du, nahitaez, esan nahi laburtzen denik, hori dagoen kanpo-erresistentziaren araberakoa baita. Azaldutakoa oinarri hartuta, kontrakzio mota bat baino gehiago egon daitezke, mugimendua eragiten duten ala ez kontuan hartuta:\nBeste uzkurdura mota batzuk ere defini daitezke, baina, egia esan, lehen aipatutako oinarrizko hiru kontrakzioen konbinazioa baino ez dira:\nMuskulu-zuntz eskeletikoa.\nZuntz muskular ildaskatua forma zilindrikoko zelula luzanga bat da. 50 mikrako diametroa du, eta zenbait zentimetroko luzera har dezake. Hainbat zelularen fusioaren emaitza da, eta, beraz, nukleo ugari ditu bere kanpoaldean (zelula multinukleatua). Mintz batez bilduta dago, sarkolema deitzen dena, eta barnealdeari (zitoplasma), berriz, sarkoplasma esaten zaio.\nSarkoplasmak egitura luze ugari ditu (miozuntzexkak), modu trinkoan antolatuta daude, eta bi harizpi mota txandakatuz eratzen dira: Miosinaren molekula proteikoez osatutako harizpi lodiak eta aktinaren molekula proteikoez osatutako harizpi meheak. Bi harizpi mota horiek elkarren artean txandakatzen dira, muskulu-uzkurduraren arduraduna den egitura guztiz ordenatua osatuz. Miozuntzexka erregularki mozten dute Z ildaxkak deitzen diren kolore iluneko ildaxkek. Segidako bi Z ildaxken artean dagoen eremuak sarkomero izena du. Sarkomeroa muskulu-uzkurduraren oinarrizko unitatea da. Muskulu-zuntz bakoitzak sarkomero ugari ditu erregulartasun osoz ordenatutako multzo batean.\nMuskulu-tonua.\nMuskulu-tonuaren kontzeptuak tentsio arina eta konstantea deskribatzen du muskuluan, eta erresistentzia gisa agertzen da artikulazio bat modu pasiboan mobilizatzen saiatzen denean. Funtsezko funtzioa du postura mantentzeko, adibidez zutik edo bizkarrik gabeko banku batean eserita egoteko. Gehiegizko tonu muskularrari hipertonia deitzen zaio, eta bere jaitsiera hipotonia da.\nGorputz-jarrera jakin bat mantentzeko, nerbio-sistemaren jarduera jarraitua behar da, enborreko eta gorputz-adarretako muskulaturaren jarduera doitzeko; horrela, une bakoitzean, muskulu-tonua artikulazioen egoerara eta kanpoko kargak egotera egokitzen da, adibidez objektu astunak garraiatzen direnean.\nMuskulu-zuntz eskeletiko motak.\nMuskulu ildaskatuen zuntzak hainbat kategoriatan sailka daitezke: I. mota, II. mota eta IIa. mota.\nEnergia-sistemak.\nSistema energetikoak organismoak (barnekoak) energia lortzeko erabiltzen dituen bide metabolikoak dira. Energia hori lan bat egiteko erabiltzen da, adibidez, kontrakzio muskularra (kanpokoa edo barrukoa).\nMuskulu-motak.\nHiru muskulu mota daude: muskulu eskeletikoa, muskulu lisoa eta muskulu kardiakoa. Testu gehienetan, muskulu-sistema muskulu eskeletikoek soilik osatzen dutela jotzen da, eta horiek dira borondatezko mugimenduak ahalbidetzen dituztenak. Hala ere, batzuetan, muskulu lisoa eta gihar kardiakoa sistema horretan sartzen dira, nahiz eta haien funtzioak oso desberdinak izan, jarraian aipatuko dugun bezala.\nGihar ildaskatuaren egitura orokorra.\nGihar ildaskatuaren zuntz indibidualak endomisioa deitzen den ehun konjuntiboko geruza batez estalita daude. Zuntz batzuk multzokatu egiten dira, eta perimisioak estaltzen duen muskulu-faszikulu izeneko egitura handiagoa osatzen du. Azkenik, zenbait faszikulu elkartuk muskulu osoa osatzen dute, epimisioak estaltzen duena. Muskulu gehienak hezurrean txertatzen dira ehun zuntzez eta solidoz osatutako tendoien bidez, nolabaiteko elastikotasun-mailarekin. Ohikoena da muskuluaren mutur bakoitzean 2 tendoi egotea.\nFuntzioaren eta kokapenaren arabera, muskuluen forma oso aldakorra da; gehienak luzanga edo fusiformeak dira, bizeps brakiala, esaterako, beste batzuk, berriz, lauak dira, hala nola sabelaldeko muskulu zuzena; batzuek abaniko forma dute, hala nola bularraldeko muskulu nagusiak. Muskulu batzuek forma bereziak dituzte, eta irekidura bat dute erdian barrunbe batera egokitzeko; besteak beste, ezpainetako muskulu orbikularra eta begietako muskulu orbikularra.\nMuskuluaren egitekoak.\nDesberdinak dira muskulu motaren arabera: ildaskatua, lisoa edo kardiakoa.\nMuskulu ildaskatuak.\nMuskulu ildaskatua oinarrizko unitatea sarkomeroa duen muskulu mota bat da. Mikroskopio baten bidez ikusten denez, ildaskak ditu, aktinaz eta miosinaz osatutako banda argi eta ilunez osatuak. Ardatz-formako muskulu-zuntzez osatuta dago, mutur oso finekin, eta muskulu lisoak baino luzeagoekin.\nMuskulu ildaskatuen funtzio nagusia borondatezko mugimenduak sortzea da. Beste funtzio bat gorputz-egonkortasuna mantentzea da, muskulu-tonua deitzen zaion uzkurdura partzial konstante eta mantendu bati esker. Bestalde, muskulu ildaskatuak dira gorputzeko bero-iturri nagusia, eta organismoaren tenperatura 37\u00ba zentigradutik hurbil mantentzen laguntzen dute.\nMuskulu ildaskatuak animalia bilateral guztietan (ugaztunak, artropodoak, anelidoak...) eta ez-bilateral batzuetan aurki daitezke, adibidez ktenoforoetan eta knidarioetan. Bi talde horietan modu independentean eboluzionatu zuela uste da.\nMuskulu lisoa.\nMuskulu lisoa, erraietakoa edo borondaterik-gabekoa ere esaten zaiona, ardatz-formako zelulek osatzen dute, eta nukleo zentral bat dute, beste edozein zelularen antzekoa; ez du zeharkako ildaskarik, nahiz eta luzetarako ildaxka txiki batzuk dituen. Muskulu leunak uzkurtzeko estimuluaren erdian nerbio-sistema begetatibo autonomoa dago. Muskulu lisoa ugaltze- eta iraitz-aparatuan, odol-hodietan, larruazalean eta barruko beste organo batzuetan dago.\nMuskulu lisoaren funtzioak oso desberdinak dira kokapenaren arabera, digestio-hodia osatzen duten zuntzek mugimendu peristaltikoak uzkurtzean eragiten dituzte, odol-hodien paretetan daudenek hodien kalibrea gutxitzea edo handitzea eragiten dute uzkurtu edo erlaxatu ahala. Bronkioetan kokatutakoek kalibrea handitu edo gutxitu dezakete bronkioetan. Dermisean daudenak biloa tentetu ditzakete. Irisaren muskulu-zuntzek begi-niniaren dilatazioa edo konstrikzioa ahalbidetzen dute, inguruneko argitasun-mailaren arabera.\nMuskulu kardiakoa.\nMuskulu kardiakoa (miokardioak) bihotzaren pareta osatzen du. Muskulu ildaskatu mota bat da, ezaugarri berezi batzuk dituena. Bere funtzioa odola zirkulazio-sistemaren bidez ponpatzea da. Zelulak adarkatuta daude, sinzitio funtzional gisa ezagutzen den egitura bat osatuz; izan ere, lotura komunikatzaileen bidez konektatuta daude, eta lotura horiei disko interkalarrak deitzen zaie. Ondorioz, uzkurdura sinkronizatua izan daiteke. Bi sinzitio funtzional daude: batek aurikulak eratzen ditu eta besteak bentrikuluak.\nMuskulu-indarra.\nBiologian, indarra da muskuluek erresistentzia bat gaindituz uzkurtzeko duten gaitasuna. Beharrezkoa da eguneroko jarduera gehienetarako; izan ere, mugimendu guztiak indar batek eragiten ditu, bai joan-etorriak egiteko beharrezkoak direnak, bai objektu astunagoak mugitzeko direnak. Indarraren kontzeptuaren barruan, hiru alderdi desberdin sartzen dira:\nGizabanako jakin batek lor dezakeen indarra hainbat faktorerekin lotzen da; faktore horietako bat muskuluaren zeharkako sekzioa da. Muskulu batek 3 eta 4 kg arteko indarra sor dezake zeharkako sekzioko cm\u00b2 bakoitzeko. Beraz, sekzio handieneko muskuluek garatzen dute indar handiena, nahiz eta muskuluaren tamaina handitzearekin batera ez den beti indar handiagoa izaten.\nMuskulu-ehunaren konposizio kimikoa.\nMuskulu eskeletikoa % 75 urak eta % 20 proteinek osatzen dute. Gainerako % 5a gantzak, glukogenoa, sodioa, potasioa, kaltzioa eta fosforoa dira.\nMuskulu gaixotasunak.\nGiharretako gaixotasunak eta nahasmenduak askotarikoak dira, eta hainbat, etiologiakoak.\nAnatomia.\nMuskuluen eragina kokapenaren araberakoa da; non hasten diren eta non ezartzen direnaren arabera, mugimenduak eragingo dituzte. Euren funtzioa betetzeko, funtsezkoak dira muskulua inguratzen duen aponeurosia eta muskuluak hezurrei lotzeko zurdak. Muskuluen indarra zuntz-kopuruaren araberakoa da; zenbat eta zuntz gehiago uzkurtu, hainbat eta handiago da euren eragina eta, beraz, indar handiagoa izango du.\nGiza gorputzean 639 muskulu daude gutxi gorabehera; ezinezkoa da, dena den, guztiak zenbatzea, aldakortasun handia dagoelako. Kokapena kontuan hartuz, azaleko muskulua eta sakoneko muskulua bereiz ditzakegu.\nItxuraren arabera, hainbat muskulu-mota daude: fusiformeak, lauak, poligastrikoak eta abar.\nMugimendu zehatz bat egiteko, muskulu laguntzaileek parte hartzen dute, sinergiko deitzen direnak kasu batzuetan, eta kontrako mugimendua eragiten dutenak edo antagonistak beste batzuetan.\nMuskuluek uzkurtze-maila bat dute geldi gaudenean, jarrera mantentzeko, eta uzkurtze-maila hori tonu muskularra deitzen da.\nFuntzioak.\nMuskuluen funtzioa erraz atzematen da azterketaren eta haztapenaren bidez. Alderdi anatomikoa ikusteko modua gorpuetan disekzioa egitea da, baina bizidunetan elektromiografia erabiltzen da. Elektrikoki kinadak ziztatzen dira muskuluetan, horrela, elektrodo batzuen bidez, zuntzen jarduera (indarra) neurtzeko.\nMuskulua oso moldagarria da eta asko erabiliz gero hipertrofiatu egiten da eta, aldiz, gutxi erabiltzen denean atrofiatu egiten da. Horregatik oso organo moldagarria da, beharren arabera zuntzak gehitzen edo gutxitzen dituelako."}
{"id": "23968", "revid": "105290", "url": "https://eu.wikipedia.org/wiki?curid=23968", "title": "Azkaban", "text": "Azkaban aztien munduko kartzela da. Bertan bizi diren gehienak erotuta bukatzen dute dementorak direla eta. Hauek oroitzapenak lapurtzen dizkiete apurka-apurka. Azkaban Ipar Itsasoan kokatuta dagoela esaten dute, eta Harry Potterren bosgarren pelikulan ikusten denez, eraikin beltz bat da triangelu itxurakoa.\nInformazio orokorra.\nAzkabango kartzelaren lehen aipamenak bigarren liburuan egiten dira, non Hagrid bertara eramaten dutenean Sekretuen Ganbera ireki dutela akusatuta. Hiurgarren liburuan protagonismoa handitzen zaio, bertan egon den preso arriskutsuenetako bat, Sirius Blackek ihes egiten duelako. Laugarren liburuan aipatzen dena da Barty Crouchek bere semea atera zuela Azkabandik bere emaztea bezala mozorrotuta, eta bosgarren liburuan hainbat hil-jalek ihes egiten dutenean ateratzen da, Bellatrix Lestrange tartean delarik. Seigarren eta zazpigarrenean, Voldemorten aldeko hainbat hil-jale daude bertan, tartean baita errugabe batzuk ere (Stan Shupike adibidez)\nBertako presoak.\nHauek dira Azkabango preso batzuk"}
{"id": "23969", "revid": "512", "url": "https://eu.wikipedia.org/wiki?curid=23969", "title": "Hezur", "text": "Hezurra edo ehun oseoa (latinetik: \"os\") animalia ornodun askotan dagoen endoeskeletoko ehun konektibo zurruna da. Lokomozio-aparatuaren ehun sendoak dira, gihar eta tendoiekin elkar lotuta daudenak.\nHezurra, hezurretako ehun nagusia da; soineko egitura eusten du; barruko organoak babesten ditu, (giharren laguntzaz) mugimendua ahalbideratzen du; eta parte hartzen du zelulen sorreran, kaltzioaren metabolismoan eta mineralen metaketan. Animalia baten hezurrak, hezur guztien multzoak, eskeletoa osatzen dute. Hezurra, kartilagoa bezala, mesodermotik eratorria da. Kartilagoa bestelako osagaiak ditu baina hizkera herrikoian, zenbaitetan kartilagoz osatutako hezurdura batzuei hezur legez izendatzen ditugu. Adibizez arrain \"kondriktioak\" (marrazoak eta) hezurdura kartilagoz osaurik dago, benetako hezurra duten arrainak arrai osteiktioak dira, baita tetrapodo guztiakak ere.\nHezurdurarako eboluzioak zenbait aukera eskaintzen ditu. Aukera hauek guztiak ez dira guztiz hezurraren pareko funtzioan.\nHezurra osteologiak aztertzen du. Hezurrak aztertzeko zenbait metodo desberdin erabiltzen dira, mazerazioa adibidez. Mazerazioan hezurra garbitu egiten da ontzi-garbigailuz eta lejia duen uran irakiten. Garbiketa amaitzeko eskubila eta xaboia erabiltzen da.\nLotutako gaixotasunetaz arduratzen da nagusiki Traumatologia.\nEtimologia.\nAitzineuskaraz: \"*enazur\" edo \"*anezur\" Koldo Mitxelenaren ikerketen arabera.\nHezur ehuna.\nHezurrak ehun konektibo guztietan orokorrena da, zelula arteko substantzia, hezur matrizea, kaltzifikatu egiten delako. Horrek pisu handia jasateko gaitasuna ematen dio okertu eta apurtu gabe. Ornodunek bakarrik dute eta euren barne eskeletoko hezurrak eratzen ditu.\nHezurraren azkeneko itxura ematen parte hartzen duten hiru zelula mota ditu:\nBi hezur ehun edo hezur mota bereizten dira: trinkoa eta harroa edo erretikularra.\nFisiologia.\nHezurrek, gihar eta tendoiekin batera giza gorputzaren mugimenduak burutzeko laguntzen dute."}
{"id": "23970", "revid": "336", "url": "https://eu.wikipedia.org/wiki?curid=23970", "title": "Beso", "text": "Giza anatomian, besoak goiko gorputz-adarren zatiak dira, sorbaldatik eskumuturrera luzatzen dena. Anatomiaren aldetik, besoak goiko gorputz-adarrak dira, lau hanka dituzten animaliengan ez direlako biak bereizten. Eguneroko erabileran, besoaren parte da eskua. Hiru zati egin daitezke: lehena sorbaldatik ukondoraino hedatzen dena, bigarrena ukondotik eskumuturrera, besaurre izenekoa eta, azkenik, eskua. Anatomikoki sorbalda-gerrikoaren hezur eta muskulua besoaren parte dira, definizioz. Latinezko \"brachium\" terminoa erabiltzen denean beso osoa edo besoaren goiko aldeari buruz aritu daiteke.\nAnatomia.\nHezurrak.\nHumeroa da besoko hiru hezur luzeetako bat. Eskapularekin lotzen da sorbaldan eta beste bi hezur luzeekin ukondoan, kubitoa eta erradioa. Humeroa apurtzea zaila da."}
{"id": "23971", "revid": "1491", "url": "https://eu.wikipedia.org/wiki?curid=23971", "title": "Giza zango", "text": "Giza zangoa beheko gorputz-adarraren hirugarren atala da, izterraren eta oinaren artean dagoena. Zangoaren goiko giltzadura, izterrarekin lotzen duena, belauna da, eta behekoa, oinarekin lotzen duena, orkatila da.\nHizkera arruntean, ez hizkera zientifikoan, \"zangoa\" da giza-gorputzaren beheko gorputz-adar osoa."}
{"id": "23972", "revid": "336", "url": "https://eu.wikipedia.org/wiki?curid=23972", "title": "Ruud van Nistelrooy", "text": "Rutgerus Johannes Martinus van Nistelrooij (Oss, Herbehereak, 1976ko uztailaren 1a - ), Ruud van Nistelrooy bezala ezaguna. Futbolari holandarra. Hainbat futbol taldetan jokatu du, esaterako PSV Eindhoven, Sheffield Wednesday, Manchester United eta Real Madrid. Aurrelaria da eta goleatzaile fina. Horrek, munduko aurrelari onenetako izatera eraman du.\n2007. denboraldian 23 gol sartu zituen bere orduko taldea Real Madrid liga garaipenera eramanez."}
{"id": "23973", "revid": "6950", "url": "https://eu.wikipedia.org/wiki?curid=23973", "title": "Plutokrazia", "text": "Plutokrazia (grezieraz \"ploutos\" aberastasuna + \"krazia\" boterea) estatuko buruzagitza hiritar aberatsen klase batean zentralizatua duen gobernu era edo sistema politikoa da; bertan, gizarteko mailen artean ezberdintasun handiak eta gaindiezinak daude.\nPlutokrazia hitza bi adieraz erabili ohi da. Historikoki, oligarkia aberats baten estatuaren kontrol politikoari egiten dio erreferentzia. Plutokrazia haien adibideak dira antzinako Greziako hiri-estatuak eta Italiako Venezia (Veneziako Errepublika), Florentzia eta Genova bezalako merkatari estatuak.\nBigarren adierak gaur egungo munduan diruak politikan duen eraginari erreferentzia egiten dio. Eragin hori mota askotakoa da, gobernua lagunduz (diru \"kontribuzioak\" eginez, legearen barruan eta kanpoan) edota aurka (zergak ordaintzeari utziz, industriak kanpora eramateko mehatxu eginez...). Diruak komunikabideetan ere esku sar dezake, iritzi publikoak auzi politikoei buruz duen ikuspegia manipulatuz.\nAmeriketako Estatu Batuak plutokrazia modernoaren adibide garbia dira."}
{"id": "23974", "revid": "336", "url": "https://eu.wikipedia.org/wiki?curid=23974", "title": "Meritokrazia", "text": "Meritokrazia (latineko \"meros\", \"merezi\"tik eratorria) merezimenduan oinarritutako gobernu era bat da. Hierarkiako postuak merituaren arabera lortzen dira, eta hezkuntzari eta lehiakortasunari lotutako baloreen nagusitasuna dago.\nMeritokrazia estatu burokratikoari lotuta dago, non estatuko funtzionarioak bere gaitasunen arabera izaten dira aukeratuak bere postuetarako. Ikastetxeetako ebaluazio sistemarakin ere erlazionatuta dago zenbaitetan.\nDenborarekin, hitza \"Darwinismo sozialaren\" zentzua hartzen joan da eta gizarte lehiakor eta oldarkorrak deskribatzeko erabiltzen da.\nDefinizioa.\nMeritokrazia kontzeptua botere-karguak eskuratzeko erabiltzen diren sistema politikoei dagokie, ez jaiotzagatik edo aberastasunagatik (hau da, atxikipen-jarraibideen arabera), merezimenduengatik baizik (egiteko jarraibideak). \nGizarte industrial aurreratuetan, \"Meritu\" horiek, hasiera batean, adimenaren eta jakintzaren garapenari buruzkoak dira, eskola-sistemak agerian utzitako eta zehaztutako adimen-gaitasunei buruzkoak, eta horiek ezinbesteko oinarria dira (baina ez nahikoa) klase gidariarentzat sarbidea izateko eta gero \"Cursus honorum\" bat hasteko, gero eta garrantzi handiagoko karguak betetzean oinarrituta, eboluzio-aukerak eta bakoitzaren botere- eta laguntza-inguruabarren konbinazioa iristen diren arte.\nBeste irakurketa bat egin daiteke, botere politiko eta ekonomikoa lehiaketa bidez lortzen den gizarte mota bat izendatzen du, garaileak onenak direla onartuz. Meritokraziaren adiera hori darwinismo sozialaren sinonimoa da ia, eta gizarte oldarkor lehiakorrak deskribatzen ditu, hala nola estatubatuarra, non aberastasun-desberdintasun handiak soil-soilik edo nagusiki merituari edo/eta ahalegin pertsonal zintzoari egozten zaizkion.\nEtimologia.\nMeritokrazia XX. mendearen erdialdean sortutako neologismoa da. Greko-latindar konposatu hibridoa da.\nBere lehen elementua latinezko \"mer\u012dtum\"\u00a0(balioa, merezimendua, irabazten den soldata, irabazia edo zerbitzua) edo mer\u012dtus (zerbait irabazi dena, merezi duena) \"mereri\" aditzaren partizipiotik dator (zerbait irabazi, merezi dena) erro\u00a0indoeuropar bati lotua (partekatzea, zati bat irabaztea).\nBigarren elementua \"-cracia\", termino politikoetan oso erabilia sistema jakin batean boterea nork duen adierazteko (demokrazia, aristokrazia, burokrazia, gerontokrazia, etab.), grezieratik dator \u03ba\u03c1\u03ac\u03c4\u03bf\u03c2 (boterea, indarra), koalitate-atzizki batekin -ia. Grezierazko hitz hau indoeuropar erro bati (gogorra, indartsua) lotzen zaio.\nItxuraz, hau bezalako kontzeptu osasuntsu eta natural bat, tindu negatibo batez kargatua jaio zen, bere sortzaileek, hain zuzen ere, meritokrazia erasotzeko sortu baitzuten. Hauek argudiatzen zuten gizarte meritokratikoetan postu nagusiak klase pribilegiatuenen edo nagusienen esku egoten jarraitzen zutela.\nHistoria.\nTxina inperiala.\nMeritokraziaren ideologiaren sorrera Txinan kokatzen da, Konfuzianismo eta Taoismo tradizio filosofikoekin K.a. 5. eta 6. mendeetan zehar, eta hurrengo mendeetan Legalistekin garatu egin zen.\nMeritokrazia administratiboaren lehen adibidea Txina inperialean eman zen, tamaina handiko inperio horretan kontrola mantentzeko Estatuaren zerbitzura langile ugari behar zituzten. Funtzionario hauek (Mandarinak) aukeratzeko azterketa inperialen sistema bat ezarri zen (Keju). Sistema hau Sui Dinastiarekin ezarri zen lehen aldiz, Ming dinastian instituzionalizatu (1368an), eta 1905 urtera arte iraun zuen Qing dinastiaren garaian indargabetua izan arte.\nAzterketa hauek obra klasikoei buruzko jakintza ebaluatzen zuten (bereziki Konfuzioren obrak), eta eskala sozialean gora egiteko modu azkarrena ziren. Sistema hau Estatuko funtzionarioak bakarrik merezimenduan edo esfortzuan oinarriturik aukeratzea bilatzen zuen.\nTeorikoki, azterketa inperial hau gaindituz, Txinako edozein gizon heldu bilakatu zitekeen gobernuko ofizial garrantzitsu bat, bere dirua edo estatus soziala kontuan hartu gabe.\nSistema honen ondorioz, hezkuntza bilakatu zen gizarte mugikortasunerako ardatz nagusia.\nAntzinako Grezia.\nPlaton meritokraziaren babeslea izan zen, bere Errepublika obran proposatzen baitu jakintsuek bakarrik izan beharko luketela botere politikoa, haiek baitira polisa aurrera eramateko gaitasuna duten bakarrak.\nXVII. mendea: Mendebaldera zabalkuntza.\nMeritokrazia kontzeptua Txinatik India Britaniarrera zabaldu zen XVII. mendean, eta handik Europa eta Estatu Batuetara. Ilustrazio garaian Konfuzioren hainbat testu itzultzean, mendebaldeko zenbait herrialdetan sistema hau antzinako erregimenari erantzun moduan proposatzen hasi zen. Administrazio publikoan sistema meritokratikoa ezarri zuen lehen herrialde europarra Britaniar Inperioa izan zen, Indian, eta beranduago bere Inperioko beste lurraldeetara ere zabaldu zuten.\nMeritokrazia gaur egun.\nMeritokrazia ardatza indarrean duten gobernuak existitzen ez badira ere, badira zenbait gobernu meritokraziara hurbiltzen direnak.\nSingapur.\nSingapurreko gobernua osatzen duen Ekintza Popularreko Partiduak (PAP) (Parti Tindakan Rakyat, malaysieraz) bere oinarrizko balore gisa dauka meritokrazia. Haien helburua, Singapur gizarte meritokrata bat izatera heldu dadin lan egitea da: \u201cHiritar guztiei oparotasunera hel daitezen aukera berdinak eskaintzen dituen, eta hiritar bakoitzak bere merituari esker lortu duena behar bezala aitortuko duen sistema bat eraiki nahi dugu.\u201d\nAlabaina, Singapurreko gobernuak ezarri nahi duen sistema meritokratikoak hainbat kritika jaso ditu. Haren aurka daudenen esanetan, talde sozialen arteko arrakala handiagotzen ari da sistema indarrean dagoenetik. Sistemaren alde daudenek aldiz, txinako esaera zahar baten bidez erantzuten diete kritika hauei: \u201cAberastasunak ez du hiru belaunaldi irauten\u201d.\nAlderdi\u00a0 Meritokrata.\n2007an The Meritocracy Party deituriko talde britaniar anonimo batek bere lehen manifestua plazaratu zuen. 2007an idatzitako manifestuarii, aldaketa batzuk egin dizkiote, horretarako hainbat zientzialari eta filosoforen ideietan oinarritu dira. Rousseauren, Hegelen edo Charles Fourieren ideiak izan dira, beste askoren artean, manifestuaren egileak hartu dituztenak partiduaren oinarriak idazteko.\nPartidu Meritokrataren oinarriak hauek dira:\n1- Haur guztiek arrakasta lortzeko aukera berdinak dituzten mundua nahi dugu.\n2- Partidu politiken ezabapena\n3- Hezkuntza eta lan esperientzia jakin bat dutenek bozkatu dezakete soilik, ezin izango da bozkatu 18 edo 21 urte soilik izateagatik.\n4-\u00a0 Oinordekotza zergak %100ekoa izatea, horrela aberatsek ezin izango dute aberastasuna haien ondorengoei pasa. Honek eliteen dinastiekin eta oinordekotzekin bukatuko luke.\n5- Hezkuntza sistemaren erreforma erradikala: izaera motetan oinarritua eta Rudolf Steiner edo Maria Montessori bezalako berritzaile iraultzaileen ideietan oinarritua.\n6- Kapitalismo soziala ezartzea merkatu libreko kapitalismoaren ordez. Era berean, demokrazia, gardentasun osoa izango duen errepublika meritokratiko batengatik aldatzea. Errepublika hori, konstituzio meritokratiko baten menpe egongo delarik.\n7- Nepotismoaren, adiskidekeriaren, diskriminazioaren, pribilegioen eta aukeren desparekotasunaren bukaera.\nMeritocracy International munduko Alderdi Meritokrata guztien koordinatzaile eta anfitrioia da.\nDarwinismo soziala.\nCharles Darwinen eboluzioaren teoria arlo biologikotik arlo sozialera eramaten duen teoria da. Darwinista sozialen ustez hautespen naturala, ezaugarri biologikoen garapenaren eredua ez ezik, egitura sozialen eredua determinatzen duen faktorea ere bada. Teoria honen aitzindaria Herbert Spencer izan zen, filosofo eta soziologo honek, \u201cgaitasun gehien dituenaren biziraupena\u201d alor sozialera eraman zuen.\u00a0 Spencer-en esanetan berezko gaitasunek; hezkuntzak edo denborarekin barneratutako gaitasunek baino garrantzi handiagoa zuten. Korronte ideologiko honek harrera oso ona izan zuen XIX.mendeko Europa inperialistan, eta XX.mendeko erregimen faxista eta nazietan. Izan ere, teoria honek elite politiko eta ekonomikoen posizio dominatzailea, eginiko merituen saria zela sostengatzen zuen. Khen Lampert filosofoaren ustez, \u201cEducaci\u00f3n meritocr\u00e1tica e inutilidad social\u201d liburuan dioen bezala, gaur egungo hezkuntza meritokratikoa garai bateko darwinismo sozialaren bertsio posmodernoa baino ez da.\nMeritokraziari buruzko ikuspuntuak.\nOrokorrak.\nWalter Benn Michaelsen ustez, \"eztabaida faltsu batzuek\" benetazko garrantzia duena ezkutatzen duela; diru-sarreren eta aberastasunaren desberdintasunak. Idazten du beraz: \"Diskriminazio positiboaren arazoa ez da meritokraziaren printzipioak urratzen dituela, arazoa zera da, benetan meritokrazia bat dagoelaren ilusioa sortzen duela\".\nOlivier Ihl-ek \"ohorezko inflazioa\" aztertzen du eta demokrazia liberalean XIX. mendetik aurrera irakasleek izandako autoritateari buruz zera esaten du, \"zaintza funtzioa sistema meritokratikoari berari lotuta dago\".\nFran\u00e7ois de Closets-ek adierazten du, \"boteretsuek beren posizioa sendotzeko eta lehiatik babesteko erabiltzen diren mekanismoak prozesu meritokratikoetan ezkutatzen direla\u201d\nEkonomia.\nThomas Piketty autore Frantziarrak \u00a0\"Le Capital au XXIe si\u00e8cle\" liburuan aipatzen du muturreko meritokraziak exekutiboen eta errentalarien arteko lasterketa edo lehia sor dezakela, guztien kalterako, multzo horietan kokatuta ez daudenak barne.\nEpistemologia.\nAristotelesen esanetan \"Duintasuna ez dago gure ohoretan, baizik eta zer merezi dugun aitortzean\". Horrek esan nahi du guztiok merezi ditugula gauza minimoak izatez izateagatik, pertsona izateagatik. Duintasunaren kontzeptura lotuta agertzen da. Gogoeta hau aukera berdintasunaren auzira hurbiltzen da eta gainditzeko aukera ukatzen duten pentsamenduetatik\u00a0aldentzen da.\nClaude-Henri de Rouvroy de Saint-Simonen diszipuluek Saint-Simonian eskola bat sortu zuten non gizartea bakoitzaren merituen arabera hierarkizatu behar zena. Saint-Simonismoak \u00c9cole Polytechnique-n loratu zen XIX mendearen bigarren erdialdean, Industria Iraultzaren garaian.\nBaina poeta greziar batek, Pindarok, merituaren ideia esaldi batean azaltzen du: \u201cAukera guztiak aprobetxatzea da meritu gorena\u201d \nSoziologia.\nPierre Bourdieu-k eta soziologo askok meritokraziaren kontzeptua kritikatzen dute.\u00a0Soziologoak kapital ekonomikoaren, kapital sozialaren, kapital kulturalaren eta kapital simbolikoaren banaketa injustuaz kontzientzia hartzen du norbanakoen eta familien baliabideak hain desberdinak direla ikusita. Bordieu-rentzat, \"meritokrazia\" zilegitasun printzipioa da, burgesiaren posizioa ona mantentzeko. Horregatik ondo posizionatutako familiek haien maila soziala behin eta berriz erreproduzitzen dute. Meritokraziak egonkortasun erlatiboa ziurtatzen du.\nPhilippe Besnardn-en arabera, \"zalantza terminoa erabilera urrikoa da\" eta esaera honetan oinarritzen da: bakoitza bere dohainen eta bere merituen arabera. Meritokrazia ezin hobea, aukera berdintasunarekin, utopia da.\nAlain Caill\u00e9-k eta Philippe Chanial-ek, berriz, hau idazten dute: \"demokraziaren oinarri sinbolikoak eta meritokratikoak haren aurka egiten dute, zilegitasun demokratikoaren beste printzipio edozein printzipio deuseztatuz\"."}
{"id": "23975", "revid": "336", "url": "https://eu.wikipedia.org/wiki?curid=23975", "title": "Polizia estatu", "text": "Polizia estatua bat gizartearekiko kontrol zorrotz bat mantentzen duen estatua da, batez ere askatasun zibilen ezabatzearekin eta batzuetan polizia indar sekretu baten bidez. Gobernuaren kontrola gizabanakoen nahiaren aurka doa, eta hau dela eta, estatu polizial bat demokraziaren aurka doa definizioz.\nLiteraturan.\nLiteraturan, estatu polizialaren adibide garbi bat George Orwellen \"1984\" eleberria da, non erregimen totalitario batek gerraren aitzakia erabiltzen du poliziak eta segurtasun kamarek biztanlegoa kontrolatzeko."}
{"id": "23976", "revid": "90538", "url": "https://eu.wikipedia.org/wiki?curid=23976", "title": "1984 (eleberria)", "text": "1984 fikzio-politikako eleberri distopikoa da, George Orwellek 1948an idatzia. Bertan, alderdi totalitarioko estatuak \u2014nonahi dagoena\u2014 herritar guztiak lege eta arauak betetzera behartzen ditu, doktrinamenduz, propagandaz, beldurrez eta zigorrez. Eleberriak 'Anaia Nagusia' zelataria, '101. gela', 'Pentsaeraren Polizia' eta 'neohizkera' (politikarien eta burokraten hizkuntza) bezalako kontzeptuak sortu zituen.\nEleberriak, Iona uharte bakartian idatziak, salmenta arrakasta handia izan zuen, eta XX. mendean eragin handiena izan duten liburuetako bat da. XX. mendeko hasierako trilogia distopikoko lan gorentzat jotzen da, Aldous Huxleyren \"Bai mundu berria\" eta Ray Bradburyren \"Fahrenheit 451\"ekin batera. 2007an \"Txalaparta\" argitaletxeak eman zuen argitara euskaraz lehendabizikoz, Oskar Aranaren itzulpena zela medio.\nAskok paralelotasuna ikusten diete gaur egungo gizarteari eta \"1984\"ko mundukoari, gizarte orwelliar hartan bezala bizi garela iradokiz. \"Orwelliar\" hitza portaera totalitario eta errepresiogileak dituen gizarte edota erakundeen sinonimo bihurtu da.\nZinemarako moldaketak.\nOrwellen eleberriaren bi moldaketa nagusi garatu ditu zinemagintzak:\nEleberriaren historia.\nGeorge Orwellek \"The Last Man in Europe\" (\"Europako azken gizona\") izenburua jarri zion eleberriari. Hala ere, Erresuma Batuko eta AEBetako argitaldariek izenburu hori aldatu zioten, merkataritza-arrazoiengatik. Izan ere, liburuko istorioa urte horretan kokatzen da. Halaber, eleberri gehiena 1948an idatzi zen: 1984, beraz, 1948 zenbakiaren aldaera ere bada.\nArgumentua.\nEgiaren Ministerioan hainbat urtetan lan egin eta gero, Winston Smith konturatu da historia berridazteko egiten ari den lana iruzur handi baten zati bat besterik ez dela, eta Alderditik datozen informazio guztiak nahita egindako gezurrak direla. Anaia Nagusiaren zelatatzeari \u2014etxeetan ere gertatzen denari\u2014 iskin egiteko, Juliaren maitasuna aurkitu du. Julia ere sistemarekin etsita dago.\nBiok \"Anaidia\" izeneko erresistentziako taldearen kide egin dira, hau da, Emmanuel Goldsteinek gidatutako erakundeko kide. Goldstein Anai Nagusia bezalako nonahikoa da, eta liburu bat idatzi omen du. Hala ere, \"Anaidia\" Alderdiaren beste kontrol-tresna besterik ez da.\nPentsaeraren Poliziak Winston eta Julia atxilotu eta Maitasunaren Ministerioan torturatu ditu. Winston 2+2=5 enuntziatua egia dela onartzera behartu dute. Tortura luzeak jasanda, 101. gelan sartu dute, tortura gogorrena jasotzeko. Winstonek azkenean Alderdiak esaten duena egia dela onartu du, eta ez berak aditzen duena. Askatu eta gero, kalean Julia aurkitu du. Ez dira gai harreman hurbila mantentzeko eta bi ezezagun gisa elkar agurtu dute. Beraz, Alderdiaren helburua bete da: Winston eta Juliaren arteko maitasuna Anaia Nagusiarenganako maitasun bihurtu da. Halaber, Winstonek badaki egunen batean hilko dutela, baita nola hilko duten eta aztarna txikirik ere utzi gabe desagertuko dela ere.\nMundua 1984an.\nBanaketa geografikoa.\nHalaber, hiru potentzien mugen artean bada eremu bat (lauki baten forma du) inork ere jarraitasunez beretzat eduki izan ez duena. Tanger, Brazzaville, Darwin eta Hong Kong lauki horren lau erpinak dira. Horiek jabetzeko, etengabeko gerretan dabiltza Ozeania, Eurasia edo Ekialdeko Asia. Istorio gehiena Londresen gertatzen da. Londres \"Lehenbiziko Aire-eremuko\" hiriburua da, Ozeaniako hirugarren probintziarik jendetsueneko hiriburua, hain zuzen.\nAnaia Nagusia.\nAnaia Nagusiak pertsonaia politiko guztiak ordezkatzen ditu: komandante-burua, gizartearen zaintzailea, jainko paganoa eta epaile gorena. Alderdiaren ideiak irudikatzen ditu, alderdi bakar, ahalguztidun eta nonahikoa. Biztanle guztiak zelatatzen ditu etengabe, nonahiko pantailen bidez. Inork ez du inoiz Anaia Nagusia ikusi. Aurpegi bat da posterretan eta ahots bat pantailetan. Haren irudiak begiekin jarraitzen die biztanle guztiei. ANAIA NAGUSIAK ZAINDU EGITEN ZAITU diote poster guztiek. Zalantza dago Anaia Nagusia bizi ote den.\nAlderdia.\nAlderdia biztanle guztiek \u2014proletarioak izan ezik\u2014 kide izan behar duten erakundea da. Bi zati ditu: Barne eta Kanpo Alderdia. Barne Alderdia Anaia Nagusiaren pean dago. Horren kideen kopurua mugatua du, biztanleriaren ehuneko bi baino gutxiago. Barne Alderdiaren pean Kanpo Alderdia dago. Barne Alderdia Estatuaren burmuina bada, Kanpo Alderdia eskuak dira. Horren pean ahotsik gabeko masak daude, proletarioak, gizartearen ehuneko laurogeita bost. Alderdiaren adar bateko edo besteko kidetzat onartua izateko, proba bat egin behar da hamasei urterekin. Ez da bereizkeriarik egiten arrazagatik. Alderdiaren esloganak hauexek dira: GERRA BAKEA DA, ASKATASUNA ESKLABOTZA DA eta EZJAKINTASUNA INDARRA DA.\nMinisterioak.\nGobernatzeko lau Ministerio eratu dira:\nGizartea.\n1984an, gizartea pobrezian bizi da: gosea, gaixotasunak eta zikintasuna eguneroko gauzak dira. Hiriak aurriak besterik ez dira, jasandako gerrak eta etsaiek maiz bota omen dituzten misilak direla eta.\nJendearen bizi-maila baxua da. Kontsumo-ondasunen eskasia nabarmena da, eta daudenak oso kalitate txarrekoak dira. Alderdiak defendatzen du pobrezia beharrezkoa dela gerrari aurre egiteko. Hala ere, liburuak azaltzen du etengabeko gerraren helburua industria-ekoizpenaren soberakinak kontsumitzea dela.\nBarne Alderdikoek bizi-mailarik altuena dute. O\u2019Brien antagonista apartamentu garbi eta eroso batean bizi da; kalitate altuko kontsumo-ondasunak ditu (ardoa, kafea, azukrea, etab.), Kanpo Alderdikoei eta proletarioei ukatzen zaizkionak. Horiek elikagai sintetikoak jaten dituzte, kolore gabeko eta usain higuingarriko likorea edaten dute (garaipeneko gina) eta oso zigarreta txarrak (garaipeneko zigarretak) erretzen dituzte. Winston harritzen da ikustean O\u2019Brienen eraikineko igogailuak dabiltzala eta bere telepantaila itzal dezakeela.\nNahiz eta Barne Alderdikoen bizi-maila altua izan, Iraultza baino lehenagokoa baino baxuagoa da. Proletarioei dagokienez, Alderdiak animaliatzat hartzen ditu. Pobrezia osoan baina lasai bizi dira, garagardo merke, pornografia eta loteria nazionalari esker. Proletarioak Alderdikoak baino libreago bizi dira. Liburuak azaltzen du egoera horren arrazoia dela betidanik erdiko klaseak egin dituela iraultzak, eta ez behekoak. Beraz, estu kontrolatu behar da klase hori (Kanpoko Alderdia). Balizko aurkariak indargabetzen dira, Barne Alderdira igotzen edo hiltzen, Maitasunaren Ministerioan aldarazi eta gero.\nBestalde, biztanleek, eta Alderdikideek bereziki, ez dute pribatutasunik. Asko bi noranzkoko telepantailak dauden apartamentuetan bizi dira. Telepantaila horien bidez biztanleak etengabe ikusita edo entzunda daude. Telepantaila berdinak daude lanpostuetan eta leku publikoetan, mikrofono ezkutuekin batera. Posta banatu aurretik, Gobernuak ireki eta irakurri egiten du eskuarki. Pentsaeraren Polizia agente sekretuez baliatzen da joera subertsiboa dutenak atxilotzeko. Umeak susmagarriak salatzera bultzatzen dituzte; hortaz, batzuek euren gurasoak salatzen dituzte.\nZainketa mota horrek biztanleen kontrol eraginkorra dakar. Matxinatzeko frogarik txikienek, baita aurpegiko keinuek ere, atxiloketa dakarte. Gauzak horrela, herritarrak, eta Alderdikideek bereziki, beti obeditzera behartuta daude\nGerra.\n1984an etengabeko gerra dago Ozeaniaren eta Eurasiaren artean, edo Ozeaniaren eta Ekialdeko Asiaren artean. Ozeaniaren aliantzak usu aldatzen dira. Emmanuel Goldsteinen liburuak azaltzen du potentzia bakoitza hain indartsua izanik, ezin da garaitua izan, nahiz eta bi potentziak bat egin bestearen aurka. Liburuak azaltzen duenez, gerraren helburu nagusia erabateko bizi-maila hobetu gabe, makineria guztiaren produktuak erabiltzea da.\nKontraesanak ezkutatzeko, historia berridazten da, aliantza berria betikoa dela azaltzeko. Bikoizpentsatzera ohituta dauden biztanleek erraz onartzen dute. Istorioaren hasieran, Ozeania eta Ekialdeko Asia aliatuak dira Eurasiaren aurka. Aliantza hori bertan behera geratzen da, eta Ozeania Eurasiaren aliatu bihurtzen da, nahiz eta Ekialdeko Asia betiko etsaia eta Eurasia betiko aliatu izanari eutsi.\nBestelakoak.\nHizketaberria.\nHizketaberria Estatuak sustatutako eta nahita murriztutako hizkuntza da, 2050ean ingelesa (hizketazaharra) guztiz ordezkatuko zuena. Orwellek eranskin bat sartu zuen eleberrian, hizketaberriaren oinarriak azaltzeko. Hizketaberria ingelesetik dator, baina etengabe murrizten da, jendeak Alderdiaren aurkako ideiak adierazi ahal ez izateko.\nHitzak hiru taldetan banatzen dira:\nBikoizpentsatzea.\nHizketaberriko hitz horren esanahia da elkarren aurkako bi iritzi aldeztea aldi berean, jakinik kontraesankorrak direla, eta bietan sinestea; edo gauza bat ahaztea, ahaztu behar bada, eta gero berehala berriro gogoratzea, gogoratu behar bada, eta gero berriro ahaztea. Bikoizpentsatu hitza bera ulertzeko, beharrezkoa da bikoizpentsatzen aritzea. Bikoizpentsatzea Ingsocen muinean dago.\nBi Minutuko Gorrotaldia.\nEguneroko tarte hartan, alderdikideek telepantailan film bat ikusi behar dute. Hor, etsaiak eta, bereziki, Emmanuel Goldstein ageri dira, eta ikusleek gorrotoa erakutsi behar diete. Gorrotaldia alderdikideen pentsaera bideratzeko era bat da. Ez da arraroa gorrotaldia zoramenera heltzea eta batzuek, Juliak egin zuen moduan, telepantailari gauzak jaurtitzea. Eguneroko Bi Minutuko Gorrotaldiaz gain, urtero Gorrotoaren Astea ospatu behar da.\n101 gela.\nMaitasunaren Ministerioako gela hartan, tortura berezi bat egiten da: susmagarriak gehien ikaratzen dituen horrekin torturatzen dira. Winston Smithen kasuan, arratoiek izutzen zutenez, bi arratoi zeuzkan kaiola batez baliatu ziren. Kaiolak maskara antzeko bat zeukan, buruan egokitzeko. Hagatxo bati eragitean, kaiolaren atea altxatzen zen, arratoiek aurpegiari erasotzeko.\nPertsona bati Anaia Nagusia maitatzea eragozten ziona ezabatzeko erabiltzen zen 101 gela, baita Anaia Nagusiarenganakoa baino handiagoa zen maitasuna ezabatzeko ere. Torturatuari gehien ikaratzen duena aplikatzean, hori saihesteko aukera ematen zaio, gehien maite zuenari zuzenduz eta, beraz, sentimendu arriskutsua ezabatuz."}
{"id": "23977", "revid": "95298", "url": "https://eu.wikipedia.org/wiki?curid=23977", "title": "Bai mundu berria", "text": "Bai mundu berria (ingelesez \"Brave New World\") 1932an idatzia, Aldous Huxley idazlearen lehen nobela distopikoa da. XXVI. mendeko Londresen kokatuta, ugalketa teknologien, eugenesiaren eta \"ametsetan ikastearen\" (\"hipnopedia\") garapena aurreikusten du, gizartea aldatzeko konbinatzen direnak. Deskribatzen duen munduan utopia ironiko bat izan daiteke: gizadiak ez du kezkarik, osasuntsua eta teknologikoki garatua da. Gerra eta pobrezia ezabatuak izan dira eta denak zoriontsu dira. Baina hau beste hainbat gauza ezabatuta lortu da: familia, aniztasun kulturala, artea, literatura, zientzia, erlijioa eta filosofia. Gizarte hedonista da gainera, drogen eta sexu promiskuoaren plazerekin itsututa.\n1971n Xabier Amurizak euskaratu zuen.\nArgumentua.\nSarrera (1.-6. kapituluak).\nEleberria Londresen hasten da 632 urtean Ford ondoren (2540 urtean, Kristo ondoren). Biztanleria gehiena Estatu Mundialak batuta dago, zeinean gizartea baketsua eta zoriontsua den. Ugalketa naturala ezabatu da eta umeak inkubatu eta predestinatuak dira inkubategi eta egokitegietan. Gizartea bost kastatan sailkatuta dago: Alfak, Betak, Gammak, Deltak eta Epsilonak. Gainera, kasta bakoitzean azpisailkapen bat dago: Gehiago eta Gutxiago. Kasta bakoitza bere lan propio egiteko trebatuta dago: Alfak gorenak dira eta adimen handiko lanak egiten dituzte; Epsilonak beherenak dira eta lan gogorrenak egin behar dituzte. Hala ere, denak dira zoriontsu enbrioiak egokitzen direlako eta \"hipnopedia\" erabiltzen delako jaiotzetik kasta batekoa izateko abantailez konbentzitzeko. Halaber, txarto sentitzekotan, Estatuak emandako droga bat dute eskuragarri, soma delakoa.\nSexu harremanak gizarte-jarduera dira eta ez dute ugalketaren helbururik. Ugaltze-aroan dauden emakumeek haurdun ez geratzeko neurri zorrotzak (\"ariketa malthustiarrak\") hartu behar dituzte. Ondorioz, maitasun harremanak, ezkontzak, haurdunaldiak, jaiotze naturalak eta familiak gauza lizuntzat hartzen dira eta ez dira aipatzen solasaldi normaletan.\nBizi eta kontsumitzeko baldintza zailak dituzten esparru zehatzetan, Estatu Mundialak bizitzeko baimena ematen die \u201cbasatiei\u201d, nahiz eta zorrotz kontrolatuta egon.\nLehen kapitulu hauetan, eleberriak Estatu Mundialean dagoen bizitza deskribatzen du eta Lenina Crowne eta Bernard Marx aurkezten dizkigu. Lenina, txertaketa-langilea inkubategian eta Beta-Gehiago dena, gizarteak onartutako emakumea da; Bernard, ordea, baztertuta dago. Nahiz eta Alfa-Gehiago izan, bere kastakoak baino txikiagoa da, inkubatze akats batengatik, eta gutxiagotasun-konplexua du. Gizarte-arauak eta hurkoak arbuiatzen ditu. Psikologoa eta \"hipnopedian\" aditua denez, konturatu da besteen iritziak ez direla pentsatzen duten emaitza, baizik eta txikitan ikasitako esaldiak bakarrik. Ez zaio gustatzen soma hartzea, nahiago duelako bera izan, nahiz eta triste, eta ez beste pertsona bat, nahiz eta zoriontsu. Bernard Leninarekin itsututa dago, neskak ez dituen nolakotasunak leporatzen dizkiolarik. Lenina oso konformista da baina, beste aldetik, ez da oso promiskuoa eta hori aurpegiratzen diote lagunek. Kritika hori deuseztatzeko, onartu zuen Bernardekin ateratzea.\nBernarden lagun bakarra Helmholtz Watson, Alfa-Gehiago eta Emozio Ingeniaritza Eskolako irakaslea (Idazketa saila). Helmholtz beste baztertu bat da, baina talentu handikoa eta ederra delako.\nErreserba eta Basatia (7.-9. kapituluak).\nBernard, Leninaren atentzioa irabaztearren, hitz egiten dio Basatien Erreserban egin beharreko oporrei buruz. Erreserba, Malpais izenekoa, Mexiko Berrian dago. Hasieran, Leninak pentsatzen du oso interesgarria izango zela, baina han egotean nazka sentitzen du basati zahar eta horzgabe hain aurka. Bernard, ordea, txundituta geratzen da, nahiz eta konturatu Lenina limurtzeko planak porrot egin duela.\nBernardek eta Leninak Lindarekin egiten dute topo. Linda Estatu Mundialetik heldu zen Erreserbara senargaiarekin egindako bidaia batean, baina, bere taldetik banandu eta galdu zenez gero, hantxe bizi behar izan du. Bere senargaia \u201cTomakin\u201d izena zuela esaten du Lindak, baina Bernarden nagusia, Thomas, da benetan. Linda haurdun zegoen neurriak hartzean huts egin zuelako, eta Erreserban abortatzeko baldintzak ez zirenez gero, seme bat, John, erditu zuen, momentu horretan hemezortzi urtekoa.\nLinda eta Johnekin egindako solasaldien bidez, euren bizitza oso gogorra izan dela jakinarazten zaigu, hemezortzi urteetan baztertuta izan direla, hain zuzen. Basatiek Linda gorrotatzen zuten edozein gizonekin oheratzeagatik eta John baztertzen zuten bere amaren portaeragatik. Lindak Johni irakatsi zion irakurtzen eta honek beti irakurtzen zituen bi liburu (zituen bakarrak): zientzia-eskuliburu bat, amaren lanekoa, eta Shakespeareren idazlanen aukeraketa bat (Estatu Mundialean debekatuta).\nLindak Estatu Mundialera itzuli nahi du, somarik gabeko bizitzaz nekatuta baitago, eta John ere amak sarritan aipatutako mundua ikusteko irrikan dago. Bernardek biak eramatea onartzen du, Thomasen aurkako mendekua gisa. Izan ere, Thomasek mehatxatu zion Islandiara bidaltzearekin, Bernarden gizartearen kontrako bizitza dela eta. Azkenean, Bernardek biak erreserbatik ateratzeko baimena lortzen du.\nBasatia Estatu Mundialean (10.-18. kapituluak).\nLondresera itzulita, Thomasek Bernard salatzen du bere gizartearen kontrako jarrera dela eta, berriro ere, Islandiara bidaltzearen mehatxua egiten dio. Bernardek bere burua defendatzen du Linda eta John aurkezten, eta nor diren azaltzen. Thomasek, lotsatuta, bere karguari uko egiten dio.\nJohn ekartzeagatik, Bernard Londresko izar bihurtzen da: Gizartearen kide gorenek berarekin egon nahi dute; emakume guztiek berarekin oheratu nahi dute. Beraz, inoiz ez zuen arrakasta lortu zuen, nahiz eta denen ezkutuko helburua John izan. John, bere aldetik, Leninarekin maiteminduta dago.\nGaraipenak, ordea, bizitza laburra izaten du. Linda, zaharra, horzgabea, lagun-gabea, somaren menpean erortzen da. Johnek, nazkatuta, uko egiten dio Bernarden jaietara joateari. Azkenean, gizarteak bizkarra ematen dio Bernardi. Ondorioz, Bernard bere betiko lagunarengana, Helmholtz, itzultzen da, baina ikusten du Johnen lagun-min bihurtu dela. Bernard baztertu bat da berriro, batez ere ikusten duenean Johnek eta Helmholtzek interes handiagoa dutela bestearengan, Bernardengan baino.\nJohnen eta Helmholtzen adiskidetasunak gutxi irauten du. John zapuztuta geratzen da endekatutzat hartzen duen gizartearekin. Halaber, Johnek auzo-lotsa sentitzen du Leninaren sexu-portaerarekin. Gainera, Linda hil egiten da, somak jota. John minez beteta geratzen da, baina ikustean Lindaren heriotza berdin zaiela ospitaleko langileei, euren soma guztia leihotik botatzea erabakitzen du. Polizia agertzean, Bernard eta Helmholtz John laguntzera joaten dira, baina Helmholtzek bakarrik laguntzen dio, Bernard alde batean geratzen delako, laguntzearen edo ihes egitearen zalantzez beteta.\nBernard, Helmholtz eta John Mustafa Monden aurrean, Mendebaldeko Europako Inspektore nagusia, hain zuzen, eraman zituzten. Bernardi eta Helmholtzi esaten die Islandiara eta Malvina Uharteetara atzerriratuak izango direla, horiek baitira, beste batzuen artean, gizartearen kontrakoak bizitzeko uharteak. Helmholtzek nahiago du Malvina Uharteetara joan, non idazle ospetsu bihur daitekeen, baina Bernard lur jota geratzen da. Mondek azaltzen die atzerriratzea ez dela haien portaera aldatzeko mehatxu bat, baizik eta nahi duten moduan bizitzeko aukera, han gizartearentzako arriskurik izango ez direlako. Jainkogabeko gizartean dagoen moralari buruzko solasaldia izan eta gero, Mondek erabakitzen du John ez atzerriratzea. Mondek azaltzen dio bere ere atzerriratu izatear egon zela Estatu Mundialak onartzen ez zituen esperimentu batzuengatik, hirukotearen jarrera eta pentsamoldea ulertzen dituela erdi esanez.\nAzken kapituluetan, John faro batean bizitzera joaten da, gizartetik isolatzeko. Bere gorputza zauritzen du era gogorrean, bere herrikoen errituala dena, eta, ondorioz, jendea barra-barra joaten da John era bortitz horretan ikustera. Lenina ere ikustera hurbiltzen da eta negar egiten du, baina Johnek ez du ikusten negar hori. Johnek Lenina erasotzen dio. Jendetza, hori ikustean, bortizkeriaz kutsatzen da eta dena da borroka eta orgia. Biharamunean, John bere portaeraz damututa, zibilizaziotik ihes egiteko azken saialdia egiten du. Milaka bisitari heltzen direnean, hilda aurkitzen dute John, urkatuta.\nPertsonaiak.\nPertsonaia historikoak.\nEleberrian badaude pertsonaia errealak, liburua idatzi baino lehen hildakoak:\nEstatu Mundiala.\nFordismoa eta Gizartea.\nEstatu Mundiala Henry Forden printzipioei jarraiki eraikia da, gizarteak gurtzen duen figura mesianiko bihurtua. Jauna hitza Ford hitzak ordezkatu du (antzeko soinua ingelesez: Lord-Ford). Egutegiak urteak \u201cFord Ondoren\u201d zenbatzen ditu, \u201cKristo Ondoren\u201d formularen parodia. Zero urtea 1908 da, lehen Frod markako T modeloa sortu zenekoa. Kristauen gurutzea \u201cT\u201d batek ordezkatu du, kotxe eredu beraren oroigarri eta era berean gora begiratzen duen gurutze adarraren mozketa sinboliko gisa, Jaungoikoarekiko sinesmena ezabatu dela adieraziz.\nForden \u201chistoria absurdua da\u201d esaldi ospetsua Estatu Mundialaren iraganerako hurbilketa bihurtu da, eta kateko ekoizpen prozesua bizitzako alor askotan present dago.\nJaiotzatik bertatik, klase orotako kideak adoktrinatuak dira, lo dauden bitartean grabaturiko ahotsek behin eta berriz errepikatutako esloganen bidez (liburuan hipnopedia deitua), beraientzat hoberena dagokien klasekoak izatea dela sinestaraziz. Gizabanakoek hala eta guztiz ere izan ditzaketen zorigaitz sentimendu ondarrak soma (\u201cgorputza\u201d grekeraz) deituriko droga antidepresibo eta aluzinogenoak ezabatzen ditu. Soma Canterburyko Kantu Artza-Komunitateak banatzen du, eta nolabait jaunartze sakramentuaren bertsio sekularizatu bat litzateke (Jaunaren Gorputza).\nIrakurle modernoak uste dezaketenaren kontra, Bai Mundu Berrian populazioaren kontrola izate aldera erabilitako teknika biologikoen artean ez dago manipulazio genetikoa. Huxleyk liburua 1920ko hamarkadan idatzi zuen, DNAren egitura ezagutu baino hogeita hamar urte lehenago. Dena den, Huxleyren familian baziren biologo entzutetsu zenbait (bere anaiorde batek Nobel saria jaso zuen).\nEstatu Mundialaren lelo-burua Komunitatea, Kidetasuna, Egonkortasuna da. Darabilten egutegiak gure egutegi gregoriarreko 1908. urtea (\u201cF.o. 1\u201d- \u201cFord Ondoren\u201d) hartzen dute abiapuntutzat, urte horretan Ford motor konpainiak bere T automobil modeloa kaleratu zuelako. Eleberriaren arabera, \u201cBederatzi Urteko Gerra\u201d F.o. 141. urtean (2049. urtea gure egutegian) lehertu zen. Gerra hartaz gutxi esaten bada ere, Europan hasi, mundu osora zabaldu eta kalte izugarriak eragin zituela ondoriozta daiteke. Behin baino gehiagotan esaten da gerran arma biologiko eta kimikoak erruz erabili zirela, batez ere hirien aurkako aire-eraso masibotan. Gerraostean, badirudi garaipen erabakior batek amaitarazi baino bere kabuz itzaltzen joan zela, ekonomia kolapsatu eta mundu mailan aurrez ezagutu gabeko krisia hedatu zen. Gerraren eta Kolapso Ekonomiko Handiaren arazoei aurre egiteko, munduko buruzagiak indarrez saiatu ziren beren ideologia munduko biztanleriari ezartzen. Erresistentzia zabala toaptu ziren, besteak beste Golders Greeneko istiluak eta Londresko Musekoko masakrea. the global economy collapsed and created an unprecedented worldwide economic crisis. Bizi-estilo berria onartzera behartu ezin zitzaketela konturatuta, horren ordez Mundu Kontroladoreak mundua batuko dute Mundu Estatu Bakarrean eta aldaketa kanpaina baketsua hasiko dute. Kanpainak museoen itxiera, F.o. 150. (k.o. 2058) urteaz aurretiko literatura ia guztiaren suntsiketa eta Bederatzi Urteen Gerra jasan zuten museo historiko bakanen ezabatzea ere bere baitan hartzen zituen. Eleberria ezartzen den garaian, Mundu Estatua osorik ezarria da eta Munduko ia biztanle oro hiritar dira.\nGeografia politikoa.\nNobela kokatzen den denboran, planeta osoa batua dago Estatu Mundialean, 10 Mundu Inspektorek gobernatuta hiri estrategikoetako beren botere-guneetatik. Isolaturiko leku bakan batzuk \u201cbasatien erretserba\u201d gisa utzi dira, adibidez Mexiko Berriko eskualde batean, Samoan edo Ginea Berriko uhartedi batean. Eleberriaren amaieran, John eta Europa Mendebaldeko Inspektoreak, Mustafa Mondek duten elkarrizketa batean Mundu Estatuko geografia politikoari buruz xehetasun gehiago ikas ditzakegu. Mondek azaltzen dio salbaiari baliabide oso urriko edo klima ezerosoko lurraldeak ez direla \u201czibilizatzen\u201d, ekonomikoki errentagarria ez litzatekeelako. Ondorioz, eskualde hauek erretserba gisa erabiliak dira, eta bertako bizitzak aurrera jarraitzen du. Markesa Uharteak eta Malvinak bezalako uharte txikiak gizarte normalean bizi nahi ez duten edo egokitzen ez diren Mundu Estatuko hiritarrentzat mantendu dira.\nBiztanleria.\nEstatu Mundialeko bi mila milioi biztanleak zurrun zatiturik daude bost klase edo kastatan. Gizartea Alfa kastak eta bere menpeko Beta kastakoek kontrolatzen dute. Hauen azpian, inteligentzia eta itxura fisikoaren arloan beheranzko mailaketa bat jarraituz, Gamma, Delta eta Epsilon kastakoak daude. Kasta bakoitza era berean Gehiago eta Gutxiago izeneko bi azpimultzotan bereizia dago, Epsilonak salbu, eta lanerako jantzien kolore kodetu batzuen arabera bereizten dira: Alfak grisez janzten dira, Betak morez, Gammak berdez, Deltak kakiz eta Epsilonak beltzez. Gizartearen goren-gorenean Alfa Gehiago-Bikoitzak daude, etorkizuneko munduko zientzialari eta administratzaile izango direnak. Kasta ezberdinetako jendea, bakoitza bere erara, zoriontsu izateko egokituak dira, eta ez dute bestelako kastekiko arrangurarik gordetzen, aitzitik lastima apur b at sentitzen dute euren kastakoak izateko zortea ez dutenengatik. Era berean, hala ere, gizarteko hiritar guztiei irakasten zaie behin eta berriz gizaki oro dela garrantzi bereko gizartearentzat.\nEstatu Mundialeko hiritarrek armonia sozial, ekonomiko eta arrazakeriarik eza gozatzen dute. Nahiz badirudien Ingalaterra gehienbat kaukasiarrek populatua dagoela, bestelako talde etnikoen proportzio dezentekoak ere badaude. Munduan zehar arraza ezberdinetako jendeak batera bizi dira modu armoniatsuan. Produktu elektrikoen ekoizpen lantegi bat bisitatzera doanean, Jonek lankidetzan dakusa beltz senegaldar eta kaukasiarrak. Lehen orrialdeetan Egokitzapen eta Haztegik Guneko Zuzendariak umeak talde etnikoari erreparatu gabe hazten direla dio, berdin kaukasiar, beltz edo txinatarrak.\nArraza armonia lortzeaz gain, genero bereizkeriarik ere ez dagoela dirudi Estatu Mundialean. Gizon eta emakume, biak ala biak, berdinak dira gizartean. Bada, hala eta guztiz ere, hirugarren genero moduko bat, emakume gisa hazi diren gizaki hermafroditek osatua.\nZahartzea iraganeko kontua Estatu Mundialean. Ingeniaritza biologikoak giza gorputzetan adinaren ajeak ezeztatu ditu; horretarako odol transfusioak, aurrerapen kimikoak, hormona berriztatze tratamenduak darabiltzate. Kirol fisikoak ere oso estimatuak dira, jendeak beraz gorputz gazte eta indartsuak mantentzen ditu euren bizitzan zehar, zahartzaroaren inolako adierazle fisikorik gabe. Arrazoi naturalen ondorioz hiltzen direnean ere gazte diraute. Zahartzearen aztarna fisikorik gabe beraz, ezinezkoa da itxuran oinarrituta pertsona baten adina antzematea, eta beraz zahartzaroa ez da existitzen.\nEkonomia.\nEstatu Mundialak ekonomia planifikatu bat eragiten du. Bertan, prezioak, ekoizpena eta merkataritza, denak estatuak arautzen ditu. Are gehiago, ekonomia ekoizpen eta kontsumo masiboaren printzipioetan oinarritzen da. Mundu Estatuko biztanleek aukeran dute kalitate haundiko jaki, ondasun eta zerbitzu aukera zabal bat, eta ondasun hauen ekoizpen eta banaketak gizarteko kide ororentzat lana sortzen du. Kontsumismoa indartu eta beraz ekonomia indartsu mantentzeko, jendea jabetza zaharkitu edo kaltetuak botatzera animatzen dira, berriak eros ditzaten.Honela, Estatu Mundialeko hiritar oro pozik mantentzen da, erosotasun eskaintza zabala eta lan iraunkorrarekin.\nNobelaren amaiera aldera Mustafa Mondek azaltzen du biztanleria globalaren herena nekazal jardueratan enplegatzen dela, oso portzentaje altua, batez ere hain teknifikatua eta industrializatua dagoen gizartean. Aurrekoaren zergatia oso kontserbadorea den Mundu Estatuak asmakizun berriekiko duen jarrera uzkurra da. Denbora librearen gehitzeak eta aurrerapen teknologiko gehiagok gizartearen egonezina eta desoreka ekarriko lituzkeela uste du botereak. Hau frogatua geratu zen Irlandan eginiko esperimentu soziologiko batean. Langile orori lau orduko lan-jarduna ezarri zitzaien, eta egonezin nahiz liskarrak gora egin zuten ondorioz, bai eta somaren kontsumoak ere.\nKultura.\nKultura Estatu Mundialean homogeneoa da eta planeta osoan zehar nahiko berdintsua dela dirudi. Musika oso popularra da, eta azken asmakizunen erabilera egiten du entzumen plazerra indartzeko argi efektu ikusgarriak eta lurrin gozoak erantsiaz.\nTelebista eta sensoramak Estatu Mundialean zehar oso zabalduak daude. Kirola kulturaren zutarrietako bat da, oso zaletuak dira pertsonak beraz. Joko arraro ezberdinak daude, goi-teknologiak eskeinitako gailu asko beharrezko dituztenak jokatzeko. Bide batez honek lantegiei lana ematen die. Hauetakoak dira \u201cCentrifugal Bumble-Puppy\u201d, \u201cGolf Elektro-Magnetikoa\u201d edo \u201cEscalator Squasha\u201d. Gizarte maila ororentzat entretenigarri garrantzitsuak dira, ezagunago egiten zaizkigun beste kirol batzuekn ondoan, igeriketa edo borroka-librea adibidez.\nEstatu Mundialeko hiritarrak maiz izaten dituzte oporrak, eta garraio globalak jendea erlaxatzeko munduan zehar bidaiatzea ahalbidetzen du. Mendebaldeko Europan iragarkiak daude \u201cEkialde Zoragarria\u201d bisitatzera gonbidapena luzatuaz. Ipar Poloan adibidez bada hotel azpiegitura handi bat.\nTeknologia.\nOso aurreratua dagoen teknologiak menderatutako bizia da Estatu Mundialean F.O. (Forden Ondoren) 632. urtean bizi dena. Bizitzako alor orotan du eragina teknologiak. Kirola Estatu Mundialaren oinarrietako bat da, kirol eta joko anitzek ordea goi-teknologiako ekipamenduak eskatzen dituzte nahitaez. Olgetaren beste alde bat zentzumenak dira. Eleberriaren azken partean, Leninak \u201csentsorama\u201d (zinema) batera eramaten du John. Han, erabiltzaileek besaulki besoetako \u201cmadari\u201d metalezko batzuei atxiki behar diete ukimen efektua nabaritzeko. Horrela, antzezleen harreman fisikoak euren gorputzetan ere sumatu ahal dute (badirudi, sexu-filmetan bakarrik erabiltzen dutela). Beste goi-teknologiako gailu batzuk hauexek dira: musika- kaxa sintetikoak, lurrin organoak (musika eta lurrinak jaulkitzen dituzte, aldi berean), kolore organoak (musika eta argi-ikuskizuna, aldi berean) eta telebistak.\nGarraio teknologia ere oso dago aurreratua. Hiri garraiorako ibilgailu erabiliena helikopteroa da, eta hainbat modelo daude, besteak beste taxikopteroak eta distantzia luzeetarako erabiltzen diren kirolkopteroak. Behe mailako kastak abiadura handiko errailbakarrak dituzte herrialdean barrena mugitzeko. Mundu mailako bidaietarako helmugaren arabera koloreetan sailkatzen diren koheteak daude.\n\u201cGiza-Txitatze\u201d eta Egokitzapen Zentroetan, teknologia aurreratuak darabiltzate enbrioi berriak sortzeko. Laborategietako ekipamendu aurreratuez gain, haztegiak makinak darabiltzate botilaratutako enbrioiak berora, bat-bateko mugimendura, gaitzera, \u2026 egokitzeko. Klima zehatzetan predestinatutako lanbideak egoki burutzeko lagungarri zaie hau. Egokitzapen Guneetan hazi berriak diren umeak euren predestinatutako rolak betetzeko moldatuak dira, horretarako teknologia aurreratuenetako gailuak erabilita. Haserako eszena batean, Delta umeak landa-eremua eta liburuak gorrota ditzaten prestatuak dira elektrokuzio eta klaxon bidezko egokitzapen sistema baten bidez.entrenatuak dira. Oheei atxikirik dauden bozgorailuek hipnopedia ahalbidetzen dute. Bozgorailu hauek inprimatutako materiala hitz goxo eta leun bihurtzen dituzten makinak adierazten dietena zabaltzen dute.\nBizitzaren beste alor batzuk ere teknologia aurreratuak erabat baldintzatuak daude. Arropa gehienak material sintetikoz daude eginak. Arkitekturan etxe orratzak material bereziez eginak daude. Gizonek bizarra kentzeko labana elektronikoak darabiltzate eta sexu-hormonazko txikleak kontsumitzen dituzte. Jendea masaje aparatu bereziak erabilita erlaxatzen da, edo beti presente dagoen somaren bidez (pilula erara hartzen bada ere, lurrundu daiteke laino anestesiko bat eratuz).\nEleberriak behin baino gehiagotan agertzen du hain teknologia aurreratuaren arrazoia: langileria lanpetuta mantentzea produktuak ekoizten. Hala ere, Estatu Mundialeko biztanleak dezente hobeak liratekeen gailu edo tresnak izan ahalko lituzkete. Teknologia aurreratuagoak lortzeko asmo eta diseinu anitz badirela azaltzen dio Mustafa Mondek Johni eleberriaren amaieran. Baina Estatu Mundialeko inspektoreek beldurra dute gisa horretako makinek jendeak denbora libre gehiegi izatea ekarriko ez ote luketen. Bai Mundu Berriko biztanleek gailu oso aurreratuak gozatzeko aukera badute ere, ez dakite giza teknologiak gailur artifizial bat harrapatu duenik.\nIka-mika eta Eztabaida.\nAEBtako zenbait ikastetxetan ikasgeletatik kendu izan da. Amerikar Liburudenda Elkarteak bere aldetik 1990-2000 hamarkada bitarteko ehun liburu jazarrienen zerrendan sartu zuen."}
{"id": "23979", "revid": "59723", "url": "https://eu.wikipedia.org/wiki?curid=23979", "title": "Fahrenheit 451", "text": "Fahrenheit 451 Ray Bradburyren fikziozko eleberri distopiko bat da. Aurkeztuen duen munduan, liburuen irakurketa debekatuta dago eta pentsamendu kritikoa, ezabatuta (irakurtzeak pentsatzea dakar eta pentsatzeakm zoriontasun eza: gizarte hartan, zoriontsua izatea derrigorrezkoa da). 451 Fahrenheit gradu (233\u00baC inguru) \"liburuak su hartu eta erre\" egiten diren tenperatura da.\nLehen aldiz 1951n nobela motz gisa argitaratu zen, \"Suhiltzailea\" izenarekin, baina eleberri gisa, 1953an. 1966an, Fran\u00e7ois Truffaut zinemagileak izen bereko filma egin zuen.\nEleberriak garaiko hainbat auzi garrantzitsu jorratzen ditu Bradburyk: \"indar pentsamendu-suntsitzalieak\" deitzen zuen McCarthyismoa 1950. hamarkadan; liburuen erretzea 1933ko Alemania nazian; Josef Stalinen liburuen eta autoreen debekua Sobietar Batasunean; eta arma nuklear baten leherketaren eragin izugarriak.\n2010ean Txalaparta argitaletxeak argitaratu zuen euskaraz, Nagore Tolosaren itzulpena dela medio."}
{"id": "23981", "revid": "336", "url": "https://eu.wikipedia.org/wiki?curid=23981", "title": "McCarthyismo", "text": "McCarhysmoa (\"maccarthysmoa\", \"maccarthismoa\" edo \"macartismoa\") Estatu Batuetako historiako atal bat da 1950 eta 1956 artean garatua. Bigarren Mundu Gerraren ondoren, 1950-1954 urteetan Estatu Batuetan, Joseph Raymond McCarthy senatariak ideia komunistak edo gobernuaren aurkakoak zituzten amerikar guztien kontra antolatu zuen kanpainari ematen zaion izena. Maccarthismoak Estatu Batuetako kulturako eta politikako hainbat pertsona espetxeratu, erbesteratu eta hiltzera ere kondenatu zituen, susmo hutsez edo oinarririk gabeko salaketa soilez: Rosenberg senar-emazteen kasua izan zen nabarmenenetakoa.\nEgoera.\nGerra Hotzaren egoera bereziki larria zen. Sobietar Batasuna bonba atomikoarekin experimentatzen hasi zen 1949an, Mao Zedong boterera heldu zen urte horretan bertan eta Koreako gerra 1950eko maiatzean hasi zen.\nMehatxu atmosfera honetan, iritzi publiko estatubatuarrak politika indartsu eta oldarkor bat eskatzen zuen bloke sobietarraren aurka. 1950eko otsailean, Joseph McCarthy, Wisconsineko senatariak, parte hartu zuen Estatu departamenduan konspirazio komunista bat zegoela salatuz.\nHorrela \u00absorginen ehiza\u00bb bat hasi zen, \u00abgorriak\u00bb purgatzea helburu zuena. Antikomunista sutsuek lagunduta, botere handia irabazi zuen. Bere lan inkisitoriala, hasiera batean administrazioan agente komunisten infiltrazioa eragoztea helburu zuena, segituan ikerketa zentruetara eta Hollywoodera zabaldu zen eta bertan Hollywoodeko zerrenda beltza antolatu zuen. Langileek leialtasun froga bati aurre egin behar izan zioten, askori bere karrera kosta zitzaiona.\nPixkanaka, ahots batzuk \"maccarthysmo\"aren eta bere gehiegikerien aurka altxatzen hasi ziren. Baina McCarthyren erreinuarekin amaitu zuena Pentagonoa erasotzeko bere erabakia izan zen.\nJendea salatzera ohituta, oraingoan McCarthy berari egokitu zitzaion komisio baten aurrean azalpenak ematea, bere aliatu politikoen aldeko tratamendua lortzeko egin zituen presioegatik. Berehala, bere ospe eta influentzia guztia galdu zuen. Azkenean senatuak zentsura botu bat eman zion 1954. McCarthy alkoholean murgildu zen eta 1957an hil zen."}
{"id": "23982", "revid": "1830", "url": "https://eu.wikipedia.org/wiki?curid=23982", "title": "Chongqing", "text": "Chongqing (txinera sinplifikatuaz: \u91cd\u5e86; txinera tradizionalaz: \u91cd\u6176; pinyineraz: Ch\u00f3ngq\u00ecng), Txinako hiririk handienetako bat da, udal-probintzietatik handiena, eta herrialdeko ekialdeko hirietatik (Beijing, Tianjin eta Shanghai), dentsitaterik handiena duena. 1997ko martxoaren 14ean izendatu zuen gobernuak udal-probintzia eta 2005eko erroldaren arabera, 31.442.300 pertsona bizi dira.\nUdal-probintziaren mugak Txinako beste edozein herrirenak baino handiagoak dira: Chongqingek Austriaren azalera bera du. Horrela, Chongqing gehiena nekazaritzako lur eta sakabanatutako herrixkek osatzen dute, eta hirian bertan bizi den biztanleria 5 milioikoa zen 2000ko erroldaren arabera.\nInguru naturala eta kokapena.\nChongqing Txina ekialdeko hiririk handiena da, Yungui izeneko lautadan dago, eta erliebe oso malkartsua du. Hori dela eta, bizikleta gutxien dituen Txinako hiria da. Hiriaren erdigunea Jialing eta Yangtze ibaiek bat egiten duten tokian dago. Iparraldean Daba Shan, ekialdean Wu Shan, hego-ekialdean Wuling Shan eta hegoaldean Dalou mendiak daude.\nEkialdean Hubei probintziarekin egiten du muga, hego-ekialdean Hunanekin, hegoaldean Guizhourekin, mendebaldean Sichuanekin eta iparraldean Shaanxirekin.\nKlima.\nUrteko batez besteko prezipitazioak 1.000 eta 1.400mm bitartekoak eta batez besteko tenperatura 18 gradukoa da. Euri asko egiten ez duen arren, laino eta egun hodeitsuak ohikoak dira, eta horregatik urteko eguzki orduak 1.200 baino ez dira izaten batez beste.\nBanaketa administratiboa.\nChongingeko udal-probintzia konderri mailako 40 azpibanaketa (horietatik hiru bertan behera geratu ziren 1997an), 19 barruti, 17 konderri, eta lau konderri autonomok osatzen dute.\nChongqingeko udal-probintzia (\u91cd\u5e86\u4e3b\u57ce\u533a\u5e02\u533a) honako barrutiek osatzen dute:\nHistoria.\nHistorialari batzuen ustez, K. a. XI. mendeko \"Ba\" izeneko herrialde mitologikoaren hiriburu izan zen. K. a. 316an, Qin Estatuak agintzen zuen egun Chongqing dagoen lurraldearen inguruetan. Qin enperadoreak Jiang (\u6c5f\u5dde) izeneko hiri berri bat eraikitzeko agindua eman zuen, Chu (\u695a\u5dde) prefekturan. Hurrengo mendeetan, izena maiz aldatu zitzaion, 581ean (Sui dinastiaren agintaldian) eta 1102an Yu Prefektura (\u6e1d\u5dde) izena jarri zioten eta ondoren Gong Prefektura (\u606d\u5dde). Gaurko izena 1189koa da, hegoaldeko Song Dinastiako Zhao Dun printzeak Guangzongeko enperadore eta errege bihurtzean, \"Ospakizun alai bikoitza\" (txinera sinplifikatuaz \u53cc\u91cd\u559c\u5e86; txinera tradizionalaz: \u96d9\u91cd\u559c\u6176; eta pinyineraz: shu\u0101ngch\u00f3ng x\u01d0q\u00ecng).\n1362an Yuan Dinastiaren agintaldian, Ming Yuzehn izeneko erreboltariak Daxia Erreinua (\u5927\u590f) sortu zuen Chongqing erreinuko hiriburu izan zelarik. 1621an Ming Dinastiak Txinan agindu bitartean, beste errebolta batek Daliango erreinua (\u5927\u6881) sortu zuen, kasu honetan She Chongming izeneko errege izendatuz. 1627 eta 1645 urteen artean, Ming Dianstiaren erortzearekin batera, Chongqing Sichuanekin batera, Ming Dinastiaren erortzea eragin zuten matxinatuen eskuetan geratu ziren. Ondoren, Qing Dinastia garaian, bai Chongqing bai Sichuan milaka etorkin jaso zituen Qing enperadorearen laguntzarekin.\n1891n Chongqing kanpotarren merkataritzara zabaldutako Txina barrualdeko lehen portua izan zen. 1929an Txinako Errepublikako udal-probintzia bihurtu zen eta Japonia eta Txinaren arteko 1937 eta 1945eko gerra bitartean, Chiang Kai Shek jeneralak Chongqinen ezarri zuen herrialdearen behin-behineko hiruburua. Japoniako ejerzitoko hegazkinek gogor bonbardatu zuten, baina erliebe malkartsuak lagundurik, herritar askok inguruko mendietan hartu zuten babesa. Bigarren Mundu Gerra garaian, Txinako hainbat industria, mendebaldeko kostaldetik Chongqingera eraman zituzten eta hiriaren industrializazio sakona hasi.\n1954ean, Chongqing Sichuan probintziako hiri bihurtu zen, 1929an hartutako neurriak bertan behera geratuz. 1997ko martxoaren 14ean, Txinako Herriaren Zortzigarren Nazio kongresuak, Chongqing, inguruko Fuling, Wanxian eta Qianjiang prefektura mailako barrutiekin batzea erabaki zuen, gaur egungo Chongqing udal-probintzia sortuz. Horrela, gaur egun, udaltasunak 30 milioi biztanle eta 43 konderri, barruti eta barruti autonomo dauzka. Chonqing, Txina mendebaldeko ekonomiaren garapenaren ardatza izan da 1990eko hamarkadatik aurrera eta 1990eko hamarkadaren amaieran hasitako Hiru Arroiletako urtegiak etxerik gabe utzitako ehunka milaka biztanlerentzako bizitokia da.\nAzken urteak.\nChongqing Txinako Herri Errepublikan gehien hazten den hirietako bat da. Urtero erroldak 100.000 biztanle gehiago ditu, batez ere, inguruetako nekazal guneetatik etorritako nekazariengatik.\nDemografia.\nUdalerrian 32 milioi pertsona inguru bizi dira 2007ko erroldaren arabera. Dena den, udalterria osatzen duten berrogei barrutietako biztanle gehienak nekazaritzako guneetan bizi dira oraindik ere, eta horregaitik 32 milioi horietatik % 48 bakarrik bizi da hiriguneetan. Chongqing erdiguneko berezko biztanleria 6,21 milioikoa zen eta kopurua urtero haziz doa.\nTxina erdiguneko hiririk handiena eta ekonomikoki garrantsitsuena denez, azken hamarkadetan inguruetako probintzietako milaka biztanle etorri dira hirira. Hori dela eta, udaltasunean Hunan, Anhui, Sichuan, Guizhou eta Henan probintzietako 4,43 milioi pertsona bizi dira.\nBizi itxaropena.\nHirian, 65 urtetik gorako biztanleria % 10,9 da, eta batez besteko bizi itxaropena 75,98 urtekoa zen 2006ko datuen arabera. 2007ko abenduaren 31n, 100 urtetik gorako 928 pertsona bizi ziren Chongqingen, urtebete lehenago baino 80 pertsona gehiago. Gehienak (% 78) nekazaritzako guneetan bizi dira. Ehun urte baino gehiagoko biztanle ezagunenen artean, Fan Xiuying (\u8303\u79c0\u82f1) da, 1892 jaio eta 2008an hil zen bertan jaiotako 115 urteko emakumea.\nEkonomia.\n1997ko martxoan Chongqingeko udalterria sortzearen arrazoia gobernuak herrialdearen mendebaldeko hazkundea bultzatzea izan zen: Chongqingek hazkunde horren ardatz izan behar zuen. Hiriak hazkunde demografiko, ekonomiko eta industrial itzela izan du 1990eko hamarkadatik aurrera, egunero 137.000 metro koadroko etxebizitza, bulego eta eraikuntza azalera berria eraikitzen da. Egunero, 1.300 pertsona bertaratzen dira hirira, eta horrek bertako ekonomia 15 milioi eurotan handitzen du.\nKostaldeko hazkunde gune tradizionaletatik urruti, Chongqing eta ondoko Sichuan probintzia base militarren egoitza nagusia izan da tradizioz. Txina ekialdeko hirietan ez bezala, hango enpresek barne merkaturako produkziorako produktuak ekoizten dituzte: autoak, produktu kimikoak, oihalak, makineria eta elektrotresnak, besteak beste. 2007an, milioi bat auto eta 8,6 milioi motor ekoitzi ziren, Txinako hirugarren ekoizpenik handiena. Enpresarik handienen artean, Lifan Hongda Enterprise eta Changan Automotive Corp daude. Chongqing hamar altzairu ekoizlerik handienen artean dago, eta enpresotan, Chongqing Iron and Steel Company eta South West Aluminium daude (Asiako aluminio ekoizlerik handiena).\nNekazaritzak garrantzi handia dauka oraindik ere eta hirian arroza eta laranjak landatzen dira. Baliabide naturalak ugariak dira, eta udaltasunean 40 mota ezberdineko mineralak ateratzeko meategiak daude. PetroChinaren enpresa den CNPCek 10 milioi tona ekoizteko gaitasuna izango duen petrolio birfindegia eraiki nahi du Chongqingen. Ekonomia hazkundea errazteko, gobernuak autobide eta burdinbideak berriztu eta ehundaka kilometro berri eraiki ditu 1990eko hamarkadatik aurrera. Horrez gain, industria eta hazten ari den biztanleriaren beharrak asetzeko, eta Yangtze ibaiaren uholdeak saihestu ahal izateko Hiru Arroiletako urtegia eraikitzen hasi ziren 1990eko hamarkadaren amaieran. Hiriak ehundaka milioi euroko inbertsioa jaso du, Ford, Mazda, HSBC, Standard Chartered, Wal-Mart eta Carrefour bezalako enpresak hirian ezarriz.\nHiriko 2008ko BPG nominala 509.700 milioi yuanekoa izan zen (73.400 milioi estatubatuar dolar), % 14,3ko emendatzeaz. Hazkundea ekialdeko kostaldean baino handiagoa den arren, per capita errenta Shanghai edo Beijingek dutenaren oso azpitik dago oraindik ere, 18.025 yuan baino ez 2008an (2.595 estatubatuar dolar).\nEkonomia eta teknologia garatzeko guneak honakoak dira:\nIparraldeko ekonomia garatzeko gunea.\n2002an sortu zen, jada zeuden enpresak garatzeko hiru industrialde handi batuz. Gaur egun, hiriko industrialderik handiena da, 130 kilometro koadroko azaleraz.\nAzpiegitura eta garraioak.\nChongqingeko metro arina.\nChongqingeko metro arina 2005ean zabaldu zen eta gaur egun Yuzhong Barrutia zeharkatzen duen 19 kilometroko bigarren linea dago martxan. Hiriko erliebe malkartsuak eraginda, gobernuko arduradunek lur-gaineko metro arina eta lurpeko metro lineak izango dituen metro sarearen plangintza egin dute.\n1992an, metroaren lehen linea eraikitzeko lanak hasi ziren, baina handik urte batzuetara, eraikuntza eta lege arazoek eraginda, bertan behera geratu ziren. 16,4 kilometroko linea bakarra dauka Mendebaldeko Chaotianmen eta Shapingba artekoa. Hasieran, metroak orduro 19.000 bidaiari garraiatzeko edukiera izatea aurrikusten den arren, epe ertainera, udaltasuneko gobernuak kopuru hori 36.000 bidaiari orduko igo nahi du. Shapingba eta Chotianmen arteko metroaren eraikitze lanak 2007an hasi eta 2011 amaitzea aurrikusten da. Metroaren handitze lanak 2050era arte luzatu dira, eta Chongqingeko gobernuak ordurako metroak 500 kilometro eta zazpi linea izango dituela aurrikusten du.\nGaur egun, hiriko arduradunak metroaren linea berrien ibilbidea zehazten ari dira.\nZubiak.\nHiriko erliebe gorabeheratsua dela eta, zubiak izan dira betidanik Yuzhong penintsula inguruko lurrekin lotzeko biderik errezena. Yangtze eta Jialing ibaien gainetik hainbat zubi igarotzen dira, forma eta luzera desberdinetakoak, Garrantzitsuenak honakoak dira:\nBurdinbidea.\nHiriko trenbide geltoki nagusia Jiangbei Barrutian dago.\nAireportua.\nJiangbeiko Aireportua izen bereko barrutian dago, hiriaren erdigunetik 21 kilometrora. 2007an 10.355.730 bidaiari igaro ziren handik eta Txinako hamargarren erabiliena izan zen. Herrialdeko hego-mendebaldeko garrantzitsuena da; halaber, Chongqing Airlines eta China West Air hegazkin konpainien egoitza da.\nAireportuaren handitze lanek bi fase izan dituzte, lehena 1990eko urtarrilean zabaldu zen eta bigarrena 2004ko abenduan. Guztira bi terminal ditu: bata, Txinako hegaldietarako eta bestea, nazioartekoetarako. Hegaldi gehienak Txina barruko hegaldienak diren arren (% 80 inguru 2008an), pixkanaka nazioartekoak munta hartuz joan dira. 2008an bidaiariak % 10 hazi ostean, udalerriko agintariak hirugarren terminal bat eraikitzeko proiektua aurkeztekotan dira.\nChongqingeko portua.\nChongqing munduko ibai-porturik garrantzitsuenetako bat da, eta nahiz eta itsasotik 2.500 kilometrora baino gehiago dagoen, Yangtze ibaiak duen sakontasunak, hainbat itsasontziren ibilera errazten du. Ontziek ibaian behera dauden beste hirietatik, eta Chongqingek ekoizten dituen hainbat produktuen salgaiak garraiatzen dituzte. Hiriko portu zaharra, Yuzhong Barrutiaren puntako Chaotianmen izenekoa da. Bertan, Yangtze ibaiaren alde batetik bestera bidaiariak garraiatzen dituzten ontziek, eta hainbat merkatugai deskargatzen dituzten ontziak izaten dira.\n2000. urteko abenduan bi urteko lanen ondoren, Chongqingeko kontainerrentarako lehen terminala zabaldu zen Jiulongpo Portua, hilabetero 25.000 kontainer (TEU) garraiatzeko edukierarekin. 2005ean beste terminal bat eraikitzeko lanak hasi ziren, 2006an Cuntango Portua zabalduz.\nOndarea eta ikustekoak.\nTxinako hiriburua 1937tik 1945era, Chongqingek garai hartako hainbat eraikuntza dauzka, eta Bigarren Mundu Gerran zehar, Chongqing aliatuen hiru egoitzetako bat izan zen.\nPolitika.\nChongqingeko politika alkatea eta Alderdi Komunistako ordezkariaren inguruan dago antolaturik, Txinako Herri Errepublikako gainontzeko probintzietan bezala. Chongqingen ez dago gobernadorerik: udalerria izanik, alkatea gorengo ordezkaria da. Dena den, bi ordezkariko sisteman, alkateak Alderdi Komunistako ordezkariak baino botere gutxiago du.\nUdalerriko alkatea Wang Hongju (\u738b\u9e3f\u4e3e) da 2002az geroztik eta Alderdi Komunistako ordezkaria, Bo Xilai (\u8584\u7199\u6765).\nZerbitzuak.\nChongqingek hiru ospitale nagusi ditu, Hego Mendebaldeko Ospitalea, Xinqiao Ospitalea eta Daping Ospitalea.\nHedabideak.\nChongqineko Telebista (CTV) Txinako laugarren handiena da. Chongqineko Herriaren Irratia udalterriko irratirik ezagunena da eta Chongqing Dialy taldea hiriko komunikabide talderik garrantzitsuenetakoa da, hamar egunkari eta webgune bat kontrolatzen baititu.\nHizkuntza.\nChongqingen Txineraren Sichuango hizkera hitz egiten da, hiritik hurbilen dagoen probintzia delako. Dena den, bertako berezitasun eta berezko hitz batzuk daude, XX. mendearen bigarren erdian hiriak izan zuten migrazio handiek Txinako beste eremuetatiko biztanleak ekarri ditu hirira, eta hori dela eta, gaur egun Txina osoko hainbat hizkera entzun daitezke kaleetan."}
{"id": "23983", "revid": "119347", "url": "https://eu.wikipedia.org/wiki?curid=23983", "title": "Guangzhou", "text": "Guangzhou edo Kanton (txinera sinplifikatuaz: \u5e7f\u5dde, pinyineraz: Gu\u01cengzh\u014du), Txinako hiririk handienetako bat da. Frantsesek Canton izena eman zioten.\nGuangdong probintzian dago, Perla ibaiaren deltan.\nInguru naturala eta kokapena.\nAzpiprobintzia mailako Guangzhou hiriaren mugakideak honakoak dira: Hego Txinako itsasoa hegoaldean, Qingyuan iparraldean, Shaoguan ipar-ekialdean, Huizhou ekialdean, Dongguan hego-ekialdean, Foshan mendebaldean, eta Zhongshan hego-mendebaldean.\nKlima.\nGuangzhouk klima heze azpitropikala du, Asiako montzoiak baldintzatua (hilabeterik euritsuenak uda garaikoak izaten dira), eta uda sargori eta hezeekin. Neguak nahiko epelak dira, lehorrak eta eguzkitsuak.\nUrteko tenperatura eta prezipitazioen batez besteko balioak honakoak dira:\nHistoria.\nGaur egun Guangzhou kokatzen den gunean eraikitako lehen hiria Panyu (\u8543\u79ba, ondoren \u756a\u79bara laburtua) izan zen K.a. 214. urtean. Handik urte batzuetara, K.a. 206. urtean, Panyu hiria Nanyue Erresumako (\u5357\u8d8a) hiriburua izan zen.\nBanaketa administratiboa.\n2005eko apirilaren 28an, Dongshan eta Fangcun barrutiak desagertu eta Yuexiu eta Liwanekin batu ziren. Horrez gain, Nansha Barrutia sortu zen, Panyu barrutiaren gune batzuk hartuta, eta Luogang Barrutia sortu zen, Baiyun, Tianhe, Huangpuren zati bat eta Zengchengeko guneak hartuta.\nHirigunea osatzen duten barrutiak honakoak dira:\nHirigunearen inguruko barruti eta konderriak honakoak dira:\nGarraiobideak.\nMetroa.\nMetroa 1997ko ekainaren 28an zabaldu zen eta ordutik etengabe hazi da zabaldutako linea berriekin. Gaur egun metroak lau linea, 116 kilometro eta 60 geltoki dauzka. Metroaren eraikuntza lanak 1993an hasi ziren eta lehen linea lau urte beranduago zabaldu zen Xilang eta Huangsha bitarteko ibilbidearekin. Bi urte beranduago Ekialdeko Geltoki berria zabalduz ibilbidea handitu zen. Bigarren linea 2002an zabaldu zen, eta hirugarrena eta laugarrena 2005ean.\nAireportua.\nGuangzhouko aireportua Guangdong probintziako garrantzitsuena da eta 2004ko abuztuaren 5ean zabaldu zen, 72 urtez zabalik egondako Baiyun aireportu zaharra ordezkatuz. Gaur egun, Baiyun aireportua itxita dago, eta gunea eraberritzen ari dira.\nAzpiegiturak.\nGuangzhouko portua Txinako Herri Errepublikako gune ekonomiko nagusiaren erdian dago, Perla ibaiaren deltan, bertan, gune metropolitarreko errepide, trenbide eta ibaiek bat egiten dute, eta duela mende asko, Txinako merkataritza gune nagusia izan da."}
{"id": "23984", "revid": "119347", "url": "https://eu.wikipedia.org/wiki?curid=23984", "title": "Tianjin", "text": "Tianjin (), Txinako hiririk handienetako bat da. 2004ko erroldaren arabera, udalerriak 10 milioi biztanletik zituen, eta horietatik erdia, bost milioi biztanle inguru, Tianjin udalerriaren hirigunean bizi ziren.\nInguru naturala eta kokapena.\nTianjin udalerriaren hirigunea Hai He ibaiaren ondoan dago, Tianjingo Ubide Nagusiaren bidez Yangtze eta Ibai Horia batzen dituen ibaia. Tianjingo portua, Bohai Golkoan dago, eta Txinako porturik garrantzitsuena da Shanghaiko portuaren atzetik. 1990eko hamarkadaren amaieran, Txinako gobernuak \"udalerri\" izendatu zuen Tianjin, Shanghai, Beijing eta Chongqingekin batera.\nHiriaren mugak honakoak dira: Hebei probintzia iparralde, hegoalde eta mendebaldean, eta Bohai Golkoa ekialdean. Hiria, Txinako hiriburu den Beijingetik ipar-mendebaldera dago.\nHistoria.\nHiriaren sortze data jakina ezezaguna den arren, duela ehundaka urteetako hainbat aztarna aurkitu dira. Tianjinen garapena, Txinako Ubide Handiaren zabaltzearekin batera gauzatu zen. 1404. urtera arte, hiria \"Zhigu\" (\u76f4\u6cbd) izenaz zen ezaguna. Urte hartan, Yongle enperadorea izena aldatu eta hiriak gaur egungo izena hartu zuen.\nGaur egun Tianjin, Txinako Herri Errepublikako portu garrantzitsua da.\nBanaketa administratiboa.\nTianjin hamabost barruti eta hiru konderrik osatzen dute. Hiriaren erdigunea sei barrutik osatzen dute:\nHirigunearen inguruan Binhaiko garapen gunea osatzen duten barrutiak honakoak dira:\nEta azkenik, hirigunetik urrutiago honako barruti eta konderriak:\nDemografia eta biztanleria.\n2007. urtearen amaierako erroldaren arabera, Tianjingo udalerriko biztanleria 11,15 milioikoa zen. Horietatik 9,59 milioi, denbora jarraiko hiritarrak. Udalerriko biztanleriaren %60a hirigunean bizi da, eta gainontzeko %40a, hiriaren inguruko nekazal guneetan.\nAzken erroldaren arabera, bizilagun gehienak Han etniakoak dira (%97,29), gainontzeko etnietatik ugariena, Hui etnia da, biztanleariaren %1,75arekin.\nAzpiegitura eta garraioak.\nMetroa.\nTianjingo metroak linea bakarra dauka gaur egun, eta Txinako hiri nagusi guztietan bezala, metro sarea luzatzeko egitasmo asko daude. Tianjingo gobernuak bederatzi linea eraikiko ditu hurrengo urteetan.\nAireportua.\nTianjin Binhai Nazioarteko Aireportua, hirigunearen ekialdean dago, Dongli Barrutian.\nPortua.\nTianjingo portua Txinako garrantzitsuenen artean dago, Beijing hiriarekiko hurbil egoteari esker, portua Txina ipar-ekialdeko azpiegiturarik nagusiena bihurtu da eta urtean 300 milioi tona zama baino gehiago garraiatzen da bertatik.\nHerri, hiri eta lurralde senidetuak.\nTianjin ondorengo herri, hiri eta lurraldeekin senidetuta dago:"}
{"id": "23985", "revid": "128635", "url": "https://eu.wikipedia.org/wiki?curid=23985", "title": "Hebraiera", "text": ""}
{"id": "23986", "revid": "512", "url": "https://eu.wikipedia.org/wiki?curid=23986", "title": "Hebreera", "text": "Hebreera (, \"\" edo ahoskatua) afroasiar hizkuntza da, semitar hizkuntzen taldekoa.\nHebreera klasikoa hizkuntza sakratutzat hartu izan dute egile askok, Biblia hebrearrarena den legez. Egungo aldaerak, aldiz, eguneroko mintzaira bizia izatea lortu du. Israelgo hizkuntza ofiziala da arabierarekin batera, eta zazpi bat miloi pertsonak berba egiten dute, bai Israelen, bai eta munduan zehar dauden diasporako komunitateetan ere. AEBetan, adibidez, ia 200.000 hebreeradun bizi dira.\nAntzinarotik, hebreera judaismoak erabiltzen duen hizkuntza idatzia, liturgikoa eta perpaus-hizkuntza da, non hizkuntza sakratu gisa funtzionatzen duen; ondorioz, hebreak \u00abantzinaroan aipatzen den hizkuntza idatzia, liturgikoa eta operaziokoa da, non hizkuntza sakra gisa funtzionatzen duen\u00bb (lash\u00f3n ha-K\u00f3desh, de lo sagrado 'hizkuntza'). Tradizio juduaren arabera, hebreoa izango zen Jainkoak bere mezua gizateriari transmititzeko aukeratutako hizkuntza, horregatik bere hipokoristikoak.\nHiru milurtekotan baino gehiagotan etengabe hitz egin ez bada ere, hebreak elementu komun eta kohesio-elementu garrantzitsua izaten jarraitzen du, munduaren inguruko komunitate juduei dagokienez.\nHebrear modernoa Israelgo Estatuko hizkuntza ofiziala da, eta espainieraz batzuetan Estatu hebrearra bezala aipatzen da.\nHizkuntza-filiazioa.\nHebreera hizkuntza semitikoen ipar-mendebaldeko taldean eta kananeo azpitaldean dago. Azpitalde horretan sartzen dira, halaber, fenizio-pulikoa, moabita eta amonita. Ipar-mendebaldeko hizkuntza semitikoen beste azpitaldean arameoa dago, eta horren eta hebrearen eta fenizioaren arteko antzekotasunak oso agerikoak dira. Litekeena da fenizio barietate batzuk eta hebrear batzuk elkar ulertzeko modukoak izatea.\nHebreera (\"ivrde\") hitza ez zen hizkuntzan erabili asiriar arora arte. Biblian \u00abCana\u00e1n hizkuntza\u00bb aipatzen da Isa\u00edasen (19:18). Baina II Errege-en 18:26, 28 Asiar aldian hebreera aipatzen da berariaz. Nehem\u00edas Liburuak, bestalde, gogorarazten du jerosolimitanoek \"yeh\u00fbd\u00eet\" hitz egiten zutela (Judeako hizkuntza, hitzez hitz, \u00abjokaldia\u00bb). Isa\u00edasen Liburuak eta Kroniken Bigarren Liburuak \u00abJudaren hizkuntza\u00bb esaten diote hebreari.\nBibliako hebrearraren eta fenizioaren arteko antzekotasuna, baita Amarnako kartetan XIV. mendetik a mendera agertzen diren hitz kananiar batzuena ere. C., erakusten du israeldarren hizkuntza eta kananoena ez zirela oso desberdinak. Ezaugarri batzuk ohikoak dira hebrearrean eta kananeoan. Deuteronomioko 26:5 hitzek, \u00abnire aita izan zen galtzeko zorian zegoen arameo bat\u00bb, agian iradokitzen dute israeldarren arbasoetako batzuek arameoa hitz egiten zutela eta gero kananoetako hizkuntza hartu zutela, geroago hebreeraz ezagutuko genuena. Hala ere, ez dago argi pasarte horrek hizkuntza-historiari buruzko informazioa transmititzen duen ala ez.\nHala eta guztiz ere, hebrearrak kananearen hizkuntzarekin dituen kidetasunak azaltzeko hipotesia izan liteke israeldarrek eta haien arbasoek kananoetako hizkuntzarekin lotura estua zuen hizkuntza bat hitz egiten zutela.\nHistoria.\nHebreera hogeita hamahiru mendeko historia idatziko hizkuntza da.3 Tradizio hebraikoak Toran eta Mois\u00e9sen garaian.3 Luzera handiko aldi batean, hizkuntzak hainbat hizkuntza-aldaketako prozesu jasan ditu, eta aldeak daude hebrear zaharraren eta hebrear modernoaren artean: bi hizkuntzak elkarrekin lotuta daude, nahiz eta batzuetan desberdinak izan ahoskera, gramatika eta lexikoari dagokiona.10\nEtapa historikoen araberako sailkapenak.\nHebreera erabiltzen eta garatzen den aldiak kontuan hartuta, alde bat ezartzen da antzinako hebrear mintzatuaren, Antzinaroko hebrearen eta hebrear modernoaren artean, hau da, garai modernoetan berpiztu ondoren erabilitako hizkuntzaren artean. Alderdi askotan, bi formak oso desberdinak dira, batez ere hebrear modernoa, beste hizkuntza batzuetako mailegu ugari baititu, eta horrek eragiten du israeldarrak oso toleranteak izatea atzerriko azentuekiko. Hebrear moderno hori gramatika-arau nahiko sinpleetan oinarritzen da, eta ikasteko hizkuntza erraza da.\nBada sailkapen gehigarri bat, hebrear hizkuntza aurremodernoarentzat garrantzi handiena duten hiru aldi historikoak bereizten dituena:\nAntzinako hebreera.\nTel Danen estela, VIII. mendearen erdialdean hebreeraz idatzia. C., Hazael errege siriarraren garaipenak oroitzen ditu, Joram-en gainean, Acab Israelgo erregearen semea, eta Ocoz\u00edas Joram Judako erregearen semea, Daviden dinastiarena. Dinastia horri buruzko aipamen idatzi zaharrena da. Hebrear zaharra ia hamalau mendez erabili zenez aldi horretan, hizkuntza aldatu egin zen, eta, beraz, hebrearik zaharrenaren zenbait alderdi berantiarrago bereizten dira. Hebrear zaharraren periodifikazioa, gutxi gorabehera, honako hau da:\nHebrearrak IV. mende inguruan hitz egiteari utzi zion, baina literaturan eta, batez ere, liturgian eta helburu akademikoekin erabiltzen jarraitu zuen. Palestinan, batez ere arameoak ordezkatu zuen ahozko hizkuntza gisa. Diaspora judutarrari dagokionez, hizkuntza komunak bi izan dira historikoki, batez ere: y\u00eddisha asquenaz\u00edes izeneko judutarren artean (Europako erdialdea eta ekialdea) eta ladinoa edo judeoespa\u00f1ol sefardiak deiturikoen artean, Iberiar penintsulatik etorriak.\nHebrear modernoa.\nHebrearra hizkuntza moderno gisa berpizteko, Eliezer Ben-Yehuda, Errusia zaristaren ardiente iraultzailea, ahaleginari ekin zion. Ondoren, Mugimendu Nazional Judarrarekin bat egin zuen, Mugimendu Sionistaren ernamuinarekin, eta 1881ean garai hartako Palestina emigratu zuen, udazkeneko inperio ohiaren probintzia.\nDiasporaren bizi-estilo judutarra berritzeko eta baztertzeko idealek bultzatuta, Ben-Yehudak israeldarrek eguneroko komunikaziorako erabil dezaketen hizkuntza berri bat garatzen du.\nHasieran haien lana mespretxatu bazen ere, askok hizkuntza komun baten beharra ulertzen hasi ziren. Laster eratuko zen Hebreako Hizkuntza Batzordea. Geroago, Hebreako Hizkuntza Akademia bihurtu zen, gaur egun existitzen den erakundea. Bere lanaren eta batzordearen emaitzak hiztegi batean argitaratu ziren (La Kompleta Vortaro de la Hebrea Antikva kaj Moderna). Ben-Yehudaren lanak, azkenean, lur emankorra aurkitu zuen, eta XX. mende hasierarako, hebrearra bihurtzen ari zen populazio juduen hizkuntza nagusi, bai palestina turkiarraren lurraldeetan, bai diasporaren mugimendu sionistan.\nHasieran, hebrear modernoaren hiztun gehienek Europako arbasoak zituzten, eta mendeetan zehar hebreera liturgia- eta ikasketa-hizkuntza izan zen, eta liturgia-motako hizkuntza hila zen. Hebrearra komunitate baten ama-hizkuntza gisa berpizteko, Europako hizkuntzen substratuak eragin handia izan zuen, faringeak eta frikatibo batzuk galduta.\nHala eta guztiz ere, 1948tik aurrera errefuxiatu judutarren olatuak herrialde arabiarretatik kanporatu zituzten, kopuru berdintsuetan, eta, denborak aurrera egin ahala, haien ondorengoen kopurua Europakoena baino handiagoa izan zen, eta, neurri batean, ahoskera tradizionala berrezarri da. Gramatikan ere, Israelen hizkuntza komunikazio-hizkuntza gisa erabiltzeak Bibliako hebrearrean agertzen ez diren erabilera berriak sortzea eragin du.\nIturriak.\nBiblia da hebrear klasikoaren iturri nagusia, eta hizkuntza hori Antzinaroko zenbait inskripziotan ere erabiltzen da. Inskripzio ospetsuen artean G\u00e9zerreko Egutegikoak daude (X. mendea). C.), bertan egindako nekazaritza-lan bereizgarriak definitutako hilabeteen zerrenda bat; Kuntillet 'Ajrud eta Khirbe el-Qom inskripzioak (IX. mendearen amaierakoak edo VIII. mendearen hasierakoak). C.), Yahveh eta bere Asherah aipatzen dituztenak; Samariako Ostraka (viii a. mendea. C.) ardoaren, olioaren eta abarren ordainketak jasotzen ditu; Silo\u00e9ko tunelaren inskripzioa (VIII. mendearen amaiera). C.), David hiriaren azpiko Ezequ\u00edasek Gihon iturburutik Siloam Erreserbara ura eramateko eraikitako tunelean; Lachish-eko Ostrakako inskripzioak (VI. mende hasierakoak). C.) babiloi-inbasioaren aurreko mezu militarrak; Aradeko Ostracon-a (aldi berekoa) soldaduei emandako hornidurak jasoz; eta Mesha-ko Estela (c. 830 a. C.), non moabita Mesha erregeak israeldarren gaineko garaipenak egiten dituen, Bibliako hebreeraren ia antzeko hizkuntzan idatzitako edukiekin.\nDialektoen alderdi historikoak.\nAntzinako hebreera ez zen hizkuntza erabat homogeneoa. Jakina da euskalkien arteko aldeak zeudela israeldarren artean. Epaileek 12: 5-6k adierazi dute efraimita iheslariak ez zirela gai \"* shibboleth\" esateko, eta, aldiz, \"sibboleth\" esaten zuten, eta horregatik uzten zuten jatorria beren etsai galaadunek.\nJendeak Judan transmititu zuen hebrear biblia, baina beste dialekto baten aztarnak \u2013 ustez iparraldekoak \u2013 Biblian gorde dira. D\u00e9boraren kantikoak (Jueces 5), jatorriz iparraldekoa dela dirudien arren, maskulino plurala erabiltzen du, v.7an amaitu zena (v.10) eta partikula erlatiboa (v.7), non Jud\u00e1-ren dialektoa erabili izan zen \"-\u00eem\" eta \"aser\", hurrenez hurren).\nBeste alde batzuk ere egon ziren iparraldeko eta hegoaldeko hebrearen artean, izenordainaren emakumezko singularreko bigarren pertsonan eta pronominal atzizkian, esaterako. II Reyesen kontakizuna (non Elisha iparraldeko profeta agertzen den) 16 Elisha iparraldeko dialektotik ere pixka bat atxiki du. Gero, iparraldeko inskripzio batzuek euskalkien arteko aldeak erakusten dituzte. Adibidez, etxerako hebrear Bibliaren hitza bayit da, baina iparreko inskripzioek bt dute, ziurrenik ahoskera bat [bet] islatzen duena, eta \"urtea\" st, snh sure\u00f1oarekin kontrastean. Oseasen liburuak hizkuntza- eta testu-zailtasun asko ditu, eta horietako batzuk, beharbada, profetaren ipar-dialektoaren ondorioz azal daitezke.\nBilakaera historikoa.\nHebreera aldatu egin zen denborarekin. Kroniken liburuaren hizkuntza, adibidez, Erregeena ez bezalakoa da. Arameoa hizkuntza nagusi bihurtu zen Siro-Palestina eskualdean, eta eragina izan zuen hebrean, eta, azkenik, zenbait eremutan lekualdatu zuen. Nehem\u00edas 13.24 kexu da ezkontza mistoetako haur batzuek jada ezin izango luketela Judaren hizkuntzaz hitz egin, baizik eta \"Ashdod-en hizkuntzaz\" hitz egiten zutela. Baliteke hori filistea hizkuntzaren aztarna bat ez izatea (baina hori ez da baztertu behar), arameoa baizik.\nElizatako hizkuntza eta aurreerbesteko testuetako hizkuntza oso desberdinak dira, eta Kantarretako Kantaren berezitasun linguistikoak askotan berandu gertatzen dira. Jenderen batek, ordea, jatorrizko estiloan idatz dezake oraindik, 180a inguruan idatzitako Jes\u00fas ben Siiraren epaiketan ikus daitekeen bezala. C. y en el parcial escrito de Qumr\u00e1n. Hala eta guztiz ere, hebrear klasikoko konposizio-saiakuntza horiek arkaizazio-saiakerak izan ziren. Sirachen greziar itzulpenaren hitzaurrean hebrear terminoaren jatorrizko erabilera ere jasotzen da Israel zaharraren hizkuntzarako.\nAroaren lehen mendeetako idazkera rabinikoak hebrear forma bat erabiltzen du, hebrear misnaiko izenez ezagutzen dena (Misn\u00e1 izenez ezagutzen den lege-tratatuen bildumakoa, de ca. 200). Orduan, oro har, jende arruntak hizkuntza hori inoiz erabili ez zuela uste izan zuten, arameoaren eraginpean sortutako hizkuntza erudita izan baitzen. Orain, oro har, onartu egiten da rabyek ez zutela erudita hizkuntza bat egin, baizik eta a azken mendeetan garatu zen hebrearen forma bat erabili zutela. C. Ondorio hori hizkuntzaren izaera eta testu rabinikoetako erreferentziak aztertzetik hasi eta jende arruntak erabiltzen duen arte agertzen da, eta hizkuntza-erabilera horrek, zalantzarik gabe, agerian uzten du Copper de Qumr\u00e1n erroiluen atzealdean eta Bigarren Iraultza Juduaren (132-135) gutun batzuetan agertzen dela.\nLehen mendean Judan erabili zen hebreera herri-herri gisa, baina arameoa eta greziera ere hitz egin ziren, eta arameoa Galilearen iparraldean nagusitu zela erakusten duten ebidentziak daude. Jes\u00fas Vino de Galilea eta, segur aski, arameoz hitz egin zuen. Ebanjelioetan aipatzen diren hitzetako batzuk arameoan daude, nahiz eta batzuk (adibidez, \"* abba\" eta \"ephphatta\") hebrearra edo arameoa izan daitezkeen. Litekeena da, halaber, hebreeraz hitz egitea, batez ere Judera egindako bisitetan. Zenbait azterlanek (ikus kanpoko estekak) adierazten dute ziurrenik Jesusek hebreeraz hitz egingo zuela \"Galilearen azentuarekin\".\nBadirudi, lehen begiratuan, Testamentu Berriko zenbait txatal hebreeraz ari direla, eta greziar hitzak, Hebreo gisa itzulitakoak (hebraisti), hizkuntza horri egiten diola erreferentzia Apokalipsian 9,11; 10,16. Baina arameoa ere erabiltzen da, hala nola Gabbatha en Golgotha en Juan 19,13-17, eta horrek, ziurrenik, judutarrek hitz egiten duten hizkuntza semitikoa adierazten du (grezieraz bestelakoa), bai hebreera bai arameoa barne, hebreeraz hitz egin ordez, arameoa aipatuz. Era berean, aramea Akeldema esamoldea \u00abHechos 1.19\u00bb atalean \u00abbere hizkuntza\u00bb esaten da, hau da, Jerusalemeko jendearen hizkuntza.\nBigarren Iraultza Juduaren ondoren, hebrearra herri-hizkuntza gisa hil zen Palestinan, segur aski II. edo III. mendearen amaieran. Hala ere, judutarrek hizkuntza erlijioso, erudita eta literario gisa erabiltzen jarraitzen dute, eta egoera jakin batzuetan ere hitz egiten dute. Herrixka gisa XIX. mendearen amaieran soilik berriztatu zuten, eta gaur egun Israelgo Estatuko hizkuntza bizia da.\nHebreera klasikoa.\nLehendabiziko aztarnak K.a. VI. mende ingurukoak dira. Hizkuntza sakratutzat hartzen da.\nHebreera modernoa.\nGaur egungo mintzairak \"hebreera berri\", \"hebreera israeldar\" edo \"hebreera israeldar estandar\" izenak ere hartzen ditu. Hizkuntza batua da, baina hiru dialekto nagusi daude:\nLiteratura.\nItzulpenak.\nHebreeratik euskarara Xabier Kintanak egin ditu itzulpen batzuk.\nIdazkera.\nNormalean, hebrear alfabetoa erabiltzen da: \u05d0\u05dc\u05e3-\u05d1\u05d9\u05ea. Hala ere, latindar alfabetoaz ere idazten dute.\nHebreera eskuinetik ezkerrera idazten da, hogeita bi letrako alfabeto batekin. Hasieran kontsonanteak baino ez zituzten adierazten, baina V, Y eta H, berriz, bokal luze eta bokal jakin batzuk hitzaren amaieran adierazteko ere erabiltzen dira (V =/u/; Y =/i/; H =/a/, /o/ eta /e/; V eta Y geroago erabili ziren/edo/eta/edo, hurrenez hurren), gutxienez K.a. X mendera arte eta V. eta Y hitzaren barruan, IX. mendera arte. Kontsonante laguntzaile horiek bokalak adierazteko idazten dira, eta beste hizkuntza semitiko batzuetan ere erabiltzen dira; nikud (puntu) deitzen zaie.\nQumranen testuetan eta berandu idatzitako idazkietan, letrak gehiago erabili ziren bokalak irudikatzeko. Bokalak irudikatzeko sistema osoa, kontsonanteei puntuak gehituz, askoz beranduago garatu zen, V. eta X. mendeen artean.\nBokalizazio-sistemak, beraz, Bibliaren amaieraren ondorengo mila urte batzuetako ahoskera arrunta errepikatzen du, nahiz eta, zalantzarik gabe, Bibliaren lehen irakurketa-tradizioetan oinarritzen den.\nFonologia.\nAtal honetan, hebrear modernoaren deskribapena egiten da; hebrear zaharraren edo biblikoaren alderdi batzuk desberdinak dira. Ahoskeran hebrear modernoak kontsonante kopurua murrizten du.\nKideak\nHebrear modernoaren bokal-inbentarioa:\nInbentario hori oso desberdina da hebrear zaharretik, elementu gehiago baitzituen.\nKontsonanteak.\nHebrear modernoaren inbentario kontsonantikoa\nGramatika.\nGramatikan, Europako hizkuntzen sintaxirako hurbilketa bat aurkezten du, baita hizkuntza horietatik datozen mailegu lexiko ugari ere.\nTipologiaren ikuspegitik, hebreera fusio-maila handiko hizkuntza sintetikoa da. Oinarrizko ordenari dagokionez, hebrearrak SVO du eta preposizioak erabiltzen ditu, hasierako nukleoa izateko joerarekin. Gainera, lerrokatze morfosintaktiko izenduna eta akusatiboa du."}
{"id": "23987", "revid": "6327", "url": "https://eu.wikipedia.org/wiki?curid=23987", "title": "Semitar hizkuntz", "text": ""}
{"id": "23988", "revid": "360", "url": "https://eu.wikipedia.org/wiki?curid=23988", "title": "Juventus", "text": ""}
{"id": "23990", "revid": "2048", "url": "https://eu.wikipedia.org/wiki?curid=23990", "title": "Sophia Loren", "text": "Sophia Loren, jaiotzez Sofia Villani Scicolone, (Erroma, Italia, 1934ko irailaren 20a- ) Italiako aktorea da, Oscar sariaren irabazlea. 1950ean aurkitu zuen gerora senarra izango zuen Carlo Pontik eta pelikula ugaritan parte hartu du orduz gero, \"Heller in Pink Tights\", \"Two Women\" edo \"El Cid\" tarteko.\nBiografia.\nSofia (Erroman (Italia) jaio zen 1934ko irailaren 20an. Bere ama Romilda Villani piano-irakaslea zen era bere aita, berriz, Ricardo Scicolone ingeniaria. Bikotea ez en sekula ezkondu eta beste alaba bat ere izan zuten 1938an, Maria. Bi ahizpak ama eta amonarekin bizi ziren Pozzuolin, Napolitik gertu, Bigarren Mundu Gerra hasi zen arte. Aitaren aldetik beste bi anaia ere baditu: Giuliano eta Giuseppe\nLorenek 1950eko hamarkadan hasi zuen bere karrera, hainbat pelikula italiarretan leku hartzen joan zelarik. Garai hartan filmatu zuten Erroman \"Quo vadis?\" eta Sofia eta bere ama pelikulako extra izan ziren.\nGaraiko telenobela ospetsuetan ere egin zuen lan eta Sofia Villani edo Sofia Lazzaro izenak erabili zituen. Hainbat edertasun lehiaketetan ere hartu zuen parte eta sari batzuk irabazi ere bai.\nCarlo Ponti pelikula ekoizlea ezagutu zuen eta harekin ezkondu zen 1957ko irailaren 17an. Une batez, ezkontza desegin beharrean izan ziren, Pontiri bigamia salaketa bat jarri ziotelako eta 1966an ezkondu ziren berriro. Bi seme izan zituzten elkarrekin, Carlo Ponti Jr. eta Edoardo Ponti.\nLana eta ospea.\nSophiaren ibilaldiak bultzada izugarria jaso zuen 1954an, Vittorio De Sica eta Marcello Mastroiannirekin lan egin ostean. Claudia Cardinale, Gina Lollobrigida eta Lucia Bos\u00e8rekin batera, emakume italiar ederrenen taldean sartu zuten, italiar neorrealismoko filmetan pikardia eta zirrara nahasten zituzten emakumeen artean.\n50eko hamarkadaren bukaerako, Hollywoodek ezagutzen zuen, jada, Frank Sinatra eta Cary Grantekin lan egin eta gero, eta Paramount Studiosekin sinatu zuen 5 filmetarako kontratua. Hortxe ditugu \"Desire under the elms\", Anthony Perkinsekin, \"Houseboat\" Cary Grantekin edo 1960an George Cukorrek zuzenduriko \"Heller in Pink Tights\".\nDrama eta komedietan egindako agerpenek ikuslegoa liluratu zuten, proiektu italiarrek, batez ere, libreago espresa baitzitekeen haietan.\n1960an, Vittorio de Sicak zuzendutako Alberto Moraviaren \"La ciociara\" egin zuen eta izugarrizko bultzada izan zen hori bere karreran. Bigarren Mundu Gerra eta Italian kokatzen da istorioa eta ama-alaba batzuen bortxaketaz ari da. Sophia zen bortxatutako ama eta sari andana jaso zuen lanarekin Cannes, Berlin eta Venezian. Oscar Saria ere eskuratu zuen eta ingelesez hitz egiten ez zuen lehen artista izan zen horretan.\nEmakume ederraren itxurak ez du bere adimenaren ospea itzali eta oso pertsona errespetatua da beti.\n1960ko hamarkadaz geroztik, pertsonaia historiko ugari egin zuen: Do\u00f1a Jimena izan zen Anthony Mannen \"El Cid\" pelikulan eta \"The Fall of the Roman Empire\", \"A Countess from Hong Kong\" (Charles Chaplinek zuzendu zuen eta Marlon Brandorekin batera egin zuen lan), \"Man of La Mancha\" musikala (Peter O'Toolerekin batera) edo \"The Cassandra Crossing\".\nHala ere, Sophia Lorenen ekarpen garrantzitsuena ama hizkuntzan egin zituen pelikulak dira: \"Divorzio all'italiana\" (1964) Vittorio de Sicak zuzendua edo \"A Special Day\" (\"Una giornata particolare\") (1977) Ettore Scolak zuzendua, biak Marcello Mastroianni aktorearekin.\n1980an, Sophia Lorenek telebistarako filme autobiografiko bat egin zuen eta bai bera eta baita bere amaren papera ere egin zituen.\n1982an, bere izena munduko azal guztietan argitaratua izan zen; 18 eguneko kartzela epaia jaso zuen, zergak ez zituela ordaindu-eta.\n1990ko hamarkada.\n1991n, Lorenek Ohorezko Oscar saria jaso zuen zinema munduari eginiko ekarpenagatik.\n1994an, \"Pr\u00eat-\u00e0-Porter\" (Robert Altman) pelikulan hartu zuen parte eta Marcello Mastroianni, Julia Roberts, Tim Robbins, Kim Basinger, Lauren Bacall edo Tracy Ullman aktoreekin batera egin zuen lan. Agerraldi honi esker, Urrezko Globo Sarietarako izendapena lortu zuen, aktoresa onenaren kategorian.\nBere hurrengo lana 1995an burututako komedia izan zen, \"Grumpier Old Men\". Bertan, Ann-Margret, Walter Matthau eta Jack Lemmonen alboan egin zuen lan. Urte hartan Cecil B. DeMille saria jaso zuen, bere ibilbide profesinalaren errekonozimenduan.\n2001ean, \"Francesca e Nunziata\" eta 2004an, \"Peperoni ripieni e pesci in faccia\" produkzio italiarretan hartu zuen parte.\n2009an, produkzio estatubatuar berri batean azaldu zen, \"Nine\" pelikulan hain zuzen ere, Brodwayko musikalaren moldaketa zinematografikoan, Rod Marshall zuzendari zuela. Bertan, Daniel Day-Lewis, Penelope Cruz, Kate Hudson, Marion Cotillard eta Nicole Kidmanekin batera aritu zen. Filmaren protagonista taldea Aktoreen Sindikatuko Sarietarako izendatu izan zen eta Ninek izugarrizko arrakasta izan zuen kritiketan eta zinemetan."}
{"id": "23992", "revid": "96586", "url": "https://eu.wikipedia.org/wiki?curid=23992", "title": "Audrey Hepburn", "text": "Audrey Hepburn, jaiotzez Audrey Kathleen Ruston, (Brusela, 1929ko maiatzaren 4a - Tolochenaz, Suiza, 1993ko urtarrilaren 20a) Belgikan jaiotako eta Ingalaterran hezitako aktorea izan zen, Oscar sariaren irabazlea.\nBigarren Mundu Gerraren ondoren, Londresera joan zen, ballet ikastera. 1951n, filmetan agertzen hasi zen, etxera dirua eraman nahian. Dantzari profesionala izateko altuegia zenez, balletak Broadwayko \"Gigi\" antzezlanean lehen papera lortzeko balio zion. Sei hilabeteren buruan izar bihurtu zen. Horrek Gregory Peckekin batera \"Roman Holiday\" filmean protagonista izatea ahalbidetu zion. Hurrengo urteetan Hollywoodeko izarra bilakaturik, 50 eta 60ko hamarkadetako moda eta estilo ikurra ere bihurtu zen. 1967tik aurrera, haren agerraldiak urritu ziren, nahiz eta, noizbehinka, film arrakastatsu batean parte hartu, 1976ko \"Robin and Marian\" esaterako.\nBiografia.\nAudrey Kathleen Ruston Ixelles/Elsenen jaio zen, Brusela inguruko herrixka batean, Belgikan. Joseph Victor Anthony Ruston eta bere bigarren emaztea zen Ella van Heemstra baronesaren alaba bakarra izan zen. Ama, aristokrata herbeherearra, Surinameko gobernadorearen alaba zen. Artista izango zenaren aitak amonaren abizena erantsi zuen eta Hepburn-Ruston geratu zen horrela. Audreyk bi anaiaorde izan zituen amaren lehen ezkontzatik etorrita: Jonkheer Arnoud Roberto Alexander \u201cAlex\u201d Quarles van Ufford eta Jonkheer Ian Edgar Bruce Quarles van Ufford. Ella van Hemstra Eduardo III.a Ingalaterrakoaren eta James Hepburnen Bothwelleko kondearen ondorengoa zen eta, beraz, artista ere haien ondorengo zen. Bai aita eta baita ama ere, nazizaleen inguruan ibili ziren eta Faxisten Batasun Britainiarraren kide izan omen ziren 30eko hamarkadan.\nAudreyren aitak Britainia Handiko aseguru konpainia batean egin zuen lan eta familiak Brusela, Ingalaterra edo Herbehereetara bidaiatzeko aukera izan zuen. 1935 eta 1938 artean, Ingalaterrako Kenteko akademia pribatu batean ikasi zuen.\n1935ean, gurasoak dibortziatu egin ziren eta aita joan egin zen. Audreyk hura bere bizitzako traumarik handiena izan zela esan zuen. Denbora asko pasatu zen, Gurutze Gorriaren laguntzaz, aita Dublinen aurkitu zuen arte eta ez zuen harekiko harremana sekula gehiago galduko.\n1939an, ama eta bi senideordeekin aitonaren Arnhemeko etxera lekualdatu zen, Herbehereetara. Herbehereak armada naziari ihes egiteko leku egokia zela iritzi zuten. Hepburn Arnhemeko kontserbatoriora joan zen 1939 eta 1945 artean piano eta ballet klasikoa ikastera.\nBigarren Mundu Gerra.\n1940an, Alemaniak Herbehereak inbaditu zituen eta, arazoei ekiditeko, Audrey Hepburnek izena aldatu zuen: Edda van Heemstra izen-deiturak erabiltzen hasi zen eta bere eta bere amaren dokumentuak ere aldatu zituzten.\nEzin izan zion gerrari alde egin eta Belgikan nozitu zuen hasieran eta Herbehereetan gero. Ingeles jatorria ezkutatu nahian, Audreyren amak Edda Van Heemstra deitzen zion alabari eta nederlandera hitz egitera behartu zuen. Audreyk primeran hitz egiten zituen ingelesa, frantsesa, nederlandera edo italiera eta ez zitzaizkion arrotzak egiten alemana edo gazteleania. 1944an, dantzari ona zen eta, jasotzen zuen dirua, herbeheretar erresistentziari ematen zion.\nE egunean aliatuak Normandiara etorri zirenean, Herbeherean gauzak okerrera egin zuen. 1944ko neguan, alemaniarrek janaria eta erregaia konfiskatzen zien herritarrei. Ez jaki eta ez berorik, jendea gosez eta hotzez hiltzen ari zen. Hepburn eta beste askok tulipanekin egiten zuten irina, gaileta eta tartak egiteko. Aliatuek Arnhem bonbardatu zuten eta alemaniarrek amaren osaba eta lehengusu bat fusilatu zuten, erresistentziako kide zirela-eta. Anaia Ian ere harrapatu zuten eta kontzentrazio esparru batean egon behar izan zuen. Gosearen gose, anemiak heldu zion eta arnasteko arazoak izan zituen.\n1991n, Hepburnek horrela esan zuen:\nAnne Franken aipamena ere egiten du Audreyk:\nAzkenean, aliatuek askatu zuten herrialdea eta Hepburnek esne kondentsatu pakete oso bat irentsi zuela esan zuen elkarrizketa batean, azukre gehiegiak gaixotu zuelarik. Esperientzia txar haiek Audrey UNICEFi laguntzera bultzatuko zuen bizitza osoan.\nGerra ondorena.\n1945ean, gerra bukatu zenean, Arnhemeko kontserbatorioa utzi zuen eta Amsterdamera lekualdatu zen, Sonia Gaskellekin balleta ikastera.\n1948an, Londresera joan zen eta balleta ikasten jarraitu zuen, orain Marie Rambertekin. Neska garaia (1,67 m) eta oso liraina, karrera ederra izan zezakeelako ustea zegoen eta aurrera segitu zuen itxaropen horretan. Hala ere, familiaren egoera ekonomikoak ikasketak bertan behera uztera behartu zuten eta, diru faltan, antzezle lanari ekin zion, beti ere dantzariak baino hobeto irabazten zutela-eta.\n\"Dutch in Seven Lessons\", zazpi ikasgaitan banatutako film hezitzaile batekin hasi zen eta \"High Button Shoes\" eta \"Sauce Piquante\"ren ekoizpen musikaletan egin zuen lan gero.\nLehen filma \"One Wild Oat\" film ingelesa izan zen eta hotel bateko harreragilearen papera egin zuen. Beste lan txiki batzuk ere egin zituen: \"Young Wives' Tale\", \"Laughter in Paradise\", \"The Lavender Hill Mob\" edo \"Monte Carlo Baby\". \"Monte Carlo Baby\" grabatzen zuten bitartean, \"Broadway Gigi\" musikala egiteko deitu zioten. 1951ko azaroaren 24an estreinatu zuten eta Audreyk Theatre World Award irabazi zuen bere debutean. Hurrengo sei hilabetean musikal hartan segitu zuen lanean.\n\"Secret People\" uzab zeb bere lehen lan garrantzitsua eta dantzari ospetsu baten papera egin zuen. Berehala egin zen Audrey ospetsu eta lehen papera eman zioten Hollywooden, Gregory Pecken ondoan: William Wylerren \"Roman Holiday\" filma.\nRoman Holiday.\nEkoizleek Elizabeth Taylor nahi bazuten ere, William Wyler zuzendaria liluratuta zegoen Audreyrekin:\nGregory Peck izar ezaguna zen eta izena lehenengo jarri ohi zen horrelakoetan, baina aktoreak bi izenak maila berean jartzeko eskatu zuen eta Oscar Saria irabaziko zuela iragarri zuen. Lortutako arrakastarekin, 1953ko irailean, TIME aldizkariko azala izan zen.\n\"Roman Holiday\" grabatzen 4 hilabete eman ondoren, New Yorkera joan zen eta Gigi interpretatzen aritu zen Los Angeles eta San Franciscon. Paramounteko kontratuak 12 hilabeteko atsedena ematen zion pelikula batetik bestera eta antzerkirako erabili zuen denbora hori.\nUrte onak etorri ziren ondoren: \"Dos en la carretera\", \"C\u00f3mo robar un mill\u00f3n\", \"Una cara con \u00e1ngel\", \"My Fair Lady\" (1964) eta erabateko ospea eman zion papera: \"Breakfast at Tiffany's\" (1961) filmeko Holly Golightly.\nHala ere, bere ustez, paperik ederrena \"Historia de una monja\"n egindako Lucas mojarena izan zen. Benetako protagonista ezagutzeko aukera izan zuen eta antzekotasun handiak zeuden bien artean: belgikarrak, gerra nozitutakoak...\nHollywoodeko izar.\nHumphrey Bogart eta William Holdenekin lan egin zuen Billy Wilderren \"Sabrina\"n. Hubert de Givenchyrengana bidali zuten pelikularako jantziak erabakitzeko. \"Miss Hepburn\" zetorkiola jakin zuenean, Givenchyk Katharine Hepburn izango zela pentsatu zuen, ez Audrey. Hasieran uko egin zion, baina erabakia zuzendu zuen eta lagun minak izan ziren bizitza osoan. \"Sabrina\"n egindako lanak Oskar Sarirako izendapena ekarri zion, gero Grace Kellyren eskuetara joan bazen ere.\n1954an, eszenategian zen berriro, gero senarra izango zuen Mell Ferreren \"Ondine\" eginez eta bizitza osoan jarraituko zuen paper hori egiten. Urte horretan, Urrezko Globoa jaso zuen eta Oscar Saria ere bai \"Roman Holiday\" filmean egindako lanagatik. 6 aste geroago, Tony Saria jaso zuen \"Ondine\"gatik eta urte berean 3 sariak jasoko zituen artista gutxietako bat izan zen -Shirley Booth eta Ellen Burstyn izan ziren besteak-.\n50eko hamarkadaren erdialdean, Audrey Hollywoodeko izar zen eta, aldi berean, moda ikonoa. Estilo berezi eta elegante hark mirespen osoa zuen eta maitea bezain imitatua izan zen.\nHollywoodeko artista, Audreyren lankide izan ziren Humphrey Bogart (\"Sabrina\"), Fred Astaire (\"Una cara con \u00e1ngel\"), Maurice Chevalier eta Gary Cooper (\"Love in the afternoon\"), William Holden (\"Encuentro en Par\u00eds\"), George Peppard (\"Breakfast at Tiffany's\"), Cary Grant (\"Charade\"), Rex Harrison (\"My Fair Lady\"), Peter O'Toole (\"Como robar un mill\u00f3n\") eta Sean Connery (\"Robin and Marian\") eta kide horietako asko lagun min izan zituen.\n1957an, \"Una cara con \u00e1ngel\" egin zuen, Fred Astairerekin dantza egingo zuelarik. \"Historia de una monja\" egin zuen gero, bere paper dramatikoenetako batean eta Audreyk Oscar Sarirako izendapena jaso zuen.\nBreakfast at Tiffany's eta ondorena.\nHasieran Marilyn Monroerentzako pentsatuta bazegoen ere, 1961ean etorri zitzaion Holly Golightly papera egiteko aukera eta erabateko ikono bihurtu zen. Givenchyren jantzipean, bere bizitzako paperik nabarmenetakoa egin zuen. Truman Capote idazlea Marilynen lagun zen eta hau zuen buruan \"Breakfast at Tiffany's\" idatzi zuenean. Ezetza jaso zuenean, Audreyrengana jo zuten eta, neska \"formalagoa\" egiteaz gain, pertsonaia bisexuala heterosexual bihurtu zuten. Berriro etorri zitzaion Oscar Sarietarako izendapena, baina Sophia Lorenengana joan zen hau.\n1963an, berak ere \"Happy birthday to you\" abestu zion Kennedyri, aurreko urtean Marilyn Monroek egin zuen bezala, baina bizitza umila eta ezkutua izan zuen, Hollywoodeko izarrak ez bezala, etxeko baratzean lan eginez, UNICEFi lagunduz eta Afrikara ez gutxitan bidaiatuz.\n1963an, \"Charada\" egin zuen Cary Grantekin eta, gero, George Cukorren \"My Fair Lady\" etorri zen.\n1967an, noizean behingo agerpenak egin zituen soilik. \"Sola en la oscuridad\" (1967) filmean, gaizkileek jazartzen zuten itsua izan zen. 1976an, \"Robin y Marian\" egin zuen Sean Conneryrekin.\n1988an egin zuen azken papera, aingerua, Steven Spielbergen \"Always\" filmean izan zen.\n1989tik 1993ra arte, Audrey UNICEFekin aritu zen lanean eta asmo onen enbaxadore izan zen.\nBizitza pribatua.\nHepburn bi alditan ezkondu zen. Lehenengoa Mel Ferrerekin izan zen eta bien artean izandako semeak, Sean, Audrey Hepburn Childhood fundazioa kudeatzen du. Bigarren ezkontza Andrea Dottirekin izan zen eta mediku italiarrarekin beste seme bat izan zuen: Luca. Bi ezkontzak porrotean amaitu zuten eta Audreyk asko sufritu zuen horregatik. Azken urteetan, Robert herbeherearrarekin egon zen, laguntza humanitario eta egunero xumea elkarrekin dastatuz.\nUNICEF.\nHIESa, elikatze gabeziak eta umeei eragiten zien beste kalteak izan ziren bere helburu.\n1993an, heriotza hurbil zuen Somaliara azken bidaia egin zuenean. 1955az geroztik aritu zen lanean UNICEFekin eta, 2000n, inaguratu zuten berari dedikaturiko estatua bat New Yorkeko sedean.\nHeriotza eta ondorengoa.\nKoloneko kantzerrak hil zuen Tolochenazeko etxean, Suitzan, 1993ko urtarrilaren 20an.\nEz zuen sekula bitxi gehiegirik jantzi eta markaren irudi izateari ere uko egin zion, baina Tiffany bitxidendak eskaparatea eskaini zion \"Our Huckleberry friend\" ezarriz.\n2007an subastatu zuten \"Breakfast at Tiffany's\" egiterakoan soinean eraman zuen trajea eta 467.200 libera (700.500 euro inguru) ordaindu zituzten. Dirua Dominique Lapierre idazleak bultzatutako proiektu batera joan zen, Bengalan bi eskola egiteko helburuz."}
{"id": "23994", "revid": "336", "url": "https://eu.wikipedia.org/wiki?curid=23994", "title": "Olivia de Havilland", "text": "Olivia Mary de Havilland (Tokio, Japonia, 1916ko uztailaren 1a - Paris, 2020ko uztailaren 26a) Ameriketako Estatu Batuetako aktorea izan zen, Oscar sariaren irabazlea. Joan Fontaine aktorea du ahizpa gaztea, baina elkarren urrunketa ospetsua izan da.\nBi ahizpak Tokion jaio baziren ere, San Franciscora joan ziren Olivia de Havillandek bi urte zituela. 1935ean lehen filmean antzeztuta, berehala aktore entzutetsua bihurtu zen 1930eko hamarkadan ere, Errol Flynn izarrarekin batera hainbat filmetan agertu zelako. Hala ere, beti paper bertsuetan jokatzen zuen, estudioak behartuta. Urte batzuk lehenago Bette Davisek arrazoi berberarengatik Warner Bros epaiketara alferrik eraman bazuen ere, Olivia de Havillandek berriro ekin zion. Aldi horretan, epaileak, ordea, aktoreen alde ebatzi zuen, eta, hortik aurrera, estudioek ezin izan zuten aktoreen karreraren gainean nahi adinako kontrolik eduki. \n\"De Havilland\" izeneko lege horrek Hollywooden gainean oso eragin handia eta luzea izan zuen, eta azkenean, filmak ekoizteko eta banatzeko sistema irauli zuen."}
{"id": "23995", "revid": "336", "url": "https://eu.wikipedia.org/wiki?curid=23995", "title": "Joan Fontaine", "text": "Joan Fontaine, jatorrizko izenez Joan de Beauvoir de Havilland (1917ko urriaren 22, Tokio - 2013ko abenduaren 15a, Carmel-by-the-Sea, Kalifornia) Ameriketako Estatu Batuetako aktorea iza zen, Oscar sariaren irabazlea. Olivia de Havilland aktorea du ahizpa zaharra, baina elkarren urrunketa ospetsua izan zen.\nJaponian jaio baziren ere, gurasoen dibortzioak San Franciscora eraman zituen bi ahizpak. Amak Joani debekatu zion zineman sartzea, Oliviak haren baimena bazuen ere. Hori dela eta, ahizpa gazteak ezizena bilatu behar izan zuen: Joan Fontaine. RKO estudioetan hasi zen Joan zineman. Ginger Rogers gabeko Fred Astairen lehen filmean Joan Fontaine izan zuen lagun. Hala ere, film horrek ez hasierako gainontzekoek ere ez zioten arrakastarik eman Joan Fontaineri. Haren zortea biratu zen Alfred Hitchcocken lehen AEBetako filmarekin, \"Rebecca\" hain zuzen ere. Oscar saria, aldiz, Alfred Hitchcocken beste film bati esker lortu zuen, (\"Suspicion\"), 1941ean. Hurrengo urteetan melodrama arrakastatsu frankotan agertu zen. Nolanahi ere, 50eko hamarkadatik aurrera haren ospeak behera egin zuen."}
{"id": "23997", "revid": "336", "url": "https://eu.wikipedia.org/wiki?curid=23997", "title": "Gregory Peck", "text": "Eldred Gregory Peck (La Jolla, 1916ko apirilaren 5a - Torrance, 2003ko ekainaren 12a) Estatu Batuetako aktorea izan zen, Oscar sariaren irabazlea.\nBiografia.\nNew Yorkera antzerkia ikastera joanda, Broadwayen hasi zen lanean. Bigarren Mundu Gerran borrokatu ez zuenez (sorbaldan zauria zeukan eta), Hollywoodeko filmetan agertzeko aukera izan zuen. Haren lehen filma \"Days of Glory\" izan zen. Kritikak kritika, bost aldiz gizonezko aktore onenaren Oscar sarian izendapena jaso zuen, haietako lau doi-doi jarraian: \"The Keys of the Kingdom\" (1944), \"The Yearling\" (1946), \"Gentleman's Agreement\" (1947), eta \"Twelve O'Clock High\" (1949). Nolanahi ere, saria 1962an irabazi zuen, Harper Leeren eleberrian oinarritutako \"To Kill a Mockingbird\" filmarekin.\nOzenki mintzatzea gustukoa izanda, 1947an, Maccarthysmo garaian, Ez-Amerikar Ekintzen Komitearen kontra agertu zen. Vietnamgo Gerra ere gogor kritikatu zuen, semea borrokatzen ari zela."}
{"id": "23998", "revid": "336", "url": "https://eu.wikipedia.org/wiki?curid=23998", "title": "Despotismo", "text": "Despotismoa botere absolutua eta mugagabea duen pertsona edota talde batek gobernatzen dueneko sistema politikoari deritzo. Hitzak tiraniaren eta diktaduraren zentzuak ditu; hiritar guztiekiko kontrol absolutua duen gobernua.\nDespotismo ilustratua edo onbera, XVIII. mendean ezaguna izan zen gobernu mota, erlazionatutako terminoa da. Bertan, monarka absolutuek bere aginpidea erabiltzen zuten bere herrialdeetako gizartean eta politikan hainbat erreforma egiteko. Argien mendeak eragin handia izan zuen mugimendu honetan.\nHistoria.\nArgien mendeko despotismoa.\nEuropako estatu batzuetako errege absolutuek XVIII. mendearen erdialdean erabili zuten politika moldea da. Haren arabera, errege haiek Ilustrazioak zabalduriko iritzi politiko batzuk gauzatu nahi izan zituzten eta ministro ilustratuak aukeratu zituzten horretarako. Ilustrazioaren garaiko ideia demokraziazaleek filantropia mota berezi bat erakarri zuten Europako hainbat gortetara, baina erregearen ahalmenak batere murriztu gabe. \u00abDena herriarentzat baina herririk gabe\u00bb zen filosofia. Errege haiek hartu zituzten neurrien artetik hauek aipa daitezke: Aita Santuaren estatuari eta, beraz, atzerriko erresuma bati, hertsiki lotuak ziren erlijio ordenak kanporatzea (jesuitak bereziki); handikien pribilejioak murriztea; estatuen mendeko nazioen eskubideen aurkako erasoak (errege absolutuek, borboitarrek Euskal Herriari dagokionez, hasitako politikari jarraituz); administrazio publikoa zentralizatzea; hezkuntza eta irakaskuntza sustatzea (estatuen mendeko nazioetako hizkuntzak erabat bazterturik); justizia administrazioa eraberritzea (zigorren leuntzea eta tortura baztertzeko saioak) eta ekonomia sustatzea (Estatu banku nazionalak sortzea). Neurri hauek guztiak Erregimen Zaharraren azkena iragartzen zuten. Frederiko II.a Prusiakoa (1740-1786) izan zen despotismo ilustratua bideratu zuen lehen erregea eta hauek izan ziren errege ilustratu garrantzizkoenak: Josef II.a Austriakoa (1780-1790), Katalina II.a Errusiakoa (1763-1796), Gustavo III.a Suediakoa (1771-1792), Josef I.a Portugalgoa eta Pombal bere ministroa (1750-1777) eta Karlos III.a Espainiakoa (1759-1788). Frantziako Iraultzak (1789) ekarri zuen despotismo ilustratuaren azkena: Europako erregeek atzera jo zuten, Ilustrazioak zer ekar zezakeen konturatu zirenean eta Eliza katolikoarekin eta nobleekin bildu ziren burgesiaren eta herriaren oldarrei aurre egiteko. Despotismo molde honek ez zuen eragin berezirik izan Britainia Handian eta Frantzian. Ingalaterrako erregetza konstituzionala zen 1688az gero, eta, beraz, erregetza absolutuak ez zuen lekurik erregimen hartan. Frantziako aristokraziak, ordea, tinko eutsi zion sistema absolutuari, Ilustrazioaren eraginetik kanpo geratu ez bazen ere. Argien mendeko despotismoa Europa erdian, ekialdean eta Mediterraneo aldean errotu zen nagusiki, burgesia benetan sendotu gabe zegoen estatuetan, hain zuzen ere."}
{"id": "23999", "revid": "336", "url": "https://eu.wikipedia.org/wiki?curid=23999", "title": "Kleptokrazia", "text": "Kleptokrazia (grekoz, \"klepto\", \"kendu\" + \"krazia\", \"boterea\" = lapurren agintea) kapitalaren lapurretan oinarritutako boterearen ezarpena eta garapena da, korrupzioa instituzionalizatuz. Horrela, delituzko ekintza guztiak zigorgabe geratzen dira, botereko sektore guztiak ustelduta baitaude: justizia, legearen funtzionarioak eta sistema potiko eta ekonomiko osoak.\nTermino berria da eta gobernu bat ustela eta lapurra dela esateko erabiltzen da mespretxuz ."}
{"id": "24000", "revid": "119347", "url": "https://eu.wikipedia.org/wiki?curid=24000", "title": "Banana errepublika", "text": "Banana errepublika Hego Amerikako eta Erdialdeko Amerikako hainbat herrialde mespretxuz izendatzeko erabiltzen den terminoa da. Hala ere, kontzeptua zabaldu eta demokrazia eskaseko gobernu batek agindutako eta enpresa atzerritar edo multinazionalen eskaera zein interesei men egiten dien edozein herrialderi erreferentzia egiteko erabiltzen da.\nKontzeptuaren jatorria.\nBanana errepublika kontzeptua O. Henry umoregile estatubatuarrak sortu zuen, Hondurasi erreferentzia eginez. Erdialdeko Amerikako herrialde horretan, United Fruit Company eta Standard Fruit konpainiek bananaren ustiaketa kontrolatzen zuten, banana herrialdeko produkturik garrantzitsuena zelarik.\nHondurasko gobernuak bananaren ekoizpenaren gaineko zergak igotzea erabaki zuen. United Fruit konpainiak, horren aurrean, presidentearen aldaketa bultzatu zuen, praktikan Hondurasko agintea bere gain hartuz.\nBatzuen ustez, halaber, Jacobo Arbenz Guatemalako presidentearen aurkako estatu kolpea , 1954an, banana konpainiek bultzatu zuten. Susmo horren atzean, Arbenzek banana konpainien lurrak nazionalizatu izana dago."}
{"id": "24001", "revid": "336", "url": "https://eu.wikipedia.org/wiki?curid=24001", "title": "United Fruit Company", "text": "United Fruit Company (UFC) (1899-1970) fruta tropikalen (batez ere banana eta ananak) ekoizpenean eta salerosketan nabarmendu zen Amerikako Estatu Batuetako multinazional bat da. Erdialdeko Amerikan eta Karibean sail handiak zituen, eta han ezaguna zen \"Mam\u00e1 Yunay\" izenaz (\"mam\u00e1\" izenak \u00abama\u00bb esan nahi du gaztelaniaz, eta \"Yunay\", berriz, \"United\" hitzaren gaztelaniazko ahoskeratik dator).\nBotere izugarria zuen Erdialdeko Amerikako herrialdeetan. Izan ere, Ameriketako Estatu Batuetako gobernuaren laguntzarekin, sistema demokratikoak kentzea eta diktadura zapaltzaileak ezartzea bultzatzen zuen aurka egiten zioten herrialdeetan. Erregimen haiek banana errepublika izenaz izan dira ezagunak.\nLegez kanpoko hainbat ekintza egin ditu bere historian zehar, adibidez 1928an Kolonbian: lan baldintza hobeak eskatzen zituzten nekazarien protesten aurrean, konpainiak bertako agintariek manifestazioa tiroka zapaldu zezaten lortu zuen, eta manifestari asko hil zituzten.\nUnited Fruit Companyren boterea.\n1930ean, United Fruit Company iparramerikar enpresak 100 itsasontzi, 1600 milia burdinbide et zerbitzu telegrafikoak zituen. Hiru milioi hektarea plantazio zituen Costa Rican et Guatemalan. Bere kaiak zituen, hotelak eta bulegoak portu garrantzitsu guztietan. Hamarkadaka faktoriak eta langileentzako herriak eraiki zituen eta euren aginpidea Standard Oil petrolio konpainiarekin bakarrik alderatu zitekeen."}
{"id": "24002", "revid": "1545", "url": "https://eu.wikipedia.org/wiki?curid=24002", "title": "CIA", "text": "Inteligentzia Agentzia Zentrala (), ingelesezko CIA siglaz ezagunagoa, Ameriketako Estatu Batuetako Segurtasun Nazionalerako Sailarekin batera, Estatu Batuen interesentzat mehatxu izan daitekeen gobernu, korporazio edo gizabanakoen informazioaren bilketa, azterketa eta erabileraz arduratzen den AEBetako gobernuko erakundea da. Langleyn, Virginian, du egoitza nagusia."}
{"id": "24003", "revid": "98220", "url": "https://eu.wikipedia.org/wiki?curid=24003", "title": "Berlingo harresia", "text": "Berlingo harresia () hormigoi armatuzko hesi bat izan zen, Mendebaldeko Berlin Alemaniako Errepublika Federaletik (RFA) inguratu zuena 1961etik 1989ra, Ekialdeko Berlinetik eta Alemaniako Errepublika Demokratikotik (RDA) bereiziz. Berlingo Harresia 1961eko abuztuaren 13an hasi zen eraikitzen RDAko gobernua. Hormigoizko horma handietan zehar kokatutako zaintza-dorreak zituen, eremu zabal batekin batera (geroago \"heriotzaren zerrenda\" bezala ezagutzen zena). Lubaki horietan, ibilgailuen aurkako lubakiak, iltze-oheak eta beste defentsa batzuk zeuden. Harresiaren eraikuntzaren asmo nagusia Ekialdeko Alemaniako hiritarrei Mendebaldera ihes egitea eragoztea zen.\nBloke sobietarraren propagandak Harresia bere biztanleriaren babes gisa deskribatzen zuen, RDAn estatu komunista bat eraikitzeko \"herriaren borondatea eragozteko konspiratzen zuten elementu faxisten\" aurrean. Agintariek ofizialki aipatzen zuten Berlingo Harresia \"Babes Antifaxistako Harresia\" zela (. Mendebaldeko Berlingo gobernuak, batzuetan, \"Lotsaren Harresia\" bezala izendatzen zuen, Willy Brandt alkateak sortutako termino bat, harresiak ezartzen zuen mugitzeko askatasunaren murrizketari erreferentzia eginez. Ekialdeko eta Mendebaldeko Alemaniaren arteko muga mugatzen zuen Alemaniako barne-mugarekin (IGB) batera, Gerra Hotzaren garaian Mendebaldeko Blokea eta Ekialdeko Blokeko estatu satelite sobietarrak banatzen zituen Altzairuzko Oihala sinbolizatu zuen fisikoki.\nHarresia eraiki aurretik, ekialdeko 3,5 milioi alemaniarrek Ekialdeko Blokearen emigrazioaren murrizketak saihestu zituzten eta RDAtik desertatu zuten, askok Ekialdeko Berlindik Mendebaldeko Berlinerako muga zeharkatuz; handik Mendebaldeko Alemaniara eta Mendebaldeko Europako beste herrialde batzuetara bidaiatu zezaketen. 1961 eta 1989 artean, Harresiak mota honetako emigrazio ia guztiak eragotzi zituen. Aldi horretan, 100.000 pertsona baino gehiago saiatu ziren ihes egiten, eta 5.000 baino gehiago lortu zuten. Ekialdeko Alemaniako agintariek hildako kopurua 136 eta 200 artean dago, Berlinen eta inguruetan.\n1989an, Ekialdeko blokearen inguruko herrialdeetan izandako iraultzek \u2013 Polonian eta Hungarian bereziki \u2013 kate-erreakzioa eragin zuten Ekialdeko Alemanian. Bereziki, 1989ko abuztuko Picnic Paneuroparrak bilakaera baketsu bat jarri zuen martxan, eta, denbora horretan, neurri handi batean, Altzairuzko Oihala hautsi zen, Ekialdeko agintariei errepresio-politikak bertan behera uzteko presioa egin zitzaien, Berlingo Harresia erori zen eta, azkenik, Ekialdeko Blokea erori zen. Hainbat astetako istilu zibilen ondoren, Ekialdeko Alemaniako gobernuak 1989ko azaroaren 9an iragarri zuen RDAko herritar guztiek bisita zezaketela RFA eta Mendebaldeko Berlin. Ekialdeko alemaniar askok zeharkatu eta igo zuten Harresia, eta mendebaldeko alemanak batu zitzaizkien beste aldean, jai giroan. Hurrengo asteetan, oroitzapenen ehiztariak harresiaren zati batzuk erauzten joan ziren. Brandeburgoko Atea, Berlingo Harresitik metro gutxira, 1989ko abenduaren 22an ireki zen. Harresiaren eraispena 1990eko ekainaren 13an hasi zen ofizialki, eta 1994an amaitu. Berlingo Harresiaren erorketak alemaniarren bateratzerako bidea erraztu zuen, 1990eko urriaren 3an formalki gertatu zena.\nTestuinguru historikoa.\nAlemaniaren errenditzeak, 1945eko maiatzaren 7an, bukaera eman zion Bigarren Mundu Gerrari. 1946ko martxoaren 5ean, Fultungo hitzaldian, Winston Churchillek lehen aldiz erabili zuen \"Iron courtain\" esapidea. \u00abBehar-beharrezkoa da ingelesa hizkuntzatzat duten herrialde guztiak berehala bat egitea\u00bb. Bigarren Mundu Gerraren amaieratik urtebete igaro ez zela, bazterrak astindu zituen diskurtso horrek.\nGudan garaile, AEBak eta Sobietar Batasuna munduko potentzia ekonomiko eta militar nagusi bihurtu ziren. Ardatzeko potentziak garaitu ostean, bloke bakoitza bere sistema ezartzen saiatu zen herrialde askatu berrietan\nAlemania eta Berlin, okupazio indarren mende.\nAzkar asko azaleratu zen Alemanian Gerra Hotza, eta bi potentzien arteko norgehiagokaren lekuko bihurtu zen lurraldea. Alemania eta Berlin lau sektoretan banatu zituzten Amerikako Estatu Batuek, Erresuma Batuak, Frantziak eta Sobietar Batasunak. Sobietar zatia zen nabarmen handiena eta hiriko ekialdeko zati osoa hartzen zuen bere gain: Friedrichshain, K\u00f6penick, Lichtenberg, Mitte, Pankow, Prenzlauer Berg, Treptow eta Wei\u00dfensee. 1947. urtean, lehen hirurek beren kontrol eremuak ekonomikoki batu eta, 1948an, AEF sortu zen, demokrazia parlamentarioa eta liberalismo ekonomikoa zuena. Alde bakarreko dibisa erreforma ere gauzatu zuten: balio handiagoko markoa jaulki zuten, sobietar eremukoaren aldean.\n1948an, Sobietar Batasunaren eta aliatuen artean erabateko haustura izan zen. Presio neurri modura, sobietarrak ur eta lur sarbideak itxi eta Berlin bakartzen saiatu ziren. Horri aurka egiteko, \"Luftbrucke\" izenekoa (aire-zubia) sortu zuten mendebaldeko indarrek. Urtebeteko blokeo saioan, 300.000 hegaldik erregai eta elikagaiz hornitu zuten Berlin. Eraginkortasunik eza ikusirik, sobietarrek urtebete geroago blokeoa kendu eta mugak zehaztu zituzten. Handik gutxira sortu zen AED. Alemaniako muga ekialde eta mendebaldearen arteko banaketa lerroa zen. Sektoreen arteko mugak zabalik, beste aldera igarotzeko bide bakarra zen Berlin. Ehunka pertsona, estatu komunista utzi, eta mendebaldera igarotzen ziren egunero. 2,5 milioi alemaniar basa ziren ekialdetik mendebaldera 1949 eta 1961 artean.\n1952ko udaberritik aurrera, txarrantxarekin sendotu zuten muga. 1953an, etxegintza arloko langileek deitutako greba AEDko Gobernuaren aurkako matxinada bilakatu zen eta, 500 hiritan baino gehiagotan, manifestariak gogor zanpatu zituzten.\n1949 eta 1961 bitartean, hiru bat milioi pertsonak utzi zuten Berlingo AEDa, eta horietako 47.533k 1961eko abuztuko lehen bi asteetan, gainera. Horrez gain, poloniar eta txekiar askorentzat Mendebaldeko Berlin mendebalderanzko pasabide bilakatu zen. Horiek, gehienetan, lan munduan ondo trebaturiko gazteak izaten zirenez, AEDaren ekonomiarako mehatxu garbia ziren.\nHarresiaren eraikuntzaren aurretik, Mendebaldeko Berlingo Polizia Popularrak (Volkspolizei) \"Errepublikako babestuak\", susmagarriak eta kontrabandistak mendebaldera eramaten zituzten kale eta komunikabideak kontrolatzen zituen. Gainera, ekialdeko eta mendebaldeko berlindar askok merkatu beltzean erosten eta lan egiten zuten, betiko elikagaiak merkeago lortu nahirik. Ondorioz, mendebaldeko zatiaren ekonomia aurreikusia ahulduta ikusi zen.\nHarresiaren eraikuntza.\n1961eko udan, harresi bat eraikitzeko asmoei buruzko zurrumurruak entzuten hasi ziren, eta Walter Ulbricht AEDko Estatu Kontseiluko buruak prentsaurreko bat eman zuen. Bi hilabetera, lanak hasiak ziren eta kamioien zarata etengabea zen Berlin ekialdean. Sektoreen arteko muga itxi eta iheslarien fluxua geldiarazi zuten. Aliatuen erantzunaren zain egon ziren biztanle asko, baina ez zen ezer gertatu. 1961eko abuztuaren 12tik 13rako gauean, aldez aurreko abisurik gabe, harresi osoa eraiki zen, \"faxisten aurkako babes harresi\" bat zela argudiatuz. Polizia sozialistak gogorki babesten zuen zona bat soilik geratu zen eraiki gabe eta Mendebaldeko Berlinen sartu ahal izateko sarrerak Armada Popular Nazionaleko soldaduek itxi zituzten. Aurrena arantzadun alanbre bat jarri zuten, baina berehala benetako harresi bat altxa zen. Horrek hiria fisikoki banatu zuen; Mendebaldeko Berlin inguratzen zuenez, mendebaldeko sektoreak \"irla\" bat bilakatu ziren AEDren barnean.\nBerlingo alkate Willy Brandtek esan zuen arabera, Mendebaldeko Berlin \"AEDren saihetseko arantza\" zen, bere nazioaren bihotzean zegoen estatu atzerritar baten enklabe bat baitzen. Varsoviako ituneko gainontzeko estatu kideek bi Alemanien arteko lehia garaiko bi itun militar handien arteko lehiarekin parekatu zuten. AEDko buruzagiek harresiaren helburuetako bat emigrazioa eta \"garun ihesa\" saihestea zela onartu zuten.\nHarresiaren bizitzan zehar 5.000 ihesaldi zenbatu ziren Mendebaldeko Berlinera; 192 pertsona hil ziren tiroz zeharkatu nahi izatean eta beste 200 zaurituak izan ziren. Saiakera arrakastatsuen artean, 1964ko urriaren 3, 4 eta 5, mendebaldeko berlindar batzuek zulatutako 145 metroko tuneletik ihes egin zuten 57 pertsona. Porrotik entzutetsuena Peter Fechterrena izan zen. Bere lagun Helmut Kulbeikekin batera, harresia zeharkatzen saiatu zen, baina tiroz zauritua izan zen eta odolustuta hil zen mendebaldeko komunikabideen aurrean 1962ko abuztuaren 17an.\nBi zati alemaniarrak mugatzen zituen muga izatetik Europako Ekonomia Erkidegoaren (aurrerago Europar Batasuna bilakatu zena) eta Elkarren Laguntza Ekonomikorako Kontseiluaren, OTAN eta Varsoviako Itunaren, eta Gerra Hotzean aurka egiten ari ziren ideologia politikoen arteko muga izatera igaro zen. Berlingo harresiak, beraz, ekialdeko zatiko gobernuburuen mesede, langile eta atzerritar sozialisten ihes egitea saihestea izango zuen helburu, horiek isolatuz.\nHarresiaren garaia.\n1961etik 1989ra, 165 kilometroko harresiak Berlin bakartu eta Sobietar Batasunaren barruan kapitalismoaren uharte bilakatu zuen. Mundu bananduaren ikur bihurtu zen harresia. Muga itxi osteko hilabeteetan, jende asko saiatu zen beste aldera pasatzen. Bernauer Straben eraikinak mugaren erdian zeuden. Mendebaldera igarotzeko asmoz, leihoetatik salto egin zuen jende askok. Ihesaldien ondorioz, eraikinak hustu eta mendebaldeko leihoak itxi zituzten.\n1961: tentsio une gorena.\nCheckpoint Charlie kontrol pasabidean, giroa gori-gori izan zen 1961ean, tanke sobietarrak eta estatubatuarrak aurrez aurre. Funtzionario eta militarrek Berlin osoan libre mugitzeko eskubidearen gaineko akordioa urratu zuten sobietar soldaduek AEBetako militar bati muga gurutzatzea debekatu ziotenean, emaztearekin ekialdeko antzoki batera zihoala. 16 orduko tentsioaren ostean, tankeak erretiratu egin zituzten.\n1963 - 1989: tentsioa gutxitzen.\n1963an, J.F. Kennedyk Berlin bisitatu eta gutxira, AED eta AEF arteko lehen igarotze baimena sinatu zuten. Lehenengo egunean, milaka pertsonak zeharkatu zuten muga, eta behin betiko erregulazio bat eskatzen hasi ziren alde bateko zein besteko alemaniarrak. 1963tik 1966ra lehenengo baimen horretaz gain beste lau akordio egin ziren arren, mugako postuak bere horretan mantendu zituzten.\n1970ean, Mendebaldeko eta Ekialdeko Alemaniaren hurbilketa bat gertatu zen. Willy Brandt kantzilerrak Alemaniako Errepublika Demokratikoa bisitatu zuen, eta urteetako isiltasunak bide eman zion elkarrizketari: bi aldeek merkataritza harreman konplexu bat eratu zuten. Kantzilerrak \"Ostpolitik\" (Ekialdeko politika) bultzatu zuen, AED, Polonia eta Sobietar Batasunarekin harremanak hobetzeko.\n1987an, Mikhail Gorbatxoven gobernuak \"Perestroika\"ko erreforma ekonomikoak ezarri zituen. Sistema komunista berrantolatzea zuten helburu, komunismoa mantendu ahal izateko. Urte berean, agintari sobietarra gogoan, Ronald Reaganek hau esan zuen: \u00abGorbatxov jauna, bota ezazu harresi hau\u00bb.\n1989 - 1991: harresiaren gainbehera.\n1989ko maiatzean, Hungaria eta Austria arteko mugan txarrantxa kentzen hasi ziren. 13.000 pertsona baino gehiago mugitu ziren mugaldera irailean. Erregimen komunistaren kontrako protestak areagotu egin ziren Harresiaren azken hilabeteetan. Leipzigen, harresia jausi baino hilabete lehenago, 70.000 pertsonak segurtasun indarrei desafio egin zieten. \"Wir sind das Volk\" (\"Gu herria gara\") lelopean diktadurari beldurra galdu ziotela erakutsi zuten.\nHerriaren barne presioari aurre egin ezinik, aste batzuk geroago, muga zabaldu beste aukerarik ez zuen izan Alemaniako Errepublika Demokratikoak. 1989ko abuztuaren 23an, Hungariak Austriarekiko mugan zituen debekuak altxa zituen eta irailean 13.000 ekialdeko alemaniarrek Hungariara emigratu zuten. 1989an AEDko gobernuaren aurkako manifestazioak hasi ziren. Erich Honecker buruzagiak urriaren 18an kargua utzi zuen eta Egon Krenzek ordezkatu zuen.\nAzaroaren 9an gobernuak ekialdeko alemaniarrei bidaiatzeko debekuak arindu zituen. Gaizki ulertu baten ondoren, G\u00fcnter Schabowskik debeku guztiak erretiratuak izan zirela esan zuen prentsaren aurrean eta ehunka pertsona harresira joan ziren segituan, non zaindariek ateak ireki zituzten igarobidea ahalbidetuz. Bertan zeuden soldaduek ez zeukaten horren berririk, baina hiritarren presiopean ateak ireki zituzten. Gainera, hiritar askok gaua kalean pasa zuten azaroaren 10eko goizean harresiaren irekitzera ikusi ahal izateko. Gau hartako euforiaren eraginez mendebaldeko berlindar asko harresira igo ziren, inguruko tabernek garagardoak dohainik eskaintzen zituzten, ezezagunen arteko besarkadak egon ziren...\nAlemania hurrengo urtean batu zen eta AED ohia Europar Batasuneko kide izatera pasa zen.\nAlemaniaren bateratzea.\nHarresia jausi eta 11 hilabete itxaron behar izan zuten alemaniarrek estatua bateratu arte, 1990eko udan. Irailean \"2+4 agiriak\" sinatu zituzten Amerikako Estatu Batuek, Frantziak, Erresuma Batuak eta Sobietar Batasunak, bi Alemaniekin batera, eta estatu berriko mugak finkatu. Urriaren 3an sartu zen indarrean Bateratze Ituna. Ekialdeko eta mendebaldeko eremu izandakoen artean alde handia dago oraindik."}
{"id": "24004", "revid": "90204", "url": "https://eu.wikipedia.org/wiki?curid=24004", "title": "Julio Cort\u00e1zar", "text": "Julio Florencio Cort\u00e1zar Descotte (Ixelles, Brusela, Belgika, 1914ko abuztuaren 26an - Paris, 1984ko otsailaren 12a) argentinar idazlea izan zen, naziotasunari uko egin ziona diktadura militarra zela-eta. Amerikako gaztelaniazko idazlerik famatuenetakoa da. \"Grand\u00edsimo Cronopio\" ezizena eman zitzaion, bere pertsonaia baten izena zela eta. Istorio laburrak edo ipuinak landu zituen batez ere, hala nola \"Bestiario\" edo \"Final de juego\". Bere libururik ezagunena \"Rayuela\" eleberria da.\nBizitza.\nBruselan jaio zen, 1914ko abuztuaren 26an, haren aita, Julio Jos\u00e9 Cort\u00e1zar, Argentinako Gobernuak Belgikan zuen enbaxadako funtzionarioa baitzen. Lehen Mundu Gerran familia Suitzan babestu zen, eta Bartzelonan geroago. 1918an Buenos Airesera itzuli ziren. Han egin zituen ikasketak, eta 1932an irakasle titulua lortu zuen. Ondoren, eskola maisua izan zen Buenos Airesko probintziako zenbait herritan, hala nola Bol\u00edvar eta Chivilcoyn. Poesia idazten hasi zen, \"Julio Denis\" izenordea hartuta, eta 1938an \"Presencias\" soneto bilduma argitaratu zuen.\n1944an Mendozara aldatu zen, eta literatura eskolak ematen hasi zen Cuyoko Unibertsitatean. Baina 1946an Juan Domingo Per\u00f3nek presidentetzarako hauteskundeak irabazi ostean, irakasle postua utzi zuen. Garai hartan bere lehen ipuinak idazten hasi zen, Jorge Luis Borges maisutzat eta ardaztzat zuen Buenos Airesko literatura ingurunean. Izan ere, Borgesek, errealismo erromantikoa baztertuta, ateak zabaldu baitzizkion fikzio fantastikoari. 1949an prosan idatzitako poema bat ere argitaratu zuen, \"Los reyes\", minotauroren mitoari buruzko aldaera. 1951n, berriz, bere lehenengo kontakizun liburua kaleratu zuen, \"Bestiario\" (1951), elementu irrazionalez betetako mundu bat aurkeztuz hizkuntza argi eta eutsi baten bidez.\nUrte hartan bertan, Frantziako gobernuaren beka bati esker, Parisa joan zen, bai peronismoaren ezinikusiak bultzatuta, bai mugak gainditu beharrak akuilatua. Frantziako hiriburuan bizi izan zen aurrerantzean, eta UNESCOren itzultzaile lan egin zuen. Edgar Allan Poe eta Marguerite Yourcenar-en lanak itzuli zituen, besteak beste, maisutasunez itzuli ere. Haren obraren parte bat argitaratuta bazegoen ere Buenos Airesen, Parisko aldian hasi zen haren ospea nazioartera zabaltzen.\nAktibismo politikoagatik ere nabarmendu zen Cort\u00e1zar. Kuban iraultzaileak nagusitu zirenean, bidaia egin zuen Habanara, Fidel Castrok gonbidatuta, eta iraultzaren aldezle eta zabaltzaile izan zen harrezkero, iraultzaren aldeko saiakerak eta artikuluak idatziz eta hitzaldiak eginez. Nikaraguan ere izan zen, Fronte Sandinistak aginpidea lortu zuenean, eta han bizitakoaren berri emanez idatzi zuen \"Nicaragua tan violentamente dulce\" (1984).\nLiteratura ibilbidea.\nCort\u00e1zarren fantasiaren ikuspegian nabarmena da bere maisu handi Poeren eragina, baina haren literaturaren handitasuna hizkuntzaren erabileran datza; alegia, idazlea pertsonaien hizketa moduan eta esaldi eginen eta modismoen erabilera inoiz isekazkoan oinarritutako sedukzio estrategia batez baliatu zen. Cort\u00e1zarrek Argentinako erdiko klaseko jendearen hizketa modua birsortu zuen, beste batzuek auzo pobreetakoa birsortu zuten bezala. Hori zuen fantasia egunerokotasunean tartekatzeko modua, bilbearen ifrentzuan dauden errealitateetara ihes egin nahiz bezala.\nCort\u00e1zarren lanek Frantziako surrealismoaren eragin handia dutela esan ohi da. Haren ipuinek bi espazio paralelo aurkezten dituzte: kontakizunean gertatzen diren gauzen bertsio errealista naturala erakusten du batean, eta gertakari horien berorien bertsio naturaz gaindikoa bestean. Ezaugarri horiek berak aurki daitezke haren ipuin liburuetan: \"Historias de Cronopios y de Famas\" (1962), Buenos Aires karikaturizatu bati buruzko oharren eta inprobisazioen bilduma umoretsu bezain samurra, \"Las armas secretas\" (1964) eta \"Octaedro\" (1974).\nBaina behin betiko ospea eleberri batek eman zion, haren maisulantzat hartzen dena: 1963an argitaratutako \"Rayuela\", esperimentala hizkuntzari dagokionez, eta Paris zein Buenos Airesen girotua. Liburu horretan, munduari buruzko ikuspegi zatikatua eta anbiguoa, batetik, eta argentinar emigranteen eta frantsesen arteko kontrapuntua, bestetik, halako friso polifazetiko batean elkartzen dira. Liburua abentura espiritual zoragarria da eta hitzaurrean idazleak irakurlea gonbidatzen du kontakizunaren prozesuan parte hartzera, kontakizunaren materia ordenatzeko modu desberdinak iradokiz. Errealitateari antz emateko eta gauzak adierazteko formula desberdinak proposatzen dituen liburua da eta, argitaratu zenean, kritikaren goraipamen eta laudoriozko hitzen artean, baina baita eztabaida handien artean ere, Carlos Fuentes mexikar idazleak liburua Pandoraren kutxarekin konparatu zuen. \"Rayuela\", eztabaida handiak piztu bazituen ere Latinoamerikan, abangoardiaren eta modernotasunaren ordezkari nagusi bilakatu da.\nAhalegin berritzaile horren bidetik, \"62, Modelo para armar\" (1968) idatzi zuen gero. \"La vuelta al dia en ochenta mundos\" (1967) eta \"Ultimo round\" (1969) lanetan collage teknikaz baliatu zen eta egunkari zatiak, iruzkinak, prosa eta poesia nahastuta erabili zituen, generoen muga ortodoxoak hausteko ahaleginean. Geroko lanen artean aipagarriak ditu, besteak beste, eleberri bat, \"Libro de Manuel\" (1973), ipuin bildumak, \"Octaedro\" (1974), \"Alguien que anda por ahi\" (1977), \"Un tal Lucas\" (1979) -denetan autobiografikoena- eta bidaia liburu berezi bat, \"Les Autonautes de la cosmoroute\" (1982). Azken hau Carol Dunlop, hirugarren emaztearekin batera idatzi zuen.\nJulio Cort\u00e1zarrentzat kontakizunaren legeak haustea ez zen lizentzia hutsa, idazteko modu bat baizik. \"Libro de Manuel\"-en muturreraino eraman zuen lege hauste hori, bere konpromiso politikoa eta ezkerreko ideologia agerian uzteaz gainera. Azken batean, Cort\u00e1zarren kontakizun guztiak eguneroko errealitatearen islaren eta ikerketa metafisikoaren artean oreka lortu nahiaren inguruan mamitu ziren, eta horrek ateak zabalik uzten zituen liburuak era desberdinetan interpretatzeko.\n1983ko bukaeran bidaia egin zuen Buenos Airesera, eta oso harrera beroa egin zioten. Handik gutxira, 1984ko otsailaren 12an, Parisen hil zen, leuzemiak jota.\nIdazlanak.\nIdazlan nagusien zerrenda."}
{"id": "24006", "revid": "56334", "url": "https://eu.wikipedia.org/wiki?curid=24006", "title": "Siemens (unitatea)", "text": "Siemens konduktantzia elektrikorako Nazioarteko Unitate Sistemako unitatea da. Eratorria da.\nIzena Ernst Werner von Siemens alemaniar asmagilearen omenez aukeratu zen.\nOhmaren (formula_1) alderantzizko unitatea da, horregatik batzuetan \"mho\" (formula_2) ere deitua izaten da:\nformula_3"}
{"id": "24012", "revid": "418", "url": "https://eu.wikipedia.org/wiki?curid=24012", "title": "Kandel", "text": ""}
{"id": "24013", "revid": "336", "url": "https://eu.wikipedia.org/wiki?curid=24013", "title": "Eric Hobsbawm", "text": "Dr Eric John Blair Hobsbawm (1917ko ekainaren 9a - 2012ko urriaren 1a) Ingalaterrako historialari eta idazle marxista izan zen. Historialari eta intelektual britaniar marxisten artean, Hobsbawm zen irakurle, eragin eta errespetu gehien eta handiena zituena.\nAlexandrian jaio bazen ere, Vienan eta Berlinen hazi zen, harik eta bere familia ihesean Londresa joan arte 1933an, Hitlerrek boterea eskuratu zuenean. Ingalaterran, Cambridgeko Unibertsitatean ikasi zuen.\nHobsbawm Britania Handiako Alderdi Komunistaren kidea izan zen denbora luzean, baita Alderdi Komunistako Historialarien Taldekoa ere. Hogei liburutik gora idatzi bazituen ere, batik bat ezaguna da Frantziako Iraultzatik Sobiet Batasuna desagertu bitarteko historia lau liburukoagatik (\"The Age of Revolution\", \"The Age of Capital\", \"The Age of Empire\", \"The Age of Extremes\"). Niall Ferguson historialariak esan zuen laukote hori abiapunturik hoberena zela historia garaikidea ezagutu nahi dutenentzat.\nHobsbawmen auzi kutunenetakoa tradizioaren garapena zen. Nazio-estatuaren inguruan tradizioen eraketa aztertu zuen bere lanetan. Haren ustetan, tradizio franko asmatzen dute nazioko goi-mailakoek nazioaren garrantzia eta izatea bera justifikatzeko."}
{"id": "24014", "revid": "65203", "url": "https://eu.wikipedia.org/wiki?curid=24014", "title": "Robert Fisk", "text": "Robert Fisk (Maidstone, 1946ko uztailaren 12a - Dublin, Irlanda, 2020ko urriaren 30a) britainiar kazetaria izan zen, \"The Independent\" egunkari britainiarren Ekialde Hurbilako berriemailea.\n\"New York Times\" AEBetako egunkariak Ingalaterrako atzerriko berriemailerik entzutetsuena deitu zion. Izan ere 30 urtez aritu zen nazioarteko sailean: 1971tik 1975ra Ipar Irlandan, 1974an Portugalgo Krabelinen Iraultzan, 1975etik 1990ra Libanoko Gerra Zibila, (eta horren barnean 1979an Irango Iraultza, 1980 eta 1988 arteko Iran-Irakeko gerra, 1991ko Golkoko Gerra eta 2003ko Irakeko inbasioa). Munduko atzerriko berriemailerik sarituena izan zen. Arabiera jariotasunez hitz eginda, Osama bin Laden elkarrizketatu duen Mendebaldeko kazetari bakanetakoa izan zen."}
{"id": "24015", "revid": "46380", "url": "https://eu.wikipedia.org/wiki?curid=24015", "title": "Javier Ortiz", "text": "Javier Ortiz Est\u00e9vez (Donostia, 1948ko urtarrilaren 24a - Madril, 2009ko apirilaren 28a) Donostiako kazetaria izan zen.\nFrankismoaren garaian, hemezortzi urte zituela hasi zen kazetaritzan, isilpeko argitalpenetan. Horren eta bere militantzia politikoaren kariaz (ETA Berriko kide izan zen) hainbatetan atxiloturik, Frantziara erbesteratu zen. Franco hil ostean itzuli zen, eta \"Saida\" izeneko aldizkari errepublikazalea sortu zuen. Behin baino gehiagotan aldizkaria bahiturik suertatu zen, baita langileak atxilotuta ere.\n1985ean \"Mar\" izeneko aldizkariko erredaktore-buru jardun zuen. Horren ondoren, 1989an Pedro J. Ram\u00edrezek El Mundo egunkari espainiarrean lan egiteko aukera luzatu zion, GAL auzia ikertzeko. Erredaktore-burua, EAEko erredakzioko fundatzailea, Iritzi saileko burua eta zuzendariordea izan zen hedabide horretan. Kazetariak eta hedabideak kontrako iritzi politikoak izanda, 2002tik aurrera astean bitan zutabea baino ez zuen idatzi. Egunkari horretan 2007 arte jarraitu zuen. Izan ere, irailaren 17an blogean Javier Ortizek berak jakinarazi zuen bezala, P\u00fablico egunkarian zutabea idatziko zuen egunero. Halaber, Radio Euskadi eta ETBn iruzkingilea zen."}
{"id": "24016", "revid": "336", "url": "https://eu.wikipedia.org/wiki?curid=24016", "title": "Ra\u00fal Castro", "text": "Ra\u00fal Modesto Castro Ruz (Biran, Mayari, Kuba, 1931ko ekainaren 3a - ), Kubako presidentea izan zen eta Fidel Castroren anaia gazteena da.\n1953ko uztailaren 26an bere anaia Fidelek Abel Santamar\u00edarekin batera Moncada kuartelaren erasoa zuzentzen zuen bitartean beste ekintzaile batzuekin batera Santiago de Cubako Justizia Jauregia bereganatu zuen. Gaur egun Kubako Alderdi Komunistaren (PCC) Komite Zentraleko Bigarren Idazkaria da.\n2008ko otsailaren 24tik Kubako presidentea da, Herri Boterearen Biltzar Nazionalak aukeratuta. Fidel Castro aurreko presidentearen osasun arazoak zirela eta, Raul hautatu zuten azkenean."}
{"id": "24017", "revid": "6327", "url": "https://eu.wikipedia.org/wiki?curid=24017", "title": "Ra\u00fal Castro Ruz", "text": ""}
{"id": "24018", "revid": "6327", "url": "https://eu.wikipedia.org/wiki?curid=24018", "title": "Raul Castro Ruz", "text": ""}
{"id": "24020", "revid": "219", "url": "https://eu.wikipedia.org/wiki?curid=24020", "title": "Ozeano Pazifiko", "text": ""}
{"id": "24021", "revid": "448", "url": "https://eu.wikipedia.org/wiki?curid=24021", "title": "Literatura amerikar", "text": ""}
{"id": "24023", "revid": "336", "url": "https://eu.wikipedia.org/wiki?curid=24023", "title": "Knesset", "text": "Knesset (hebreeraz: \u05d4\u05b7\u05db\u05b0\u05bc\u05e0\u05b6\u05e1\u05b6\u05ea, ahoskatua, \"batzarra\") Israelgo Parlamentua da. Jerusalemen du egoitza.\nIsraelgo gobernuaren adar legegile bezala, Knesseten ardura da legeak onartzea, Lehen Ministroa hautatzea (nahiz eta ofizialki Presidenteak hautatu) eta gobernuaren lana ikuskatzea. Halaber, Estatuko Presidentea kargutik kentzeko eta hauteskundeetara deitzeko boterea dauka\nLau urte oro (edo lehenago) 18 urte baino gehiago dituzten Israelgo herritarrek Knessetko 120 kideak hautatzen dituzte. Knessetko gehiengoak Israelgo Gobernuaren osaketa oniritzi behar du."}
{"id": "24024", "revid": "96586", "url": "https://eu.wikipedia.org/wiki?curid=24024", "title": "Jeremy Brett", "text": "Peter Jeremy William Huggins (1933ko azaroaren 3a - 1995eko irailaren 12a) ingeles aktore bat izan zen. Nagusiki, \"The Adventures of Sherlock Holmes\" telesailean Sherlock Holmes detektibea antzeztagatik ospetsua da.\nBiografia.\n1933ko azaroaren 3an jaio zen Berkswell Grangen, Warwickshiren (Ingalaterra). Bere aita Henry William Huggins koronela zen eta bere ama Elizabeth Edith Cadbury (Butler) Huggins, Cadbury familiakoa, bere txokolateagatik famtua. Hiru anaia zituen: John (apaiza), Michael (margolaria) eta Patrick (baserritarra).\nAnimaliak asko maite zituen eta horregatik bere maskoten artean astoak, poniak eta txakurrak zituen. Hasieran bere heziketan etxean egin zuen, non dislexia zeukala ikusi baitzuten. Gero Abberley Hall eskolara joan zen eta ondoren Eton eskolara. Etonen amaitu eta gero \"Central School of Speech and Drama\" (Ahoskera eta Drama Eskola Zentrala). Han zegoela bere abizena aldatu zuen eta Brett hartu. Eskolako honetako irakasle batek esan zion txarto ahoskatzen zuela eta hori konpontzeko Jeremy Brettek R eta S hobeto ahoskatzeko mihian ebakuntza bat egitea erabaki zuen.\n1954an Jeremyk Cassioren papera antzeztu zuen \"Othello\" antzezlanean, Manchesterreko eszenatoki batean, eta urte eta erdi ondoren \"Julio Cesar\" antzezlaneko Marko Antonio eta \"Ricardo II.a\" antzezlaneko Aumerleko Dukea bezalako paperak zituen. 1955ean King Vidor zuzendariak hartu zuen \"War and peace\" filman parte hartzeko, non Audrey Hepburn eta Henry Fonda pertsonaia nagusiak baitziren.\nRaymond Massey aktorearen alabarekin eskondu zen, Anna Masseyrekin, 1958ko maiatzaren 24an, eta hurrengo urtean seme bat eduki zuten, David.\n\"The Very Edge\" filman parte hartu zuen eta James Bond papera lortzeko entzunaldira aurkeztu zen Sean Conneryk pertsonaia utzi zuenean baina ez zuten hartu. Gainera urte berean, 'Etorkizun handiko aktorea' izendatu zuten \"Daily Mirror\" aldizkarian.\nBeranduago, \"My Fair Lady\" musikalean parte hartu zuen Rex Harrison, Stanley Holloway eta Audrey Hepburnekin batera. \"My Fair Lady\" eta gero, Brettek \"The Deputy\" antzezlanan parte hartu zuen \"Padre Riccardo Fontana\" pertsonaiaren paperean.\n1981ean, lehenengo kontaktua eduki zuen Sherlock Holmesekin, Watson doktorea antzeztuz \"The Crucifer of Blood\" lanean.\nSherlock Holmes pertsonaiaren paperean.\n1982ko otsailean, bere lagun eta kide Robert Stephensen aholkua alde batera utziz, Sherlock Holmesen papera egin zuena \"The Private Life of Sherlock Holmes\" filman, Jeremy Brettek detektibe famatuaren papera egitea onartu zuen Granada estudioen \"The adventures of Sherlock Holmes\" telesailerako. Jeremy Brett Sherlock Holmesen paperean betean sartu zen xehetasun guztiak kontuan edukiz eta, gainera, grabaketa guztietan beti eramaten zuen Canonaren kopia bat.\nBere esku zegoen guztia egin zuen Sherlock Holmes bezala izateko: pisua galdu zuen, ilea luzeago utzi zuen, pipan erretzen ikasi eta bere eskuineko eskua erabiltzera behartu zuen bere burua, izan ere ezkertia baitzen.\nTelesaileko lehen atala filmatzen \"The Solitary Cyclist\" izan zen, gero \"The Speckled Band\", \"The Naval Treaty\", \"A Scandal in Bohemia\" (telebistan emandako lehen atala), \"The Dancing Men\", \"The Crooked Man\" eta \"The Blue Carbuncle\".\nLehenengo atala 1984ko apirilaren 24an eman zen \"TVTimes Magazine\"an, pertsonaien eta aktoreen (Jeremy Brett eta David Burke, Watson doktorearen papera egiten zuena) aurkezpenaren ondoren.\n\"The Adventures of Sherlock Holmes\" telesaila grabatu ondoren, Jeremy Brett Ameriketara joan zen \"Florence Nightingale\" telebista-filmean eta \"Deceptions\" mini-telesailean parte hartzeko.\nZoritxarrez, Jeremy Bretten Sherlock Holmesekiko obsesioa bere osasunean nabaritzen hasi zen eta bazirudien depresio handi batean murgilduta zegoela. Gidoiko testuak ikastea eta kopiatzea lan handia zen berarentzat, dislexia zuelako, baina lortu egin zuen.\n\"The Adventures of Sherlock Holmes\" telesaileko hurrengo denboraldiak \"The Copper Beeches\", \"The Greek Interpreter\", \"The Norwood Builder\", \"The Resident Patient\", \"The Red-Headed League\" eta \"The Final Problem\" atalak zituen, azkena agian famatuena da bertan bere etsai Moriarty Profesorearen kontra borrokatzen delako.\n1985eko uztailaren 4an, Jeremy Bretten emaztea minbiziaz hil zen Massachusettseko Ospitale Jeneralean eta Jeremy Brett lur jota geratu zen.\nUrte bereko irailean Sherlock Holmesen telesaileko hirugarren denboraldia grabatzen hasi zen, baina honetan Watson doktorearen papera libre geratu zen David Burkek papera utzi zuelako familia eta lan arrazoiengatik. Bere ordez, Edward Hardwickek hartu zuen Watson doktorearen papera. Edward Sir Cedric Hardwicke aktorearen semea zen.\nDenboraldi berri honetan, \"The Return of Sherlock Holmes\", Sherlock Holmesen berragerpenarekin hasten da \"The Empty House\" atalarekin, gainerako atalak hauek dira: \"The Abbey Grange\", \"The Musgrave Ritual\", \"The Second Stain\", \"The Man with the Twisted Lip\", \"The Priory School\", \"The Six Napoleons\", \"Los Casos de Sherlock Holmes\", hurrengo episodioak zituen: \"The Devil's Foot\", \"Silver Blaze\", \"Wisteria Lodge\" eta \"The Bruce-Partington Plans\".\nBitartean, Jeremy Bretten osasun mentala txarrera zihoan eta bere familia eta lagunak \"Maudsley Psychiatric Hospital\" edo \"Greyshott Health\"ean tratua izatearen beldur ziren, eta azkenean bere emazte ohiak, Anna Masseyek, \"Londresko Chelsea eta Westminsterreko Ospitale\"ko psikiatra batek ikustea gomendatu zion. Jeremy Brett depresio maniakoa jasaten ari zen eta bere emozioak kontrolatzeko Litioa preskribitu zioten. Ospitaletik ateratzerakoan Edward Hardwickek bere etxera eraman zuen.\nBi hilabete geroago, Jeremy Brett eta Edward Hardwicke \"El Signo de los Cuatro\" episodioan lan egiten hasi ziren, Sherlock Holmesen bi orduko kapitula zena eta Gabonetako oporretan eman zena. Hurrengo istorioa El Perro de los Baskerville izan zen, baina ez zituen izan kritika onak; hala ere, Granada estudioak pelikula hauek egiten jarraitu zuen nahiz eta gustukoak ez izan, Sir Arthur Conan Doyleen liburuetako pertsonaiak aldatuz eta akats txikiekin. \"El Vampiro de Sussex\" \"El \u00daltimo Vampiro\" bezala grabatu zen eta \"Charles Augustus Milverton\" \"The Master Blackmailer\" (\"El Maestro Chantajista\", \"Charles Augustus Milverton\" bezala itzulita Espainian) bezala. Baina Jeremy Brettentzat iraingarriena izan zen Sir Arthur Conan Doylen alabaren, Dame Jean Doyle, erreakzioa Granada estudioek \"El Arist\u00f3crata Solter\u00f3n\" pelikulari egin ziotena ikusi zuenean, izan ere ez zitzaion gustatu.\nJeremy Brettek pisua irabazten jarraitu zuen tratamendu medikuagatik, baina kritikoak eta fan-ak ez zuten honen berri eta ez zeuden ados bere itxurarekin.\n1991ean, \"The Case-Book of Sherlock Holmes\" grabatu zen \"The Disappearance of Lady Frances Carfax\", \"The Problem of Thor Bridge\", \"The Boscombe Valley Mystery\", \"The Illustrious Client\", \"Shoscombe Old Place\" eta \"The Creeping Man\" atalez osatuta.\n1993an, \"The Memoirs of Sherlock Holmes\" grabatu zen \"The Three Gables\", \"The Dying Detective\", \"The Golden Pince-Nez\", \"The Red Circle\", \"The Mazarin Stone\" eta \"The Cardboard Box\", azken honetan Jeremy Bretten osasuna huts egiten hasi zen, depresio maniakoa eta \"Emphysema\" zeukan eta.\nBere birikietako X izpiak erakutsi zizkiotenean asko beldurtu egin zen eta bere 58. urtebetetzean bere osasunak berriro txarrera egin zuen eta bihotzeko bat izan zuela jakinarazi zioten, gaztaroko gaixotasun baten ondorioz. Horren ondorioz, Jeremy Brett jakinarazi zuen ez zuela berriz Sherlock Holmesen papera beteko, izan ere konturatu egin baitzen gehiegi izan zela berarentzat.\n1995ean, Jeremy Brettek irrati-saio bat egin zuen, \"La Buena Causa de esta Semana\", non zituen arazoez hitz egin baitzuen. Bere osasunak txarrera egiten jarraitu zuen eta 1995eko udan arnas egiteko arazoak izan zituen.\nTamalez, 1995eko irailaren 11ko goizaldean Jeremy Brett bihotzekoak jota hil zen."}
{"id": "24032", "revid": "499", "url": "https://eu.wikipedia.org/wiki?curid=24032", "title": "Benezuela", "text": ""}
{"id": "24034", "revid": "329", "url": "https://eu.wikipedia.org/wiki?curid=24034", "title": "San Bizente eta Granadiarrak", "text": ""}
{"id": "24035", "revid": "588", "url": "https://eu.wikipedia.org/wiki?curid=24035", "title": "Arjelia", "text": ""}
{"id": "24045", "revid": "1982", "url": "https://eu.wikipedia.org/wiki?curid=24045", "title": "Falkland-Malvinak", "text": ""}
{"id": "24046", "revid": "1982", "url": "https://eu.wikipedia.org/wiki?curid=24046", "title": "Malbinak", "text": ""}
{"id": "24051", "revid": "329", "url": "https://eu.wikipedia.org/wiki?curid=24051", "title": "Batikano", "text": ""}
{"id": "24052", "revid": "6327", "url": "https://eu.wikipedia.org/wiki?curid=24052", "title": "Aland", "text": ""}
{"id": "24057", "revid": "588", "url": "https://eu.wikipedia.org/wiki?curid=24057", "title": "Mejiko", "text": ""}
{"id": "24059", "revid": "6327", "url": "https://eu.wikipedia.org/wiki?curid=24059", "title": "San Tome eta Principe", "text": ""}
{"id": "24061", "revid": "6327", "url": "https://eu.wikipedia.org/wiki?curid=24061", "title": "Zimbaue", "text": ""}
{"id": "24063", "revid": "418", "url": "https://eu.wikipedia.org/wiki?curid=24063", "title": "Momentu lineala", "text": ""}
{"id": "24064", "revid": "418", "url": "https://eu.wikipedia.org/wiki?curid=24064", "title": "Azelerazioa", "text": ""}
{"id": "24065", "revid": "418", "url": "https://eu.wikipedia.org/wiki?curid=24065", "title": "Autogestioa", "text": ""}
{"id": "24066", "revid": "418", "url": "https://eu.wikipedia.org/wiki?curid=24066", "title": "Okupazioa", "text": ""}
{"id": "24067", "revid": "418", "url": "https://eu.wikipedia.org/wiki?curid=24067", "title": "Asanblearismoa", "text": ""}
{"id": "24068", "revid": "2241", "url": "https://eu.wikipedia.org/wiki?curid=24068", "title": "Nafarreria", "text": "Nafarreria hitzak esanahi ezberdinak izan ditzake:"}
{"id": "24069", "revid": "336", "url": "https://eu.wikipedia.org/wiki?curid=24069", "title": "Nabarreria", "text": "Nabarreria edo Nafarreria Iru\u00f1eko Alde Zaharreko historiko burgu bat da, hiri zaharreko ekialdean dago. San Zernin eta San Nikolas burguak mendebaldean daude. Iru\u00f1eko auzorik zaharrena da, bertan baitzegoen antzinako Pompaelo eraikia. Gaur egun Iru\u00f1eko katedrala, Nabarreria plaza edo Nafarroako Artxibo Nagusia auzo honetan daude.\nHistoria.\nSorrera.\nK. a. X. mendearen hasieran, bazen jada baskoi herrixka bat Zaldi Zuri izeneko eremuan (burguko ipar-ekialdean, Iru\u00f1eko goi-ordokirik garaiena), \"Iru\u00f1a\" edo, akaso, \"Bengoda\" hirian.\nBertan kokatu zen \"Pomp\u00e6lo\" erromatarra, garairik oparoena II. mendean bizi izan zuena. Pompaeloren trazatuan, Antzinako Erromako hiri gehienetan bezala, Cardo eta Decumanusak zeuden, kaleen orientazioaren eskema egiten zutenak. Gaur egungo Dormitaleria kalea izango litzateke \"cardus maximus\" eta Kuria kalea edo Nabarreria kalea bere \"decumanus maximus\".. Hiriaren hedadura gaur egungo Nabarreriaren oso antzekoa izango litzateke, harresiekin Merced eta Dormitaleria kalearen amaieran III. mende inguruan. Bi kaleak aurkitzen ziren eremuan foroa egongo litzateke, eta gaur egungo Katedralaren artzadianatoaren azpian 20x15 metroko azoka. Kuria kalean aurkitutako termen arrastoek baztertuko lukete kale hau izatea \"decumanus maximus\", izan ere ez zen ohikoa decumanusean egotea eraikin garrantzitsuak. Ez ziren, hala ere, terma bakarrak: Gazteluko plazako parkingaren eraikuntzan terma suburbanoak ere aurkitu ziren, foroaren ondoan zeudenak baino nabarmen handiagoak.\nBirpopulaketa.\nIX. mende hasieran Iru\u00f1a populazio txikiko hiri gotortua zen. Aldiz, XI. mende amaieran, Iru\u00f1eko Erregeak hiriko bizitza berritzeko eta indartzeko asmoz, iparraldeko jendeari etortzera dei egin zien haiei pribilegioak aitortuz. \"Franko\" direlakoak (gehienean Tolosa Okzitaniako inguruko herritarrak) merkatari eta artisauak ziren batez ere eta San Zernin burguan bildu ziren. Gero, berriz, San Nikolas burgua sortu zen.\nBada, jatorrizko herritarrek (\"nafarrak\") Iru\u00f1eko hirigune zaharrean bizitzen jarraitu zuten, eta harrezkero \"Nabarreria\" izena izan zuen. Kultura-desberdintasunak ez ezik, nafarren ofizioak xumeak ziren gehienean: etxeko laguntzaileak, abeltzainak, nekazariak... Errege-aginduz, debekatua zuten frankoen ofiziorik ikastea (artisautza eta merkataritza-trebetasunak).\nNabarreria askotan zen gatazketan aldameneko auzategiekin. 1276an, ordea, hiru burgoen arteko gerra bete-betean piztu zen eta San Nikolasek eta San Zerninek, Okzitaniatik etorritako armada baten laguntzaz, Nabarreria birrindu zuten (Nabarreriako gerra). 50 urte inguruan ez zen etxerik eraiki suntsitutako orubean, harik eta 1324an berreraikuntzari heldu zioten arte.\nGaur egun, burgu hura zegoen lekuan, izen bereko Nabarreria kalea dago. Iru\u00f1eko judutegia eta San Migel burgua hegoalderago zeuden. Nabarreriak xurgatu zituen hiriak gora egin ahala.\nBatasun Pribilegioa.\nHurrengo urteetan, Nabarreriak gorputza hartu zuen berriz ere eta, XV. mendean, aldameneko burguak beren esklusibotasuna eta hizkuntza bera galduz joan ziren. 1423an, Batasun Pribilegioa eman zen eta, haren bidez, hiru burguek bat egin zuten eta elkarren arteko mugak legez behintzat hautsi egin ziren, Iru\u00f1eko udal bakarra eratuz.\nElkartzearen ondorioen artean, Nabarreria San Zernin eta San Nikolas burguetatik banatzen zuten mendebaldeko harresiak bota ziren. Gainera, Mercaderes kalea, Merkatu kalea edo Xabier kalea sortu ziren, orain bateratuta dauden burgu ezberdinak elkarlotzeko. San Nikolas eta Nabarreria artean Gazteluko enparantza eraiki zen eta San Zernin eta Nabarreria artean Udal plaza.\nHirigintza.\nBurgua ondo identifika daitezkeen bi zatitan banatzen da: Nabarreria zaharra eta Auzo Berria edo judutegia, juduak kanporatu ondoren Nabarreriak xurgatu zuena. Lehenengoa lurraren arabera antolatzen da eta Karmen eta Nabarreria kaleen inguruan sortzen da, euskal herri tradizionalak bezala. Bigarrena, geroagokoa, bastidako lauki batean garatzen da, San Zernin burgua imitatuz.\nPlazak.\nBurguak lau plaza ditu:\nPolitika.\nNafarroako Foru hauteskundeak.\n\"Nabarreria\" burgua \"Alde Zaharra\" hautes-barrutia da, \"Iru\u00f1eko barrutian\". Hauek dira hauteskunde-barruti horren emaitzak azken foru-hauteskundeetan:\nGarraioa.\nAutobusa.\nAuzo honetan Eskualdeko Hiri Garraioaren 9 linea daude:\nBizikleta.\nBizikletek galtzada erabiltzen dute, autoek eta oinezkoek bezala, azken horiek kale guztiak oinezkoentzat jarrita dauden burgu batean baitute lehentasuna.\nAparkalekua.\nKale guztiak oinezkoentzat egokituta daudenez, debekatuta dago bertan aparkatzea. Gainera, Iru\u00f1eko Udalak kudeatutako sarbide-kontrol automatikoko sistema baten bidez baimendutako ibilgailuek baino ezin dute zirkulatu.\nMonumentu eta leku intersgarriak.\nNabarreria burguko monumentu eta eraikin garrantzitsuenak honakoak dira:"}
{"id": "24070", "revid": "679", "url": "https://eu.wikipedia.org/wiki?curid=24070", "title": "C programazio-lengoaia", "text": ""}
{"id": "24071", "revid": "336", "url": "https://eu.wikipedia.org/wiki?curid=24071", "title": "Ernest Hemingway", "text": "Ernest Miller Hemingway (Oak Park, Illinois, Estatu Batuak, 1899ko uztailaren 21a - Ketchum, Idaho, Estatu Batuak, 1961ko uztailaren 2a), idazle eta kazetari estatubatuarra izan zen.\nXX. mendeko literaturaren egilerik garrantzitsuenetarikoa da. 1953an Pulitzer saria lortu zuen (\"The Old Man and the Sea\", Agurea eta itsasoa) eta Literaturako Nobel Saria 1954an. \"For Whom the Bell Tolls\" (Norengatik ari dira joka kanpaiak) bere lanik ezagunena da.\nBiografia.\nErnest Hemingway Oak Parken erdi-mailako familia batean jaio zen. Bere inguruko gazteek egin ohi zutenaren kontra, unibertsitatera ez joatea erabaki zuen, eta kazetari lanetan hasi zen. Lehen Mundu Gerran anbulantzia gidari gisa parte hartu zuen, Italiako frontean. Gerrak eragin handia izan zuen haren bizitzan eta lanbidean: zauritu egin zuten, eta aurrerantzean, heriotzaren gordintasuna topatzeak eraginda beharbada, biolentziarekin eta arriskuarekin aurrez aurre egotea bilatu zuen modu ia obsesiboan heriotzari aurre egiteko. Osatu zenean, ezkondu eta Europara joan zen zenbait egunkaritako berriemaile gisa. Parisen, non hartu baitzuen ostatu, literatura munduko jendea ezagutu zuen, bere aberrikide erbesteratuak besteak beste: Gertrude Stein eta Ezra Pound, Francis Scott Fitzgerald eta Steinek Belaunaldi Galdua definitu zuen garaiko gainerakoak.\n1925ean gerrako heroi gazte baten nortasuna moldatzen duen ipuin bilduma argitaratu zuen, \"In Our Time\" (Gure garaian), eta hurrengo urtean, zezenketaren mitoak erakarrita, Estatu Batuetako bikote baten Paristik Iru\u00f1erako bidaia kontatzen duen \"The Sun Also Rises\" (1926, Eguzkia irten ere egiten da) eleberriarekin irakurleen behin betiko onespena jaso zuen. Eleberri horretan finkatu zen \"belaunaldi galdua\" izena, handik aurrera Estatu Batuetako 1920 ondoko intelektualak izendatzeko erabili zena. Eleberri horrek bazituen, dagoeneko, Hemingwayren kontakizunen bi ezaugarri nagusiak: bere estilo arina, zehatza eta aldi berean lirikoa, batetik; eta bizitzari buruz zuen ikuspegia, bestetik; izan ere, Hemingwayk etengabeko arriskutzat hartzen baitzuen bizitza, bakoitzak buru belarri murgildu behar zuen abenturatzat, heriotzari aurre egiteko adinako adorea eta bihotza izatera iristeko.\n\"Men without women\" (1927, Gizonak emakumerik gabe) ipuinei eta gerrako oroitzapenetan oinarrituta moldatu zuen \"A Farewell to Arms\" eleberriari (1929, Agur armei) ere oso harrera beroa egin zioten kritikariek eta irakurleek. Haren zezenzaletasun handia \"Death in the Afternoon\" (1932, Heriotza arratsaldean) liburuan irudikatu zuen, zezenketa arriskuaren arte gisa erakutsiz, eta mundu horretan indarrean dauden balio tragikoei buruzko azterketa zorrotz bat eginez. Haren beste zaletasunetako batzuk ehiza, arrantza eta bidaiak izan ziren, eta Afrikan egin zituen ehizaldietan oinarrituta idatzi zuen \"Green Hills of Afrika\" (1935, Afrikako muino berdeak) eta bere eleberri labur ederrenetako bat, \"The Snows of Kilimanjaro\" (1936, Kilimanjaroko elurrak). Afrikako ehiza istorio horietan Hemingwayk beste pertsonaia bat bezala agertu zuen bere burua kontakizunean, adorea eta trebetasuna eskatzen duten jokabide zailei aurre egiteko gauza den idazlearen heroi ospea handituz, eta bizitzea eta idaztea elkarrekin behin eta berriz gurutzatuz. 1938an ere haren ehizaldi eta zezenketetatik edo pairatu edo ikusi zuen sufrimendutik sortutako kontakizun bilduma bat argitaratu zuen, \"The first fortynine stories\" (1938, Lehen berrogeita bederatzi istorioak); kontakizun horietan erabiltzen duen hizkuntza moldea XX. mendeko prosaren eredu hoberenetako bat da.\nEspainiako Gerra Zibilean (1936-1939) berriemaile berezi gisa ibili ondoren, gerrako lekukotasun erdiragarri bat utzi zuen : \"For Whom the Bell Tolls\" (1940, Norengatik ari dira joka kanpaiak). Bigarren Mundu Gerran kontraespioitza lanak egin zituen Kuban, Europara itzuli zen gero gerrako berriemaile gisa, eta gerra bukatu ondoren, Kuban geratu zen bizitzen. Garai hartakoak ditu bere bi eleberri bikainenetakoak: \"Across the River and Into the Tress\" (1950, Ibaiaz bestaldean eta zuhaitzen artean) eta \"The Old Man and the Sea\" (1952, Agurea eta itsasoa, A. Goenagak eta J.M. Iturraldek euskaratua). \"Agurea eta itsasoa\" eleberrian Hemingwayk gizakiaren duintasuna goratu zuen, harrapakina menderatzeko borroka gogor eta luzea egiten duen arrantzale zahar batean gorpuztua. Eleberria edertasun handiko estiloan idatzita dago, argiaren eta uraren distirak eta arrantzaren sentipen fisikoak deskribatuz, eta Hemingwayren ikurritzaren adierazpide perfektua da: gizona suntsi dezakete baina menderatu ez. Nolanahi ere, \"Agurea eta itsasoa\" porrotaren eta agurraren alegia bat zen, gardena baina gaztetako obraren indar ezkuturik gabea.\nHandik bi urtera Literaturako Nobel saria eman zioten.\n1960an idazleak Kubatik alde egin eta Ketchum-era (Idaho) joan zen bizitzera, bere laugarren emaztearekin. Ordurako burutik nahasten hasia zen eta bi aldiz erietxean sartu behar izan zuten depresioak jota. Kontinentez kontinente, etxez etxe, ibiltzeaz nekatuta eta gaixorik, bere gorputzaren sasoiaren beheraldia ezin eramanik, aitak bezala suizidioan bilatu zuen hainbestetan gorteatu eta saihestu zuen heriotza. Azkenik, bada, depresio horietako batean, bere buruaz beste egin zuen, 196leko uztailaren 2an. Uztailaren 7an lurperatu zuten, San Fermin egunez. Hil ondoren haren emazteak beste bi liburu argitaratu zituen : \"A Moveable Feast\" (1964, Festa mugigarria), Parisko bizimodu bohemioaren deskripzio bizia, eta \"Islands in the Stream\" (1970), Kubako bizitzan oinarritua.\nLau emazte izan zituen: Elizabeth Hadley Richardson (1921\u20131927), Pauline Pfeiffer (1927\u20131940), Martha Gellhorn (1940\u20131945) eta Mary Welsh Hemingway (1946\u20131961).\nGeure artean famatua da San Fermin jaiak mundu mailan ezagutarazteagatik; 1923an etorri zen lehen aldiz eta 1924, 1925, 1926, 1927, 1929 eta 1931n errepikatu zuen. Espainiako Gerra Zibilean ere ibili zen, kazetari; Errepublikaren aldekoa zenez 1953 arte ezin izan zen Iru\u00f1era itzuli; azken bisitaldia 1959koa da.\nIdazlanak.\nEuskaraz.\nItxaropena eta Elkar argitaletxeek kaleratutakoak, hurrenez hurren:"}
{"id": "24072", "revid": "96586", "url": "https://eu.wikipedia.org/wiki?curid=24072", "title": "Saddam Hussein", "text": "Saddam Hussein Abd al-Majid al-Tikriti (1937ko apirilaren 28a - 2006ko abenduaren 30a). Arabieraz: \u0635\u062f\u0627\u0645 \u062d\u0633\u064a\u0646 \u0639\u0628\u062f .\u0627\u0644\u0645\u062c\u064a\u062f \u0627\u0644\u062a\u0643\u0631\u064a\u062a\u064a politikari eta militar sunita irakiarra. Irakeko diktadore izan zen 1979tik 2003ko apirila arte eta beranduago, 2006ko azaroaren 5ean, gizateriaren aurkako krimenengatik heriotza zigorrera kondenatu zuten.\nBaath Alderdikoa (zeinek panarabismo sekularraren, ekonomia modernizazioaren eta sozialismoaren alde jotzen zuen), Irakeko 1968ko estatu kolpean parte hartze handia izan zuen Husseinek. Hori dela-eta, Ba'ath alderdiak boterea eskuratu zuen. Boterean Ahmed Hassan al-Bakr zegoela (Saddam Husseinen lehengusua), Hussein presidenteordea izan zen. Gobernua eta armadaren arteko lehiaz baliatuta, errepresioa areagotu eta bere autoritatea indartu zuen.\nPresidentetza lortutakoan, gobernu autoritarioa osatu zuen. Iranen kontrako gerraz (1980-1988) zein Golkoko inbasioaz (1991) profitatu zen aginteari eusteko. Independentziaren alde jotzen zuten kurduek zein xiitek Husseinen errepresio latza jasan behar izan zuten. Beste aldetik, arabiarren artean ospe handia izaten zuen, Israeli aurre egiteagatik.\nSaddam kartzelan.\nAmeriketako Estatu Batuek kargutik kendu zuten 2003an herrialdea inbaditzean. Abenduaren 13an atzemanda, gizateriaren kontrako krimenak leporatu zizkioten Irakeko gobernu berriak izendatutako Epaitegi Berezian. Auzitegiak 2006ko azaroaren 5ean eman zuen epaia, eta Sadam Hussein heriotza zigorrera kondenatu zuen. Azkenik, 2006ko abenduaren 30 urkatu egin zuten."}
{"id": "24073", "revid": "56334", "url": "https://eu.wikipedia.org/wiki?curid=24073", "title": "Edgar Allan Poe", "text": "Edgar Allan Poe (Boston, Massachusetts, Ameriketako Estatu Batuak, 1809ko urtarrilaren 19a - Baltimore, Maryland, Ameriketako Estatu Batuak, 1849ko urriaren 7a) poeta, ipuin idazlea eta literatura kritikaria izan zen. Estatu Batuetako erromantizismo mugimenduko kidetzat jotzen da. Idazteaz bizitzea erabaki zuen lehenengo estatubatuar idazle ospetsua izanik, bizimodu zaila izan zuen. Narrazioak eta olerkiak idatzi zituen batik bat. Estatu Batuetako ipuin idazle goiztiarra, fantasiazko, beldurrezko eta umorezko ipuinaren maisu izan zen, eta polizia eta zientzia fikzio generoen aitzindari. Genero gotikoaren erakusgarrietako bat da, eta misteriozko eta beldurrezko lanek eman zioten ospea: \"Belea\" poemak eta \"Morgue kaleko hilketak\" kontakizunak, adibidez, oso fama handia izan zuten, eta gaur egun ere bizi-bizi jarraitzen du fama horrek. Bestalde, idazle gutxi dago literaturaren historian Poek adina interpretazio eta hipotesi sorrarazi duenik. Oso idazle gutxik liluratu dituzte Poek bezala belaunaldiz belaunaldi irakurleak eta mitomanoak.\nLiteratura kritika zorrotzak idatzi zituen. Estatu Batuetako kritikak gaitzetsi zuen, baina Europan berehala arrakasta handia izan zuen, Charles Baudelairek eta St\u00e9phane Mallarm\u00e9k haren lanak frantsesera itzuli eta goraipatu zituztelako batik bat. Poe da atzerrian izena lortu zuen Estatu Batuetako lehen idazlea.\nBiografia.\nHasierako urteak: gurasoekin eta gurasoordeekin.\nAntzezleen semea zen Poe. Ama zen berez antzezlea, eta arrakasta handia zuen bere lanetan; aitak berriz ez zuen antzerkirako batere balio, eta edaten hasi zen. Alkoholak markatuko zituen gero ere bikotearen hiru seme-alabak: William, zaharrena, gazterik hil zen, tuberkulosi alkoholikoz; bigarrena, Edgar, delirium tremenseko krisi batek jota hil zen; eta alaba gazteena, Rosalie, adimen urrikoa zen. Edgarrek bi urte zituela, etxetik alde egin zuen aitak. Ama, haurdun eta gaixorik, hegoaldera joan zen, han sustraituagoa baitzegoen antzerkia. Hogeita lau urterekin hil zen, Edgarrek lau urte ere bete gabe. Amaren eritasunak eta heriotzak arrasto sakona utzi bide zuten Poeren memorian. Umeak familia banatan geratu ziren.\nJohn eta Frances Allan arduratu ziren Poeren heziketaz, formalki adoptatu ez bazuten ere. Eskoziar jatorriko familia aberatsa zen, presbiterianismo zorrotzekoa. John Allan Richmondeko tabako merkatari handietako bat zen. 1815ean Allan jauna Londresa joan zen, eta berekin eraman zituen emaztea eta haurra. Lau urte eman zituzten han barnetegietan Edgarrek. Han, alde batetik, asko ikasi zuen -frantsesa, historia, latina eta literatura-, baina, bestetik, kalte handia egin zion Ingalaterrako egonaldiak, aldaketak ekarri zion bakardade eta noraezagatik, hegoaldeko paisaia eguzkitsuetatik atera eta \u00abingeles herri goibel\u00bb batean utzi baitzuten, bakarrik, iparreko lainoetan, zaharkinen artean.\nHango eraikinak agertuko ziren hogei urte geroago, \"William Wilson\" kontakizunean, eta orobat da hangoa Usher etxeko dekoratua (\"The Fall of the House of Usher,\" \u00abUsher etxearen hondamena\u00bb ipuinekoa), ipuin gehientsuetako bera: etxe zahar izugarri handia, lainoetan galdua, horma altukoa, ate astunekoa, ziegez beteak diruditen sotoak dituena, eta, leku orotan, inoiz bertan bizi izan ziren hilen arrastoa igarri zaiona. Dekoratu erromantiko hori ez da bakarrik \u00abliteratura gotiko\u00bbaren oroitzapena, era berean da haurtzaroko bizikizun latzen emaitza.\n1820ko udan itzuli ziren Allandarrak Richmonda. Edgar, hamaika urterekin, haur ikaratia, isila, goibela zen, eta, bere heroi guztiak bezalaxe, bere baitan itxi zen.\n1823 eta 1824 artean, Lord Byronen lana eredu hartuta, ondu zituen lehen poemak. 1826an Virginiako Unibertsitatean sartu zen, filologia modernoa eta klasikoa ikastera. Baina, ikaskideekin batera, edanean eta jokoan hasi zen. Izan ere, edariak ekarriko zion Poeri hondamendia : taldean ondo hitz egiteko bizkorgarriren bat behar izaten zuen, baina jerez kopa bat hartzea ikaragarrizko mozkorraldi baten hasiera gertatzen zitzaion ; eta intoxikaziora gutxitan iristen bazen ere, behin baino gehiagotan sortu zituen eskandalu izugarriak. Esan izan da halaber drogazalea zela, baina ez dirudi egia denik.\nNolanahi dela ere, zor handiak egin zituen unibertsitatean; aitaordeak ez zituen ordaindu nahi izan, eta 1827an gurasoen etxetik alde egin zuen Edgarrek, Bostongo hirira.\nEmantzipazioaz geroztik.\nIdatzita zituen poema batzuk besterik ez zuen hartu bidaiarako, eta laster argitaratuko zituen: \"Tamerlane and Other Poems\" (1827, \u00abTamerlan eta beste poema batzuk\u00bb); bere izenaz sinatu beharrean, \u00abbostondar bat\u00bb ezizenarekin izenpetu zuen.\nPoek berak idatzitako ohar biografiko batzuen arabera, sekulako abenturak bizi izan zituen garai hartan, askatasunaren aldeko borrokan, Grezian, Errusian, Siberian... Dena gezurra zen, ordea. Soldadu joan zen, eta hegoaldeko hainbat gotorlekutan ibili ondoren, West Pointeko Akademia Militarrean sartu zen. Gogokoa zuen hango diziplina, hantxe aurkitu zuen behar-beharrezko zuen bizitza ordenatua. Bere izaera zakarrak, baina, berehala sortu zizkion arazoak agintariekin. Azkenean bota egin zuten eskola militarretik, eta gurasoengana itzultzen saiatu zen. Ez zuten onartu, ordea, eta izeba batengana joan zen, Maria Clemm, beti zainduko zuen emakume eraman onekoa, Poeren emazte izango zenaren ama.\n1833rako argitaratuak zituen hiru poema liburu, baina, ez baitzuten arrakastarik izan, hitz lauz hasi zen idazten. \"Baltimore Saturday Visitor\" egunkariak ehun dolarreko saria eskaintzen zuen ipuin lehiaketa batean. Poek sei kontakizun bidali zituen, eta \"Ms. Found in a Bottle\" (\u00abBotila batean aurkitutako eskuizkribua\u00bb) kontakizunarekin (1833) lehiaketa irabazi zuen. Adiskide batek eskatuta, \"Southern Literary Messenger\" aldizkariko zuzendaritza hartu zuen: eginahal guztian, hamazazpi aleko argitaraldia hamabost milaraino igotzea lortu zuen. Literaturako kritikaritzat ospea lortu zuen.\nBizitza herri bat hasteko gogoa zuen, aldizkariko lanak segurtasuna eskaintzen zion, eta zoriontsua zela zioen. 1835tik 1837ra literatura kritika egin zuen \"Southern Literary Messenger\" aldizkarian.\n1835ean Baltimore hirian ezkondu zen, hogeita sei urte zituela, hamahiru urteko bere lehengusu Virginia Clemmekin (bere izeba Mariaren alaba). Ezkondu eta zazpi urtera, ordea, tuberkulosiak jo zuen Virginia, eta ondoezik larrienak jota zegoen poeta: \u00ab[...] alferrik borrokatu naiz malenkoniaren kontra. Zorigaitzak jota nago, eta ez dakit zergatik\u00bb. Edari alkoholdunak hartzen zituen bere egonezina ahazteko asmoz. Neurrigabe edaten hasi zen, eta zenbait egunez desagertzen zen, taberna zulo miserableenetan. Krisiak gero eta gogorragoak ziren.\nHainbat aldizkaritako zuzendari izan zen, eta modu berean errepikatzen ziren beti gertaerak: gau eta egun lan eginez, bere ardurapean zituen aldizkarien argitaraldiak biderkatu ondoren, arrakasta eta dirua lorturik, bat-batean depresiozko krisiak jotzen zuen, eta lur jota geratzen zen. Bazekien edariek izugarrizko kaltea egiten ziotela, baina ezin zuen utzi. 1845ean Poek bere poemarik famatuena argitaratu zuen: \"The Raven (Belea).\" 1847an hil zen Virginia emaztea. 1848an, Baltimoreko kale batean aurkitu zuten Poe, \"delirium tremens\"ak jota, eta handik egun batzuetara hil zen, 40 urte zituela.\nPoeren poesia eta kontakizunak.\nPoek poesia, fikzioa eta literatura kritikaren teoria landu zituen. Zenbait kritikariren iritziz (T. S. Eliot, Aldous Huxley), ez zuen ezertan obra biribilik lortu. Poeren poesiak, oso bakuna baita, oso erritmo markatuko lelo baten efektua eragiten du, eta sentimendu sakon eta primitiboak azaleratzen ditu. Poemek musikaltasun agerikoa dute, baina egileak sarritan belarrira ondoen jotzen duen hitza hautatzen du, ez poemak benetan behar duena. Izan ere, hitzen esanahiek ez zuten Poe bereziki arduratzen, ezta poemaren beraren esanahi orokorrak ere.\nIzumenezko eleberria anglosaxoniar erromantizismoko genero herrikoia eta tradizio handikoa da. Poek leialtasunez jarraitzen dio tradizio horri, topiko guztiei eutsiz, baina osagai berriak txertatu zizkion, eta generoa bikain berriztatu. Lehen begiratuan, klasikoak bezalakoxeak dira Poeren izumenezko ipuinak: heroia hakar-bakarrik dago, gaztelu zahar batean, edo ziega batean itxia, edo basoan galduta. Osagai horiek, ordea, Poek ez ditu inoiz deskribatzen: halako lekuetan, egoera horietan egoteak dakarren egonezina eta larritasuna deskribatzen ditu. Izuzko ipuinetan gehiago nabarmentzen da izaki bat leku bat baino, sentsazio bat objektu bat baino. Poek ez du eszenografia bat antolatzen, izumenezko ipuin klasikoetan bezala; aitzitik, gogo-egoera iradokitzea da helburua.\nIrakurketa poliki-poliki hasten da, irakurlea egoeraren dimentsio psikologikoaz jabe dadin; Poeren unibertsoa ez baitago ez benetako munduan ez izadiaz gaindikoan: adimenaren mundua da, gogoarena, errealitate objektiboaren gainean eraikia. Egileak ez du irakurlea mundu horren existentziaz konbentzitu nahi; kontzientzia guztiz nahasirik duen pertsona baten gogo egoeraren kide egin nahi du.\nKontakizun askotan, benetan gertatuak fantasia bitxienekin nahastu zituen. Horren adibide argiak dira \"The Narrative of Arthur Gordon Pym\" (1838, \"Arthur Gordon Pymen kontakizuna\"), Herman Melvilleren \"Moby Dicken\" aurrekaritzat hartzen dena. Poeren beste istorio famatu batean, gorago aipatutako \"Usher etxearen hondamena\" kontakizunean, neurosi kasu bat aztertzen da, oraintsu jakin denez, bere ezagun batena, ez, uste zen bezala, berea.\nPoeren ipuinek eragin handia izan dutela ez du inork eztabaidatzen; areago, literatura genero berri baten sortzailea izan zela ere esaten da, polizia eleberriarena hain justu. Detektibe logikaz betea eta sen handikoa, Sherlock Holmesengandik hasita detektibe guztien eredua izango zena. Monsieur Auguste Dupin da, \"Morgue kaleko hilketak\" (1841) eta \"The Purloined Letter\" (1842, \"Gutun ebatsia\") istorioetako protagonista. Dupin dandy bat da, bai itxuran, bai arrazoiketen adimen egituran, bere lana dotoretasun matematikoz egiten duena, eta matematikaren logika zehatzaz harilduko dira istorio hauek.\nInterpretazioak, eraginak.\nAsaldagarria izaten da beti Poeren ipuinen irakurketa. Eta hala gertatzen da halako egonezin batek hartzen duelako irakurlearen irudimena, ez plazerik gabe ordea. Poeren kontakizunek sentikortasunari eragiten diote, haren alderdirik senezkoen eta ezkutuenari. Eta eragin hori negatiboa da, ez baitu ekintzara edo ezer baiestera bultzatzen; gehienera ere, ezezagunak edo ezagutu daitekeenaren mugak gugan duten indarrari buruzko hausnarketa sorrarazten dute. Hala ere, erromantizismo mugimenduko bigarren mailako epigonotzat hartu dute Poe adituek; fikziozko lanetan, eleberrigile gotikoen ondorengotzat, eta Lord Byronen eta Mary Shelleyren jarraitzailetzat olerkietan. Hori dela-eta, badirudi Ingalaterrako tradizioan kokatu beharra dagoela, baina, obra ingelesez idatzia badu ere, Poe ez da britainiar idazlea, estatubatuar idazlea da, areago, Estatu Batuetako hegoaldekoa: badira bere obran errepikatzen diren gai batzuk geroago William Faulkner, Eugene O'Neill edota Tennessee Williamsen lanetan ere agertuko direnak, familiako krimen baten obsesioa edo izugarrikeria batzuk.\nBerehala ezagutu eta goretsi zuten atzerrian Poeren izena. Bi frantses poeta izan zituen batez ere propaganda egile: Charles Baudelaire eta St\u00e9phane Mallarm\u00e9. Haiek ezagutarazi zuten, ez bakarrik Frantzian eta Europan, baita Estatu Batuetan bertan ere. Poek paper erabakigarria jokatu zuen Frantsesezko literaturan: poesian, ereduzko maisu izan zen, eta kritikan gidari. Frantses sinbolismoa Poeren \"Konposizioaren filosofia\" lanean oinarritu zen, haren irudiak baliatu zituen, eta haren adibideak erabili zituzten \u00abpoesia huts\u00bb delakoaren teoria modernoa sortzeko.\nIdazlan nagusien zerrenda.\nIpuinak.\nPoeren hiru ipuin bilduma daude euskaraz: \"Botila batean aurkitutako eskuizkribua eta beste ipuin batzuk\", Koro Navarrok itzulia; \"Ligeia, izu ipuinak\", Migel Anjel Unanuak itzulia; eta \"Kontakizunak\", Koro Navarrok itzulia."}
{"id": "24074", "revid": "119347", "url": "https://eu.wikipedia.org/wiki?curid=24074", "title": "Paulo Coelho", "text": "Paulo Coelho de Souza (Rio de Janeiro, 1947ko abuztuaren 24a) brasildar idazlea da. Antzerki zuzendari, antzerkigile eta hainbat abestiren egile izan zen. Erregimen militarraren zapalkuntza jasan behar izan zuen eta espetxeratu egin zuten. Bere eleberriak antzinako mitoetan eta obsesioetan oinarritzen dira eta izugarrizko arrakasta izan dute mundu osoan."}
{"id": "24075", "revid": "512", "url": "https://eu.wikipedia.org/wiki?curid=24075", "title": "Jos\u00e9 Mart\u00ed", "text": "Jos\u00e9 Juli\u00e1n Mart\u00ed P\u00e9rez (1853ko urtarrilaren 28a - 1895eko maiatzaren 19a) Kubako nazionalista, poeta, filosofo, saiakeragile, kazetari, itzultzaile, irakasle eta argitaldaria izan zen, bere herrialdea Espainiatik askatzeko izan zuen zereginagatik Kubako heroi nazionaltzat hartzen dena. Latinoamerikako literaturan ere pertsonaia garrantzitsua izan zen. Politikoki, oso aktiboa izan zen, eta filosofo eta teorialari politiko garrantzitsutzat hartu izan da. Bere idatzien eta jarduera politikoaren bidez, Kubak, XIX. mendean, Espainiako Inperioarekiko independentziaren aldeko apustuaren ikur bihurtu zuen, eta \u00abKubako Independentziaren Apostolu\u00bb gisa aipatzen da. Nerabezarotik, bere bizitza askatasuna, Kubaren independentzia politikoa eta hispanoamerikar guztien burujabetza intelektuala sustatzera eman zuen; bere heriotza Espainiarekiko Kubaren independentziaren aldeko oihu gisa erabili zuten, bai Kubako iraultzaileek, bai, lehenago, matxinada bat hasteko gogorik ez zuten kubatarrek ere.\nHabanan, Espainiako Inperioaren menpean, jaioa, Mart\u00edk txikitatik hasi zuen bere aktibismo politikoa. Espainian, Latinoamerikan eta Estatu Batuen zehar asko bidaiatu zuen Kubako independentziaren aldeko sentsibilizazioa sortzeko eta laguntza lortzeko. Kubako emigratuen komunitatearen batasuna, batez ere, Floridan, erabakigarria izan zen Espainiaren aurkako Kubako Independentzia Gerrak arrakasta izateko. Gerra horren plangintzan eta exekuzioan, funtsezko pertsonaia izan zen, baita Kubako Alderdi Iraultzailearen eta bere ideologiaren diseinatzaile ere. Ekintza militar batean hil zen, Dos R\u00edoseko guduan, 1895eko maiatzaren 19an. XIX. mende bukaerako Latinoamerikako intelektual handienetako bat da Mart\u00ed, eta idatzitako lanen artean olerki, saiakera, gutun, hitzaldi, eleberri bat eta haurrentzako aldizkari bat daude.\nLatinoamerikako eta Amerikako egunkari askotan idatzi zuen; hainbat egunkari ere sortu zituen. Bere \"Patria\" egunkaria tresna garrantzitsua izan zen Kubako independentziaren aldeko kanpainan. Hil ondoren, bere \"Versos Sencillos\" liburuko bertso asko Kubako adierazgarri nabaria bihurtu den \"Guantanamera\" abestira egokitu ziren. Askatasuna eta demokrazia kontzeptuak gai nabarmenak dira bere lan guztietan, eta Rub\u00e9n Dar\u00edo Nikaraguako poetarengan eta Gabriela Mistral poeta txiletarrarengan eragina izan zuten. 1959ko Kubako Iraultzaren ostean, Mart\u00edren ideologia Kubako politikaren eragile nagusi bihurtu zen. Kubako \u00abmartiritzat\u00bb ere hartzen da.\nBizitza.\nHastapeneko bizitza, Kuba: 1853\u20131870.\nJos\u00e9 Juli\u00e1n Mart\u00ed P\u00e9rez 1853ko urtarrilaren 28an jaio zen Habanan, (Kuba) Paula kaleko 41 zenbakian, guraso espainiarrengandik, aita, Mariano Mart\u00ed Navarro, valentziarra zen, eta ama, Leonor P\u00e9rez Cabrera, Kanarietakoa jaiotzez. Mart\u00edk zazpi arreba zituen: Leonor, Mariana, Mar\u00eda del Carmen, Mar\u00eda del Pilar, Rita Amelia, Antonia eta Dolores, bera mutil bakarra eta nagusia izanik. Otsailaren 12an bataiatu zuten Santo Angel Custodio elizan. Lau urte zituela, bere familia Kubatik Valentziara (Espainia) joan zen bizitzera, baina, bi urte geroago, ostera uhartera itzuli ziren, eta Jos\u00e9 bertako eskola publiko batean matrikulatu zuten, Santa Klara auzoan, non bere aitak espetxezain gisa lan egiten baitzuen.\n1865ean, Rafael Mar\u00eda de Mendivek zuzentzen zuen Escuela de Instrucci\u00f3n Primaria Superior Municipal de Varones-en matrikulatu zen. Mendivek eragin handia izan zuen Mart\u00edren filosofia politikoen garapenean. Kontzientzia sozial eta politikoaren garapenean, funtsezkoa izan zen bere lagunik onena, Ferm\u00edn Vald\u00e9s Dom\u00ednguez, esklabodun familia aberats bateko seme izatea ere. Urte bereko apirilean, Abraham Lincoln-en hilketaren berri jakin ostean, Mart\u00edk eta beste ikasle gazte batzuek beren mina adierazi zuten \u2014taldeko doluaren bidez\u2014 Estatu Batuetan esklabotza ezabatzea agindu zuen gizonaren heriotzagatik. 1866an, Mart\u00ed \u00abInstituto de Segunda Ense\u00f1anza\u00bbn sartu zen, eta Mendivek finantzatu zituen bere ikasketak.\nMart\u00edk, 1867ko irailean, Habanako Escuela Profesional de Pintura y Esculturan (gero, San Alejandro izenez ezagutzen zena) eman zuen izena marrazketa klaseak hartzeko. Arlo horretan loratzea espero zuen, baina ez zuen arrakasta komertzialik lortu. 1867an, Mendivek sortu eta kudeatzen zuen San Pablo eskolan ere sartu zen; lizentziadunerako bigarren eta hirugarren ikasturteetan matrikulatu, eta, Mendiveri, ikastetxeko administrazio-lanetan lagundu zion. 1868ko apirilean, Mendiveren emazteari eskainitako bere poema, \u00abA Micaela. En la Muerte de Miguel \u00c1ngel\u00bb, Guanabacoako \"El \u00c1lbum\" egunkarian agertu zen.\n1868an, Kuban Hamar Urteko Gerra lehertu zenean, abertzaleen aldeko elkarteak sortu ziren uharte osoan, eta haiekin bat egin zuten Jos\u00e9k eta Ferm\u00edn bere lagunak. Mart\u00edk Kubaren independentzia eta askatasunaren nahi goiztiarra izan zuen. Ikuspegi horri buruzko poemak idazten hasi zen, eta, aldi berean, amets hori lortzeko zerbait egiten saiatzen zen. 1869an, bere lehen idatzi politikoak argitaratu zituen Ferm\u00edn Vald\u00e9s Dom\u00ednguezek argitaratutako \"El Diablo Cojuelo\" egunkariaren edizio bakarrean. Urte hartan bertan, \"Abdala\" antzerki abertzalea argitaratu zuen, bertso moduan, \"La Patria Libre\" egunkarian, berak argitaratutako liburuki bakarrean. \"Abdala\" askapenaren alde borrokatzen den fikziozko Nubia izeneko herrialde bati buruzkoa da. Bere \u00ab10 de Octubre\u00bb sonetoa ere, gero bere poemarik ospetsuenetako bat bihurtuko zena, urte hartan idatzi zuen; gero, bere eskolako egunkarian argitaratu zen.\nUrte hartako martxoan, agintari kolonialek eskola itxi zuten, eta Mart\u00edren ikasketak eten egin ziren. Bere aberrian Espainiak zuen aginteaz haserretzera, gaztetan heldu zen; halaber, oraindik Kuban praktikatzen zen esklabotzaren aurkako gorrotoa garatu zuen.\n1869ko urriaren 4an, Kubako lehen independentzia gerran (1868-1878), Lehen Boluntarioen Batailoiko eskuadroi bat Industrias kaleko 122. zenbakitik igarotzean, non Vald\u00e9s Dom\u00ednguez bizi zen, etxetik irteten ziren barreak entzun ziren, eta, boluntarioen artean, probokazio gisa hartu zuten hura. Gauez itzuli, eta etxean miaketa sakon bat egin zuten. Korrespondentziaren artean, Carlos de Castro y Castro ikaskideari zuzendutako gutun bat aurkitu zuten, non mugimendu independentistari aurre egiteko Espainiako armadan boluntario gisa izena emateagatik apostatatzat jotzen zuten. 1869ko urriaren 21ean, 16 urte zituela, Espainiako Gobernuak atxilotu, eta espetxe nazionalean espetxeratu zuten, traizio eta eroskeria salaketa egotziz. Lau hilabete baino gehiagoren ondoren, Mart\u00edk karguak aitortu, eta sei urteko kartzela zigorra ezarri zioten. Bere ama semea (16 urterekin oraindik adin txikikoa zen) askatzen saiatu zen gobernuari gutunak idatziz, eta aitak, berriz, lagun abokatu batengana jo zuen laguntza juridiko bila, baina ahalegin horiek porrot egin zuten. Azkenean, Mart\u00ed gaixotu egin zen, lotzen zuten kateek gogor urratu baitzizkioten hankak. Ondorioz, Isla de Pinos izenez ezagutzen den Kubako beste leku batera eraman zuten espetxean jarraitu beharrean. Horren ostean, Espainiako agintariek Espainiara erbesteratzea erabaki zuten. Espainian, orduan 18 urte zituen, ikasketak jarraitzeko baimena eman zioten Mart\u00edri, Espainian ikasteak Espainiarekiko leialtasuna berrituko ziolakoan.\nEspainia 1871-1874.\n1871ko urtarrilean, Mart\u00ed Habanatik Cadizera eramango zuen \"Guipuzcoa\" lurrunontzian ontziratu zen. Madrilen lekutu zen, Desenga\u00f1o kaleko 10eko ostatu batean. Kapitalera iristean, Carlos Sauvalle kubatarrarekin harremanetan jarri zen, Mart\u00ed baino urtebete lehenago Espainiara erbesteratua izan zena, eta bere etxeak erbestean zeuden kubatarren elkargune gisa balio zuen. Martxoaren 24an, Cadizko \"La Soberania Nacional\" egunkariak Mart\u00edren \u00abCastillo\u00bb artikulua argitaratu zuen, non kartzelan ezagututako lagun baten sufrimenduak gogoratzen zituen. Artikulu hori Sevillako \"La Cuesti\u00f3n Cubana\"n eta New Yorkeko \"La Rep\u00fablica\"n berrargitaratuko zen. Une horretan, Mart\u00ed Madrilgo Unibertsitate Zentraleko Zuzenbide Fakultateko ikasketa independenteetako kide gisa erregistratu zen Madrilen ikasten ari zela, Mart\u00edk argi eta garbi hartu zuen parte Kubako gaiari buruzko diskurtsoan, Espainiako prentsaren bidez eztabaidatuz eta Espainiak Kuban zeraman jardueren aurkako protesta-dokumentuak zabalduz.\nMart\u00edk espainiarren esku izandako tratu txarrak eta, ondorioz, 1871n Espainiara erbesteratzeak \"Espetxe Politikoa Kuban\" liburuxka bat inspiratu zuen, uztailean argitaratu zena. Espainiako herritarrak bere gobernuak Kuban egindako basakeriaren aurrean zerbait egitera bultzatzea zen liburuxka horren helburua eta Kubako independentziaren gaia bultzatzea, aldi berean. Irailean, \"El Jurado Federaleko\" orrialdeetatik, Madrilen zeuden bizilagun kubatarrak kalumniatu izana leporatu zioten Mart\u00edk eta Sauvallek \"La Prensa\" egunkariari. Madrilen egon zenean, Mart\u00ed Ateneo eta Liburutegi Nazionalera, Caf\u00e9 de los Artistas eta britainiar, suitzar eta iberiar garagardotegietara joaten zen. Azaroan, gaixotu, eta ebakuntza bat egin zioten, Sauvallek ordainduta.\n1871ko azaroaren 27an, zortzi Medikuntza ikasle exekutatu zituzten Habanan, hilobi espainiar bat profanatzea frogarik gabe leporatuta 1872ko ekainean, azaroaren 27ko gertakaria zela eta, Fermin Vald\u00e9s atxilotu zuten. Sei urteko kartzela-zigorra barkatu, eta Espainiara erbesteratu zuten, eta, bertan, Mart\u00edrekin elkartu zen. 1872ko azaroaren 27an, Mart\u00edk idatzitako eta Ferm\u00edn Vald\u00e9s Dom\u00ednguez eta Pedro J. de la Torrek sinatutako \u00abDia 27 de Noviembre de 1871\u00bb inprimakia zabaldu zuten Madrilen. Kubatar talde batek hileta bat egin zuen Caballero de Gracia elizan, Medikuntzako ikasleen fusilamenduaren lehen urteurrenean.\n1873an, Mart\u00edren \u00abA mis Hermanos Muertos el 27 de Noviembre\u00bb argitaratu zuen Ferm\u00edn Vald\u00e9sek. Otsailean, lehen aldiz, Kubako bandera agertu zen Madrilen, Mart\u00ed urte batzuk bizi izan zen Concepci\u00f3n Jer\u00f3nimako balkoitik zintzilik. Hilabete berean, 1873ko otsailaren 11n, Gorteek, Espainiako Lehen Errepublikaren Aldarrikapenean, Kuba Espainiarekiko bereizezina zela berretsi zuen, Mart\u00edk saiakera batekin erantzun zuen: \u00abEspainiako Errepublika eta Kubako Iraultza\u00bb, eta Lehen Ministroari bidali zion, adieraziz: Askatasunez aukeratutako diputatu gorputz berri hura, zeinak demokrazian oinarritutako errepublika aldarrikatu zuen, hipokrita izan zela Kubari bere independentzia ukatzean. Bere lanaren laginak bidali zizkion Nestor Ponce de Leoni, New Yorkeko Batzorde Iraultzaile Zentraleko kideari, eta Kubaren independentziaren aldeko borrokan kolaboratzeko borondatea adierazi zion.\nMaiatzean, Zaragozara joan zen bizitzera, Ferm\u00edn Vald\u00e9sekin batera, eta 1873ko maiatzetik 1874ko azarora arte Zaragozan bizi izan zen, eta, aldi horretan, batxiler tituluaren azken urtean Goya Institutuko Lizentziadun titulua lortu zuen, eta, Zaragozako Unibertsitatean, Zuzenbide eta Filosofia eta Letretan lizentziadun titulua lortu zuen. Nota bikainarekin graduatu bazen ere, Mart\u00edk ezin izan zituen tituluak jaso, ez baitzuen dirurik haiek ateratzeko. Hura hil eta urte askora zuzendu zuen Zaragozako Unibertsitateak egoera hori, 1995ean.\nZaragozako egonaldian, Jos\u00e9 Mart\u00edk \"Diario de Avisos de Zaragoza\"n kolaboratu zuen, Calixto Ari\u00f1ok zuzendutako joera errepublikanoa zuen argitalpenean. Zaragozan, monarkiaren eta errepublikaren arteko etengabeko liskarren, langile mugimendu antolatu hasiberriaren, matxinada karlistaren eta iraultza kantonalistaren konbultsio politiko betean zegoen gizartearen lekuko izan zen Mart\u00ed.\nSevillako \"La Cuesti\u00f3n Cubana\" egunkariak Mart\u00edren artikulu ugari argitaratu zituen.\n1874ko ekainean, Mart\u00ed Zuzenbide Zibilean eta Zuzenbide kanonikoan lizentziatu zen. Abuztuan, kanpoko ikasle gisa, izena eman zuen Zaragozako Filosofia eta Letrak Fakultatean, eta urrirako amaitua zuen gradua. Azaroan, Madrilera itzuli zen, eta, ondoren, Parisera joan zen. Bertan, Auguste Vacquerie poeta eta Victor Hugo ezagutu zituen. 1874ko abenduan, Le Havren ontziratu zen Mexikorako. Kubara itzultzea eragotzita, Mart\u00ed Mexikora eta Guatemalara joan zen. Bidaia horietan, irakatsi eta idatzi egin zuen, Kubaren independentziaren alde etengabe eginez.\nMexiko eta Guatemala: 1875\u20131878.\n1875ean, Mart\u00ed Mexiko Hiriko Moneda kalean bizi zen, Z\u00f3calotik gertu, garaiko helbide ospetsua. Mart\u00edren gaineko solairu batean, Manuel Antonio Mercado bizi zen, Distrito Federaleko idazkaria eta Mart\u00edren lagun onenetako bat bihurtu zena. 1875eko martxoaren 2an, Vicente Villadaren \"Revista Universal\" aldizkariak bere lehen artikulua argitaratu zuen politika, literatura eta merkataritza-negozio orokorrak eztabaidatzen zituen orri zabal batean. Martxoaren 12an, Hugoren \"Mes Fils\" (1874) gaztelaniazko itzulpena (Mis Hijos) seriean argitaratzeari ekin zion \"Revista Universal\"en. Mart\u00ed erredakzioan sartu zen gero, argitalpenaren \"Bolet\u00edn\" atala argitaratuz.\nIdazki horietan, Mexikoko gaurkotasunari buruzko bere iritziak adierazi zituen. Maiatzaren 27an, \"Revista Universal\" egunkarian erantzun zien \"La Colonia Espa\u00f1ola\" egunkarian (Mexikon bizi ziren espainiar herritarrentzako egunkaria) argitaratutako Kubako independentismoaren aurkako argudioei. Abenduan, Gorostiza Elkarteak, idazle eta artisten taldeak, Mart\u00ed kide gisa onartu zuen, eta, bertan, bere emaztegaia, Carmen Zayas Baz\u00e1n ezagutu zuen, bere aita kubatarraren etxera, Gorostiza taldearekin biltzeko, maiz egiten zituen bisitetan.\n1876ko urtarrilaren 1ean, Oaxacan, (Mexiko) Sebasti\u00e1n Lerdo de Tejadaren gobernuaren aurkako elementuak, Porfirio D\u00edaz jeneralak zuzenduta, Tuxtepec-eko plana aldarrikatu zuen, gerra zibil odoltsua eragin zuena. Mart\u00ed eta Mexikoko lankideek dramaturgo, aktore eta kritikariek osatutako Alarc\u00f3n Elkartea sortu zuten. Une horretan, Mart\u00ed \"El Socialista\" egunkariarekin kolaboratzen hasi zen, Lerdo de Tejadaren alde egiten zuten liberalen eta erreformisten Gran C\u00edrculo Obrero erakundeko buru gisa. Martxoan, egunkariak hautagai sorta bat proposatu zuen ordezkari gisa, Mart\u00ed barne, lehen langileen kongresurako. Ekainaren 4an, La Sociedad Esperanza de Empleados-ek Langileen kongresuko ordezkari izendatu zuen Mart\u00ed. Abenduaren 7an, Mart\u00edk \u00abAlea Jacta Est\u00bb artikulua argitaratu zuen \"El Federalista\" egunkarian, porfiristek indarrean zegoen gobernu konstituzionalari egindako eraso armatua gogor kritikatuz. Abenduaren 16an, \u00abExtranjero\u00bb artikulua argitaratu zuen, non porfiristei egindako salaketa errepikatu eta Mexikori agur esaten zion.\n1877an, bere bigarren izena eta bigarren abizena, Juli\u00e1n P\u00e9rez, ezizen gisa erabiliz, Mart\u00ed Habanarantz ontziratu zen, bere familia Habanatik Mexiko Hirira eraman asmoz. Mexikora itzuli zen, ordea, Progreso portuan sartuz eta, bertatik, Isla Mujeres eta Belizen barrena, hegoalderantz joan zen Guatemala Hiri aurrerakoira. Ciudad Vieja auzo oparoan hartu zuen bizilekua, Guatemalako artisten eta garai hartako intelektualen egoitzan, Cuarta Avenidan, Guatemala Hiritik 3 km hegoalderantz. Han zegoela, gobernuak \"Patria y Libertad (Drama Indio)\" antzezlana idazteko enkargua eman zion. Justo Rufino Barrios presidentea aurrez aurre ezagutu zuen proiektu horren inguruan. Apirilaren 22an, \"El Progreso\" egunkariak \u00abLos c\u00f3digos Nuevos\u00bb artikulua argitaratu zuen, ezarri berri zen Kode Zibilari buruzkoa. Maiatzaren 29an, Literatura, Historia eta Filosofia frantsesaren, ingelesaren, italiarraren eta alemaniarraren saileko buru izendatu zuten Unibertsitate Nazionaleko Filosofia eta Letren Fakultatean. Uztailaren 25ean, Sociedad Literaria El Porvenir literatura elkartearen hasiera-emanaldiko hitzaldia eman zuen, Colon Antzokian (geroztik, Teatro Nacional izena hartu zuena), eta, ekitaldi horretan, Elkartearen presidenteorde izendatu, eta El doctor torrente edo Doctor Torrent ezizena eskuratu zuen bere estilo erretorikoa zela eta. Mart\u00edk konposizio eskolak eman zituen, doan, Academia de Ni\u00f1as de Centroam\u00e9rica nesken akademian, eta, ikasle haien artean zegoen Mar\u00eda Garc\u00eda Granados y Sabor\u00edo gaztea, Miguel Garc\u00eda Granados Guatemalako presidentearen alaba, liluratuta utzi zuen Mart\u00edk. Dena den, eskola-neskaren zaletasunari ez zion erantzun, Mart\u00ed berriro joan baitzen Mexikora, eta, han, Carmen Zayas Baz\u00e1n ezagutu, eta, beranduago, harekin ezkondu zen.\n1878an, Mart\u00ed Guatemalara itzuli zen, eta \"Guatemala\" liburua kaleratu zuen, Mexikon argitaratua hain zuzen. Maiatzaren 10ean, Mar\u00eda Garc\u00eda Granados sozialista hil zen biriketako gaixotasun batek jota; Mart\u00edrenganako erantzunik gabeko maitasunak \u00abmaitasunez hil zen Guatemalako neska\u00bb bezala izendatu zuen, hunkigarritasunez. Hura hil ondoren, Mart\u00ed Kubara itzuli zen. Bertan, etsiturik, Zanjoneko Ituna sinatu zuen Kubako Hamar Urteko Gerrari amaiera emanez, baina hark ez zuen eraginik izan Kubaren kolonia egoeran. Juan Gualberto G\u00f3mez iraultzaile afro-kubatarra ezagutu zuen, burujabetza borrokan bere betiko bikotekide eta bere ondarearen defendatzaile irmoa izango zena ibilbide horretan. Garai hartan, Carmen Zayas Bazanekin ezkondu zen Habanako Tulip\u00e1n kalean. Urrian, Kuban abokatu bezala jarduteko eskaera ukatu zioten, eta, ondoren, ahalegin erradikaletan murgildu zen, hala nola Comit\u00e9 Revolucionario Cubano de Nueva York-entzat. \nBigarren erbestealdia.\n1876an Mart\u00ed Carmen Zayas Baz\u00e1nekin ezkondu zen, eta harekin seme bakarra izan zuen: Jos\u00e9 Francisco Mart\u00ed Zayas-Baz\u00e1n, Ismaelillo, Pepito eta Pepe ezizenez ezagutua (1878-1945). Jos\u00e9 Francisco 1895eko gerran sartu zen Kubako Armadan, hamazazpi urte zituela, aita hil zela jakin bezain laster. Garai hartan, Rensselaer Institute of Technology-n ikasten ari zen, Troyen (New York). Calixto Garcia jeneralaren indarrekin bat egin zuen, eta, xumeki, uko egin zion Baconao zaldia, bere aitaren zaldi zuria, erabiltzeari, Salvador Cisneros Betancourt-ek bidali ziona. Calixto Garc\u00eda \u00cd\u00f1iguezek kapitain bihurtu zuen Las Tunas-eko guduan izan zuen ausardiagatik. William Taft-en laguntzaile izan zen hura Estatu Batuetako presidentea izan aurretik. Errepublika garaian, jeneral mailara iritsi zen, eta Defentsa eta Armadako idazkari ere izan zen, bere lagun min Mario Garc\u00eda Menocalen agindupean, 1921ean.\nMart\u00edk Club Central Revolucionario Cubanoren sortzaileetako bat bezala hasi zuen bere konspirazio-lana, eta, 1879ko martxoaren 18an, presidenteorde hautatu zuten. Geroago, Kubako Batzorde Iraultzaileak, New Yorken kokatua eta, Calixto Garc\u00eda jeneral nagusiaren lehendakaritzapean, uharteko ordezko ordezkari izendatu zuen.\nNicolas Azcarate bere lagunaren bulegoan, Juan Gualberto G\u00f3mez ezagutuko zuen. 1879ko abuztuaren 24 eta 26 artean, Santiago inguruan altxamendu berri bat gertatu zen. Irailaren 17an, Mart\u00ed atxilotu, eta berriro Espainiara deportatu zuten 1879ko irailaren 25ean, aipatutako Gartzia jeneralak zuzendutako Gerra Txikia deritzonarekin izandako loturagatik. New Yorkera helduta, Manuel Mantillaren eta bere emaztearen, Carmen Miyaresen ostatuan lekutuko da.\nEstatu Batuak eta Venezuela: 1880\u20131890.\n1881ean, New Yorken egindako egonaldi labur baten ondoren, Mart\u00edk Venezuelara bidaiatu zuen, eta Caracasen \"Revista Venezolana\" sortu zuen. Aldizkariak Antonio Guzm\u00e1n Blanco Venezuelako diktadorearen haserrea sortu, eta Mart\u00ed New Yorkera itzultzera behartu zuten. Mart\u00ed, New Yorken, Calixto Garc\u00eda jeneralaren Kubako Batzorde Iraultzailean sartu zen, independentzia defendatzen zuten erbesteratutako kubatarrez osatua. Batzordean, Mart\u00edk Kubaren askapen-borrokaren alde egin zuen argi eta garbi, eta kazetari gisa aritu zen Buenos Airesko \"La Naci\u00f3n\"en eta Amerika Erdialdeko hainbat aldizkaritan, batez ere, Mexiko Hiriko \"La Opinion Liberal\"en. \u00abEl ajusticiamiento de Guiteau\u00bb artikulua, Garfield presidentearen hiltzailearen epaiketaren kontakizuna, \"La Opinion Liberal\"en argitaratu zen, 1881ean, eta, geroago, The Library of America-n, Amerikako egiazko hilketen antologian, sartzeko hautatu zuten. Horrez gain, Mart\u00edk poemak idatzi, eta eleberriak itzuli zituen gaztelaniara. Appleton and Company enpresarentzat lan egin, eta, bere kabuz, Helen Hunt Jackson-en \"Ramona\" itzuli eta argitaratu zuen. Jatorrizko bere lanen errepertorioan sar daitezkeenak dira: antzezlanak, eleberri bat, poesia, haurrentzako aldizkari bat \"La Edad de Oro\" eta egunkari bat \"Patria\" (Kubako Alderdi Iraultzailearen organo ofizial bihurtu zena). Uruguaiko, Argentinako eta Paraguaiko kontsul gisa ere aritu zen. Lan horretan, \u00abKubaren askatasuna\u00bb aldarrikatu zuen sutsuki, berarekin borrokatzeko gogotsu zeudenen ilusioa piztuz.\n1882. urtearen erdialdean, iraultzaileak berrantolatzeko lanari ekin zion (Kubak Espainiako metropoliarekiko erabateko independentziaren aldekoak), Maximo G\u00f3mez B\u00e1ez eta Antonio Maceo Grajalesi gutunen bidez jakinaraziz. 1884ko urriaren 2an, lehen aldiz, bi buruzagiekin bildu, eta G\u00f3mez eta Maceo jeneralek diseinatu eta zuzendutako matxinada-plan batean kolaboratzen hasi zen. Dena den, tentsioa zegoen Mart\u00ed eta bere herrikide militarren artean Kubako Batzorde Iraultzailean. Mart\u00ed beldur zen Kuban diktadura militar bat ezarriko ote zen independentzia lortu ondoren, eta dominikar jaiotako Maximo G\u00f3mez jeneralak asmo horiek zituela susmatzen zuen Mart\u00edk. Bazekien Mart\u00edk Kubaren independentziak denbora eta plangintza zorrotza behar zituela, eta, azkenean, Mart\u00edk uko egin zion M\u00e1ximo G\u00f3mez eta Antonio Maceo Grajalesekin aritzeari, Hamar Urteko Gerran aritutako bi militar kubatarrek, 1884an, berehala inbaditu nahi baitzuten Kuba. Mart\u00edk bazekien goizegi zela Kuba berreskuratzen saiatzeko, eta geroko gertakariek arrazoia eman zioten.\n1887ko azaroaren 30ean, Batzorde Betearazle bat sortu zuen, eta horren presidente hautatu zuten iraultzaileen antolakuntza-jarduerak zuzentzeaz arduratzeko. 1892ko urtarrilean, Kubako Alderdi Iraultzailearen Oinarriak eta Estatutuak idatzi zituen. 1892ko apirilaren 8an, erakunde horretako ordezkari hautatu zuten, eta, bi egun geroago, bere konstituzioa aldarrikatu zuten, 1892ko apirilaren 10ean. Hilaren 14an, \"Patria\" egunkaria sortu zuen, Alderdiaren organo ofiziala. 1887 eta 1892 artean, Mart\u00ed Uruguaiko kontsul izan zen New Yorken\nEstatu Batuak, Erdialdeko Amerika eta Mendebaldeko Indiak: 1891\u20131894.\n1891ko urtarrilaren 1ean, Mart\u00edren \u00abNuestra America\u00bb saiakera argitaratu zen New Yorkeko \"Revista Ilustrada aldizkarian\", eta, hilaren 30ean, Mexikoko \"El Partido Liberal\" egunkarian. Denbora horretan ere, aktiboki hartu zuen parte New Yorkeko Conferencia Monetaria Internacional-en. Ekainaren 30ean, emaztea eta semea New Yorkera heldu ziren. Denbora gutxiren buruan, Carmen Zayas Baz\u00e1n konturatu zen Mart\u00edk Kubako independentziari emandako ardurak bere familiari laguntzekoa gainditzen zuela, eta, abuztuaren 27an, Habanara itzuli zen bere semearekin. Mart\u00edk ez zituen inoiz gehiago ikusiko. Bere emazteak bere bizitzako funtsezko konbentzimenduak inoiz partekatu ez izana tragedia pertsonal izugarria izan zen Mart\u00edrentzat. Soleimendu bila, Carmen Miyares de Mantilla New Yorken pentsioa zuzentzen zuen venezuelarrarengana jo zuen, eta bere alabaren, Mar\u00eda Mantillaren, aita omen zen, zeina, aldi berean, Cesar Romero aktorearen ama ere baitzen. Hark harro ziurtatzen zuen Mart\u00edren biloba zela. Irailean, berriro gaixotu zen Mart\u00ed. Independenteen oroitzapen-ekintzetan esku hartu zuen, eta horrek eragin zuen New Yorkeko Espainiako kontsulak salaketa jartzea Argentinako eta Uruguaiko gobernuen aurrean. Ondorioz, Mart\u00edk Argentinako, Paraguaiko eta Uruguaiko kontsulatuei uko egin zien. Urrian \"Versos Sencillos\" liburua argitaratu zuen.\nAzaroaren 26an, Ignacio Agramonte klubak (Kubako etorkinek Ybor City-n, Tampa, (Floridan), sortutako erakundeak) gonbidatu zuen Kubako independentziaren alde finantzaketa biltzeko ospakizun batera. Bertan, \u00abCon Todos, y para el Bien de Todos\u00bb izenez ezagutzen den hitzaldia eman zuen, Estatu Batuetako gaztelaniazko egunkari eta aldizkarietan berrargitaratu zena. Hurrengo gauean, Tampako beste elkarretaratze batean, \u00abLos Pinos Nuevos\u00bb hitzaldia eman zuen Mart\u00edk, 1871n Kuban hildako Medikuntza-ikasleen omenez. Azaroan, Herman Norman artistak Jos\u00e9 Mart\u00edren erretratu bat egin zuen.\n1892ko urtarrilaren 5ean, Mart\u00edk emigrazioko ordezkarien elkarretaratzean parte hartu zuen, Cayo Hueson, kubatar komunitateak \u00abBases del Partido Revolucionario\u00bb (Kubako Alderdi Iraultzailearen Oinarriak) onartzeko bileran, eta alderdi sortu berria antolatzeko prozesuari ekin zion. Mugimendu independentistarentzat laguntza jaso eta finantzaketa biltzeko, tabako fabrikak bisitatu zituen, non langileei hitzaldiak eman eta kausara batu zituen. 1892ko martxoan, \"Patria\" egunkariaren lehen edizioa, Kubako Alderdi Iraultzaileari lotutakoa, argitaratu, finantzatu eta zuzendu zuen Mart\u00edk. Mart\u00edren Cayo Huesoko urtetan, Dolores Castellanos (1870-1948) izan zen bere idazkaria, Cayo Hueson jaiotako emakume kubatar-amerikarra, Protectoras de la Patriako presidente ere izan zena: Club Pol\u00edtico de Cubanas. Mart\u00edren kausaren laguntzarako emakume kubatarren klub politikoa, eta, harentzat, \"A Dolores Castellanos\" \"A Dolores Castellanos\" izeneko poema idatzi zuen Mart\u00edk. Apirilaren 8an, Tampako eta New Yorkeko Cayo Hueso Klubak Kubako Alderdi Iraultzaileko delegatu aukeratu zuen.\n1892ko uztailetik irailera, Florida, Washington, DC, Filadelfia, Haiti, Dominikar Errepublika eta Jamaikara bidaiatu zuen erbesteratutako kubatarren arteko antolakuntza-misio batean. Eginkizun horretan, Mart\u00edk hitzaldi ugari eman zituen, eta hainbat tabako fabrika bisitatu zituen. Abenduaren 16an, Tampan, pozoitu egin zuten.\n1893an, Mart\u00edk Estatu Batuetara, Erdialdeko Amerikara eta Antilletara bidaiatu zuen, Kubako klub ugari bisitatuz. Bere bisitak gero eta ilusio handiagoz jaso zituzten, eta kausa iraultzailerako behar ziren diruak bildu zituzten. Maiatzaren 24an, Rub\u00e9n Dar\u00edo, Nikaraguako poeta, ezagutu zuen Hardman Hall-en, New Yorkeko antzerki-lan batean. Ekainaren 3an, Maximo G\u00f3mezekin elkarrizketa bat izan zuen Montecristin (Dominikar Errepublika), non matxinada antolatu zuten. Uztailean, Antonio Maceo Grajales jeneralarekin bildu zen San Josen, (Costa Rica).\n1894an, hedatzeko eta mugimendu iraultzailea antolatzeko, bidaiatzen jarraitu zuen. Urtarrilaren 27an, \u00abKubara!\u00bb argitaratu zuen \"Patria\" egunkarian, non espainiarren eta amerikarren interesen arteko elkartasuna salatu zuen. Uztailean, Porfirio D\u00edaz Mexikoko Errepublikako presidentea bisitatu zuen, eta Veracruzera bidaiatu zuen. Abuztuan, Kubako iraultza hasiko zuen espedizio armatua prestatu eta antolatu zuen.\nKubara itzulera: 1895.\n1893 eta 1894 urteetan, Amerikako hainbat herrialde eta Estatu Batuetako hiritan ibili zen, 1968ko gerrako buruzagi nagusiak elkarren artean eta gazteenekin batuz eta gerra berrirako baliabideak bilduz. 1894. urtearen erdialdetik aurrera, Fernandina Planaren prestaketa bizkortu zuen, horrekin gerra labur bat bultzatu nahi baitzuen kubatarren higadura handirik gabe. 1894ko abenduaren 8an, May\u00eda Rodr\u00edguez koronelekin (M\u00e1ximo G\u00f3mez ordezkatuz) eta Enrique Collazorekin (uharteko abertzaleen ordezkaria), Kubaren altxamendu plana idatzi, eta sinatu zuen. Fernandina Plana agerian gelditu, eta berau egingo zen ontziak atzeman zituzten. Horrek atzerakada handia ekarri zuen; hala ere, uharteko aldarrikapen armatuen planak aurrera egitea erabaki zuen Mart\u00edk, aurreko gerretako buruzagi nagusi guztiek lagunduta. \n1895eko urtarrilaren 12an, Ipar Amerikako agintariek \"Lagonda\" lurrunontzia eta beste bi itsasontzi susmagarri: \"Amadis\" eta \"Baracoa\" gelditu zituzten Floridako Fernandina portuan, armak konfiskatuz eta Fernandina Plana hondatuz. Urtarrilaren 29an, Mart\u00edk altxamendu agindua sinatu zuen, Jose Maria (Mayia) Rodriguez jeneralarekin eta Enrique Collazorekin batera. Habanako probintziarako gerra-prestaketak aurrera eramateko, Juan Gualberto G\u00f3mez izendatu zuten, eta Espainiako agintari ez-arduratsuen muturren aurrean egin zuen lan. Mart\u00edk Dominikar Errepublikako Montecristira joatea erabaki zuen, M\u00e1ximo G\u00f3mezekin elkartu eta matxinada antolatzeko.\nAltxamendua, azkenean, 1895eko otsailaren 24an gertatu zen. Hilabete geroago, Mart\u00edk eta M\u00e1ximo G\u00f3mezek Montecristiko Manifestua aldarrikatu zuten: \u00abKubako iraultzaren helburu eta printzipioen azalpena\u00bb. Mart\u00edk Kubara espedizio bat gidatzeko konbentzitu zuen G\u00f3mez.\nLehorreratu eta hiru egunera, F\u00e9lix Ruenes komandantearen indarrekin harremanetan jarri ziren. 1895eko apirilaren 15ean, G\u00f3mezen zuzendaritzapean bildutako buruzagiek, Mart\u00edri jeneral nagusi maila ematea adostu zuten bere meritu eta zerbitzuengatik.\n1895eko apirilaren 28an, Vuelta Cortako kanpamentuan, Guant\u00e1namon (Oriente probintziaren ekialdeko muturrean), G\u00f3mezekin batera, \u00abGerra Politika\u00bb zirkularra sinatu zuen. Buruzagiei, mezuak bidali zizkien adieraziz laster ordezkari bat bidali behar zutela ordezkarien batzar batera gobernua aukeratzeko. 1895eko maiatzaren 5ean, La Mejoranan bilera egin zuen G\u00f3mez eta Maceorekin, non jarraitu beharreko estrategia eztabaidatu zuten. 1895eko maiatzaren 14an, \u00abAskatasun Armadaren Buruzagi eta Ofizialei Zirkularra\u00bb sinatu zuen, gerraren antolakuntza dokumentuetako azkena, M\u00e1ximo G\u00f3mezekin prestatu zuena.\nMaiatzaren 18an, Dos R\u00edos kanpalekuan, Mart\u00edk bere azken gutuna idazten dio bere adiskide Manuel Mercadori; dokumentu hori bere testamentu politiko bezala ezagutzen da, eta Mart\u00edk gutunaren zati batean adierazten du:\nKubara abiatu aurretik, Mart\u00edk 1895eko apirilaren 1ean idatzi zuen bere \u00abTestamentu Literarioa\u00bb, eta bere paper pertsonalak eta eskuizkribuak Gonzalo de Quesadari utzi zizkion, argitaratzeko argibideekin. Jakinik Honduras, Uruguai eta Txileko egunkarietan idatzitako gehiena denborarekin desagertuko zela, Mart\u00edk bere paperak liburukitan ordenatzeko agindu zion Quesadari. Bolumenak honela antolatu behar ziren: Lehenengo eta bigarren liburukiak, Ipar Amerika; hirugarren liburukia, Hispanoamerika; laugarren liburukia, Ipar Amerikako eszenak; bosgarren liburukia, Amerikei buruzko liburuak (Ipar zein Hego Amerika); seigarren liburukia, literatura, hezkuntza eta pintura, eta beste liburuki batek bere poesia biltzen zuen.\n1895eko apirilaren 1ean, Mart\u00ed, G\u00f3mez, \u00c1ngel Guerra, Francisco Borreo, Cesar Salas eta Marcos del Rosariok osatutako espedizioa Montecristitik abiatu zen Kubara. Zenbait kideren atzerapen eta desertzio pairatu arren, Kubara iritsi ziren apirilaren 11n, Playitasen lehorreratuz, Mais\u00ed lurmuturretik eta Im\u00edasetik (Kuba) gertu. Behin Kuban, Maceo anaiek buru zituzten Kubako matxinoekin harremanetan jarri, eta Espainiako tropen aurka hasi ziren borrokan. Matxinada ez zen aurreikusi bezala joan, \u00abbatez ere iraultzarako deialdiak ez zuelako berehalako eta berezko laguntzarik jaso masen aldetik\u00bb. Maiatzaren 13rako, espedizioa Dos Riosera iritsi zen. Maiatzaren 19an, Gomezek, hala, Ximenez de Sandovalen tropei aurre egin, eta, Mart\u00edri, atzealdean geratzeko agindua eman zion, baina Mart\u00ed Kubako indar nagusietatik banandu, eta Espainiako lerroan sartu zen.\nHeriotza.\n1895eko maiatzaren 19an, Jos\u00e9 Mart\u00ed Espainiako tropen aurkako borrokan hil zen, Dos R\u00edoseko guduan, Contramaestre eta Cauto ibaien elkargunetik gertu. G\u00f3mezek aitortua zuen espainiarrek palmondoen artean posizio sendoa zutela; beraz, bere gizonei atzera egiteko agindu zien. Kubatarrak kanpalekuan zeuden tokian, Mart\u00ed G\u00f3mez eta Bartolom\u00e9 Mas\u00f3 jeneral nagusiaren artean zebilen. Ekintzaren lekura iristean, G\u00f3mezek gelditu, eta hitzartutako lekuan geratzeko esan zion Mart\u00edri. Hala ere, borrokan zehar, Kubako indarretatik banandu zen, bere laguntzaile \u00c1ngel de la Guardiak bakarrik lagunduta. Mart\u00ed, jakin gabe, sasipean ezkutatuta zegoen espainiar talde batengana joan zen, eta laguntzaileari oihu egin zion: \u00abGazte, aurrera!\u00bb Hori eguerdi aldera zen; Mart\u00ed zaldi zuri baten gainean zihoan jaka beltz batez jantzita, eta horrek helburu erraz bihurtu zuen espainiarrentzat, eta heriotza-zauriak eragin zizkioten hiru tirok jo zuten. Mart\u00ed tiroek jo ostean, Angel de la Guardia gudari gazteak bere zaldia galdu, eta galeraren berri ematera itzuli zen. Haren gorpua ezin izan zuten manbiseek (soldadu kubatarrak) erreskatatu, eta espainiarrak gorpuaz jabetu, eta handik gertu lurperatu zuten. Gero, lurperatutako gorpuaren identitateaz jabetzean, hobitik atera, eta Santiagoko Santa Ifigenia hilerrian lurperatu zuten azkenean, hilaren 27an, Santa Ifigenia hilerriko hegoaldeko galeriaren 134. zenbakian, Kubako Santiagon.\nAskok argudiatu izan dute Mart\u00ed beti baztertu zutela Maceok eta beste batzuek, borrokan inoiz parte hartu ez izanagatik, eta horrek behartuko ote zukeen Mart\u00ed bi gizonen kargu gaizto horretara. Bere \"Versos Sencillos\"eko batzuek iragarleak dirudite:\nMart\u00edren heriotza kolpe handia izan zen Kubatar matxinoen asmoentzat, uharte barruan zein kanpoan, baina borrokak, arrakasta eta porrotak txandakatuz, 1898an Estatu Batuak gerran sartu ziren arte jarraitu zuen.\nIdeologia politikoa.\nLiberalismoa.\nMart\u00edren ideia politikoak liberalismo krausistarekin eta haren espiritualtasunaren eta elkartasunaren defentsan izandako lehen topaketekin moldatu ziren. Garai horretan, Latinoamerikako liberalismo erradikalak sarritan kolore nazionalista eta antiinperialista hartu zuen: Francisco Bilbao, Txileko; Benito Ju\u00e1rez, Mexikoko; Jos\u00e9 Santos Zelaya, Nikaraguako, eta Ram\u00f3n Emeterio Betances, Puerto Ricoko adibideek erakusten duten bezala. Mart\u00edk biziki miresten zuen Ram\u00f3n Emeterio Betances, eta bere irakasleetako bat zela zioen. Gero eta erradikalagoa zen liberalismoak parte-hartze demokratikoa, berdintasun ekonomikoa eta subiranotasun nazionala azpimarratzen zituen, eta, georgismoa bezalako doktrinekiko esposizioz osatua, Mart\u00edren ikuspegiaren oinarri nagusi izaten jarraitu zuen.\nKubako independentzia.\nMart\u00edk asko idatzi zuen Espainiak Kubarekiko zuen kontrol kolonialaren eta AEBren espantsionismoaren mehatxuari buruz. Harentzat, ez zen naturala Espainiako gobernuak Kuba kontrolatzea eta zapaltzea bere nortasun eta kultura berezia zituenean. 1873ko otsailaren 11ko bere \u00abEspainiako Errepublika eta Kubako Iraultza\u00bb panfletoan zioen: \u00abKubatarrak ez dira espainolak bizi diren bezala bizi... Merkataritza sistema ezberdinez hornitzen dira; herrialde ezberdinekin loturak dituzte, eta guztiz kontrako ohituren bidez adierazten dute beren zoriontasuna. Ez dago bi herriak lotzen dituen asmo komunik edo helburu berdinik, ezta haiek batzeko oroitzapen maitaturik ere... Herriak senidetasun eta maitasun loturen bidez baino ez dira batzen\u00bb.\nEsklabotza.\nMart\u00edk esklabotzaren aurka egin eta Espainia hura eusteagatik kritikatu zuen. 1879ko urtarrilaren 24an, Steck Hall-en (New York) kubatar etorkinei egindako hitzaldian, Espainiaren aurkako gerra piztu behar zela adierazi zuen hamar urteko gerraren heroismoa eta sufrimendua gogora ekarriz, eta, bere ustez, Kuba independentziarako eskubidea zuen benetako nazio gisa kalifikatu zuen. Espainiak ez zituen bake-itunaren baldintzak berretsi; hauteskundeak faltsutu zituen; gehiegizko zergekin jarraitzen zuen, eta ez zuen esklabotza deuseztatzea lortu. Kubak aske behar zuen.\nTaktika iraultzaileak.\nMart\u00edk, 1882an M\u00e1ximo G\u00f3mezi bidalitako gutun batean, alderdi iraultzaile bat eratzea proposatu zion, ezinbestekotzat jotzen baitzuen Zanjoneko Itunaren ondoren Kuba Herritarren Alderdirantz (Alderdi Autonomista) berriro ez erortzeko. Alderdi autonomista bakea bilatzen zuen alderdia zen, eta Kuba behar zuen erabateko independentziara ez zela helduko uste zuen Mart\u00edk. Baina Kuban banaketa sozialak bazirela jakitun zen, batez ere, arrazari buruzko banaketak, eta horiei ere aurre egin behar zitzaien. Kubaren askatasuna lortzeko, gerra beharrezkoa zela uste zuen kontziliazioa, errespetua, duintasuna eta orekaren oinarrizko ideologia gorabehera. Aberrian gobernu on bat ezartzeak gizarte-klase eta kolore guztietako kubatarrak harmonian batuko zituzkeen. New Yorken bizi ziren beste kubatar batzuekin batera, Mart\u00ed Alderdi Iraultzailearen oinarriak jartzen hasi zen, antolaketa demokratikoaren beharra azpimarratuz oinarrizko egitura gisa eta edozein buruzagi militar sartu aurretik. Militarrek aberriaren interesen menpe egon beharko zuketen. Gero, G\u00f3mezek Mart\u00edren planekin bat egin zuen, beteko zuela hitzemanez.\nMart\u00ed, Kubako atzerriratuen artean, batez ere Floridan, Kubaren inbasioa planifikatzeko eta gauzatzeko giltzarria izan zen. Tampako eta Cayo Huesoko tabako langileei egindako hitzaldiek motibatu eta batu zituzten; hori bere bizitzako lorpen politiko garrantzitsuena izan zen. Puntu horretan, bere plataforma ideologikoa findu zuen kubatar guztien ongizatea eta oparotasuna bermatzen zuen gizartea, klase, okupazio edo arraza alde batera utzita eta kubatar izaera harrotasunez atxikitako Kuba batean oinarrituz. Kausaren fedea ezin zen hil, eta militarrak ez ziren menderakuntzan saiatuko. Kubatar independentista guztiek parte hartuko zuketen, sektore bat bera ere nagusitu gabe. Hortik abiatuta sortu zuen Kubako Alderdi Iraultzailea 1892 hasieran.\nMart\u00ed eta Kubako Alderdi Iraultzailea (PRC) Espainiaren aurkako gerra antolatzen aritu ziren, isilpean. Mart\u00edren egunkaria, \"Patria\", kanpaina horren funtsezko tresna izan zen, non Mart\u00edk Kubarako bere azken egitasmoak zehaztu zituen. Hedabide horren bidez, Espainiak Kuban zerabilen kolonialismo esplotatzailearen aurka argudiatu zuen; Erabateko independentziatik dezente falta zituen helburuengatik kritikatu zuen \"Alderdi Autonomista\", eta AEBren anexionismoaren aurka ohartarazi zuen, zeina, bere ustez, Kubaren independentzia arrakastatsuarekin soilik ekidin zitekeen. Etorkizuneko Kubako Errepublikarako bere egitasmoak zehaztu zituen: Sufragio unibertsalean oinarritutako klase anitzeko eta arraza anitzeko errepublika demokratikoa, Kubako baliabide produktiboak guztiz garatzeko oinarri ekonomiko berdinkidea izango zuena eta herritarren arteko lurren banaketa zuzena, politikari argi eta bertutetsuekin.\nKuban egindako azken espedizioan idatzitako Mart\u00edren \u00abKanpainako Egunkaria\u00bb delakoetatik ikusita, agerikoa dirudi Mart\u00edk etorkizuneko Arma Errepublikan postu gorenera iritsiko zela. Hau ez zen horrela izan, bere heriotza Kubako Batzarra eratu aurretik gertatu baitzen. Azken unera arte, Mart\u00edk Kubaren erabateko independentzia lortzeko eskaini zuen bere bizitza. Bere aberriaren demokrazian eta askatasunean intrantsigentziarik gabe sinestea da bere ideologia politikoaren ezaugarria.\nAmeriketako Estatu Batuak.\nMart\u00edk, txikitatik, jarrera antiinperialista erakutsi zuen, eta sinetsita zegoen Estatu Batuak arriskua zirela Latinoamerikarako. Latinoamerikarren estereotipoengatik eta kapitalismoarekiko kezkagatik Ameriketako Estatu Batuak kritikatzen zituen bitartean, Mart\u00edk Amerikako Iraultzarekin eta Kubako mugimendu nazionalistarekin ere paralelismoa marraztu zuen. Aldi berean, Europako edo Ipar Amerikako zibilizazioen abantailak aintzat hartu zituen, zeinak Latinoamerikako herrialdeek Espainiaren ondare kolonialetik aldentzeko behar zituzten erreformei irekita baitzeuden. Mart\u00edk Ipar Amerikako politikaz zuen mesfidantza 1880ko hamarkadan garatu zen, Mexikon eta Guatemalan eta zeharka Kubaren etorkizunean zeuden esku-hartze mehatxuengatik. Denborarekin, Mart\u00ed gero eta kezkatuago zegoen Kubarekiko AEBk zituen asmoengatik. Ameriketako Estatu Batuek, bizitzen ari zen krisi ekonomikoarengatik, merkatu berriak behar zituzten bere industria produktuetarako, eta komunikabideak Kuba Espainiari erosteaz ari ziren. Kuba, Mexikoko Golkoan, posizio estrategiko garrantzitsua zuen herrialde errentagarri eta emankorra zen Mart\u00edk uste zuen Kubaren etorkizuneko interesak Latinoamerikako nazio anaiekin zeudela, eta Estatu Batuetakoen aurkakoak zirela.\nMart\u00edk miresten zuen beste tasun bat Ipar Amerikako gizartea ezaugarritzen zuen lan-etika zen. Hainbat alditan, Mart\u00edk etorkinetan oinarritutako gizartearekiko miresmen sakona adierazi izan zuen: \u00abHaien asmo nagusia benetako herri moderno bat eraikitzea zela interpretatu zuen, lan gogorrean eta ideia aurrerakoietan oinarrituta\u00bb. Mart\u00edk behin adierazi zuen: \u00abMunduan zehar bisitatu zuen herrialdetan inoiz ez zela harritu. Hemen, berriz, harrituta gelditu zen... Ohartarazi zen inor ez zela isil-isilik gelditu izkinetan; une batean ere, ez zela aterik itxi. Gizakirik ez zegoen isilik. Gelditu, eta errespetuz begiratu zion jendeari, eta betiko esan zion agur gure Europako herrialdeen bizitza alferrari eta ez erangikor poetiko horri\u00bb.\nMart\u00ed, AEBk Kuban esku hartzearen aurka bazegoen ere, Ameriketako gizartea hain handia zen ezen Latinoamerikak Estatu Batuak imitatzea kontuan hartu behar zuela uste zuen. Mart\u00edk argudiatu zuen: \u00abHain denbora laburrean AEB hain bizi-maila altu batera iritsi bazen tradizio bateratzailerik ez izanda ere, ez ote zitekeen gauza bera espero Latinoamerikarentzat?\u00bb. Hala ere, Mart\u00edren ustez, AEBren espantsionismoak hispanoamerikar errepubliken \u00abarriskurik handiena\u00bb adierazten zuen. Mart\u00ed harritu egiten zen ikustean nola hezkuntza nazioaren garapenari laguntzeko bideratzen zen, eta, berriro ere, Latinoamerikako herrialdeak Ipar Amerikako gizarteak emandako ereduari jarraitzera animatu zituen. Aldi berean, Kubako eta Latinoamerikako gainerako hezkuntza sistema elitistak kritikatu zituen. Mart\u00edk, sarritan, Latinoamerikako herrialdeei gomendatu zien \u00abordezkariak bidal zitzatela Estatu Batuetara teknika esanguratsuagoak ikasteko\u00bb. Behin hori eginda, Mart\u00edk espero zuen ordezkari horiek Latinoamerikako nekazaritza politikei behar-beharrezko modernizazio bat ekartzea.\nHala ere, Ameriketako Estatu Batuetako gauza guztiek ez zuten Mart\u00ed liluratzen. Politikari dagokionez, Mart\u00edk idatzi zuen AEBko politikak inauteri giroa hartua zuela..., batez ere, hauteskunde garaian. Hautagaien artean, ustelkeria ekintzak ikusi zituen, esate baterako: \u00abHautagaiak garagardo kantitate handiko eroskerian erortzea New Yorkeko kaleek, jendez gainezka, desfile ikusgarriak biltzen zituzten bitartean, kartel ugariren ondotik pasatuz eta guztiak hautagai politiko ezberdinen alde bozkatzeko gonbita eginez\u00bb. Mart\u00edk AEBko eliteak kritikatu, eta gaitzetsi zituen hari politiko nagusiei tira egiten zietelako agertokiaren atzetik, ezkutuan, alegia. Haren ustez, eliteek \u00abzentsura gogorra merezi zuten\u00bb, haiek baitziren mehatxurik handiena Estatu Batuen sorreran ezarritako idealetarako.\nMart\u00ed AEBk bere potentzialez abusatu zuela sinesten hasi zen. Arrazakeria ugaria zen. Arraza desberdinak diskriminatzen ziren; bizitza politikoa zinikoki ikusten zuen jendeak, orokorrean, eta politikari profesionalek gehiegikeriaz abusatzen zuten; industria-handikiek eta langile talde boteretsuek aurre, eta mehatxu egiten zioten elkarri. Horrek guztiak Estatu Batuetan eskala handiko gatazka sozial bat gertu zegoela konbentzitu zuen Mart\u00ed.\nAlde positibotik begiratuz, AEBko herritar guztiek zuten adierazpen- eta askatasun-eskubide ukiezinarekin harritu zen Mart\u00ed. Hark Estatu Batuetako Konstituzioa txalotu zuen, adierazpen-askatasuna ahalbidetzen baitzien herritar guztiei, edozein sinesmen politikoa zutela ere. 1883ko maiatzean, bilera politikoetan parte hartzen zuen bitartean, iraultzarako, eta, zehatzago, sistema kapitalistaren suntsipenerako deia entzun zuen. Bere suntsipena ekar zezakeen deien aurrean ere herrialdeak adierazpen askatasuna mantentzeak harritu egiten zuen Mart\u00ed. Mart\u00edk laguntza eman zien emakumeen aldeko mugimenduei ere, eta \u00abpozik agertu zen bertako emakumeek pribilegio hori euren ahotsa entzunarazteko baliatzen zutelako\u00bb. Mart\u00edren ustez, adierazpen-askatasuna ezinbestekoa zen nazioa zibilizatua kontsideratzeko, eta, AEBko herritarren gehiengo zabalari irekita zeuden oinarrizko askatasun eta aukera guzti horiengatik, miresmen sakona adierazi zuen. \nMart\u00edren lanek Ipar Amerikako eta Latinoamerikako bizimoduen arteko konparazio ugari biltzen dituzte. Lehena gizarte gogor, arimarik gabeko eta, batzuetan, anker gisa ikusten zuen, baina, hala ere, askatasunaren oinarri sendo eta askatasunaren tradizio batean oinarrituta zena. Ipar Amerikako gizarteak bere akatsak bazituen ere garrantzi txikikoak ohi ziren Latinoamerikan nagusi zen botere gehiegikeriarekin eta desberdintasun sozialaren hedapen zabalarekin alderatuta.\nAEBk Kuba erosiko zuela eta amerikanizatzeko asmoa zutela behin ikusita, Mart\u00edk ozen eta ausart hitz egin zuen horrelako ekintzaren aurka eta kubatar askok Amerikako Estatu Batuei buruz zuten iritzia adieraziz\".\nLatinoamerikako identitatea.\nJos\u00e9 Mart\u00edk, askatzaile gisa, Latinoamerikako herrialdeek beren historiaren errealitatea ezagutu behar zutela uste zuen. Herrialde batek bere literatura izatearen beharra ere ikusi zuen. Hausnarketa horiek Mexikon hasi ziren, 1875etik aurrera, eta Mexikoko Erreformarekin lotuta daude, non Ignacio Manuel Altamirano eta Guillermo Prieto bezalako liberal gailenak Mexikoren eraberritze kultural baten buru gisa kokatu baitziren, Esteban Echeverr\u00edak, Argentinan, hogeita hamar urte lehenago egin zuen ikuspegi bera hartuz. Mart\u00edk \"Revista Universal\"en (1875eko maiatzaren 11n) argitaratu zuen bigarren \u00abBoletin\u00bb-ean jada ikus zitekeen haren planteamendua, funtsean latinoamerikarra zena. Bere nazio edo Latinoamerikako identitatea eraikitzeko nahia ez zen berria edo ezohikoa garai haietan; dena den, garai hartako intelektual latinoamerikar bat bera ere, ez zen Mart\u00ed bezain argi hurbildu identitate nazionala eraikitzeko zereginari. Herrialde bakoitzeko elementu naturalekin bat zetozen erakundeak eta legeak eraikitzearen beharra azpimarratu zuen, eta gogora ekarri zuen frantses eta amerikar kode zibilen aplikazioen porrota Latinoamerikako errepublika berrietan. Mart\u00edk uste zuen Hegoaldeko gizarteak bere izaerarekin, bere kulturaren eta historiaren berezitasunarekin eta bere izatea zehazten zuen izaerarekin bat datorren garapen estrategia egokia aukeratu behar zuela.\nIdazlanak.\nMart\u00edk, idazle gisa, hainbat genero jorratu zituen. Egunkari-artikuluak egiteaz eta korrespondentzia zabala mantentzeaz gain (bere eskutitzak bere lan osoen bilduman sartuta daude), eleberri seriatu bat, poesia, saiakera eta \"La Edad de Oro\" haurrentzako aldizkari baten lau ale argitaratu zituen. Saiakerak eta artikuluek bere lan osoen berrogeita hamar liburuki baino gehiago hartzen dituzte. Haren prosa asko irakurri zen, eta, belaunaldi modernistan, eragina izan zuen, batez ere, Rub\u00e9n Dar\u00edo poeta nikaraguarrarengan, zeinari Mart\u00edk \u00abnire seme\u00bb deitu baitzion New Yorken, 1893an ezagutu zuenean.\nMart\u00edk ez zuen libururik argitaratu: bertsoz idatzitako bi koaderno (\"Cuadernos\") baino ez (merkatutik kanpo dauden argitalpenak) eta hainbat liburu politiko. Gainerakoa (kopuru izugarria) egunkari eta aldizkari ugaritan sakabanatuta geratu zen: gutunetan, egunkarietan eta ohar pertsonaletan, argitaratu gabeko beste testu batzuetan, inprobisatutako hitzaldietan maiz eta, batzuk, betiko galduta. Hil eta bost urtera, bere \"Obras\" lehen liburukia argitaratu zen. Bilduma horretan, 1911n, nobela bat agertu zen; Mart\u00edk ezagutarazi zuen \"Amistad funesta\", 1885ean ezizenez argitaratu zen. 1913an, edizio horretan ere, editatu gabe gordetako bere hirugarren bilduma poetikoa editatu zuten: \"Versos Libres\". Bere \"Diario de Campa\u00f1a\" 1941ean argitaratu zen. Geroago, 1980an, Ernesto Mej\u00eda S\u00e1nchez Nikaraguako poetak \"El Partido Liberal\" Mexikoko egunkarirako idatzitako Mart\u00edren hogeita hamar artikulu inguru bildu zituen, bere \"Obras Completas\" deritzon edizioetan sartu gabe zeudenak. 1882tik 1891ra, Mart\u00edk Buenos Airesko \"La Naci\u00f3n\" egunkarian kolaboratu zuen. \"La Naci\u00f3n\"eko bere testuak \"Anuario del centro de Estudios Mart\u00edanos-en\" bilduta daude.\nKazetari-ibilbidean, egunkari askotan idatzi zuen, \"El Diablo Cojuelo\" eta \"La Patria Libre\" egunkarietatik hasita, biak hala biak Kuban sortzen lagundu zituenak 1869an eta Kubarekiko zuen konpromiso eta ikuspegi politikoa ezarri zutenak. Espainian, \"La Colonia Espa\u00f1ola\"n idatzi zuen; Mexikon, \"La Revista Universal\"en, eta, Venezuelan, berak sortutako \"Revista Venezolana\"n. New Yorken zegoela, berriz, Venezuelako \"La Opini\u00f3n Nacional\" aldizkariarekin, Buenos Airesko \"La Naci\u00f3n\" egunkariarekin, Mexikoko \"La Opinion Liberalekin\" eta AEBko \"The Hour\" aldizkariarekin kolaboratu zuen.\nMart\u00edren Lan Osoen lehen edizio kritikoa 1983an hasi zen agertzen: \"Jos\u00e9 Mart\u00ed: Obras completas. Edici\u00f3n cr\u00edtica\". Bere poema osoen edizio kritikoa 1985ean argitaratu zen: \"Jos\u00e9 Mart\u00ed. Poes\u00eda completa. Edici\u00f3n critica\".\nLan osoen bigarren liburukiak \u00abNuestra America\u00bb saiakera ospetsua biltzen du, eta Mart\u00edk ikasi eta idatzi zituen Espainiako Amerikarekin lotutako hainbat gai biltzen ditu. Kubaren ostean bere interesa, gehienbat, Guatemalara, Mexikora eta Venezuelara bideratu zela nabarmentzen da hemen. Zati horretako hainbat atal, gai orokorrei eta nazioarteko biltzarrei buruzkoak dira: arazo ekonomikoak, sozialak, politikoak, literatura, artea, nekazaritza eta industria arazoak, immigrazioa, hezkuntza, Estatu Batuekin eta Hispanoamerikarekin izandako harremanak, bidaia oharrak...\nMart\u00edren esanetan, \"La edad de oro\" argitalpenaren atzean zegoen asmoa zen: \u00abAmerikako umeek jakin zezaten lehen nola bizi zen eta gaur egun nola bizi den jendea Estatu Batuetan eta beste herrialde batzuetan azaltzea; zenbat gauza egiten diren, nola egiten beira eta burdina, nola lurrun-makinak eta zubi esekiak eta argi elektrikoa; horrela, umeak koloretako harri bat ikusten duenean, zergatik duen kolorea jakin dezan. Lantegietan egiten den guztia kontatuko diegu, non maitagarrien istorioetako magia baino gauza arraroagoak eta interesgarriagoak gertatzen diren. Gauza hauek dira benetako magia, edozein gauza baino zoragarriagoak. Umeentzat idazten dugu, haiek baitira maitatzen dakitenak, haurrak direlako munduaren esperantza\u00bb.\nMart\u00ed-ren \"Versos Sencillos\" Haines Fallseko (New York) herrian \u2015bere medikuak indarrak berreskuratzera bidali zuen lekua\u2015 idatzi zen, non errekak isurtzen, eta hodeiak, bere baitan, biltzen ziren. Lan horretan aurkitzen den poesia, modu askotan, autobiografikoa da, eta irakurleei ematen die Mart\u00ed gizona eta abertzalea ikusteko eta Kubako historiaren une erabakigarri batean (berarentzat garrantzitsua izan zena) epaitzeko aukera\".\nMart\u00edren idazkiek bere ikuspegiak islatzen zituzten, bai sozialki eta bai politikoki ere. \"Cultivo Una Rosa Blanca\" bere olerkietako bat da, gizartea hobetu asmoz bere ikuspegia azpimarratzen duena.\n\u00a0\nPoema hau bere aberriarekiko Mart\u00edk zuen gizartearen itxaropenen deskribapen argia da. Poeman, pertsonak \u2015edozein dela ere, atsegina edo krudela\u2015 arrosa zuri bat lantzen du; hau da, bakean jarraitzen duela esaten du. Horrek, herrien artean batasuna ezartzeko bere ideologiarekin, bat egiten du, eta, are gehiago, Kubako herriarekin \u2015nortasun komun baten bidez ezberdintasun etniko eta arrazarenak kontuan hartu gabe. Doktrina hori bete zitekeen, noski, alde batek bere etsaia bakearekin lagun bat tratatuko lukeen bezala tratatuko balu. Pertsona baten adeitasuna pertsona guztiekin partekatu behar da, gatazka pertsonala gorabehera. \"Cultivo Una Rosa Blanca\"\"ren baitan dagoen moralari jarraituz, Mart\u00edren Kubako elkartasunaren ikuspegia posible izan zitekeen etorkizuneko belaunaldien bidez gizarte baketsuago bat sortuz.\nKubako literaturan emandako aurrerapausoaren ondoren, Jos\u00e9 Mart\u00edk bere iritzi politiko eta sozialak islatzen zituzten egunkari, aldizkari eta liburuetan argitaratu zituen bere lanak. Goiz hiltzerakoan, ezin izan zuen poesia bilduma zabal bat argitaratu; hala eta guztiz ere, bere ekarpen literarioek ospe handiko pertsonaia bihurtu dute literaturan, idazle askorengan eta, oro har, Mart\u00edren ildotik jarraitzeko jendearengan eraginez.\nEstiloa.\nMart\u00edren idazkera ez da erraza sailkatzen. Aforismo asko \u2014egia edo/eta jakinduria adierazten duten lerro labur eta gogoangarriak\u2014, eta esaldi konplexu luzeak erabili zituen. Modernismo izenez ezagutzen den hispanoamerikar literatura mugimenduaren laguntzaile nagusitzat hartzen da, eta aro modernoaren eta modernitatearen kontzientzia latinoamerikarrari lotuta egon da. Bere kronikek erretratu literarioko elementuak, narrazio dramatikoa eta esparru dioramikoa uztartzen zituzten. Bere poesiak irudi fresko eta harrigarriak zituen, sentimendu engainagarri sinpleekin batera. Hizlari gisa (hitzaldi asko egin baitzituen), bere kate egituragatik, aforismo indartsuengatik eta deskribapen zehatzengatik zen ezaguna. Bere estiloa baino garrantzitsuagoa da estilo hori nola erabiltzen zuen bere ideien zerbitzura jartzeko, nozio \u00abaurreratuak\u00bb sinesgarriak eginez. Bere idazlanean zehar, erreferentzia egin zien pertsonaia eta gertaera historikoei, eta literaturari, gaurkotasunari eta kultur gaiei egindako etengabeko aipamenak erabili zituen. Hori dela eta, irakurtzeko eta itzultzeko zaila izan daiteke.\nBere espiritu didaktikoak haurrentzako aldizkari bat sortzera bultzatu zuen: \"La Edad de Oro\" (1889), \u00abTres Heroes\u00bb izeneko saiakera laburra jasotzen zuena eta bere talentuaren adierazgarria entzuleei egokitzeko zuen adierazpena; kasu horretan, hiru gizonen, Bolivar, Hidalgo eta San Mart\u00ednen aparteko ausardiaz irakurle gaztea kontzientziatzeko eta txunditzeko. Hori bere estiloa modu atsgingarrian irakasteko zen.\nItzulpena.\nJos\u00e9 Mart\u00ed Kubako Independentziaren poeta, abertzale eta \u00abmart\u00edri\u00bb gisa omendu izan dute munduan, baina, nolabait, itzultzaile ere izan zen. Literatura materiala gustuko zuelako soilik itzuli zuen arren, egindako itzulpenaren zati handi bat behar ekonomikoak inposatu zion Estatu Batuetan erbesteratuta egondako urte andanak. Mart\u00edk gaztetatik ikasi zuen ingelesa, eta hamahiru urterekin hasi zen itzultzen. Bere bizitza osoan zehar jarraitu zuen itzultzen, Espainian ikasle izandako garaia barne, nahiz eta bere produktibitate handienaren aldia, 1880an hasi eta 1895ean Kubara itzuli zen arte, New Yorkeko egonaldia izan zen.\nNew Yorken gaur egun \"freelance\" (askea) gisa ezagutzen den langilea izan zen, baita \"etxeko\" itzultzailea ere. Hainbat liburu itzuli zituen D. Appleton argitaletxearentzat, eta hainbat itzulpen egin zituen egunkarietarako ere. Kubaren independentziaren aldeko borroka luzeko ekintzaile-iraultzaile gisa, ingelesera itzuli zituen mugimendu horren aldeko hainbat artikulu eta liburuxka. Ingelesez gain, Mart\u00edk frantsesa, italiera, latina eta greko klasikoa ondo mintzatzen zituen; azken hori greziar obra klasikoak jatorrizko hizkuntzan irakurtzeko ikasi zuen.\nMart\u00edren sentipenean, argi eta garbi, dikotomia bat zegoen itzultzen zituen lan motaren inguruan. Profesional askok bezala, beretzat erakargarritasun intelektual edo emozional gutxi zuten lanak egin zituen dirua irabazteko. Nahiz Mart\u00edk ez zuen inoiz itzulpenaren teoria sistematikorik aurkeztu eta itzulpenari buruzko bere ikuspegiari buruz asko idatzi ez, noizean behin, gaiari buruzko gogoetak apuntatu zituen; itzultzaileak duen dilemaren aurrean \u00abfidela versus polita\u00bb kontzientzia erakutsi zuen, eta \u00abitzulpena naturala izan behar zela\u00bb zioen; hau da, liburuak itzulitako hizkuntzan idatzita zegoela irudikatu behar zuen.\nModernismoa.\nModernistek, oro har, hizkuntza subjektiboa erabiltzen dute. Mart\u00edren sinesmen estilistikoa zorroztasun logikoa eta hizkuntza eraikuntza deskodetzeko eta adierazpen intelektual, abstraktu eta sistematikoa ezabatzeko beharraren parte da. Hizkuntzaren adierazpen-sistema zabaltzeko nahia eta kontzientzia dago. Estiloak pentsatzeko forma aldatzen du. Aldebakarrekotasunean erori gabe, adierazpena balioesten du Mart\u00edk, hizkuntza formaren bidezko inpresioa eta sentimendua delako. Modernismoak, gehienbat, ikuskerak eta errealitateak bilatzen ditu; adierazpenak inpresioak hartzen ditu, gogo-egoera, hausnarketarik eta kontzepturik gabe. Hori da subjektibotasunaren legea. Mart\u00edren lanetan ikus daiteke hori, lehen modernistetako bat, zeinak literatura zeregina batasun ikusezin eta osotasun adierazgarri bat bezala ulertzen baitu, estiloa \u00abedukiaren forma\u00bb bezala kontsideratuz.\nMart\u00edk, prosaren eta poesiaren artean ezarri zuen aldea, kontzeptuala da. Poesia, bere ustez, subjektibotasun iraunkorraren hizkuntza da: intuizioa eta ikusmena. Prosa, berriz, ideiak zabaltzeko tresna eta metodoa da, eta bihotza urratu, kexatu eta intziriren adierazpena eduki beharrean, ideia horiek goratu, bultzatu eta animatzea du helburu. Prosa bere herriarekiko zerbitzua da.\nMart\u00edk zeinu zehatzen sistema bat sortzen du: \u00abkode ideologikoa\u00bb. Ikur horiek beren balio morala aldarrikatzen dute, eta jokabide etikoen seinaleak eraikitzen dituzte. Mart\u00edren modernismoa hizkuntzan islatzen den jarrera espirituala da. Bere idazki guztiek bere mundu morala definitzen dute. Halaber, bere idazkeran, bere esparru ideologikoa eta espirituala sendotzen dela esan daiteke.\nManuel Guti\u00e9rrez N\u00e1jera, Juli\u00e1n del Casal eta Jos\u00e9 Asunci\u00f3n Silva bezalako beste abiatzaile modernisten eta Mart\u00edren arteko aldea (eta haren eta Manuel Gonz\u00e1lez Pradaren arteko antzekotasuna) literaturari eman zion balio sakon eta transzendentean datza, prosa, artikulu edo kazetari baten lana bihurtuz. Lan gogor hori garrantzitsua izan zen literaturari benetako balio eta independentea emateko eta dibertsio formal hutsetik urruntzeko. Manuel Guti\u00e9rez N\u00e1jerak, Rub\u00e9n Dar\u00edok, Miguel de Unamunok eta Jos\u00e9 Enrique Rod\u00f3k salbatu zituzten martitar artikuluak, Amerikako kontinenteko idazlanetan balio amaigabea izango dutenak.\nMartitar artikuluez gain, saiakera eta literatura politikaz hitz egiteko ordezko modu eta pribilegiatu gisa baimentzen hasten da. Latinoamerikar literatura identitate baten enigmak konpontzeko gai den hermeneutika bakarra aplikatzen hasten da.\nOndarea.\nKubako independentziaren ikurra.\nKubako independentziaren alde emandako arduraldia eta demokrazian eta justizian sineste sutsuak kubatar guztien heroi bihurtu du Mart\u00ed, batasunaren ikur, \u00abApostolua\u00bb, buruzagi handia. Bere idatziek eta denbora-tarte horretan zehar bizi izan zuen guztiak plataforma bat sortu dute. Kuban errepublika demokratiko, justu eta egonkor bat eraikitzeko azken helburuak eta helburu horren gauzatze praktikoarekin zuen obsesioak 1895eko iraultza kolonialaren buruzagi karismatikoena izatera eraman zuten. Kubako emigranteen komunitatearekin egindako lanak, Kubako Alderdi Iraultzailea sortzeko Kubako langileen eta buruzagi sozialisten laguntza lortuz, Kubako independentzia gerra martxan jarri zuen. Etorkizunerako zuen aurreikuspena \u2015Kubarekiko Amerikako interes politikoen aurkako ohartarazpenetan erakutsi zuena\u2015, Estatu Batuek Kubaren okupazio bizkorrarekin berretsi zuten Espainia-Amerikako Gerraren ondoren. Kubako eta Latinoamerikako subiranotasunaren bereiztezinaren sinesmenak eta bere idatzietan adierazi izanak Latinoamerikako identitate modernoaren konfigurazioan lagundu du. Kubako eta Latinoamerikako subiranotasunaren alde zuen sinesmenen bitartez, Kuba aliatu ohien aurka matxinatu zen. Horregatik bihurtu zen Kuba nazio independente. Bere lanak Latinoamerikako eta literatura politikoaren oinarriak dira, eta kazetaritza, poesia eta prosaren alorretan egindako ekarpen oparoak oso txalotuak dira.\nKubako Alderdi Komunistan eragina.\n1959. osteko Kuba estatu komunista gisa afiliatu izanaren historia gorabehera, onartu egin da, hain zuzen ere, Kubako Alderdi Komunistaren eragile nagusi gisa balio duena Mart\u00edren ideologia dela. Kubako \"martiri\" eta \"zaindari\" gisa hartua, Kubako hainbat mugarri daude Mart\u00edri eskainita. 2016an hil ondoren, Mart\u00edren irudia Kuba Iraultzailean sustatzeko zeregin handia izan zuen Fidel Castro Kubako buruzagi ohia Mart\u00edren ondoan lurperatu zuten, Santiagon. Mart\u00edk Kubako nazionalismoaren kontzeptuei buruz egindako idatziek bultzatu zuten 1895eko iraultza, eta Kubako nazioaren ikuspegi gatazkatsuak ematen jarraitu dute. Fidel Castroren Kubako nazio-estatuak etengabe aldarrikatu zuen Mart\u00ed bere gobernu iraultzaile komunistarako inspirazio erabakigarritzat. Castroren agintaldian, Mart\u00edren politika eta heriotza Kubako estatuaren zenbait ekintza justifikatzeko erabili ziren. Kubako Gobernuak esan zuen Mart\u00edk alderdi bakarraren sistemaren alde egin zuela, gobernu komunistaren aurrekaria sortuz.\nMart\u00edk, bere bizitzan zehar ekoitzitako idazlan ugariak, zaila egiten du bere ideologia politikoa xeheki zehaztea, baina bere helburu nagusia Kuba Espainiatik askatzea eta gobernu errepublikano-demokratikoa ezartzea zen. Mart\u00edk, zuzenean, sekula komunismoa edo alderdi bakarreko sistemen alde egin ez bazuen ere, Kubako buruzagiek behin eta berriz aldarrikatu zuten Mart\u00edren Partido Revolucionario Cubano Alderdi Komunistaren aitzindaria zela.\nMart\u00edk bere garaiko gai garrantzitsuenetan izan zituen jarrera \u00f1abarduratsuek eta askotan anbibalenteek eta bere lanen gai nagusi gisa proletariotzaren eta burgesiaren artekoa izateak aztertzaile marxistak klase-gatazka bat ikustera eraman ditu; beste aztertzaile batzuek, berriz, Miamiko eta beste leku batzuetako Kubako diasporako komunitateek, esaterako, enfasi liberal-kapitalista bat identifikatu dute lan horietan. Kubako erbesteratu horiek, oraindik, erbestean dagoen Kubako nazioaren itxaropen-figura gisa ohoratzen dute Mart\u00ed, eta Castroren gobernua kondenatzen dute bere lanak manipulatzeagatik eta \u00abCastroite Mart\u00ed\u00bb bat sortzeagatik bere \u00abintolerantzia eta giza eskubideen murrizketak\u00bb justifikatzeko. Bere idazkiek, beraz, giltzarri den arma ideologikoa izaten jarraitzen dute Kubako nazioaren patuaren aurkako borrokan.\nOroigarriak eta omenaldiak.\nJos\u00e9 Mart\u00ed Nazioarteko Aireportua, Habanako nazioarteko aireportuak, Mart\u00edren izena darama. Mart\u00edren estatua bat inauguratu zuten Habanan, bere jaiotzaren 123. urteurrenean, eta Ra\u00fal Castro presidentea ekitaldian egon zen. Habanako Vedado auzoko Jos\u00e9 Mart\u00ed Memorialak 109 m-ko dorrea dauka, eta idazle bati eskainitako munduko monumenturik handiena da.\nArgitalpen Hispanikoen Elkarte Nazionalak, argitalpen hispanoak sustatzeko irabazi asmorik gabeko erakundeak, urtero, Jos\u00e9 Mart\u00ed Sariak izendatzen ditu komunikabide hispanoetako bikaintasun-ereduagatik.\nHaitiko Cabo-Ha\u00eftiano itsasertzean, Jos\u00e9 Mart\u00edk hiru aldiz bisitatu zuen hiria, zentral elektriko batek bere izena darama. 1895eko azken bisitan bizi izan zen etxeak marmolezko plaka bat dauka. Jos\u00e9 Mart\u00ed plaza, poetaren bustoa duena, 2014an inauguratu zen.\nErrumanian, Bukaresteko eskola publiko batek eta Targovisteko Errumania-Kubako Adiskidetasun Elkarteak \u00abJose Mart\u00ed\u00bb izena dute.\nTampako, (Florida) Ybor City auzoan dagoen parke txiki batek \u00abJos\u00e9 Mart\u00edren Lagunen parkea\u00bb du izena. Lurra Kubari opari egin zioten 1956an, eta, ofizialki, 1960n inauguratu zen parkea. Parkean, Mart\u00edren estatua eta 1998an altxatutako plaka bat nabarmentzen dira. Parkearen sarreraren ondoan, La Casa De Pedroso pentsioa zegoen gunea gogoratzen duen plaka bat dago, Mart\u00ed pozoitzeko saiakeraren ondorioz gaixondoa igaro zuen pentsioa. Gutxi gorabehera etxadi batera, 1893an Ybor Factory eraikineko eskaileretatik Kubako puru-langileei egindako bat-bateko hitzaldia gogorarazten duen beste markatzaile historiko bat dago. Parkeak eta markatzaileak Ybor City-ko auzo historikoaren barruan daude.\nHautatutako lanen zerrenda.\nMart\u00edk bere bizitzan zehar argitaratutako oinarrizko lanak\nMart\u00ed hil osteko lan nagusiak"}
{"id": "24076", "revid": "9320815", "url": "https://eu.wikipedia.org/wiki?curid=24076", "title": "Alan Turing", "text": "Alan Mathison Turing (Paddington, Londres, Ingalaterra, 1912ko ekainaren 23a \u2013 \"ib.\", 1954ko ekainaren 7a) matematikaria, kriptografoa eta filosofoa izan zen. Informatika modernoaren gurasotzat hartzen da. Haren ekarpenen artean, Turingen makina eta algoritmoen kontzeptuaren formalizazioa daude.\nBizitza.\nHaurtzaroa.\nTuring 1912an jaio zen Londresen. Haren aita, Julius Mathison Turing, Britainiar Inperioaren Indiako Zerbitzu Zibilean ari zen lanean, baina Alanen gurasoek Britania Handian jaiotzea nahi zuten, eta beraz lan utzialdia eskatuta Londresko Paddington auzora itzuli ziren, eta han jaio zen Alan. Aitak, ordea, bere lanpostuan jarraitu behar zuen, horregatik bere gurasoek askotan Indiara eta Britania Handira bidaiatu behar zuten. Beraz, Alan eta haren anaia lagun ingeles batzuekin utzi behar izan zituzten. Esaten dute oso azkarra zela, berak bakarrik irakurtzen ikasi zuela 3 astetan, eta interes handia erakusten zuela zenbakiekin.\nEskolan hasi zenean, irakasleek ikusten zituen haren jakinduria oso handia zela. 16 urterekin Albert Einsteinen lanen berri izan zuen eta arreta handia jarri zien eta oso ongi ulertu zituen. Eta ez bakarrik hori, gainera kritika ugari egin zituen.\nIkasketak.\nUnibertsitate ikasketak Cambridgeko Trinity College ospetsuan egin nahi izan zituen, baina ez zuen lortu hara joateko beka, eta King's Collegen egin behar izan zituen matematika-ikasketak. 1935ean graduatu zen. 1937an eta 1938an Ameriketako Estatu Batuetako Princetongo Unibertsitatean jardun zuen ikerketan.\n1938ko irailaz geroztik, Turing lanean hasi zen Britainia Handiko kode-apurketa erakundearentzat, denbora partzialeko aholkulari moduan eta Bigarren Mundu Gerran, alemaniarrek erabilitako kodeak deszifratzen aritu zen lanean.\nAnalisi kriptografikoa.\nBigarren Mundu Gerran beharrezkoa izan zen haren laguntza nazien sekretuak deszifratzeko. Fish gailuei buruz egin zituen ikerketek lagunduta, lehen ordenagailu elektroniko digitala egin zuen, Colossus izenekoa. Ordenagailu horrek gainerako Fish kodeak deskodetzeko balio izan zuen.\nBere deskodetzeko modua ez zion inori esan 1970. urtera arte. Bere adiskide minek ere ez zuten hori jakin.\nLehen ordenagailuei buruzko ikerketak.\n1945etik 1947ra National Physical Laboratory delakoan aritu zen lanean ACE ordenagailuaren diseinuan. ACEren diseinua bukatuta egonik, proiektua abiatzea ateratzen ari zelako, urte sabatikoa hartu eta Cambridgera itzuli zen. Gero, 1948an Manchesterko unibertsitatean hasi zen lanean matematika irakasle moduan. 1949an unibertsitate horretako konputazio-laborategiko zuzendariorde izendatu zuten eta benetako lehen ordenagailuetako baten softwarearen diseinuan jardun zuen: Manchester Mark I izenekoan hain justu. \nHeriotza.\n1954an, bere buruaz beste egin zuen zianuroz injektatutako sagarra janez. Izan ere, 1952 homosexuala izateagatik kondenatu egin zuten (homosexualitatea delitu izan zen Britainia Handian 1967 arte). Kondenan bi aukera eman zizkioten: bi urteko kartzela ala libidoa apaltzeko tratamendu hormonala. Bigarrena aukeratu zuen, kartzelara ez joatearren eta estrogenozko injekzioak hartu zituen urte betez. Horren albo-erreakzioetako bat ginekomastia izan zen, hots, bularrak handitzea. Halaber, bere lanean ondorio kaltegarriak izan zituen eta, besteak beste, kriptografiari buruz Britaniar Gobernuaren inteligentzia-agentziarentzat egiten zituen aholkulari lanak bukatu zitzaizkion. Horrek krisi sakon batean murgilarazi zuen eta bere buruaz beste egitera bultzatu.\nEkarpenak.\nEgin zituen ekarpenen artean Turingen makina eta Turingen testa dira ezagunenak\nTuring-en makina.\nTuringen makina makina abstraktu bat definitzen duen konputaziozko modelo matematikoa da, erregela - taula baten arabera zinta tira baten gainean sinboloak manipulatzen dituena. Sinplea bada ere, Turing makina edozein konputazio-algoritmo simulatzeko egokitua izan daiteke.\nTuring makina ordenagailu batek egindako datu-manipulazio guztia kontrolatzen duen prozesamendu unitate zentral (PUZ) baten adibide orokor bat da, makina kanonikoarekin datuak biltzeko memoria sekuentziala erabiliz. Zehazkiago, alfabeto baten kate baliodunen azpimultzo arbitrarioren bat zerrendatzeko gai den makina \u2014 automata \u2014 bat da. Kateak modu mugikorrean zerrendatu daitekeen multzo baten zati dira. Turingen makinak luzera infinituko zinta bat du, non irakurtzeko eta idazteko eragiketak egin ditzakeen.\nTuringen testa.\nTestaren xedea makina bat noiz den kontziente definitzea da.\nTesta egiteko hiru elementu daude: gizaki batek, interlokutoreak ikusi gabe, ebaluatzen du galdera batzuen aurrean beste gizaki batek eta makina batek ematen dituzten erantzunak eta erabaki behar du zein den makina. Ebaluatzailea gai ez bada bereizteko makina zein den makinaren jokabidea adimenduna jotzen da.\nTestaren gaurkotasuna eztabaidagai da."}
{"id": "24077", "revid": "119347", "url": "https://eu.wikipedia.org/wiki?curid=24077", "title": "2001eko irailaren 11ko atentatuak", "text": "2001eko irailaren 11ko atentatuak (I-11 euskaraz, 9/11 edo 11-S izenez ezagunagoak), 2001. urtean Al Kaidako 19 kidek eginiko atentatu suizidak izan ziren.\nAtentatuetan lau bidaiari-hegazkin bahitu zituzten. Bahitzaileak lau taldetan banatu ziren, pilotu banarekin; pilotuok hegazkinak gidatuko zituzten, behin pilotuak eta eskifaia menderatuta. Lehen bi hegazkinek World Trade Centerko Dorre Bikien aurka egin zuten talka, hirugarrenak Pentagonoaren aurka, eta azkena Pennsylvaniako zelai batean erori zen, bidaiariek aurre egin baitzieten bahitzaileei. Hemeretzi bahitzaileez gain, beste 2973 pertsonak bizia galdu zuten eta oraindik beste 24 pertsona galduta daude.\nAtentatuak.\nHeriotzak.\nHildakoak milaka zenbatu ziren, zehazki 2.973 pertsona, 246 bidaiariak kontuan hartuta. Horietatik 2.602 New Yorken hil ziren, dorreen barruan nahiz kanpoan, eta 125 Pentagonoko eraikinean. Biktimen artean 343 suhiltzaile, 23 New Yorkeko polizia eta New York eta New Jerseyko 37 portuko polizia. Gaur egun, oraindik ere 24 pertsona desagertuta daude.\nOsasun Sailaren arabera, 247 hildako latinoamerikarrak ziren. Hauetatik 25 dominikar, 18 kolonbiar, 13 ekuadortar, 6 kubatar, 4 argentinar eta txiletar 1.\nBahitzaileak.\n19 gizon arabiar lau hegazkinetara igo ziren, bost bakoitzean United Airlinesen 93 hegaldian izan ezik, hemen 4 baitzeuden. Erasotzaileetatik 15 Arabia Saudikoak ziren, 2 Arabiar Emirerri Batuetakoak, 1 egiptoarra eta azkena Libanokoa.\nAtentatuak burutu zituzten 19 gizon horiek Osama Bin Laden Al Kaidako buruzagiaren agindupean jardun zuten. Hona hemen atentatuen egileen izenak:\nAmerican Airlinesen 11 hegaldian:\nUnited Airlinesen 175 hegaldian:\nAmerican Airlinesen 77 hegaldian:\nUnited Airlinesen 93 hegaldia:\nAntrax erasoak.\n9/11ko atentatuak gertatu eta aste betera, antrax bakterio hilgarria erabiliz hainbat atentatu terrorista gauzatu ziren. Terroristek antraxa erabili zuten, gutunen bidez kazetari, politikari edo funtzionarioei bidaltzeko asmoarekin; New Yorken, New Jerseyn, Washington Hirian eta Floridan hain zuzen. Guztira 22 pertsona kutsatu ziren antraxarekin eta horietatik 5 zendu ziren.\nEraso hauek herri-segurtasun falta indartu zuten eta beldurra nagusitu zen berriro, irailaren 11ko atentatuak geroztik.\nEraso hauen egileak ezin izan ziren inoiz identifikatu. Orduko AEBetako presidenteordeak, Dick Cheneyk, baieztatu zuen ez zitzaiola batere harrituko Osama Bin Laden eraso horien atzean egoteak.\nAmeriketako Estatu Batuetako segurtasun indarrek ezin izan zituzten egileak identifikatu, baina John Ashcroft orduko Fiskal Nagusiak Steven Hatfill doktorea aipatu zuen \"pertsona interesgarri\" bezala, nahiz eta ez zen inoiz haren aurkako epairik egin.\nAtentatuaren egiletza.\nFBIak Justizia Sailarekin batera 72 ordu baino gutxiagotan 19 bahitzaileak identifikatu zituen. Ondoren, FBIak 19 terroristen argazkiak argitaratu zituen, herritartasun eta ezizen datuekin batera. FBIak historiako polizia-operazio handiena gauzatu zuen 7.000 agenterekin. Operazioari PENTTBOM deitu zitzaion. Ikerketak amaitzean, Al Kaida eta Osama bin Ladeni egotzi zitzaien atentatuen egiletza. 2001eko irailaren 16ean, Bin Ladenek mezu hau eman zuen Al Jazeera telebista-katearen bidez:\nBeranduago, 2001eko abenduaren 27an, Bin Ladenen bideo bat hedatu zuten honakoa esanez:\nOsama bin Ladenek atentatuei buruzko azken erreferentzia 2007ko irailaren 11n egin zuen, 6 urte beranduago, \"hegazkinetako pilotuak heroiak izan ziren\" esanez.\n1.200 atzerritar inguru isilpean atxilotu edo kartzelaratu ziren, atentatuei buruzko ikerketekin zerikusia zutelakoan, nahiz eta AEBetako gobernuak ez duen inoiz zifra zehatzik eman.\n2005eko irailaren 26ean, Espainiako Auzitegi Nazionalak, Baltasar Garz\u00f3n epaileak zuzendutako operazio batean, Abu Dahdahri 27 urteko kartzela-zigorra jarri zitzaion atentatuetan partehartzeagatik. Al Kaidako beste 17 kideri ere 6 eta 12 urte arteko kartzela-zigorrak ezarri zitzaizkien.\n2014ko irailaren 2an, atentatuen antolatzailetzat jotzen zuten AEBek Khalid Sheikh Mohamed, eta haren abokatuak, Jason Wright komandanteak, hemendik aurrera auzian parte hartzeari uko egin eta armada uztea erabaki zuen. Epaiketa \u00abbidegabea\u00bb salatzeko hartu zuen erabaki hori abokatuak. Bere bezeroari torturak eragin zizkiotela salatu zuen Wrightek: itotze simulatua, esaterako, 183 aldiz.\nAtentatuei erantzuna.\nAmeriketako Estatu Batuetan.\nErasoak gertatu ondorengo orduetan, bilatze eta erreskate operazioa hasi zen, erreskaterako 350 txakur baino gehiago erabiliz. Bizirik oso pertsona gutxi aurkitu zituzten, eta ondorengo asteetan begien bistakoa zen ez zutela inor gehiago bizirik aurkituko.\nGorpuen berreskuratze-lanek hainbat hilabetez luzatu ziren. Piztuta zeuden sute guztiak itzaltzeko asteak behar izan ziren; obra-hondakinak ez zituzten guztiz kendu 2002ko maiatzera arte.\nIrailaren 11ko atentatuek ikaragarrizko efektua izan zuten biztanleriarengan. Erreskate eta laguntza lanetan lagundu zuten segurtasun indarrak, bereziki suhiltzaileak, heroi aldarrikatu zituzten. Herrialde osoko polizia eta erreskate-taldeetako kideak New Yorken bildu ziren gorpuen berreskuratze-lanetan laguntzeko. Odol-emailetza kopurua izugarri hazi zen erasoen ostean.\nPolitikari dagokionez, biztanleek gogorki babestu zuten gobernuaren lana terrorismoaren aurka. Horrela, George W. Bush presidentearen onespen-indizea %86ra igo zen. 2001eko irailaren 20ean, erasoak gertatu eta 9 egunetara, George W. Bush presidentea herriari eta Ameriketako Estatu Batuetako Kongresuari zuzendu zitzaien, egun hartako gertakariak kontatu eta bere erantzun-plana azaltzeko. New Yorkeko alkateak herrialde osoan txalotu zuten erasoen aurrean edukitako jarrerarengatik.\nSegurtasunari dagokionez, erasoen ondoren 80.000 arabiar eta musulmanen hatz-markak erregistratu ziren eta 5.000 atzerritar atxilotu ziren, AEBetako Kongresuak terroristak atxilotzeko indar militarrak erabiltzeko baimena eman baitzuen. Baita ere, ministerio mailako agentzia federala sortu zen: Ameriketako Estatu Batuetako Segurtasun Nazionalerako Saila. Sail hori terrorismoaren aurka jarduteko birrantolatu zuten.\nHala nola Patriotic Act legea onartu zen, askatasun eta eskubide konstituzional batzuk kendu edo mugatzen zituena. Neurri hori hartu omen zen AEBetako barne-segurtasuna handitzeko asmoz. Halaber, Ameriketako Estatu Batuen aurkako Atentatu Terroristen Batzorde Nazionala (\"National Commission on Terrorist Attacks Upon the United States\") sortu zen gertakariak argitzeko intentzioarekin. Azken txostena 2004ko uztailaren 22an argitaratu zuten.\nNazioartean.\nAtentatuen ondoren, munduko gobernu askok terrorismoaren aurkako legeak ezarri edo zeudenak indartu zituzten, gehienbat islamiar terrorismoari begira. Hauen artean Erresuma Batua, India, Australia, Espainia, Frantzia, Alemania, Indonesia, Txina, Kanada, Errusia, Pakistan, Jordania, Maurizio, Uganda eta Zimbabwe. Hartutako neurrien ondorioetako bat izan zen Al Kaidarekin erlazioa zuten banku-kontu korrenteak deuseztea.\nHainbat herrialdetako segurtasun eta inteligentzia zerbitzuek (Italia, Malaysia, Indonesia, Filipinak...) atentatuen ondoren Al Kaidarekin hartu-emana zuten pertsona ugari atxilotu zuten. Atxiloketei dagokionez, Ameriketako Estatu Batuen Kubako Guant\u00e1namoko atxilotze-eremua ezaguna izan da, bertan \"borrokalari ilegal\" bezala izendatutako preso asko bertara eraman baitzituen atentatuen ondoren. Kartzela hori Amnesty International, Europar Batasuna edo NBE bezalako erakundeek gogorki salatu dute Giza eskubideak bortxatzeagatik.\nAfganistango gerra.\nAmeriketako Estatu Batuek Terrorismoaren aurkako gerran emandako lehen urratsa Afganistango inbasioa izan zen 2001eko urriaren 7an, NATO eta NBEn laguntzarekin. Inbasioa egin zuten herrialde hartako gobernuak Osama bin Laden ez zutelako amerikarren eskuetan utzi nahi.\n2001eko azaroaren 13an, Kabul hiriburua, AEB/NATO eta Iparraldeko Aliantzaren eskuetan geratu zen. Ordutik Al Kaida eta talibanak gerrilla insurgente bezala antolatu ziren.\nIrakeko gerra.\nAmeriketako Estatu Batuen bigarren urratsa Terrorismoaren aurkako Gerran, Irakeko inbasioa izan zen 2003ko martxoan. Ekintza militar hau AEB eta Erresuma Batuak burutu zuten Nazio Batuen onespenik gabe. Gainera Espainia, Italia eta beste herrialde batzuek ere militarrak bidali zituzten Irakera. AEBen arabera inbasioa nahitaezkoa zen bere ustetan \"suntsipen masiboko armak\" baitzeuden Iraken. Inbasioak gerra kausatu zuen eta Saddam Husseinen gobernuaren gainbehera, 2003ko apirilaren 9an. Beranduago gerra krimenengatik dekapitatua izan zena. Duela gutxiko txostenen arabera baieztatu da inoiz ez zegoela loturarik Hussein eta Al Kaidaren artean, eta George W. Bush presidenteak Irak Terrorismoaren aurkako Gerrarekin erlazionatzen saiatu zen.\nGaur egun ondorioak oso larriak dira Irakentzat. 34.000 zibilen heriotza (2006an bakarrik, NBEn arabera) eta milioi bat irakiarren desplazamendua izan dira kalte nagusiak. Halaber, 2007an armada estatubatuarraren heriotz kopurua 4.000ra igo izen, 2001eko irailaren 11ko atentatuen hildako kopurua handituz."}
{"id": "24078", "revid": "59723", "url": "https://eu.wikipedia.org/wiki?curid=24078", "title": "Cary Grant", "text": "Cary Grant, jatorrizko izenez, Archibald Alexander Leach (Bristol, 1904ko urtarrilaren 18a - Davenport, Iowa, 1986ko azaroaren 29a), Ingalaterran jaiotako Ameriketako Estatu Batuetako aktorea izan zen; ziratsa ez ezik, xarmanta eta zorrotza ere izateagatik ezaguna.\nIngalaterran antzezle hasi zen. 1920an, AEBetan zehar bira egindakoan, bertan geratzea erabaki zuen. Broadwayen aritu ostean, Hollywoodera joan zen 1931n. Orduan, Cary Grant izena hartu zuen. Komedietan hasi zen, eta haren irudi erakargarria indartu zen, gehienetan paper bera jokatu baitzuen: gizon xarmanta baina batzuetan fidagaitza; hori dela eta, nortasun handiko emazteak, hasieran dibortzioa eskatzen du, nahiz eta bukaeran, akatsak akats, Cary Grant liluragarria den.\nHamarkada askotan, Grant zinemara jende gehien eramaten zutenetakoa zen. Baliabide handiko aktorea zen, eta Howard Hawksen hitzetan, hoberena. Alfred Hitchcockek ere begikoa zuen, eta haren klasiko batzuetan (\"Suspicion\", \"Notorious\", \"To Catch a Thief\" eta \"North by Northwest\") ageri da. Bitan Oscar sarirako izendapena jaso zuen, 1940ko hamarkadan, baina ez zuen irabazi. 1970ean bizitza osoko Oscar berezia eman zioten."}
{"id": "24081", "revid": "512", "url": "https://eu.wikipedia.org/wiki?curid=24081", "title": "Tau (hizkia)", "text": "Tau alfabeto grekoaren hemeretzigarren letra da. \u03a4 (larriz) eta \u03c4 (xehez) idazten da."}
{"id": "24082", "revid": "105290", "url": "https://eu.wikipedia.org/wiki?curid=24082", "title": "Erg", "text": "Ergioa edo Erg-a energia, beroa edota lana neurtzeko erabiltzen den cgs sistemako unitatea da. Hala ere, azken urteotan MKS sistemak (Nazioarteko Unitate Sistema barne) erabiltzen dira eta gomendiogarriagoak dira. NUSn erabiltzen den unitatea Joulea da:\nergaren baliokideak:"}
{"id": "24089", "revid": "105290", "url": "https://eu.wikipedia.org/wiki?curid=24089", "title": "Dina", "text": "Dina edo Dyna cgs unitate sistemako indarrerako unitatea da. Unitate eratorria da, gramo bateko masadun gorputz bati gal bateko azelerazioa lortzeko eman behar zaion indarra da.\nGero eta gutxiago erabiltzen da, NUS erabiltzen baita gehienbat gaur egun. NUSko unitatea indarrarako Newtona da eta hauxe da hauen arteko erlazioa:\nformula_1"}
{"id": "24090", "revid": "131919", "url": "https://eu.wikipedia.org/wiki?curid=24090", "title": "Hondartza", "text": "Hondartza itsasoa eta lurra elkartzen diren lekua da, normalean aldapa txiki batekin, amildegirik gabe edo haien azpian, hareazko edo harri txikizko lurzoruarekin.\nJatorria.\nHondartzak ibaiei eta itsasoari esker sortzen dira.\nErabilpena.\nAisialdi gune horietara jende franko joaten da, batez ere udan. Bertan bainatu, ur bazterrean ibili eta uretako eta bestelako kirolak egin daitezke.\nHondartzak gune publikoak izaten dira eta uda garaian sorosleek zaintzen dituzte, bai hondartzak berak, baita bertara doan jendea ere. Zaindu gabeko hondartzak ere badaude.\nHiru bandera izaten dituzte: berdea (lasaitasun osoaz igeri egin daiteke), horia (argi ibili beharra dago bainatu nahi bada eta gorria (bainatzea debekatuta dago).\nEuskal Herrian.\nEuskal Herriko hondartzak La Arenako mendebaldeko hondartzatik (Muskiz) beste muturreko Barra hondartzaraino (Baiona) daude. Euretako asko surf egiteko oso egokiak dira eta munduan ezagunak dira, batez ere Biarritzeko hondartza eta Mundakakoa."}
{"id": "24091", "revid": "612", "url": "https://eu.wikipedia.org/wiki?curid=24091", "title": "Mendia", "text": ""}
{"id": "24093", "revid": "59723", "url": "https://eu.wikipedia.org/wiki?curid=24093", "title": "Nekazaritza", "text": "Nekazaritza, lugintza edo laborantza lurra landuz landareak edo zuhaitzak hazi eta bertatik batez ere gizaki zein abereentzako elikagaiak (fruituak, barazkiak, zerealak) ekoizten dituen hazkuntza-jarduera da. Ehungintza, papergintza, farmazia edo bestelako industria jardueretarako zuntzak eta bestelako gaiak ekoizten dira nekazaritzan. Egun, erregaiak ekoizteko landareak ere hazten dira. Nekazaritzan hazitako landare eta fruituei labore deritze. Funtsezko jarduera ekonomikoa da gizartean: nekazaritzaren ekoizkin gehienak elikadurarako direnez, uzta eskasek eta nekazaritza-krisiek goseteak eta arazo sozioekonomiko larriak eragin dituzte historian zehar. Guztira, Lurraren lurzoruaren %10-%20 bitartean nekazaritzarako erabiltzen dela zenbatetsi da. Nekazaritzaren eraginez landa izeneko paisaia sortzen da, hiriaren aldean. Landan giza-komunitateen bizitza eta garapen iraunkorrerako kondizio egokiak sortzen dira batzuetan, baina nekazaritza modu desegokiek bertako komunitateak ezabatu ere egin dituzte beste batzuetan.\nNekazaritza Neolitikoan garatu zen, duela 10.000 bat urte, eta berari esker zibilizazioaren sorrera gertatu zen: hiriak sortu eta garapen ekonomiko eta kultural handia izan zen, elikagaien ekoizpena aiseago egiten baita nekazaritzaz, antzinako elikagaien bilketa zuzenaren eta ehizaren aldean, eta horrela beste jardueretarako denbora uzten du. Aro modernoan ere, Iraultza Industriala nekazaritzan izandako aurrerapenei esker gertatu zen, industriak behar zituen langileak nekazaritza sektoretik hartuz. Egun ere nekazaritzaren eraginkortasunerako teknikak garatzen dira, agronomia izeneko arloaren baitan. Nekazaritzak ingurumen naturalaren eraldaketa dakar beti, baina bere baitan oso sistema ezberdinak bereizten dira: ekoizpena maximizatzearren pestizida eta ongarri sintetikoen erabilera masiboak aldezten dituen nekazaritza, ingurumen arazo larriak ekartzen dituena, eta beste alde batetik modu bigunagoaz garapen iraunkor baterako nekazaritza ekologiko baterako printzipioak, metodo eta teknikak ezartzen dituena, agroekologia izeneko arloaren baitan.\nNekazaritza lehenengo sektore ekonomikoan kokatzen da, arrantzarekin batera, baina bere baitan oso jarduera ezberdinak biltzen ditu. Biziraupenerako nekazaritza nekazariak berarentzat eta bere familiarentzat nahikoak diren elikagaiak soilik lortzen dituen nekazaritza da; beste alde batetik, nekazaritza intentsiboak ahalik eta etekin handiena bilatu eta horretarako teknikak garatzen ditu. Hazitako landareak zein diren, nekazaritza modu eta teknika ezberdinak ere bereizten da: esate baterako, baratzezaintzan fruitu eta barazkiak hazten dira eta zerealak zerealgintzan. Aldi berean, nekazaritza abeltzaintzarekin oso loturik izaten da, sistema bat osatuz: nekazaritzak abereentzako elikagaiak ekoiztu eta abereen lana eta emariak nekazaritzarako erabiltzen dira. Egun, nekazaritza munduko sistema ekonomiko globalean guztiz integraturik dagoen jarduera da, industriatik beharrezko dituen lehengaiak eta teknologia hartuz eta elikagai, energia eta ehungintza industrietarako lehengaiak ekoiztuz. Integrazio global honek lurraren kontzentrazioa ekarri du, multinazionalen aldetik, tokiko nekazariek bere laboreak merkaturatzeko duten autonomiaren eta kontrolaren galerarekin batera.\nHistoria.\nSorrera.\nNekazaritza modu independente batean hasi zen munduko hainbat lekutan, eta espezie ugari etxekotu ziren prozesu horretan. Gutxienez hamaika leku ezberdinetan garatu zen. Zereal aleak gutxienez orain dela 105.000 urte hasi ziren jasotzen eta jaten. Arroza Txinan etxekotu zen orain dela 13.500 eta 8.200 urte artean, eta ondoren mungo, soja eta azuki babak. Ardiak Mesopotamian etxekotu ziren orain dela 13.000 eta 11.000 urte artean. Orain 11.500 urte inguru Iraultza neolitikoko zortzi elikagaiak jada ereiten ziren Ekialde Hurbilean: bi gari mota ezberdin, garagarra, ilarrak, dilistak, erua, txitxirioak eta lihoa. Behiak uroetatik etxekoutu ziren gaur egungo Turkia eta Pakistanen orain dela 10.500 urte. Txerriak hainbat etxekotze-gune ezberdin izan zituen Europan, Ekialdeko Asian eta Hegomendebaldeko Asian, basurdetik abiatuta orain dela 10.500 urte. Hego Amerikan, Andeetan, patata orain dela 10.000 eta 7.000 urte artean landatu zuten, babarrun eta kokarekin batera, eta llama, alpaka eta akuriak etxekotu zituzten. Azukre kainabera eta tuberkulo batzuk Ginea Berrian landatzen ziren orain dela 9.000 urte. Sorgoa Sahelen etxekotu zuten orain dela 7.000 urte. Kotoia independenteki etxekotu zen Perun orain dela 5.600 urte eta Eurasian. Ertamerikan teosintetik abiatuta artoa eskuratu zuten orain dela 6.000 urte.\nIkerlariek hainbat hipotesi garatu dituzten nekazaritzaren jatorria azaltzeko. Ehiztari-biltzaile ekonomia batetik nekazaritza-gizarte batera igarotzeak sedentarismoarekin lotu dute, bai Ekialde Hurbilean, bai Txinan. Lehenago biltzne ziren hainbat elikagai landatu eta etxekotu ziren, denboraren poderioz.\nZibilizazioa.\nEurasian Sumer izan zen herritan bizitzen hasi zen lehen zibilizaizoa, orain dela 10.000 urte inguru, Tigris eta Eufrates ibaien ura erabiliz ureztatze sistemak eraikitzeko. Goldea lehen piktogramatan orain dela 5.000 urte agertu zen, eta hazi-goldeak orain dela 4.300 urte. Nekazariek garia, garagarra, dilistak eta tipulak landatzen zituzten, eta datil, mahats eta pikuak. Antzinako Egiptoko nekazaritzak Nilo ibaia behar zuen bizirauteko, eta urtero ematen ziren uholdeek elikatzen zuten lurra. Nekazaritza eta abeltzaintza Egiptoko Aro aurredinastikoan garatu zen, Paleolitoaren amaieran, K. a. 10.000. urtearen ondoren. Lehen nekazal produktuak garia eta garagarra izan zen, liho eta papirorekin batera. Indian garia, garagarra eta jujubondoa orain dela 11.000 urte etxekotu ziren, eta laster ardi eta ahuntzak. Mehrgarh kulturak behiak, ardiak eta ahuntzak etxekotu zituen K. a. 8000 eta 6000 urteen artean. Kotoia K. a. 5 eta 4 milurtekoen artean hasi zen ereitzen. Indo haraneko kulturak ureztatzea orain dela 6.500 urte asmatu zuen. Zibilizazio berberak animalia bidez tiratutako goldea orain dela 4.500 urte asmatu zuela uste da. Txinan K. a. V. mendetik aurrera aletegi sistema nazional bat garatu zen eta zeta lantzen hasi ziren. Ur-errotak K. a. I. mendean hasi ziren erabiltzen, eta ureztatzea ondoren. II. mendean golde sendoak eta burdinezko beste hainbat tresna jada garatu zituzte. Asmakizun hauek Eurasian zehar mendebalderantz hedatu ziren. Asian arroza orain dela 8.200 eta 13.500 urte artean etxekotu zuen Txinan, \"Oryza rufipogon\" basa-arrozetik jatorri genetiko bakarrarekin. Antzinako Grezian eta Erroman zereal nagusiak garia eta garagarra ziren, ilar, baba eta olibondoekin batera. Ardi eta ahuntzak euren esneagatik mantentzen ziren.\nAmerikan teosinteaz gain kuiak, babarrunk eta kakaoa landu zituzten. Indioilarrak Mexikon edo gaur egungo AEBko hego-mendebaldean etxekotu zen. Aztekek ureztatze sistemak, terrazadun muinoak eta uharte artifizialak (chinampas) sortu zituzten, lurra ongarritzeaz gain. Maiek ubide sistemak eta lursail altxatuak egiten zituzten padurak erein ahal izateko K. a. 400. urte inguruan. Inkek patata orain dela 7.000 eta 10.000 urte artean etxekotu zuten. Kokaz gain, Andeetan kakahuetea, tomatea, tabakoa eta ananak landatu zituzten. Eskualde berean llama, alpaka eta akuriak etxekotu zituzten. Ipar Amerikako ekialdean ekilorea, tabakoa, kuia eta \"Chenopodium\"a landu zuten. Basa arroza eta astigar azukrea biltzen jarraitu zuten. Gaur egungo marrubia Txile eta Ipar Amerikako espezieen hibridoa da, Europa zein Ipar Amerikan sortua. Gaur egungo AEBko hego-mendebalde eta Pazifikoko ipar-mendebaldeko herritarrek basozaintza eta su-makilaren nezkazaritza egiten zuten. Natiboek suaren kontrola zuten eskualde mailan, eta sute txikiak sortzen zituzten dentsitate txikiko nekazaritza sortu ahal izateko, permakultura moduko bat. Labore-elkarketa egiten zuten Lautada Handian, Hiru Ahizpak deitzen zen sistemarekin: elkarrekin landatzen ziren kuia, artoa eta babarrunak.\nIraultza.\nErdi Aroan Islamiar munduan eta Europan nekazaritzaren eraldaketa handia egon zen, teknika berriekin eta landare berrien sarrarekin: azukrea, arroza, kotoia eta arbola batzuk sartu ziren, adibidez laranja Al-Andalusetik. 1492etik aurrera Kolondar trukaketa eman zen: Mundu Berriko artoa, patatak, batatak eta manioka Europara iritsi ziren, eta Europako garia, garagarra, arroza eta arbia Ameriketara iritsi ziren, zaldi, behi, ardi eta ahuntzekin batera. Ureztatzea, labore errotazioa eta ongarriak asko garatu ziren XVIII. mendetik aurrera, Britainiar Nekazal Iraultzatik hasita. XX. mendetik aurrera nekazaritza asko aldatu da herrialde garatuetan, mekanizazioa, ongarri sintetikoak, pestizidak eta hautespen artifizialaren ondorioz. Haber-Bosch metodoak baimendu zuen nitrato amonioa sintetizatzea eskala industrialean, laborantzaren emaria handituz. Gaur egungo nekazaritzak hainbat auzi politiko sortu ditu uraren kutsadura, bioerregaiak, genetikoki eraldatutako organismoak edo muga-zergak bezala. Erantzun gisa elikadura burujabetza edo elikagai organikoen aldeko mugimendua sortu dira.\nNekazaritza eta ingurune fisikoa.\nNekazaritzarako aukerak ingurune fisikoaren baldintzapean daude: tokiko erliebeak, klimak eta lurzoru egokiek nekazaritza ahalbidetu eta hazkuntza egokienak ezartzen dituzte. Erliebearen kasuan, anitz dira kontuan hartu beharreko faktoreak. Alde batetik, eremua zenbat eta maldatsuagoa orduan eta zailagoa da hazkuntza, lurzorua orduan eta lehorragoa eta ezegonkorragoa eta lana nekezagoa eta makineria erabilera zailagoa ere baita. Halatan, 11\u00b0-tik gorako aldapak nekazaritzarako desegokitzat jotzen dira. Lur eremu oso lauetan, berriz, drenajearen arazoa sor liteke baina, oro har, nekazaritzarako egokienak direla irizten da. Itsas mailatik dagoen altuerak ere eragin nabaria du: altuera igo ahala, tenperaturak behera egiten du eta bestelako baldintza klimatikoak (haizeak, euria, eguzki-argia) gogorragoak dira landare gehienentzat. Horrela, 3000 metrotik gorako lur eremuetan nekazaritza jarduera oso eskasa eta landare espezie berezietara mugatzen da.\nKlima ere faktore nagusia da nekazaritzako hazkuntzetan: tokiko prezipitazioa, tenperatura eta horien aldakortasuna erabakigarriak dira hazi beharreko espezieak zehazteko orduan. Klimako beste zenbait aldagai ere, hala nola eguzki-orduak urtean zehar eta hezetasuna, garrantzitsuak dira. Horrela, nekazaritzako hazkuntzen banaketak eremu klimatikoei jarraitzen die menduan zehar. Adibidez, montzoia jasotzen duten eskualdeetan arrozaren hazkuntza da nagusi, arrozak behar duen prezipitazio ugaria dela eta. Klimak lurzoruari buruzko faktore garrantzitsua ere bada: haize zakarrek hazkuntza zaildu eta euri jasa handiek lurzorua higatu egiten dute. Klima baterako labore egokienen hazkuntza eta uzta garai egokiena eta, oro har, klimak nekazaritzan duen eragina aztertzen duen arloa agrometeorologia da.\nNekazaritzarako lurzoru egokia izateko hainbat faktore aztertu behar da: ez dira egokiak lurzoru azidoak, mikroorganismoen jarduerarako kaltegarriak direlako; alkalinoak, gai kimiko zenbaiten absortzioa eragotzi egiten dutelako eta lurzoru gaziak, hezetasuna atxikitzen ez dutelako . Lurzoruaren sakonera ere faktore garrantzitsua hazkuntzetan: sakonera txikiko lurzoruek laboreen sustraien garapena eragozten du. Lurzoruaren egitura, ehundura, gogortasuna eta bestelako ezaugarriak biltzen dituena, ere kontuan hartzekoa da: adibidez, buztinezko lurzoruen dilatazio eta kontrakziorako joerak hazkuntza oztopatzen du. Lurzoruetan dauden mikroorganismoak eta materia organikoa ere oso garrantzitsuak dira lurzoruek landareek behar dituzten elikagarriak izan ditzaten, batez ere nitrogenoa, fosforoa eta potasioa, mikroorganismoak materia organikoa deskonposatzean eskuratzen direnak.\nNekazaritza paisaiak.\nNekazaritzak nabarmen aldaratzen du ingurumena. Ustiapenek lurraldea zatitu eta moldatu egiten dute eta horrela paisaia berri bat sortzen dute, landa izenekoa. Ustiapen mota, laborea eta nekazaritza-sistema zein diren, nekazaritza-paisaia edo landa ezberdinak sortzen dira:\nNekazaritzako faktore teknologikoak.\nLurzoruaren prestaketa.\nHazkuntza bati ekin aurretik lurra goldeaz prestatu behar izaten da, batez ere landareen kasuan eta ez horrenbeste arbolazaintzan. Goldaketaren helburua lurra iraultzea da, belar txarrak ezabatu, azalera elikagarriak ekarri eta lurrak hazirako prestatzeko. Hazkuntza batzuetan ez da beharrezkoa goldaketa: baratzeetan esaterako eskuko aitzurra erabili ohi da lurra altxatzeko. Euskal Herrian laia erabili izan da helburu berdinarekin. Historian zehar golde mota zenbait asmatu dira, lurra sakonago goldatu eta goldaketa lana aiseago eta azkarrago egiten dutenak. Adibidez, belarri izeneko goldea Erdi Aroan asmatu eta Europa iparraldeko lur gogorrak lantzeko aukera eman zuen: lurra sakonago eta azkarrago iraultzeaz gainera, ildaskak sortu eta horrela lurreko hezetasuna hobeki atxikitzen zuen . XX. mendean motordun goldeak modu masiboan ordeztu dituzte garai batean zaldiek, idiek eta baita pertsonek ere tiraturiko goldeak, produktibitatea nabarmen gehituz. Baratzeetan ere aitzurraren ordez motokultoreak erabiltzen dira lurra prestatzeko.\nHedakuntza.\nHedakuntza landare eta arbolen hazkuntza abiarazteko teknika multzoari deritzo. Teknika hauetan, ereintza, hazietatik abiarazten den hedakuntza mota, sexu-ugalketan oinarritzen dena; eta asexualak edo klon bat sortzen duten aldaxka, belaunketa edo probenatzea eta txertaketa teknikak bereizten dira. Aldaxka izeneko teknikan landarearen zati bat moztu, lurrean landatu eta landare berri bat sortzen da. Belaunketa estoloiak dituzten landareekin egiten da (marrubi landarea, esaterako), non estoloia makurtu eta lurperatu egiten den ezproia sustraitzeko; sustraitu ondoren, estoloia moztu egiten da ama-landaretik, landare berria sortuz. Txertaketa, espezie bateko adar bat beste espezie bateko zurtoinean txertatzean datza; oso erabilia da fruta arboletan, horien ezaugarriak (zaporea, gogortasuna...) konbinatzeko. Laborategietan kimuen \"in vitro\" hazkuntza ere egiten da landare zenbaiten kasuan, kimu horiek birus eta bestelako mikroorganismorik gabe hazten direla ziurtatzeko.\nUreztapena.\nUra funtsezko elementua izaten da landare gehienen hazkuntzarako. Euri ura nahikoa ez den tokietan, nekazaritza ureztatua egiten da. Historian zehar metodo anitz baliatu da ureztaketa egiteko. Metodo arruntena isurizko ureztaketa da, non urmael batetik bidea eginez lur eremu batera zuzenean ura isurtzea da. Metodo honen arazoa bere eraginkortasun eza ur kopuru handia kontsumitzen baita modu honetan. Kopuru hori kontrolatzen ere zaila da, begiz soilik neurtu baitaiteke zenbat ur isurtzen ari den. Era honetan, gainera, sustraiek urarekin izan dezaketen kontaktu zuzena kaltegarria izan daiteke landarearentzat. Arazo hau saihesteko landare-ilara batetik bestera ildaskak ezar daitezke, ura bertatik igaroarazteko; horrela, ildaskak lurrez itxiz eta irekiz, nekazariak hobeto kontrolatzen du ureztaketa. Ureztaketa teknologia aurreratuagoak ere badaude, ura eraginkortasun handiagoz erabiltzen dutenak: ihinztadurazko ureztaketan ura hodi-sistema batetik ureztatu beharreko eremuraino eramaten da eta bertan presio bidezko sistema batez euri moduan kanporatu eta inguruko lurrak ureztatzen ditu, baino inbertsio handia eskatzen du eta urak kalteak eragin ditzake hosto, lore eta fruituetan; tantakako ureztaketan hodiak landare bakoitzeraino heltzen dira eta bertatik tantak isurtzen dira aldiro guztiz modu kontrolatuan.\nOngarritzea.\nLur eremu batean burutzen den nekazaritza-jarduera konbentzionalak jarraituak lurrak agortu egiten ditu, hazkuntzak elikagarriak nabarmen xurgatu eta besteak beste belar txarrak eta hondakinak ezabatzean elikagarriak ematen dituen materia organikoa ezabatu egiten duelako. Lurraren emankortasuna gehitzeko teknika ezberdinak erabili dira historian zehar. Ongarriak lurrera botatzen diren substantziak dira, landareek behar dituzten elikagarri kopurua handitzen dutenak. Ongarriak organikoak izan daitezke, abere ezberdinen simaurra esaterako, zein kimikoak, industriak ekoiztutakoak. XX. mendearen bukaeratik hazkuntza hidroponikoak ere zabaldu dira, non landareak ez diren lurrean hazten, baizik eta gizakiak prestatutako solutu mineral batean, landare behar dituen substantzia guztiak ematen dizkiona.\nErrotazioak.\nLabore baten hazkuntza iraunkorrak lurraren emankortasuna galarazi, belar txarren ugalketa galarazi eta izurriak baztertzen laguntzen du. Arazo horiek saihesteko, antzinatik erabiltzen dira hazkuntza-errotazio teknikak, non denboraldi batetik bestera labore berdina ekoiztu ordez, labore ezberdinak txandakatzen diren. Historian zehar errotazioak elikadura hobea eta orekatuagoa ere ekarri die nekazariei, urte berean labore ezberdinak baitzituzten horrela. Adibidez, Erdi Aroan hiru urteko errotazioa nagusitu zen, non 3 urtetan sei uzta ezberdin egiten ziren, lur eremua hiru sailetan zatituz eta urtero sail bat lugorritan utziz. Horrela, ekoizpena kasu batzuetan halako sei egin zela zenbatetsi da.\nIzurrien kontrola.\nNekazaritzan izurritzat jotzen da hazkuntza normala mugatzen duen faktore oro. Belar txarrak, karraskariak, gasteropodoak, nematodoak, intsektuak, onddoak, birus eta bestelako parasitoak edo zomorroak herri hizkeran izan daitezke. Asia eta Afrika hazkuntza guztien %40 inguru izurrien ondorioz galtzen dela zenbatetsi da. Europan, berriz, %25 inguru galtzen dela estimatu da . Historian zehar, substantzia mineral zein organikoak, pestizida edo zomorro-botika izenekoak, erabili izan dira izurri hauen aurka egiteko: adibidez, sufrea K. a. 1000 urtetik erabiltzen da intsektizida moduan, kobre-sulfatoa onddoen aurka erabili izan da XV. mendetik eta karea eta nikotina ere maiz erabili dira historian. Ezabatu nahi den eragilea zein den pestizida-mota ezberdinak daude: intsektizidak intsektuen aurka, herbizidak belar txarren aurka edo fungizidak onddoen aurka. XX. mendean pestizida organiko sintetikoak asmatu ziren, izurrien aurka oso eraginkorrak baino ingurumenean eta kontsumitzaileengan ondorio larriak sortzen dituztenak kasu batzuetan, ehunetan metatu eta iraunkorrak izaten baitira. Hori dela eta, pestizida zenbaiten erabileraren debekua ere eskatu da nazioarteko erakundeetan, DDT produktuarena esaterako. Alternatiba moduan, pestizida ekologikoak asmatu dira, feronometan oinarrituta adibidez.\nNekazaritza egutegia.\nLaboreen hazkuntzak urtaroen zikloari jarraitzen dio, izaki bizidun guztiek bezalaxe. Horrela, labora bakoitzak bere hazkuntza garaia izaten du urtean zehar, urtaroen gorabehera handirik ez dagoen ekuadorreko eskualde zenbaitetan ezik. Tropikoen inguruetan urtaro euritsua eta lehorra bereizten dira eta horiei jarraiki ezartzen da nekazaritza egutegia edo garai bakoitzean zer hazi eta zer bildu behar den. Berriz, latitude ertainetan, Euskal Herrian kasu, lau urtaroak nabarmen bereizten dira. Laboreek, eta oro har izaki bizidunek, urtaroen zikloari nola jarraitzen dioten aztertzen duen arloari fenologia da. Beste alde batetik, antzinatik Ilargiaren eragina frogatu da laboreen hazkuntzan. Adibidez, tuberkuluak ilbeheran eta airean hazten diren barazkiak ilgoran erein behar direla uste ohi da; basozaintzan egurrak propietate egokiak izan ditzan zuhaitza botatzeko data ilargialdiari jarraiki zehaztu behar dela ere jakina da .\nAzpiegitura eta mekanizazioa.\nLurzorua eta lanaz haraindi, egungo nekazaritzako produktibitate handia XIX. mendetik garatutako azpiegitura eta mekanizazioari esker lortu da. Mekanizazioa lehenago eskuz edo abereen laguntzaz egiten zen lana makina konplexuei esker egiten da gaur egun. Horri esker, Industria Iraultzak behar zituen langileak ekarri zituen aurreko hamarkadetan. Nekazaritzako makinerian denetariko lanetarako makinak daude gaur egun, hazkuntza gehienetan goldatu, ongarritu, erein eta uzta biltzeko; sarri, makina hauek traktore izeneko ibilgailu komun batera lotzen dira lana egiteko. Nekazaritzarako azpiegituren artean, berotegiek hazkuntza eguraldiaren gorabeheretatik askatu eta landareak giro kontrolatu batean, hezetasun eta tenperaturari dagokienean, hazteko ahalbidetzen dute. Badira eskualdeak, Almeriako kostaldea kasu, non nekazaritza berotegietan soilik egiten den. Nekazaritzako beste azpiegitura bat siloak, uzta edo hazkuntzarako behar diren gaiak egoera egokian (lehor eta tenperatura egokian) gordetzeko biltegiak alegia.\nLaboreak.\nGizakiak hazitako landareak edo laboreak naturan aurki daitezkeen landare guztietatik %1 baino gutxiago dira. Zehatzago, historian zehar nekazaritzako 7.000 landare espezie hazi direla zenbatetsi da. Landare horien guztien jatorria hainbat espezie basati dira, duela 10.000-12.000 urte etxekotzen hasi zirenak. Hasiera batean, naturatik bertatik egindako hazi-aukeraketa batez, sortzailearen efektua izenekoa, joan ziren sortzen landare berriak. Hazkuntza-eremuetan bertan, beste botila-lepo bat suertatu zen: eremuko landareen artean soilik gertatzen zen polinizazioa, eta, halatan, populazio murriztu bateko ezaugarriak indartu egiten ziren. Horretaz gainera, uzta batetik bestera nekazariak gehien interesatzen zitzaizkion aleak gordetzen zituen hurrengo ereintzarako. Horrela, aukeraketa artifiziala behin eta berriz egiten da, nekazariaren mesedetan landarea hobetuz. Oro har bilatzen diren hobekuntzak hazi, fruitu eta sustraien tamaina handiagoa, fruituetako azukre-eduki handiagoa eta hazien sakabanaketa-ahalmena eta sorraldia murriztea dira. Aukeraketa artifizialak dakarren aldakortasun genetikoaren murrizketak arazoak ere planteatzen ditu, ordea: ingurunean izan daitezkeen aldaketei eta sor daitezkeen izurriei aurre egiteko ezintasuna.\nNekazaritzako landareak multzo hauetan sailka daitezke: zerealak, lekaleak, sustraiak eta tuberkuluak eta fruituak. Zerealak nekazaritzan pisu handiena duten landareak dira, Poaceae familiakoak, giza-elikadurarako zein abereen bazkarako erabiltzen direnak: guztira, nekazaritza-lurren %61 zerealetarako erabiltzen da. Gehien hazten diren zerealak garia, arroza, artoa, zekalea eta oloa dira. Horietatik, alea aprobetxatzen da gehienbat, irinak ekoizteko gariaren kasuan, batez ere, lastoa eta hostoak ere azpiproduktu moduan eta abereen bazkarako erabiltzen badira ere. Lekaleetan soja, dilista, garbantzua eta babarruna daude, eta horietatik hazia jaten da, leka baten barnean biltzen dena. Sustrai eta tuberkuluetan patata nabarmendu behar da, baina arbia (abereen bazkarako ere erabiltzen dena) eta azenarioa ere aipatu behar dira. Nekazaritzako fruituetan gozoak baia eta fruitu mamitsuak biltzen dira, gehienetan gozoak, hala nola sagarra, marrubia, udarea, banana, baina baita barazkietan sartu ohi den tomatea ere. Fruituetan sartzen dira fruitu lehorrak ere, azal gogorrekoak, hala nola intxaurra, urra eta kakahuetea. Beste landare batzuetatik, berriz, aireko zurtoina aprobetxatzen da, hala nola zainzuria, banbua eta azukre-kanabera. Beste batzuetan, hostoa bakarrik, letxuga adibidez. Kasu berezietan, lorea eskuratzeko soilik hazten da espeziea, hala nola elikadurarako erabiltzen den azafraia eta, noski, lore apaingarriak (arrosa eta orkidea, adibidez).\nBeste alde batetik, nekazaritzan barazkiak izenekoak ere bereizten dira. Barazkiak soro txiki edo baratzeetan hazi ohi diren espezieak dira, zelai handietan hazi ohi diren zereal edo lekale gehienak ez bezala. Hauetan biltzen dira tomatea, patata, porruak, letxuga, azenarioa, azak, azaloreak, berenjena, ilarra (lekalea ere badena, baina bere aleak berde daudelarik jaten dira, beste lekaleak ez bezala) eta beste asko.\nLaboreak euren erabilerari jarraiki ere sailka daitezke. Gehienetan, laboreak giza-elikadura edo abereen bazkarako badira ere, badira bestelako erabilerak. Hala nola landare oliotsuak hazten dira munduan zehar, olioa eskuratzeko, adibidez olibondoa (zuhaitza dena), baina baita artoa eta ekilorea ere, gehienetan sukaldaritzan erabiltzeko. Halaber, esentzia-olioak ekoizteko hainbat landareren hostoak, loreak edo haziak erabiltzen dira, kosmetikan eta lurringintzan erabiltzeko. Beste alde batetik, espezia izeneko landare aromatikoak ere hazten dira, hala nola perrexila, pipermina, kanela eta bainila. Azukre-kanabera eta azukre-erremolatxa hazkuntzek azukrea ekoizteko erabiltzen dira. Beste hazkuntza-multzo bat edariak ekoizteko erabiltzen da; adibidez, mahatsetik ardoa eta sagarretik sagardoa ekoizten dira, baina zerealez egindako muztioaren distilazioaz beste edari asko ekoizten dira, hala nola whiskya eta vodka. Tea eta kafea infusio moduan edaten dira. Halaber, sendabelar zenbaiten hazkuntza ere egiten da, kamamilarena adibidez.\nLaboreek erabilera industrialak ere badituzte. Ehungintzarako zuntzak eskuratzeko hazten dira kotoi-landarea eta lihoa, besteak beste. Artoa, soja eta beste landare batzuk biodiesel eta bioetanol izeneko erregaiak ekoizteko erabil daitezke. Kautxua izen bereko zuhaitzetik erauzten da. Beste zenbait landare produktu kimiko jakinak lortzeko hazten dira, gerora botika, pestizida eta bestelako produktuak ekoizteko erabiliko direnak. Azkenik, badira landareak drogak eskuratzeko ere hazten direnak, hala nola tabakoa eta kalamua.\nLaboreen banaketa geografikoa munduan.\nIngurune fisikoaren baldintzapean, nekazaritzako lurren banaketa ez da uniformea munduan zehar. Munduko nekazaritza eskualde trinkoenak (lurraldearen azalera osoarekin alderatuta) Ipar Amerikako lautadetan, Europako ekialdean eta neurri txikiagoan Europako mendebaldean, Indian eta Asiako Ekialdean kokatzen dira. Lurralde hauek monolaborantza edo espezializaziorako joera nabarmena dute gainera: Ipar Amerikako lautadetan garia, artoa, garagarra eta soja hazten da gehien bat, Europako ekialdean garia, oloa, azukre-erremolatxa, patata, ekilorea eta lekak, Europako mendebaldean artoa, garia, garagarra (Britainiar uharteetan, batez ere) eta koltza; Indian, artatxikia, arroza, garia, sorgoa, kotoia eta Asiako ekialdean artoa, soja eta garia. Nabarmendu behar da Argentinan sojaren hazkuntza asko garatu dela XX. mendeko bukaeratik, eta Afrikan artatxikia labore ohikoa dela.\nNekazaritzaren gizarte antolakuntza.\nLurraren jabetza.\nGizakiak lurra unitate bereizi edo ustiapenetan antolatzen du nekazaritzarako. Ustiapen hauen ezaugarri nagusi bat jabetza eta bertako lan-harremanak dira. Lurraren jabea eta lurra lantzen duen pertsona edo giza-talde bera direnean, ustiapena zuzena dela esaten da. Ustiapen zuzenaren ezaugarri nagusia ustiapenaren tamaina txikia izaten da: nekazariak duen lan-ahalmen mugatuarengatik: bestalde, Europako mendebaldean egun nagusi den ustiapen mota da.\nSarri, bereizi egiten dira lurraren jabetza eta langintza: ustiapenaren jabeak beste batzuen esku uzten du nekazaritza lana, mendekotasun harreman batez gehienetan. Kasu batzuetan, lurjabeak ustiapena kudeatu bakarrik egiten du: adibidez, latifundioetan lurjabeak soldatapean dagoen langileburu baten esku uzten ditu lurrak eta honek lurrik gabeko nekazariak kontratatuko ditu, gehienetan aldi baterako, ustiapenaren beharrak ikusita. Latifundioa ustiapen arrunta izan da Espainian eta Italian, baina bere produktibitatea eskasa izan da. Latifundioaren muturreko kasu bat, Hego Amerikako eskualde anitzetan izan dena, plantazioa izan da, non lana egiten zutenak esklaboak ziren, batez ere europar eta ipar amerikarrentzat kakaoa, azukrea eta kafea ekoizteko. Egun, ustiapen intentsiboen eredua zabaltzen ari da, non lana oso mekanizatuta dagoen, behar direnean langileak aldi baterako bakarrik kontratatuz. Beste harreman mota bat landa-errentamendua izan da, non lurraren jabeak uztiapena nekazari bati alokatzen dion, errenta edo uzta-kopuru baten trukean. Adibidez, Euskal Herriko baserrietan XX. mendera arte, nagusi izan da maiztergo harremana, non baserriaren jabetza jaun baten eskuetan zegoen eta horren erabilera baserritar bati uzten zion urteko errenta baten trukean.\nEkonomia sozialistetan bestelako ustiapen ereduak izan dira. Sobietar Batasunean lurrak nekazarien artean banatzea nahikoa ez zela ikusita, garaiko teknologia aurreratuarekin estatua jabe zen ustiapenak prestatu ziren, sovkhoz izenez, non langileei estatuak soldata finkoa ordaintzen zien. Ustiapen hauetako produktibitatea eskasa zen, langileek ez baitzuten pizgarririk ekoizpena gehitzeko. Alternatiba moduan, kolkhoz izeneko ustiapenak zeuden, zenbait ataletan jabetza kolektibokoak eta kooperatiba moduan kudeatzen zirenak, non nekazariek ekoizpenean oinarrituriko etekina jasotzen zuten. Merkatu-ekonomietan ere nekazariak kooperatiba moduan antolatzeko esperientzia ugari dago, gehienetan tresneriak eta instalazioak partekatu eta merkaturatzeari begira; horietan Israelgo \"kibbutz\" izeneko nekazaritza-kolektibitateak nabarmendu behar dira.\nLurraren jabetza eta nekazaritzari eragiten dioten beste egitura sozioekonomikoak aldarazteko politikari nekazaritza erreforma deritzo eta nekazaritzaren gizarte-antolakuntzak bidezkoak ez diren egoerak sortzen dituenean planteatzen da, batez ere latifundioetan eta lurra pertsona gutxiren eskuetan biltzen den beste kasuetan langile nekazariak esplotatzen direnean. Nekazari txikien errebindikazioa izan da historian zehar eta herrialde askotan, gizarte-mugimendu anitzek sustatu dutena. Horrela, erreforma hauetako neurrietako bat lurrak espropiatu eta nekazarien artean banatzea izan da kasu askotan. Beste batzuetan, lurren produktibitate eskasari aurre egiteko, nekazarien eskuetan dauden lur eremu txikiak bildu eta kooperatibak sortzea izan da erreformaren helburua.\nTradiziotik eraginkortasun ekonomikora.\nNekazaritza gizartean antolatzeko modu anitz izan da historian zehar: familia, tribua edo langileak, banaka lurjabe baten mendean edo enpresa baten baitan lanean, lurraren jabetza eta beraien arteko harreman modu zenbaitekin, atxiki zaizkio lurrari. Bi motako gizarte-egiturak aurki daitezke nekazaritzan: alde batetik, egitura tradizionalak (familia edo tribua, esaterako) eta nekazaritza erakunde ekonomiko hutsak, nekazaritza jarduera ekonomizismo edo ikuspuntu ekonomiko hutsetik garatzen dutenak (enpresa kapitalistak, esaterako). Historian zehar, nekazaritza egitura tradizionalek zurruntasun handiagoa erakutsi izan dute euren nekazaritza jarduera berritu eta hobekuntza ekonomikoa garatzeko, salbuespenak badaude ere (adibidez, Euskal Herriko egungo baserri batzuek, familia egitura tradizionalaren baitan, puntako teknologia eta merkaturatze lehiakorrerako gaitasun nabarmena erakutsi dute XX. mendeko bukaeratik). Gizarte antolakuntza tradizionalak nekazaritza aurrerakoi eta eraginkor baterako ezgaitasuna nekazaritzan jarduten duten pertsonen prestakuntza urria edo primitibotasuna argudiatu da zenbaiten aldetik nekazaritzaren atzerapena azaltzeko, baina ohartu behar da nekazaritza jarduera ekonomiko bat izateaz gainera, bizimodu bat ere badela gizarte askotan eta horietan askotan lehenetsi egiten dela nekazaritzaren ikuspuntu sozial eta ekologikoa, eraginkortasuna bultzatzen duen antolakuntza zientifikoaren aldean. Ildo horretatik, nekazaritza kapitalista gaitzesten duten jarrera politiko sendoa izan da XIX. mendetik: kapitalismoak landa-bizitzaren deshumanizazioa eta nekazariaren nortasunaren galera ekarriko lituzke . Beste kasu batzuetan, ordea, botere harreman finkoak (aitak bere seme-alabekin eta Europako historian jauntxoek euren menpekoekin izan dituztenak) izan dira berrikuntza eta aurrerapenerako bidea itxi dutenak. Nekazariek nekazaritza arlo berrietan sartu, lekuz aldatu edo antolakuntza modu berrietan parte hartzeko aukera izan dutenean, nekazaritza nabarmen garatu da kasu askotan, nekazarien mesedetan, lehen nekazariei askatasunik ematen ez zien egituretan ez bezala. Faktore zehatzagoak ere aipatu dira: adibidez, ondasunaren balioa handiagoa den kasuetan tradizioak pisu handiagoa izaten duela azalduz, desnutrizioa sarri gertatu eta ondorioz lurrak eta nekazaritza produktuek balio handia hartzen duten gizarteetan, esaterako.\nNekazaritza elkarteak.\nXIX. mendetik nekazariak bildu eta laguntzen duten elkarte eta erakundeak sortu dira. Alde batetik, nekazariak bildu baina administrazio publikoaren parte hartze eta laguntza zuzena ere baduten elkarte ofizialak bereizten dira, nekazaritza edo laborantza ganbera izenekoak, nekazariei laguntza administratibo, tekniko eta ekonomikoa ematen dietenak; beste alde batetik eskualde bateko nekazariak borondatez biltzen dituzten elkarte eta sindikatuak daude, beraien interes komunak defendatu eta laguntza ere eskaintzen dutenak, Euskal Herrian, adibidez, EHNE, Euskal Herriko Nekazarien Elkartasuna eta ELB, Euskal Herriko Laborarien Batasuna. Kooperatiba ere nekazariak biltzeko modu arrunta izan da, instalakuntza eta azpiegituraak partekatu, erosketak eta salmentak modu bateratuan kudeatu eta nekazari banakoei maileguak emateko, aurrezki kutxa moduan.\nNekazaritzaren ekonomia.\nNekazaritza jarduera ekonomikoa da: baliabide eskasak (lurra, lana, kapitala) erabiliz, nekazariak ahalik eta etekin handiena ateratzen bilatzen du. Nekazaritzaren ekonomiak, besteak beste, hazi beharreko landareak zein izan behar diren, hazi beharreko horien kopurua zenbat izango den, horretarako erabili beharreko baliabideen konbinazioa eta merkataritza harremanak, nola, non eta zein preziotan saldu alegia, erabaki beharko ditu . Biziraupenerako nekazaritzan, nekazaritzak ekonomia osoa osatzen badu ere, bestelako jarduera ekonomikorik gabe, egungo ekonomia modernoetan nekazaritzak gero eta pisu txikiagoa hartzen joan den sektore ekonomikoa izan da, batez ere bertan lan egiten duten pertsona kopuruari begiratuta. Hala ere, oinarrizko sektorea beste sektore ekonomikoentzat \"input\" edo gaiak ekoizteari begira: biztanleriari elikagaiak hornitzeaz gainera, horien inguruan eraldaketa-industria zabala eratu eta industriarako lehengaiak ekartzen ditu. Aldi berean, ordea, beste sektoreetatik \"input\" (lehengai, hornidura, ekipamendu edo zerbitzu) gutxi hartzen dituen sektorea da.\nAntzinatik, nekazaritzak jasan dituen arazoak nezakarien errenta eskasa eta laboreen prezioen gorabeherak izan dira. Errenta eskasaren arazoa nekazariek beste lanbide batera aldatzeko duten mugikortasun eskasari egotzi zaio, kultura eta prestakuntza arrazoiak direla medio. Halatan, lurrik gabeko nekazariak esplotatu ahal izan dituzte lurjabe handiek , soldata txikien trukean. Beste batzuetan, berrikuntzarako joera ezagatik, nekazaritza eremu zabalek produktibitate txikia erakutsi dute. Beste alde batetik, uzta kopuruaren kontrol eza izan da historian zehar prezioetan gorabehera handiak eragin dituen faktore nagusia: nekazaritza-produktuen eskaria nahiko inelastikoa dela kontuan harturik, uzta handiak gehiegizko eskaintza ekarri eta prezioak hondoratu ditu kasu batzuetan; aitzitik uzta txikiek eskasia eragin eta prezioak nabarmen goratu ditu, batzuetan nekazarientzat ere arazoak sortuz, beraiek izaten baitira nekazaritza-produktuen kontsumitzaile handienak. Prezioak kontrolatu nahian, administrazio publikoek laboreen inportazioak mugatu nahi izan dituzte askotan, gehiegizko arantzelak edo edo produktuei baldintza tekniko eta sanitario zorrotzak ezarriz. Beste batzuetan, Europa eta Ipar Ameriketako herrialdeen kasuan adibidez, gobernuek nekazariei gutxieneko prezio bat eskaini eta esportaziora zuzendu ditu horrela erositako produktuak, \"dumping\" politika batez alegia; horrela, produktibitate txikiagoko herrialde pobreetan ekoizten diren laboreen irtenbidea eragotzi da, nekazari xumeen kaltetan. Beste alde batetik, nabariak dira nekazaritza intentsiboak dakarren gainprodukzioaren ondorioak: prezioak hondoratu egiten dira, nekazari txiki eta tradizonalen bizimodua kolokan jarriz. Ohartu behar da, ildo horretatik, nazioarteko labore nagusien erreferentzia-prezioak Estatu Batuetako \"Chicago Mercantile Exchange\" izeneko merkatuan negoziatzen direla."}
{"id": "24094", "revid": "59723", "url": "https://eu.wikipedia.org/wiki?curid=24094", "title": "Lehen sektore", "text": "Ekonomiako lehen sektorea \u2014edo, besterik gabe, lehen sektorea\u2014 natura baliabideak zuzenean erabiltzen dituen ekonomia sektorea da. Hor, arrantza, nekazaritza, meatzaritza, abeltzaintza, basogintza eta abar sartuta daude.\nLehen sektorea gaur egun.\nLehen sektorean lan egiten duen munduko biztanleria guztizko biztanleria aktiboaren % 39 da, gehienak herrialde azpigaratuetan. Gero eta munta txikiagoa du ekonomian. 2008an, sektore horren ekoizpena mundu osokoaren % 4 soilik izan zen.\nNekazaritza.\nNekazaritza edo laborantza lurra landuz, landareak edo zuhaitzak hazi eta bertatik batez ere gizaki zein abereentzako elikagaiak (fruituak, barazkiak, zerealak) ekoizten dituen hazkuntza-jarduera da.\nNekazaritza: faktore fisikoak eta giza faktoreak.\nNekazaritza lurra lantzea da, giza eta animalia kontsumorako elikagaiak eta industriarako lehengaiak eskuratzeko. Iraganean, faktore fisikoek gaur egun baino eragin handiagoa zuten nekazaritzan, teknologia aurrerapenek zenbait oztopo gainditzeko aukera eman baitute.\nHala ere, oraindik faktore fisikoek eragina izaten segitzen dute. Hauek dira faktore fisiko nagusiak: Erliebea, lurzoru mota eta klima.\nGiza faktoreek ere bere eragina daukate nekazaritzan: era horretan ustiategiaren tamaina, laborantza sistema eta laborantza barietate mota desberdinak aurkitzen ditugu. Ustiategiak tamainaren arabera latifundio edo minifundio izan daitezke eta deskribatzen duten formaren arabera \"openfield\" ala \"bocage\", laborantza sistemaren arabera, aldiz, nekazaritza intentsiboa ala estentsiboa edo ureztatua ala lehorrekoa aurkituko ditugu eta laborantza barietateari dagokionean, azkenik, monolaborantza eta polilaborantza.\nNekazaritza herrialde garatuetan.\nHerrialde garatuetan, merkatu nekazaritza da nagusi, salmenta du helburu, hau da, ahalik eta etekin handiagoa lortzea. Ezaugarri hauek ditu: \nNekazaritza herrialde azpigaratuetan.\nHemen bi nekazaritza mota nagusi daude:\nNekazaritza tradizionala.\nIraupenezkoa.\nUstiategi txikietan egiten da eta haren helburua familiarentzako eta etxerako elikagaiak lortzea da.\nIbiltaria.\nAmazonas inguruan, erdialdeko Amerikan eta Ekuatoreko Afrikan egiten da. Oihaneko eremu bat erre eta soiltzen da (errautsez, lurra ongarritzen da) eta bertako lurra lantzen da, agortu arte; orduan bertan behera uzten da eta beste eremu baten bila abiatzen dira.\nLehorreko nekazaritza sedentarioa.\nNekazaritza mota hori sabana eremuetakoa da; hor, labore-txandaketa egiten da: lur zati batean zerealak landatzen dira, beste batean beste produktu osagarri batzuk eta hirugarrena lugorri uzten da.\nMontzoi nekazaritza ureztatua.\nNekazaritza mota hau batez ere Txinako hegoaldean, Indiako kostaldean eta Asiako hego-ekialdean ematen da, arrozaren ekoizpenerako nagusiki. Herrialde horietan ugariak diren montzoiek eragindako eurien urak probesten dira, ur aunitz behar duten urpetutako lurretan arroza hazteko.\nPlantazio nekazaritza.\nXVI. eta XVII. mendeetan, Europako potentzia handiek Asiako hego-ekialdean, Hego-Ameriketan eta Afrikan hainbat nekazaritza ustiategi sortu zituzten, garaiko hainbat produktu exotiko lortzeko (Kakaoa, kafea eta kotoia bereziki). Hor du plantazio nekazaritzak bere jatorria.\nGaur egun, mendebaldeko herrialde garatuek herrialde azpigaratu horiekiko kolonialismo ekonomikoarekin darraite.\nAbeltzaintza.\nDefinizioa.\nAbeltzaintza etekin bat lortzeko asmoz azienda edo abereak zaindu eta hazteaz arduratzen den lehen sektoreko jarduera ekonomikoa da, ondoren haien haragia, esnea, larrua, arrautzak, ilea eztia eta abar eta aprobetxatzeko, lanerako indar gisa edo besterik gabe ugalketarako erabiltzeko.\nAzienda bi taldetan sailkatzen da: azienda larria (behiak, zezenak eta zaldiak) eta azienda xehea (ardiak, txerriak eta ahuntzak).\nAbeltzaintza gaur egun.\nAbeltzaintza handituz joan den jarduera bat da. Planetaren azaleraren % 30 larrez estalia dago, eta azienda elikatzeko bazka sortzeko erabiltzen da landu daitezkeen lurren % 33. Azken 50 urtean haragi-ekoizpena bikoiztu egin da eta esnearen kontsumoak gora egin du garatzen ari diren herrialdeetan.\nAnimalia-espezie ugarienak honako hauek dira: behi-, ardi-, txerri- eta hegazti-aziendak. Leku batzuetan ahuntz- eta zaldi-aziendak garrantzitsuak dira, kunikultura edo untxi-hazkuntza, eta erle-hazkuntza.\nAzken mendean, ikerketa zientifikoen bitartez arraza hautatuak lortu dira, teknologiari berriei esker, ekoizpena handitu da eta abeltzaintza-produktuak beste herrialde batzuetara garraiatzeko aukera erraztu egin da. Halere, abeltzaintza ustiapenerako sistema berri hauek eztabaida sortu dute. Horregatik, hain zuzen ere, azken boladan nekazaritza ekologiaren aldeko apustua egiten ari da nabarmen herrialde garatuetan.\nArrantza.\nItsaso, ibai eta aintziretan, arrainak eta uretako beste animalia batzuk (krustazeoak, moluskoak) algak eta bestelako landareak harrapatzea da.\nArrantza motak.\nKostaldeko arrantza.\nKostaldean egiten den arrantza da. Herrialde ez-garatuetan praktikatzen da, eta elikadura-baliabide garrantzitsuenetariko bat da. Harrapatutakoa autokontsumorako eta bertako merkaturako eta salmentarako erabili ohi da. Ontzi txikietan eta artisau-metodoekin egiten da, hala nola, sareak eta kanaberak erabiltzen, normalean eskuz edo tailer berezietan egiten direnak.\nItsasbazterreko arrantza.\nKostaldetik hurbil eta ontzi txiki edo ertainetan egiten den arrantza mota da. Ontziak ongi prestatuak daude arraunen kokapena atzemateko eta harrapatutakoa denbora batez gordetzeko prestatuak daude ere. Gehienezko egun bateko arrantzaldiak egiten dira.\nItsaso zabaleko arrantza.\nItsas zabalean eta edukiera handiko ontziekin egiten den arrantza mota da. Ontziek aparatu eta makina modernoak izaten dituzte, arrainak atzeman eta haien tamaina ezagutzeko ere. Hainbat arrantza-teknika erabiltzen dira hor, tretza, inguraketa eta arrastea gehienbat.\nKalak.\nArrain espezie desberdinak biltzen diren tokiak dira, kalak plataforma kontinentaletan egoten dira bertan planktona ugaria delako."}
{"id": "24095", "revid": "1982", "url": "https://eu.wikipedia.org/wiki?curid=24095", "title": "On Kixote Mantxako", "text": ""}
{"id": "24098", "revid": "201", "url": "https://eu.wikipedia.org/wiki?curid=24098", "title": "Ipar", "text": "Iparra edo iparraldea lau puntu kardinaletariko bat da. Meridianoen norabidea eta Ipar Poloranzko norantza daukana. Ipar hemisferioan bere perpendikularra Ipar Izarra zeharkatzen duen horizonteko puntua da. Mendebaldeko gizartean eta zientzian onartuena hegoa mapen goialdean agertzea da (irudiko iparrorratzean bezala).\nInolako tramankulurik gabe iparra kokatzeko erarik oinarrizkoena, nahiz eta oso zehatza ez izan, eskumako besoa Eguzkia ateratzen den tokirantz (ekialderantz) luzatuz lortzen da.\nMende askotan zehar uste izan zen ipar geografikoa eta ipar magnetikoa gauza bera zela, hau da, iparrorratzak adierazitakoa. Gaur egun gauza jakina da kontzeptu ezberdinak direla. Alde batetik, Ipar geografikoaren poloa 90\u00baI-n finko dago eta Lurraren biraketaren ardatzak Lurra bera zeharkatzen duen bi puntuetariko bat da, hegoaldekoarekin batera; eta magnetikoa, bestetik, gutxi gorabehera 80\u00baI-n kokatua dago gaur egun, baina konstanteki higiduran dago.\nIpar haizea.\nEskualde geografiko baten klima gehienbat bertan eragiten duten haizeen ondorioa da.\nGipuzkoan zehar mendebaldeko haize orokorrak dabiltza. Baina, alisioak ez bezala, modu nahiko erregularrean dabiltzanak, mendebaldeko haizeak meandro handiak deskribatzen dituzte eta hegoaldeko edo iparraldeko aire-korronteak, baita ekialdeko kontrakorronteak ere, denbora batez latitude horietan eragina izan dezakete.\nNeguan, zorrotada-korrontea, \"jet stream\" delakoa, latitude txikietatik dabilenean, 20 eta 40 gradu bitartean, Gipuzkoak mendebaldeko zirkulazioaren eta depresioen eta beren fronte hodeitsuen eragina jasaten du. Udazkenean eta udaberrian, aire-fluxu horrek indarra galtzen du eta askoz ere uhinduagoa bihurtzen da eta eguraldia aldakorragoa bilakatzen da; aste batzuetan hegoaldeko korronte beroak dira nagusi eta jarraian iparraldeko haize heze eta freskoak nagusi diren beste batzuk datoz.\nUdan, mendebaldeko haizeen fluxu orokorra iparralderantz doa eta ahuldu egiten da. Orokorrean, Europako hegoalde osoan ipar-mendebalderantz hedatzen den Azoreetako antizikloiak eragindako baretasuna eta eguraldi ona dira nagusi.\nGipuzkoan ipar-mendebaldeko, iparraldeko eta hegoaldeko norabideko haizeak nagusitzen dira; gainerako norabideek bigarren mailako balioa dute eta ez dute 100eko 10a gainditzen. Iparraldeko eta ipar-mendebaldeko haizean udako seihilekoan dira nagusi, apiriletik irailera bitartean; neguko seihilekoan, urritik martxora bitartean, hegoaldeko haizean dira nagusi eta horien ondoren garrantzitsuenak iparraldeko eta ipar-mendebaldeko norabidea dutenak dira. Garai honetan garrantzitsuak dira mendebaldeko haizean, batez ere, azaroan eta abenduan. Ipar-mendebaldeko eta mendebaldeko haizeek hezetasuna ekartzen dute eta hotzak edo epelak izan daitezke; iparraldeko norabidea dutenak, berriz, oso hotzak dira. Neguko egoera hotzenak \"Mesetan\" kokatutako antizikloi-sektorearen nagusitasunak edo Erdialdeko Europan dagoen antizikloietik datozen haize hotzek eragiten dituzte."}
{"id": "24100", "revid": "6327", "url": "https://eu.wikipedia.org/wiki?curid=24100", "title": "Faradio", "text": ""}
{"id": "24101", "revid": "6327", "url": "https://eu.wikipedia.org/wiki?curid=24101", "title": "Eiffel Dorre", "text": ""}
{"id": "24106", "revid": "96586", "url": "https://eu.wikipedia.org/wiki?curid=24106", "title": "Humphrey Bogart", "text": "Humphrey DeForest Bogart (New York, 1899ko abenduaren 25 - Los Angeles, Kalifornia, 1957ko urtarrilaren 14) Ameriketako Estatu Batuetako aktorea izan zen. 1999an, \"American Film Institute\" delakoak Bogart gizonezko zinema-izarrik handiena izendatu zuen.\n75 filmetan agertuta, mundu osoan zehar ospea eman zion pertsonaiak ezaugarri berak zituen: azkarra eta gogorra, baina batez ere, inguru ustel batean bere moral pertsonalari eusteagatik ezaguna. Nahiz eta hasiera Broadwayn eta 1920ko eta 1930eko hamarkadetako filmetan aktore ona baina B mailakoa izan, Bogarten hurrengo lorpenek zinemako mitoa bihurtu zuten.\nPhillips akademian (Massachussets) egon zenean, lagun bat ezagutu zuen, William Brady, eta hark bultzatu zuen antzerki aktore izatera. Ondoren, akademiatik bota zuten jarrera txarra izateagatik, eta ondoren Estatu Batuetako Itsas Erreserbara batu zen. Urte batzuk geroago, 1920tik 1922ra bere lagun William Bradyren jabetzako antzerki konpainia bat zuzendu zuen. 1930an, Fox konpainiaren kontratu bat lortu zuen.\n1942an, parte hartu zuen obrarik sarituena eta ezagunena argitaratu zen, Casablanca. 1951an, gizonezko aktore onenaren Oscar saria lortu zuen, \"The African queen\" pelikulari esker.\nBiografia.\nHiru neba-arreben artean zaharrena zen. Gurasoak, Belmont DeForest Bogart zirujaua (1867-1934), jatorri anglo-herbeheretarra (Bogart abizena Herbeheretako Bogaert-etik dator) eta Maud Humphrey (1868-1940) artista grafikoa (1868-1940) Parisen sortua, Whistler margolari inpresionistarekin \"The Delineator\" moda aldizkariko zuzendari grafikoarekin eta sufragista militantearekin ikasia. Ama, marrazkilari gisa, entzute handikoa zen, eta bere senarrak baino bi aldiz gehiago irabazten zuen. Bi gurasoak hotzak, urrunak eta formalak ziren Humphreyrekin eta haren bi arrebekin, nahiz eta beren erara maite zituzten. Humphreyk aitarengandik kritikarako joera, arrantzarako zaletasuna, belarekiko betiko zaletasuna eta borondate sendoko emakumeekiko erakarpena jaso zuen.\nBogartarrak Upper West Side-ko apartamentu batean bizi ziren, eta txabola bat zeukaten 55 hektareako finka batean, Canandaigua Lake ondoan, New York estatuan, non, gaztetan, Humphreyren lagun taldea antzezlanak prestatzen entretenitzen zen. \u00abBogie\u00bb, hala deitzen zioten, eskola onetan ibili zen, eta familiak, Yale Unibertsitatean, bere aitaren mediku karrera egitea espero zuen \nHumphreyren bizitza, Philips Akademiako (Massachusetts) barnetegian, William Brady laguna (William A. Brady eszena-ekoizlearen semea) ezagutu zuenean aldatu zen, eta hark bultzatu zuen eszena-aktore izatera. Beharbada horregatik, Akademian huts egiten hasi, eta arrazoi ilun samarrak zirela medio (nahiz eta denak berarentzat zehaztutako patuarekin zerikusia zuten) kanporatu egin zuten."}
{"id": "24107", "revid": "129511", "url": "https://eu.wikipedia.org/wiki?curid=24107", "title": "O2", "text": ""}
{"id": "24108", "revid": "336", "url": "https://eu.wikipedia.org/wiki?curid=24108", "title": "Gary Cooper", "text": "Frank James \"Gary\" Cooper (Helena, Montana, 1901eko maiatzaren 7a - Los Angeles, Kalifornia, 1961eko maiatzaren 13a) Estatu Batuetako aktorea izan zen, bitan gizonezko aktore onenaren Oscar sariaren irabazlea.\n1920ko hamarkadan hasi eta heriotzaren urtean amaituta, 100 film baino gehiagotan parte hartu zuen. Antzezteko era lasaia, estoikoa ia ia mugigabea zeukan baina, aldi berean, batzuetan intentsitate handiko nortasuna erakusten ahal izaten zuen. Garaiko zuzendari onenekin lan egin ez ezik, denetariko filmetan aritu zen, western, komedia, drama edota abenturazkoetan. \nBiografia.\nFrank James Cooper Montanan jaio zen, 1901eko maiatzaren 7an. Gurasoek, Estatu Batuetan kokaturiko ingelesek, sorterrira itzultzea erabaki zuten. Egonaldi laburra izan zen hura, Lehen Mundu Gerra hastearekin batera Coopertarrak Montanan zuten etxaldera bueltatu baitziren. Handik gutxira, auto istripu batean aldaka larriki zauritu zuen James gazteak. Medikuek hura osatzeko zaldian ibiltzea aholkatu zioten, eta aitak, bide batez, etxaldean enplegatzeko aprobetxatu zuen. Hala ere, ez zuen gerora hain ospetsu bihurtu zuen ibilera kulunkaria zuzentzerik lortu. \nUrte gogorrak izan ziren aktorearentzat, oroitzapen lar onik utzi ez ziotenak: \"Negu gorrian goizeko bostetan altxatu behar izatea 450 aberei jaten emateko ez du batere kutsu erromantikorik\". Aita erabat arrotza izan zen harentzat: hotza eta uzkurra. Gerora antzeztu zituen pertsonaien estiloa harengandik ikasi zuela zioen. Baina Jamesek komikilari jardun nahi zuen. Asmo horrekin artea ikasi zuen, eta Montanako zenbait egunkaritan kolaboratzera iritsi zen. Lanbide hark, ordea, ez zion bizitzeko adina ematen eta, tartean, Yellowstone Parke Nazionaleko gidari ibili zen. \nPatuak, baina, sorpresa bat gordeta zion. 1924an, Kaliforniara joan eta zinema probetara aurkezten hasi zen. Bere itxura fisikoari eta zaldun trebea izateari esker, laster lortu zuen western batzuetan estra moduan agertzea. Bi urte geroago, lehen rol garrantzitsua eskuratu zuen \"The Winning of Barbara Worth\"-en. Ordurako, bere ordezkariaren aholkuz, kredituetan Gary izenarekin agertzen zen. Geroxeago, Paramount etxeak fitxatu zuen, eta \"It\" (1927) eta \"Wings\" (1927) filmak egin zituen. \n\"The Virginian\" (1929) filmarekin egin zuen debuta zinema soinudunean. Handik aurrera, haren karrerak gora egin zuen, eta Hollywoodeko izar handia bihurtu zen 1930eko hamarkadan. Beste lan askoren artean, \"Morocco\" (1930), \"City Streets\" (1931), \"A Farewell to Arms\" (1932), \"If I Had a Million\" (1932), \"Design for Living\" (1933), \"The Wedding Night\" (1935), \"The Lives of a Bengal Lancer\" (1935), \"Desire\" (1936), \"Mr. Deeds Goes to Town\" (1936), \"The General Died at Dawn\" (1936), \"Buffalo Bill\" (1936), \"Souls at Sea\" (1937) eta \"Beau Geste\" (1939) filmetan hartu zuen parte. \"Design for Living\"-en egindako lanagatik Oscar sarirako izendatu zuten, baina ez zuen irabazi.\n1940ko hamarkadaren hasieran \"North West Mounted Police\" (1940), \"The Westerner\" (1940), \"Meet John Doe\" (1941), \"Sergeant York\" (1941), \"Ball of Fire\" (1941), \"The Pride of the Yankees\" (1942) eta \"For Whom the Bell Tolls\" (1942) filmetan lan egin zuen. \"Sergeant York\"-en egindako lanak bere lehenbiziko Oscar saria ekarri zion, eta izendatua izan zen \"The Pride of the Yankees\" eta \"For Whom the Bell Tolls\" filmengatik. \n1947an, McCarthyren sorgin-ehiza puri-purian zegoela, Jarduera Antiamerikarren Komitearen aurrean deklaratu zuen lehenengoetarikoa izan zen. Ezaguna zen aktorearen izaera errepublikanoa eta kontserbadorea. Hala ere, ez zuen lankiderik salatu, eta bera izan zen Carl Foremanen alde agertu zen bakarra. Hamarkada amaieran, \"Unconquered\" (1947) eta \"The Fountainhead\" egin zituen.\n1952an, \"High Noon\"-ekin, gizonezko aktore onenaren oscarra irabazi zuen bigarren aldiz. Garai hartako filmen artean, aipagarriak dira \"Garden of Evil\" (1954), \"Vera Cruz\" (1954), \"The Court-Martial of Billy Mitchell\" (1955), \"Friendly Persuasion\" (1956), \"Love in the Afternoon\" (1957), \"Man of the West\" (1958) eta \"The Hanging Tree\" (1959).\n1961ean, haren ibilbide oparoa saritu asmoz, Akademiak Ohorezko Oscarra eman zion. Haren izenean James Stewartek jaso zuen saria eta, negar malkotan, aktoreak minbizia zuela aitortu zuen. Hilabete geroago, maiatzaren 13an, bizi bezala hil zen: isiltasunean. \nBizitza personala.\nCooperrek gidoiak ikasteko arazoak zituela zioten batzuek. Carole Lombardek behin baino gehiagotan azaldu zuenez, \"ahoa irekitzen duenerako, jada egun bat igaro da\". Jeffrey Meyersek aktoreari buruz eginiko biografian, ordea, nahita egiten zuela azaltzen du, gustuko ez zituen esaldiak gidoitik ken zitzaten.\nEmakumezale porrokatua, haren besoetatik, besteak beste, Clara Bow, Marlene Dietrich, Lupe Velez, Grace Kelly, Evelyn Brent eta Patricia Neal igaro ziren. 1933an, Veronica Balferekin ezkondu zen, eta 1937an haien alaba bakarra jaio zen, Maria Veronica. 1951n bereizi baziren ere, bikotea berriz batu zen 1954an.\nBere sasoian aktorerik ordainduena izan arren, ez zuen sekula izar apetarik agertu, eta lankideekin harreman ona izan zuen. \"Cooperren antzeko pertsonaia bat asmatuko bazenu, inork ez luke hura sinesgarritzat joko. Hain ona da, ezen ez baitu gizakia ematen\", zioen Ernest Hemingwayk. \"A Farewall to Arms\" filmean elkar ezagutu zutenetik, lagun min bihurtu ziren aktorea eta idazlea."}
{"id": "24109", "revid": "336", "url": "https://eu.wikipedia.org/wiki?curid=24109", "title": "Kubako Iraultza", "text": "Kubako Iraultza () Fulgencio Batista diktadorea agintetik kendu zuen iraultza izan zen. Historiaren ikuspegitik, gertakari horretatik gaur egunera arte luzatzen da iraultza. 1959ko urtarrilaren 1ean izan zuen egun erabakigarria, matxinoak Fidel Castro buru zutela Habanan sartu zirenean, Fulgencio Batista diktadoreak erbestera alde egin eta gero. Hala ere, prozesu iraultzailea lehendik hasia zen, 1953ko uztailaren 26an Moncada kuartelaren aurkako erasoarekin; gaur egun, Kubako agintarien iritziz, etengabean abian den prozesua da.\nGarapena.\n1953ko uztailaren 26an, gerrillari batzuek Moncada kuartelari eraso egin zioten: haietako asko hil ziren eta bizirik atera zirenak, tartean Fidel Castro eta Ra\u00fal anaia, atxilotu eta kartzelaratu zituzten.\n1955ean askatu zituzten, oposizioko politikariek eta jesuitek egindako presioak zirela-eta. Castro anaiak Mexikora erbesteratu ziren eta bertan Che Guevara elkartu zitzaien. 1956ko Abenduaren 2an, \"Granma\" izeneko itsasontzia Kubara iritsi zen, Fidel Castro taldeko burua zela eta Sierra Maestrara abiatu ziren. Han prestatu zuten 200 inguruko gizonen armada txikia, diktaduraren aurkako gerrilla gerra egiteko helburuarekin.\n1957ko Martxoaren 13an, \"Directorio Revolucionario\" izeneko talde antikomunista Batistaren jauregira sartzen saiatu zen, presidentea hil nahian. Porrot egin zuten eta taldekide gehienak bertan akabatu zituzten. Ekainaren 28tik abuztuaren 8ra, Batistaren armada Sierra Maestrako matxinatuen aurka oldartu zen, baina porrot egin zuen, \"Operaci\u00f3n Verano\" izeneko operazioan.\nAbuztuaren 21ean, Castroren gizonek kontraerasoa egin zuten, bai eta hainbat garaipen jarraian lortu ere; besteak beste, Guisa, Maffo, Contramaestre eta Central Oriente. Azkenik, abenduaren 30ean, Yaguajayn bataila esanguratsua irabazi zuten eta hurrengo egunean, Santa Clara hiria hartu.\nIraultzaren garaipena.\nUrtarrilaren 1ean, Batistak ihes egin zuen Dominikar Errepublikara. Biharamunean, Cienfuegos eta Santiago de Cuba matxinoen menpe geratu ziren. Azkenik, Habanan sartu ziren iraultzaileak oposizio barik.\nKuba iraultzaileko lehen adierazpenak.\nIraultza amaitu eta berehala, Kubako Batzar Nagusiak 1960ko Lehenengo Adierazpenean argitu zituen bere asmoak:"}
