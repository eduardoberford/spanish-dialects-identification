{"id": "9559", "revid": "336", "url": "https://eu.wikipedia.org/wiki?curid=9559", "title": "Winston Churchill", "text": "Winston Churchill (1874ko azaroaren 30a, Blenheim jauregia - 1965eko urtarrilaren 24a, Londres) britainiar politikaria, Erresuma Batuko lehen ministroa eta literaturazko nobel sariaren irabazlea izan zen. Bere emaztea Clementine Hozier izan zen (m. 1908-1965)\nSir Winston Leonard Spencer Churchill Lord Randolph Churchil, Marlborougheko zazpigarren kondea eta Jennie Jerome estatubatuarraren semea izan zen. Abentura-nobela batzuk idatzi eta kalifikazio akademiko eskas batzuen ondoren, politikan jardun zuen. Lehen Mundu Gerratean amiralgoaren Lord izan zen; guda hartan hainbat lardaskeriaren erantzule izan zen.\n1940an, Bigarren Mundu Gerran, Erresuma Batuko Lehen Ministro izendatu zuten, aurrekoak, Neville Chamberlainek, bere politika bakezalearen porrotagatik dimititu ostean. Churchillen hitzaldi indartsuek adorea eman zioten britainiar herriari Londresen kontrako Alemaniaren bonbardaketen egunetan. Gerra amaitu ostean, alabaina, britainiar herriak bizkarra eman zion eta 1945ean hauteskundeak galdu zituen, Clement Attleeren aurka.\n1953an Churchillek Literaturako Nobel saria irabazi zuen, gerra garaiko bere memoriengatik. Berak sortu zuen \"Iron Curtain\" \"(altzairuzko oihala)\" terminoa, Europa komunista eta kapitalistaren arteko banantzea irudikatzeko.\nBizitza.\nLehen urteak.\nHaurtzaroa eta eskola: 1874\u20131895.\nChurchill bere familiaren antzinako etxean jaio zen, Blenheim jauregian Oxfordshiren, 1874ko azaroaren 30ean, Erresuma Batua munduko potentzia nagusia zen garaian. Zazpikia izan zen nahiz eta jaiotzean hiru kilo pisatu.\nChurchill lord Randolph Churchillen, Marlborougheko zazpigarren dukearen hirugarren semea, eta Jennie Jerome estatubatuarraren semea zen, Leonard Jerome aberats estatubatuarraren alaba. Haren familia britainiar aristokraziaren baitan gorenetakoa zen, eta hala, herrialdeko elite agintariaren barruan hezi izan zen. Gurasoak 1873ko abuztuan ezagutu zuten elkar eta hiru egunetara ezkon-hitza eman zuten. Parisko britainiar enbaxadan ezkondu ziren 1874ko apirilean. Bikotea bere diru-sarreretatik bizi zen eta horrek haien bizi mailari ezin eustea ekarri zuen, izan ere, ohiko neurritan aberatsak baziren, aberatsen neurrirako txiroak gertatzen ziren.\nChurchillek haurtzaroa zenbait eskola barnetegitan eman zuen, horien artean Harrow Schooleko Headmaster's House. Churchillek ez zuen aurrerapen handirik egin Harrowen; maiz zigortzen zuten haren lan eskasagatik eta dedikazio faltagatik. Izaera independente eta errebeldea zuen; maila akademikoan lorpen handirik ez zuen lortu, hainbat gai suspenditu zituen, matematikak eta historia ezik, horietan ikasle hoberenen artean baitzegoen. Alta, eskolako esgrima txapeldun izatea lortu zuen.\nBirritan saiatu zen, arrakastarik gabe, Sandhursteko Errege Akademia Militarrean sartzen, baina hirugarren saiakeran lortu zuen, 1893ko irailean. 1894ko udako oporrak Belgikan eman zituen bere anaiarekin, eta Londresen egun batzuk pasa zituen ere. Sandhursteko hezkuntzak 15 hilabete iraun zuen eta 1894ko abenduan graduatu zen. Hortik gutxira, 1895eko urtarrilean, bere aita hil zen. Amarekin zuen urruntasunagatik, Churchillek maiz adierazten zuen bere familia gazte hil zela.\nKuba, India eta Sudan: 1895\u20131899.\n1895ko otsailean Churchill bigarren lotinant sartu zen Britainiar Armadako Queen's Own Hussars izeneko 4. erregimentuan, egoitza Aldershoten zuena. Chuchill gogotsu zegoen gerra egoerak aurrez aurre ikusteko eta bere amaren influentzia erabili zuen bere buruan gerra zonalde batera bidali zezaten. 1895eko udazkenean bera eta Reginald Barnes Kubara bidaiatu zuten bertako independentzia gerra ikuskatzera. Bertako independentistak urritzen saiatzen ari zen Espainiako tropekin batera elkartu ziren eta zenbait liskarretan preso hartu zituzten. New Yorkera bidaiatu zen ere eta bertan Bourke Cockran politikari aberatsarekin egon zen, Churchill gaztearengan eragin handia izan zuena. Churchillek miresmena zuen Estatu Batuekiko eta bere anaiari idatzi zion \"herrialde handia zela\" eta amari \"zein jende apartekoak diren amerikarrak\" idatziz.\nHussarsekin batera, 1896ko urrian Churchill Bombay iritsi zen, Britainiar Indian. Hortik gutxira Bangalorera mugitu zuten eta Barnesekin batera egoitza partekatu zuen. Churchillek 19 hilabete eman zituen Indian eta tartean Kalkuta, Hyderabad eta Ipar Mendebaldeko muga bisitatu zituen. Bere burua nahiko hezita ez zegoelakoan, autoikaskuntza plan bat abiatu zuen, eta hala, Platonen, Adam Smithen, Charles Darwinen, eta Henry Hallamen lanak irakurtzeari ekin zion. Berarengan eragin handiena beregan izan zutenak izan ziren Edward Gibbonen \"The History of the Decline and Fall of the Roman Empire\", Winwood Readen \"The Martyrdom of Man\", eta Thomas Babington Macaulayren idatziak. \nBritainiar parlamentuko gaietan interes handia zuen eta gutun batean hala esan zuen, bere burua \"guztiz Liberaltzat hartzen duela, izenean ezik\". Horrekin gaineratu zuen ezingo zuela inoiz Alderdi Liberalean sartu Irlandako autonomiari ematen zioten babesagatik. Aldiz, Alderdi Kontserbadoreko \"Tory democrazy\" zeritzan sektorean sartu zen eta etxera egin zuen bisita batean bere lehenengo hitzaldia eman zuen alderdiko batzar batean Bathen. Ideia erreformista eta kontserbadoreen nahasketa eginez, hezkuntza sekularraren eta publikoaren alde agertu zen; aldiz, emakumeen bozkaren aurkako jarrera agertu zuen eta Suffragetteak \"mugimendu irrigarritzat\" hartu zuen.\nChurchillek Swat Haraneko kanpainan aritzea erabaki zuen kazetari gisa. Horretarako \"The Pioneer\" and \"The Daily Telegraph\" egunkarien akreditazioa lortu zuen. Familiari idatzitako kroniketan kontatzen zuen bi aldeetakoek gatazkan zauritutakoak sakrifikatzen zituztela, nahiz eta argitaratzen zituen erreportajetan tankera horretako Britainiar Armadaren ekintzak aipatzen ez zituen. Britainiar tropekin batera sei astez egon zen 1897ko urrian Bangalorera berriro itzuli bitarte. Bertan, bere lehenengo liburua argitaratu zuen, \"The Story of the Malakand Field Force\". Orduan ere bere fikziozko lan bakarra idatzi zuen, \"Savrola\".\n1898ko lehen zatian Bangaloren zegoen bitartean, Churchill Herbert Kitchenerren Sudaneko kanpaina militarrean sartzen saiatu zen. Kitchener hasieran kontra zegoen uste baitzuen Churchillek publizitatea eta dominak baino ez zituela bilatzen. Kalkutan, Meeruten eta Peshawarren denbora bat igaro ostean, Churchill berriro itzuli zen Ingalaterra itsasontziz Bombaytik ekainean. Ingalaterran, hainbat kontaktu egin zituen, horien artean Lord Salisbury lehen ministroari Downing Streeteko 10. zenbakira egindako bisita, Kitchenerren kanpainan sartzeko babesaren bila. Adostu zuen gertakariak kontatuko zituen zutabe bat idatziko zuela \"The Morning Post\"erako. Egiptora iritsi zenean, Lantzarien 21.era batu zen Kairon Nilon barrena hegoaldera egin aurretik. Omdurmaneko guduko lekuko izan zen eta oso kritiko agertu zen Kitchenerren ekintzekin, batez ere zauritutako etsaiei emandako tratuagatik. Urrian Ingalaterrara itzuli zenean kanpainaren kontakizuna idatzi zuen \"The River War\" izeneko liburuan, 1899ko azaroan.\nLegebiltzarrean sartzeko saiakerak eta Hegoafrika: 1899\u20131900.\nChurchillek parlamentuan aritzeko gogoa zuen eta horretarako kontatuak egin zituen Alderdi Kontserbadorearen barruan. Pamela Plowdenekin harremana trabatu zuen eta emaitzarik lortu ez arren, biziarteko lagunak bilakatu ziren. Abenduan hiru hilabetez bueltatu zen Indiara, bestea beste, polo jokoarengatik zuen maitasunarengatik. Kalkutan egon zen bitartean, George Nathaniel Curzon erregeordearen etxean egon zen. Etxerako bidean, bi aste eman zituen Kairon eta bertan Abbas II.a Egiptokoa Kedivea ezagutu zuen. Ingalaterrara iristean, apirilean, bere atentzioa politikan pausatu zuen, Alderdi Kontserbadorearen hainbat topaketetan agertu zen eta zenbait jardueretan parte hartu zuen. 1899ko ekainean Oldham, Lancashire, barrutiko bi hautagai kontserbadoreen artean aukeratu zuten. Nahiz eta ordura arte Oldhamen hautagai kontserbadoreak aukeratu ziren, hauteskunde hauetan Alderdi Liberalak, estuki bazen ere, irabazi zuen.\nErresuma Batua eta Boer errepubliken arteko Bigarren Boerren Gerrari aurrea hartu eta Southamptonetik itsasontzia hartu eta Hegoafrikara abiatu zen \"Daily Mail\" eta \"Morning Post\" egunkarietarako kazetari gisa aritzeko. Lurmutur Hiritik Ladysmith inguruko gatazka zonaldera joan zen urrian. Bere trena errailetik irten zen Boer tropen eraso baten ondorioz eta preso hartu zuten. Abenduan, Churchill eta beste bi lagunek presondegitik alde egin zuten komuneko paretatik salto eginez. Churchill merkantzia tren batean polizoi moduan bidaiatu zuen eta ondoren meategi batean gordetzea lortu zuen. Churchill Boer agintarien jomugan bazegoen ere, beste tren batean polizoi moduan sartu eta Portugaleko Ekialdeko Afrikan sartzea lortu zuen.\nDurbanera iritsi zenean Churchill konturatu zen bere ihesaldiak Britainia Handian atentzio handia erakarri zuela. 1900an lotinant izendatu zuten eta Ladysmitheko setioan eta Pretoriako hartzean parte hartu zuen. Bere kanpainako idazkietan, britainiarrek Boerrei emandako tratua gaitzesten zuen eta \"eskuzabal eta tolerantziaz\" tratatzeko eskakizuna luzatzen zuen, \"bake azkar\" bat lortzeko deia egiten zuen aldi berean. Pretorian izandako garaipenaren ostean, Lurmutur Hirira bueltatu zen eta uztailean Erresuma Baturantz itsasoratu zen. Izandako bizipen eta kronikekin \"London to Ladysmith via Pretoria\" liburua argitaratu zuen.\nIbilbide politikoaren hasiera: 1900\u20131908.\nParlamentuko lehen urteak: 1900\u20131905.\n1900eko uztailean, Southamptonera iritsi ostean, apartamentu bat alokatu zuen Londreseko Mayfair auzoan eta hori izan zen bere egoitza nagusia ondorengo sei urtetan. Bigarren aldiz alderdi kontzerbadoreko hautagaia izan zen Oldham barrutian eta oraingoa postua lortu zuen. 25 urterekin Parlamentuko kide bihurtu zen. Garai hartan Parlamentuko kideek ez zuten soldatarik eta dirua irabazteko Churchillek Hegoafrikari buruzko hitzaldiak eman zituen. Erresuma Batuan barrena urrian eta azaroan ibili ondoren, Estatu Batuetara joan zen eta bere lehenengo hitzaldian Mark Twain idazlea izan zuen aurkezle. William McKinley lehendakaria eta Theodore Roosevelt lehendakari ordearekin bildu zen. Ondoren hitzaldi gehiago eman zituen Kanadan eta 1901eko udaberrian Parisen, Madrilen eta Gibraltarren aritu zen. 1900eko urrian \"Ian Hamilton's March\" liburua argitaratu zuen Hegoafrikan izandako bizipenen inguruan.\n1901eko otsailean Churchillek bera eserlekua hartu zuen Komunen Ganberan eta eman zuen diskurtsoak entzute handia izan zuen medioen artean. Kontserbadoreen \"Hughligans\" izeneko taldeari lotu zitzaion, nahiz eta zenbait gaietan kritiko agertu gobernu Kontserbadorearekin. Boer agintari militar baten exekuzioa gaitzetsi zuen eta gastu publikoaren aurkako aipamenak egin zituen. Harremanak trabatu zituen Liberalen buruzagiekin, bereziki H. H. Asquithekin. Halako testuinguruan, \"ezkerrerantz jo\" zuela idatzi zuen eta Liberalen eta Kontserbadoreen arteko \"Tarteko Alderdi\" bat sortzea iradoki zuen.\nKomunen Ganberan geroz eta gehiagotan bokatzen zuen Churchillek Liberalekin batera eta gobernuaren kontra. 1903ko otsailean, gastu militarraren handitzearen aurka bozkatu zuten 18 diputatu kontserbadoreen artean egon zen. 1903ko maiatzean, Joseph Charberlainek, Kolonietarako Estatu Idazkariak, Britainiar Inperioan kanpotik sartzen ziren gaien gaineko muga-zergak ezarri nahi zituen. Churchill horren aurkako kontserbadoreen ahots nagusia bilakatu zen. Bere burua \"merkataritza askearen miresle sendotzat\" hartzen zuen eta uztailean Free Food League protekzionismoaren aurkako taldearen sortzailea eta kide nagusienetakoa bilakatu zen. Urrian, Balfourren gobernuak Chamberlainen alde egin zuen eta neurri protekzionistak iragarri zituen.\nChurchillek Balfourren gobernuari eta protekzionismo inperialari egiten zion kritikarekin batera, Ludloweko Liberalen hautagaiaren aldeko babes gutunak idatzi zituen, zenbait kontserbadoreen amorrua sortu zutenak. 1903ko abenduan Oldhameko Elkarte Kontserbadoreak iragarri zion zutela babestuko hautagai izateko hurrengo hauteskunde orokorretan. 1904ko martxoan Balfour eta haren aldeko Kontserbadoreak Komunen Ganberatik alde egin zuten Churchillek hizketaldia ematen ari zela. 1904ko maiatzaren 31ean Kontserbadoreen taldeko kide izateari utzi eta Liberalen kide bilakatu zen.\nKolonietarako Estatu Idazkari Orde: 1905\u20131908.\n1905eko abenduan, Balfourrek dimisioa eman zuen Lehen Ministro bezala eta Eduardo VII.a erregeak Liberalen buru zen Henry Campbell-Bannermani eman zion gobernua osatzeko aukera. Campbell-Bannermanek, langilegoaren gehiengo mantendu nahian, Komunen Ganberarako hauteskunde orokorrak deitu zituen 1906ko urtarrilerako. Liberalek irabazi zituzten hauteskunde horiek. Churchill Liberalen zerrendan joan zen Manchesterko Ipar Mendebaldeko barrutian eta eserlekua lortu zuen. Urtarrilean ere Churchillek bere aitari buruz egindako biografia argitaratu zen eta 8.000 liberako aurre ordainketa bat jaso zuen, ordura arte Britainia Handian biografia politiko batengatik ordaindu zen kopururik handiena. Orokorrean, harrera ona izan zuen liburuak. Garai horretan ere argitaratu zen Churchill berari buruzko biografia bat, Alexander MacCallum Scott liberalak idatzia.\nGobernu berriak Churchill Kolonietako bulegoko estatu idazkari orde izendatu zuen, hark berariaz eskatuta. Victor Bruceren esanetara lan egin zuen eta Edward Marsh hartu zuen idazkari gisa, 25 urtez bere idazkaria izango zena. Ministerioko lan berri horretan jaso zuen lehen enkargua Transvaal lurralderako konstituzio baten zirriborroa egitea izan zen. 1906an Orangeko Estatu Libreari gobernua ematearen ikuskaritzaz arduratu zen. Hegoafrikako gaietan britainiarren eta boerren arteko oreka bilatu zuen. Era berean, txinatar langileen murrizketa graduala bultzatu zuen. Europako kolono eta Afrikako populazio beltzaren arteko harremanen inguruan bere kezkak adierazi zituen: Zuluek Natalen egin zuten Bambatha matxinadaren ondoren, kexu agertu zen europarrek eginiko \"sarraski nazkagarriagatik\".\n1906ko abuztuan, Churchillek oporrak itsasontzi batean eman zituen, Deauvillen, Frantzian, eta denbora gehiena polora jokatzen eta apustuan eman zuen. Hortik Parisera joan zen eta ondoren Suitza (Eggishorn mendia igo zuen), eta gero Berlin eta Silesiara. Azken leku honetan Gilen II.a kaiserraren gonbidatua izan zen. Ondoren, Veneziara joan zen eta hortik itzuli bati ekin zion moto baten Italian barrena Lionel Rothschild lagunarekin. 1907ko maiatzean, beste lagun baten etxean egin zituen oporrak, Maurice de Forest, Biarritzen. Udazkenean itzuli bat egin zuen Europa eta Afrikan barrena: Frantzia, Italia, Malta, Zipre, Suezko kanala, Aden eta Berbera. Mombasaruntz itsasoratu zen eta ondoren Kenyara eta Ugandara joan zen trenean. Nilo ibaian nabigatu zuen. Esperientzia hauen inguruan \"The Strand Magazine\"n idatzi zuen eta ondoren liburu batean bildu zituen guztiak, \"My African Journey\".\nAsquithen gobernua: 1908\u20131915.\nMerkataritza ganberako lehendakari: 1908\u20131910.\n1908an Asquithek Campbell-Bannermanen lekukoa hartu zuenean, Churchill Merkataritza Ganbarako lehendakari izendatu zuten. 33 urte zituen eta Kabineteko kiderik gazteena zen 1866tik. Kabineteko kide berrienak behartuta zeuden legez berriro hautatuak izatera apirilean egin zen hauteskundean. Churchillek Marchester Ipar Mendebaldeko eserlekua galdu zuen Kontserbadoreen mesedetan 429 botorengatik. Liberalek orduan Dundee barrutiko hauteskundeetan jarri zuten Churchill, itxuraz askoz ere bermatuagoa zegoen eserlekua lortzeko eta eserlekua lortu zuen arazorik gabe. Kabineteko lanetan David Lloyd George politikari liberalarekin aritu zen erreforma soziala bultzatzen. Hitzaldi batean adierazi zuen \u201cbritainiar abangoardiak garai guztietako gozamen guztietaz disfrutatzen bazuen ere, erretagoardiak egoera basatietan bizi behar zela\u201d. Horri aurre egiteko hark izendatutako \u201cEstatuaren esku-hartze eta erregulazio sarea\u201d bultzatu zuen, Alemaniak egiten zuenaren antzera. Gai honen inguruko bere hitzaldiak hainbat bolumenetan argitaratu ziren: \"Liberalism and the Social Problem\" eta \"The People's Rights\".\nAurre egin behar izan zuen lehengo zereginetako bat arbitraje lanak izan ziren Tyne ibaiko ontzioletako langileen eta nagusien arteko gatazkan. Ondoren, Arbitraje Auzitegi ezarri zuen etorkizuneko industria gatazkak ebazteko. Honekin, tartekari prestigioa irabazi zuen. Lege bat proposatu zuen minetako langileek lan ordu gutxiago egin zitzaten, \"Mines Eight Hours Bill\" bezala ezaguna izan zena. 1908an Merkataritza Batzordeen Lege Proiektua aurkeztu zuen, eta horren arabera, Merkataritza Batzordeak eskumena izango zuen nagusi esplotatzaileak prozesatzeko eta gutxieneko soldata eta otorduetarako langileen atsedena ezartzeko. Lege proiektua gehiengo handiz onartu zen. Langabezi aseguruaren planaren ideia proposatu zuen, zati batean estatuak finantzatuko zuena.\nGizarte erreforma guzti horien finantziazioa ziurtatzeko, berak eta Lloyd Georgek Reginald McKennasen gerra industriaren zabalkundea salatu zuten. Churchillek publikoki muzin egin zien Alemaniarekin gerra ekidinezina zela uste zutenei eta 1909ko udazkenean Alemania bisitatu zuen. Kaiserrarekin egon zen eta alemaniar armadaren maniobrak ikuskatu zituen. Bizitza pertsonalari dagokionez, Churchiller ezkontza proposamena luzatu zion Clementine Hozierri; irailean ezkondu ziren Saint Margaritan, Westminsterren. Ezkon-bidaia Baveno, Venezia eta Moraviako Veve\u0159\u00ed gazteluan egin zuten. Ondoren, Londresen jarri ziren bizitzen, Eccleston Squareko 33an. Hurrengo uztailean alaba bat izan zuten, Diana.\nGizarte erreformak lege bihurtzeko, Asquithen gobernu liberalak Herriaren Aurrekontu moduan aurkeztu zituen. Oposizioan zeuden kontserbadoreak Aurrekontuaren Protestarako Liga sortu zuten. Erreformaren aldekoek Aurrekontuaren Liga sortu zuen eta Churchill liga horren lehendakari egin zuten. Aurrekontua Komunen Ganberan onartu bazen ere, atzera botea izan zen Lorden Ganberan, kontserbadoreek agintzen zutena. Churchillek ohartarazi zuen goi klaseak legearen oztopatzeak langile klasea asaldatuko zuela eta horrek klaseen arteko gerra ekar zezakeela. Geldiunetik irteteko, gobernuak hauteskunde orokorrak deitu zituen 1910eko urtarrilean eta liberalek garaipen estua lortu zuten. Churchillek Dundeeko eserlekua berritu zuen. Hauteskundeen ondoren, Lorden Ganberaren deuseztea proposatu zuen kabinetearen memorandum batean eta iradoki zuen ganbera bakarreko sistema bat behar zela, eta bestela, bigarren ganbera txikiago bat kontserbadoreen abantaila ezabatuko lukeena. Apirilean Lordek amore eman eta aurrekontua onartu zen. \nBarne ministro: 1910-1911.\n1910eko otsailean Churchill barne ministro izendatu zuten eta poliziaren eta espetxeen inguruko kontrola eman zioten. Espetxeen erreforma programa aurrera atera zuen. Bereizketa bat ezarri zuen kriminal arrunten eta preso politikoen artean, azken hauei neurri ez hain zorrotzak ezarriz. Presoentzako liburutegiak jartzen saiatu zen, eta neurriak hartu zituen urtean lau alditan gutxienez espetxeetan irakurketak edo kontzertuak antola zitezen. Zorrak ordaintzen ez zutenentzako zuzeneko espetxeratzea kentzea proposatu zuen eta 16 eta 21 urte bitartekoen espetxeratzea debekatzearen alde egin zuen. Barne ministro zeneko 43 heriotza-zigorretatik 21 kommutatu zituen.\nErresuma Batuko garai hartako gai nagusienetako emakumeen sufragioa zen. Churchillen emakumeen bozkatzeko eskubidea babestu zuen, nahiz eta babes hori baldintzatu egon hautesleagoaren gehiengoak (gizonezkoak) horren alde agertzearekin. Gaiaren inguruko erreferenduma egitea proposatu zuen, baina ez zuen Asquithen onespenik jaso eta emakumeen sufragioaren gaia konpondu gabe jarraitu zuen 1918ra arte. \"Suffragette\" askok Churchill emakumeen sufragioaren aurkakotzat hartu zuten eta haren mitinetara joan ziren protesta egitera. 1910eko azaroan, Hugh Franklin sufragistak Churchill erasotu zuen zartailu batekin; harrapatu zuten eta sei astez atxilotuta egon zen.\n1910eko udaran, Churchillek bi hilabete eman zituen Foresten yatean Mediterraneoan. Britainia Handira bueltan, Tonypandyko Matxinadaz enkargatzea eskatu zioten. Gatazka honetan Rhondda Haraneko ikatz meatzariek protesta egiten ari ziren lan-baldintza hobeak eskatzeko. Glamorganeko polizia buruak laguntza eskatu zion armadari matxinadak kontrolatzeko. Churchillek, armada dagoeneko bidean zegoela jakitean, baimena eman zien Swindon eta Cardifferaino joateko, baina haren zabaltzea debekatu zuen. Jakitun zen tropen zabaltzeak odoljarioa baino ezin zezakeela ekarri. Hori beharrean, Londresko 250 polizia bidali zituen, su-armarik gabekoak, Galesko lankideei laguntzeko. Matxinadak aurrera egiten zuenez, protestan ari zirenei gobernuko industria artekariarekin elkarrizketa izatea proposatu zien. Maila pribatuan, Churchillek adierazi zuen bai meatzeko jabeek eta baita greban ari ziren meatzariek oso jarrera zentzugabeak zituztela. \"The Times\" eta beste medio batzuek meatzariekin bigunegia izaten ari zela leporatu zioten. Bestalde, Alderdi Laboristako askok, sindikatuekin lotura estua zutenak, gogorregia izan zela egotzi zioten.\nAsquithek hauteskunde orokorrak deitu zituen 1910eko abendurako. Liberalek garaipena lortu zuten eta Churchillek ere berriro lortu zuen Dundeeko eserlekua. 1911ko urtarrilean, Churchill Sidney kaleko setioan nahasi zen. Hiru letoniarrek hainbat polizia hil zituzten eta Londresko East Endeko etxe batean gotortu ziren, poliziak etxea inguratu ostean. Churchillek bat egin zuen poliziarekin baino ez zuen haien operazioan esku-hartze zuzenik izan. Etxeak su hartu ostean, suhiltzaile brigadari etxean ez sartzeko agindu eman zien letoniarrak oraindik ere arrisku bat suposa zezaketenaren beldurrez. Gertaeraren ondoren, lapurretako bi hilda agertu ziren. Nahiz eta kritikak jaso hartutako erabakiagatik, zera adierazi zuen, \"pentsatu nuen hobe zela etxea erretzen uztea britainiar onen bizitzak arriskuan jartzea lapurrak erreskatatzeagatik baino\".&lt;refFerguson, Niall (2000). Empire: How Britain Made the Modern World. London: Penguin Books Ltd. . name=\":1\" /&gt;\n1911ko martxoan, Ikatz Meategietako lege proiektuaren bigarren irakurketa sartu zuen parlamentuan, ikatz meategietako gutxieneko baldintzak ezartzen zituena. Horrekin batera, Denden lege proiektua ere bultzatu zuen dendetako langileen lan baldintzak hobetzeko. Azken honek denda jabeen oposizioa izan zuen eta emendakin askorekin bihurtu zen lege. Apirilean, Lloyd Georgek estreinako langabezia eta osasun legedia ezarri zuen, \"National Insurance Act 1911\" izenekoa. Churchillek legearen idazkeran lagundu zuen. Maiatzean Churchillen bigarren haurra jaio zen, Randolph, aitonaren izena hartu zuena. 1911an gorantz egiten ari zen gatazka soziali aurre egitea tokatu zitzaion eta Liverpoolera tropak bidali zituen zamaketarien protestak baretzeko eta trenbideen greba orokorra konpontzeko. Agadirko krisialdia gertatu zenean, Alemaniaren eta Frantziaren arteko gerra pizteko zorian jarri zuena, Churchillek iradoki zuen negoziazioek huts egiten bazuten Erresuma Batua Frantzia eta Errusiarekin lerratu beharko zela eta Belgika, Herbehereak eta Danimarkako independentzia bermatu behar zela Alemaniaren ustezko zabaltzeari aurre egiteko. Agadirko krisialdiak eragin handia izan zuen Churchillengan eta itsas armadaren zabaltzearen haren ustearen inguruan.\nAmiralgoaren Lehen Lord: 1911\u20131915.\n1911ko urrian, Asquithek Churchill Amiralgoaren Lehen Lord izendatu zuen. Egoitza ofiziala Amiralgoaren Etxean ezarri zuen eta bulegoa Enchantress amiralgoaren laketontzian. Hurrengo bi urte eta erdian hainbat lanetan zentratu zen, ontzigintza prestakuntza berrikusten, egoitzak eta ontziolak bisitatzen eta alemanen ontzigintza garapena arakatzen. Alemaniako gobernuak gerrako itsasontzien ekoizpena igotzea onartu zuenean, Erresuma Batuak gauza bera egingo zuela zin egin zuen, eta alemanek eraikitako gerra ontzi bakoitzeko Britainia Handiak bi eraikiko zituela. Uste zuen Alemanian \"lur jabe aristokrazia batek gobernatzen zuela eta itxaropena zuen gerra ekidin zitekeela \"indar demokratikoek\" gobernuaren kontrola hartzen bazuten. Gatazka saihesteko, gonbita luzatu zuen Alemaniaren eta Erresuma Batuak ontzi eraikuntza proiektuak elkar artean gutxitzeko, baina bere eskaintza arbuiatu zuten.\nEgin zituen erreformen artean, soldaten igoera eta aisialdirako baliabideak handitu zituen, itsaspekoen eraikuntza bultzatu zuen eta ikuspegi berri bat eman zion Itsas eta Aire Errege Zerbitzuari, hegazkinak helburu militarretarako erabilpena bultzatuz. \"Itsas-hegazkin\" terminoa sortu zuen eta horietako 100 egitea agindu zuen. Era berean, erabaki zuen Britainiar Itsas Armada ahalguztidunaren oinarrizko erregaia aldatzea, ordura arteko ikatza alboratu eta petrolioaren aldeko apustua eginez. Zenbait liberalek ontzigintzan egiten ari zen gastuaren aurka agertu ziren. 1913ko abenduan dimisioa ematearekin mehatxatu zuen 1914-15 bitartean lau gerra ontzi berri egiteari ezetza esaten bazioten. Eugenesiaren aldekoa zen eta parte hartu zuen Adimen Urrikoen 1913ko legearen idazketan. Halere, legean ez zen kontuan izan berak nahiago zuen esterilizazio metodoa eta horren ordez erakundeetan konfinatzea lehenestu zen.\nLegealdiko gai nagusiena Britainia Handiko gobernuak Irlandako autogobernu mugimenduari (\"Home rule\") nola erantzungo zion zen. 1912an Asquithen gobernuak Autonomia Lege Proiektua igorri zuen, lege bihurtuz gero Irlandarako autonomia suposatzen zuena. Churchillek lege proiektua babestu zuen eta Ulstergo unionistak alde bozkatzen konbentzitzen saiatu zen. Irlanda zatitzearen aurka agertu zen eta 1913an iradoki zuen Ulsterrek autonomia izan zezakeen Irlandako gobernu independente batekiko. Ulsterreko unionista askok uko egin zioten Dublinen egoitza izango zuen edozein gobernuren menpeko izateari eta Ulstergo Boluntarioek altxamendu batekin mehatxatu zuten eta Ulsterren estatu protestante independente bat sortzearekin.\nChurchillen esku geratzen zen bortxaz mehatxatzen guztiei erantzutea. Kabinetearen erabakiz, itsasontzien presentzia areagotu zuen Irlandan edozein altxamendu unionistari aurre egiteko. Kontserbadoreek leporatu zioten \"Ulstergo Pogrom\" bat abiatzen saiatzen ari zela. Ulstergo Boluntarioak lasaitu nahian, Irlanda Erresuma Batu federalaren zati izatea proposatu zuen; honek liberalak eta irlandar nazionalistak sutu zituen.\nLehen Mundu Gerraren piztea.\n1914ko ekaineko Franz Ferdinand, Habsburgotar Monarkiaren oinordekoaren erailketaren ondoren gerra hotsak oso nabariak ziren Europan. Churchillek itsasontziak gerrarako prestatzen hasi zen. Nahiz eta alderdi liberalaren barruan gerran sartzeko oztopo handirik ez egon, Britainiar Kabineteak gerra aitortza Alemaniak Belgika inbaditu ondoren egin zuen. Churchillen zeregina izan zen Britainiako gerra itsasuntziteriaren ikuskaritza egitea. Bi asteko epean, britainiar ontziek 120.000 soldatu garraiatu zituzten Mantxako kanalean barrera Frantziaraino. Abuztuan, Alemaniako Ipar Itsasoko portuen blokeoa gainbegiratu zuen janarien itsasozko garraioa saihesteko. Urpekontziak Baltikora bidali zituen Errusiako Itsas Armada laguntzeko alemaniar gerra itsasontzien aurka. Abuztuan ere, Itsas Infanteria Brigada Ostendera bidali zuen alemaniar tropak hegoalderako bultzada eteten laguntzeko.\nIrailean, Churchillek bere gain hartu zuen Britainia Handiko aireko defentsa osoa. Frantziara hainbat bisitaldi egin zituen gerrako lanak ikuskatzeko. Britainia Handian egon zen bitartean, alderdi guztien Londresko eta Liverpoolgo mitinetan parte hartu zuen soldaduen erreklutamendurako, eta bere emazteak haien hirugarren seme-alaba erditu zuen, Sarah. Urrian Anberes bisitatu zuen belgikar defentsak ikusteko. Belgikako lehen ministroari, Charles de Broqueville, zin egin zion Britainia Handiak hiria babesteko errefortzuak emango zituela. Alemanen erasoak aurrera egin zuen eta Churchillek hiria utzi eta gutxira adostu zuen britainiarren erretiratzea, eta horrela, alemanei Anberes hartzeko baimena ematea. Prentsan oso kritikatua izan zen honengatik. Churchillek mantendu zuen bere ekintzari esker erresistentzia luzatu egin zela, izan ere, aliatuen Calaisko eta Dunkerqueko segurtasuna sendotu baitzen.\nAzaroan, Asquithen Gerra Kontseilua deitu zuen. Kontseilu horretan Asquithez gain bazeuden ere Lloyd George, Edward Grey, Kitchener, eta Churchill.Churchillek Borkum uhartea hartzea proposatu zuen Alemaniako iparraldeko kostaldea erasotzeko kokapen bat izateko, pentsatuz halako estrategia batek gerraren iraupena laburtuko zuela. Churchillek ere tankeen garapena sustatu nahi zuen ikusten baitzuen gerta zitekeen trintxeren gerra oso eraginkorrak izango zirela, eta haien ekoizpena bultzatu zuen amiralgoaren funtsekin. Turkiarrek Errusiari Kaukason eragiten ari zion presioa lasaitzeko, Churchill Turkiako Armada distraitzearen aldekoa zen. Horregatik Dardaneloak atakatzea proposatu zuen, horrekin Konstantinopla hartuko zutelako itxaropenarekin. Martxoan, 13 gerra ontzi flota batek Dardaneloak eraso zituen baina arazo larriak sortu ziren urpeko minekin. Apirilean, 29. dibisioak oldarraldiari ekin zion Gallipolin. Parlamentuko kide askok, bereziki kontserbadoreek, Churchilli leporatu zioten kanpaina hauen porrota. Kontserbadoreen presioaren ondorioz, Asquithek alderdi guztien arteko koalizio gobernua osatzea onartu zuen. Kontserbadoreen baldintzetako bat Churchill kargatutik kentzea zen. Churchill saiatu zen bai Asquithekin eta Kontserbadoreen burua zen Bonar Lawekin baldintza hori aldatzen, baina azkenean bere postua utzi zuen.\nSoldadutza: 1915-1916.\n1915eko azaroan Churchillek dimisioa eman zuen gobernutik nahiz eta parlamentaria izaten jarraitu. Asquithek ezezkoa eman zuen Ekialdeko Afrika Britainiarreko Gobernadore Orokor izatearen eskaerari. Bere anaiaren etxera joan zen bizitzera, South Kensingtonen eta familiarekin asteburuak Godalming inguruan dagoen Tudor estiloko baserri batean eman zituen, Surreyn, eta bertan piztu zitzaion margolaritzarako zaletasuna, bizitza osoan mantenduko zuena.\nAzaroan Churchill Granadarien Guardiako 2. Batailoian sartu zen, Mendebaldeko frontean. Londresera Eguberritan egindako bidai labur baten ondoren lotinant koronel kargura goratu zuten eta Royal Fusilersen 6. Batailoiko ardura eman zioten. Entrenamendu epealdi baten ondoren, Batailoia Belgikako fronteko sektore batera bidali zuten, Ploegsteertik gertu. Churchillek hiru hilabete eta erdi eman zituen frontean. Bere Batailoiak bonbardaketa jarraituak jasan zituen nahiz eta alemaniarrekin aurrez aurreko toporik ez egin. Martxoan epe laburrez etxera bueltatu zen eta diskurtso bat eman zuen Komunen Ganberan itsas armadaren inguruan. Maiatzean, Eskoziar Errege Fusilarien 6.ak bat egin zuen 15. Dibisioarekin. Churchillek ez zuen komando berri bat gidatzeko baimenik eskatu eta zerbitzu aktiboa uztea erabaki zuen.\nKomunen Ganberara itzuli zenean hitzaldiak eman zituen gerrako gaien inguruan: derrigorrezko erreklutamendua eskatu zuen irlandarrentzat; soldaduen ausardia aitortza egitea eta altzairuzko kaskoak erostea eskatu zuen ere. Halere, ezer gutxi zuen egiteko Churchillek. Dardaneloetako hanka-sartzearen zama bere gain jarraitzen zuen oraindik eta Kontserbadoreek eta haiekin lotutako prentsak behin eta berriro gogorazten zuten hori. Dardaneloen Komisioaren aurrean azalpenak eman behar izan zituen. Komisio honek egin zuen txostenean ez zion errurik leporatzen kanpainaren porrotagatik.\nLloyd Georgen gobernua: 1916\u20131922.\nArmamentu ministro: 1917\u20131919.\nAsquithek dimisioa eman ondoren Lloyd Georg egin zuten lehen ministro 1916ko urrian. 1917ko maiatzean Lloyd Georgek Churchill Frantziako gerra lanak nola zihoazen ikuskatzera bidali zuen. Uztailean Lloyd Georgek Churchillen Armamentu ministro izendatu zuen. Kargu berri honetatik, Churchillek armamentu ekoizpena handitzeko konpromisoa hartu zuen, sailaren funtzionamendua arrazionalizatu zuen eta Clyde inguruko armamentu fabrikek egiten ari ziren grebaren inguruan negoziatu eta berriro martxan jarri zituen. Bigarren greba batekin amaitu zuen 1918ko ekainean grebalariak armadan sartzera derrigortzeko mehatxua erabiliz. Hainbat bidai egin zituen Frantziara frontea bisitatzera eta herrialde horretako ordezkari politikoekin biltzera, horien artean, Georges Clemenceau lehen ministroa. Komunen Ganberan emakumeei bozkatzeko eskubidea ematen zien legearen alde bozkatu zuen (\"Representation of the People Act 1918\"). Britaniarren garaipen militarren ondorioz, azaroak Alemania errendizioa eman zuen. Lau egun beranduago, Churchillen laugarren seme-alaba jaio zen, Marigold.\nGerrarako Estatu Idazkari: 1918\u20131921.\nGerra ostean, Lloyd Georgek hauteskunde berriak deitu zituen. Hauteskunde kanpainan, Churchillek zenbait aldarrikapen luzatu zituen: trenbideen nazionalizazioa, monopolioen kontrola, zergen erreforma, eta Nazioen Liga sortzea etorkizunean gerrak saihesteko. Hauteskundeetan Churchillek berriro eskuratu zuen Dundeeko eserlekua eta Lloyd George izendatu zuten berriro ere lehen ministro. 1919ko urtarrilean, Lloyd Gerogek Churchill Gerra Bulegora mugitu zuen bai Gerrarako Estatu Idazkari gisa baita Aireko Estatu Idazkari gisa ere.\nChurchill Britainiar Armadaren desmobilizazioaz arduratu izan zuen, nahiz eta Lloyd George konbentzitu zuen milioi bat soldadu Rineko Britainiar Armada izenpean erreklutatzeko. Churchill garaitutako Alemaniaren aurka neurri gogorrak hartzearen kontra agertu zen gobernukide gutxietakoa izan zen. Adierazi zuen aurka zegoela edozein zigor neurrirekin Alemaniako \"langile klasea morrontza klasera\" eramaten bazuen. Alemaniako armadaren desmobilizazioaren aurka agertu zen ere, izan ere, uste zuen baliozko baliabide bat izan zitekeela ezarri berri zen Errusia sobietarraren aurrean.\nChurchill Errusiako Vladimir Leninen Alderdi Komunistaren gobernu berriaren aurka zegoen erabat, eta horrela adierazi zuen, \"historiako tirania guztietatik, Boltxebikeen tirania da okerrena\". Britainiar tropak dagoeneko antzinako Errusiar Inperioaren lurraldeetan zeuden, indar antikomunista Zuriak laguntzen gertatzen ari zen gerra zibilean. Nahiz eta hasieran pentsatu britaniarrek parte hartu behar zutela, ondoren adierazi zuen ez zegoela gogo gehiegirik gerra berri batean sartzeko eta Lloyd George konbentzitu zuen tropak etxera ekartzeko, nahiz eta Zuriak armekin hornitzen jarraitu. Bere hitzetan, \"Errusia salbatua izan behar badu [komunistetatik], nik desio dudan gisan, errusiar eurek salbatu beharko dute\". 14.000 soldaduren ebakuazioaren ardura hartu zuen. Sobietarren gerra zibila irabazi ostean, Churchillen herrialdearen gainean osasun-kordoia ezartzea proposatu zuen.\nChurchillen atentzioa Irlandako Independentzia Gerran paratu zuen ere. Black and Tans paramilitarren erabilera bultzatu zuen Irlandar iraultzaileen aurka. Britainiar tropek Iraken errebelde kurduekin izandako talken ostean, baimena eman zien inguruko bi eskuadroiei ziape-gasa errebeldeen aurka erabiltzeko. Orokorrean, Iraken okupazioa Erresuma Batuarentzat galgarria zela ikusten zuen eta Irakeko erdialdea eta iparraldea Turkiaren esku uztea proposatu zuen, baina ez zuen arrakastarik izan.\nKolonietarako Estatu Idazkari: 1921\u20131922.\nChurchill 1921eko otsailean Kolonietarako Estatu Idazkari izendatu zuen. Hurrengo hilabetean, bere margolanen lehenengo erakusketa egin zen Parisen eta pseudonimoarekin egin zuen. Maiatzean bere ama hil zen eta abuztuan Marigold bere alaba. Urte hartako gai nagusiena Irlandako Independentzi Gerra zen. Gerrarekin amaitzeko, Churchillek tregua bat bultzatu zuen indarrean uztailean sartu zena. Urrian, zazpia negoziatzaile britainiarren artean zegoen eta Sinn F\u00e9inekin bilerak egin zituzten Downing Streeten. Bere proposamena zen Irlandak halako autonomia bat izatea Britainiar Inperioaren barruan, eta era berean, gehiengo protestantea zuten sei konderriek Dublinengatik autonomia berezia izatea. Ulstergo Unionistek ezezkoa eman zioten proposamen honi. Orduan erabaki zen Irlanda banatu behar zela: herrialdearen zatirik handiena Irlandako Estatu Askea osatuko zuen eta gehiengo protestanteko konderriak Erresuma Batuaren zati izango zen Ipar Irlanda izango zen. Hori guztia Anglo-irlandar Itunean jaso zen eta horren idazkeran Churchillek lagundu zuen. Itunaren ondoren, Churchillen esku-hartzeari esker erailketagatik heriotza zigorraren esperoan zeuden presoek zigorraren barkamena jaso zuten. Irlanda itunaren aldekoen eta kontrakoen arteko gerra batean jausten zen bitartean, Churchillek armaz hornitu zituen itunaren aldeko zen Michael Collinsen gobernua.\nChurchill Ekialde Gertuko okupazioa gastuen murrizketaren arduradun nagusia izan zen. Britainiar tropak Iraketik irteteko eta bertako gobernu bat osotzearen aldeko agertu zen. Martxoan topaketa bat izan zuen Kairon Irak gobernatzen zuten ofizier arduradunekin. Zera adostu zuten: Faisal Irakeko errege egitea, eta haren anaia, Abdullah, Transjordaniako errege bihurtzea. Hortik Palestinako Britainiar Mandatura joan zen. Bertako palestinar arabiarrek eskatu zioten judutar migrazio gehiagorik ez onartzeko. Zionismoaren defendatzailea zenez, ez zuen halakorik onartu. Churchillek uste zuen posible izango zuela judutarren migrazioa bultzatzea, eta era berean, arabiarrek menpekoa izatearen beldurra baretzea. Soilik 1921eko Jaffako matxinaden ondoren onartu zuen judutarren migrazioaren mugatze tenporala. Turkiak Lehen Mundu Gerran galdutako lurraldea berreskuratzen zuen artean, Churchillek Lloyd George babestu zuen Konstantinoplako kontrola britaniar eremuan mantentzeko. Turkiak tropak britainiarrengana gerturatu ziren eta Charnakeko Krisia delako gertatu zen. Churchillek tropei beren lekutik ez mugitzeko agindu zien.\n1921eko amaieran, Lloyd Georgek Churchill Defentsaren Estimaziorako Batzordeko lehendakari izendatu zuen. 1922ko urtarrilean bildu zen batzordea erabakitzeko zenbateko murrizketa egin zitekeen gastu militarretan nazioaren segurtasuna arriskuan jarri gabe. 1921eko abenduan opor batzuk egin zituen Frantziako hegoaldean eta Lehen Mundu Gerraren bere bizipenak bilduko zituen liburu bat idazten hasi zen. 1922ko irailean bere bostgarren seme-alaba, Mary, jaio zen, eta hilabete horretan bertan ere etxe berri bat erosi zuten, Chartwell, Kent konderrian. 1922ko urrian, Churchilli apendizitis ebakuntza egin zioten. Bitartean, Kontserbadoreak Lloyd Georgen gobernutik ater ziren eta 1922ko azaroan hauteskunde orokorrak egitera behartu zuten. Hauteskunde horietan Churchillek Dundeeko eserlekua galdu zuen Edwin Scrymgeourren mesedetan.\nParlamentutik kanpo: 1922\u20131924.\nChurchillek hurren sei hilabetean Villa R\u00eave d'Or etxean eman zituen, Cannesetik gertu, eta bertan, margotzera eta bere memoriak idaztera dedikatu zen erabat. Bost liburukiko bilduma idatzi zuen gerraren inguruan, sorrera, eta ondorengoa, \"The World Crisis\" izenekoa. Lehen liburukia 1923ko apirilean argitaratu zen eta gainerakoan hurrengo hamar urtetan zehar. 1923an hauteskunde orokorrak deituak izan ostean, Liberalen zazpi elkartek haien hautagaia izateko eskatu zioten, eta Churchillek Leistek Mendebaldekoa aukeratu zuen. Ez zuen eserlekua eskuratu. Ramsay MacDonaldek gidatutako gobernu laboristak eskuratu zuen agintea, nahiz eta Churchillek Kontserbadore eta Liberalen arteko koalizioan itxaropena jarri zuen. MacDonalden gobernuak Sobietar Errusiari dirua emateko erabakiaren aurka agertu zen eta beldur zen ez ote zen Anglo-Sovietar Itun bat sinatuko.\n1924an, hautagai independente gisa aurkeztu zen Westminster Abadiako bigarren errondan, baina honetan ere ez zuen eserlekurik lortu. \ufeffMaiatzean Alderdi Kontsebadoreko topaketa batean parte hartu zuen Liverpoolen (lehenengo aldiz hogei urtean) eta adierazi zuen dagoeneko ez zegoela lekurik Alderdi Liberalarentzat Erresumako Politikan, eta beraz, liberalek kontserbadoreak babestu behar zituztela laboristak galdiarazteko eta \u201csozialismoaren porrota\u201d bermatzeko. Uztailean, Stanley Baldwin lider kontserbadorearekin adostu zuen kontserbadoreen zerrendan joango zela. Azkenean zerrendan joan zen baina \u201ckonstituzionalista\u201d izenpeko independente bezala. Hauteskunde orokorrak urrian egin ziren eta Churchillek Eppingo eserlekua eskuratu zuen. Kontserbadoreak gertatu ziren garaile eta Baldwinek gobernu berria osatu zuen. Nahiz eta Churchillek finantzetan eta ekonomian eskarmenturik ez izan, Baldwinek ogasun ministro izendatu zuen.\nOgasun Kantziller: 1924\u20131929.\n1924ko azaroan bihurtu zen ogasun ministro eta Downing Streeteko 11ra joan ziren bizitzera. Formalki, Alderi Kontserbadoreko kide egin zen berriro. Bere posizio berritik, dagoeneko liberalekin bultzatu zituen \u201cneurri sorta berdina\u201d bultzatzen saiatu zen. 1925eko urtarrilean, gerra zenbait berrordainketa negoziatu zituen, bai Erresuma Batutik Estatu Batuekiko, bai beste herrialde batzuetatik Erresuma Batuarekiko. Batzuek, horien artean Ingalaterrako Bankuak, Urre-patroira itzultzeko eskatzen ari ziren baina Churchill hasiera batean horren aurkakoa Hainbat ekonomialariekin egin zuen kontsulta eta gehienak aldaketaren aldeko agertu zitzaizkion; kontra zeuden gutxien artean John Maynard Keynes zegoen. Churchillek, orduan, aldaketa babestu zuen eta bultzatzaile nagusienetako izan zen.\nChurchillek urre-patroiaren itzulera haren lehen aurrekontuan iragarri zuen, 1925eko apirilean argitaratu zen. Aurrekontu horretan Churchillek zenbait neurri sartu zituen erretretarako adina 70 urtetik 65 urtera pasatzeko eta alargunek haien senarra hil bezain laster pentsioa jaso ahal izateko. Era berean, aurrekontu horretan ehuneko hamarreko beherapena aurreikusten zen gutxien irabazten zutenen zergetan; horrekin uste zuen negozio txikiak sustatuko zituela. Halako diru sarreraren galera konpentsatzeko, itsas armadaren gastua murriztea proposatu zuen esanez bake garaian ez zela beharrezkoa halako gastua. Urte horretan ere, gobernua konbentzitu zuen meatzaritza industrian subsidioak ezartzeko, eta horrela, irabazi urriagoen eraginez nagusiek langileen soldatak ez jaisteko. Bigarren aurrekontua, 1926ko apirilean iragarri zena, petrolioa, kamioi astunak eta luxuzko autoen erosketaren gaineko zergak sartu zituen.\n1927ko hasieran, Churchillek bidai bat egin zuen Europan zehar eta Malta, Atenas, Erroma eta Paris bisitatu zituen. Atenasen, demokrazia parlamentarioaren berrezarpena zoriondu zuen eta Erroman Benito Mussolini lehen ministroarekin elkartu zen. Italiako prentsari zera adierazi zion, \"italiarra izan banintz, zurekin egongo nintzen hasieratik leninismoaren pasioen eta gose basatiaren aurkako zure borroka arrakastatsuan. Baina Ingalaterran ez dugu arrisku oraindik hori pairatu halako modu hilgarrian. Badugu gauzak egiteko gure era\". Londresera bueltan apirilean, bere hirugarren aurrekontua martxan jarri zuen: zerga berriak iragarri zituen autoen pneumatikoen eta ardoen gainean, baita pospolo eta tabakoaren gainean ere.\n\"Urte basatiak\" 1929\u20131939.\n\"Marlborough\" eta Indiako afera: 1929\u20131932.\n1929ko hauteskunde orokorretan, Churchillek Eppingo eserlekua mantentzea lortu zuen baina kontserbadoreek gobernua galdu zuten eta MadDonaldek bere bigarren gobernua laborista osatu zuen. Politikaz kanpo, Churchill liburu berri baten idazketari ekin zion, \"Marlborough: His Life and Times\", lau liburukiko biografia haren John Churchill arbasoaren inguruan, Marlborougheko 1. dukea. Laboristen gobernua kanporatu izango zelako itxaropenarekin, Baldwinen babesa lortu zuen liberalen eta kontserbadoreen arteko koalizioa saiatzeko, nahiz eta liberal asko horren kontra egon. Abuztuan bere anaia eta semearekin Kanadara bidaiatu zuen eta hitzaldiak eman zituen Ottawan eta Toronton. Ondoren Estatu Batuetara joan zen. San Frantziskon William Randolph Hearstekin elkartu zen eta haren egunkarian idazteko konbentzitu zuen. Hollywooden Charlie Chaplinekin afaldu zuen. Hortik Mojave basamortura eta Arroila Handira bidaiatu zuen, ondoren Chicagora, eta azkenik New Yorkera.\nLondresera bueltan, Chuchill haserretu egin zen gobernu laboristak kontserbadoreen itzaleko gobernuarekin hartutako erabakiarekin: Indiari domeinu estatusa ematea. Uste zuen Indiaren autonomia handitzean independentziaren aldarria areagotuko zuela. 1930eko abenduan Indian Empire Societyren hizlari nagusia izan zen hitzaldi publiko batean. Bere iritziz, India ez zegoen prest oraindik autonomiarako eta uste zuen Brahmin kasta hinduarrak boterea hartuko zuela eta ukiezinak eta gutxiengo erlijiosoak zapalduko zituela. 1931ko martxoan Cawnporen hinduen eta musulmanen arteko liskarrak hasi zirenean, bere argumentuak berresteko erabili zituen.\nChurchillek ekintza azkar bat eskatu zuen jarduera ilegaletan jarduten ari ziren Indiaren independentziaren aldeko aktibisten aurka. Eskatu zuen Indiako Kongresu Nazionala alderdi debekatzea eta haren lider guztiak deportatzea. 1930ean adierazi zuen \"Gandhismoa eta harekin lotutako guztia deuseztua eta txikitua\" izan behar zuela. Uste zuen \"larritzekoa eta nazkagarria\" zela Indiako Gobernadorea Mohandas Gandhi independentziaren aldeko aktibistarekin biltzeko proposamena onartu izana. Churchillek pentsatzen zuen Gandhi \"Middle Templeko abokatu albarazale bat zela, orain fakir itxurak egiten zituena\". Ikusmolde hauek laboristak eta liberalak haserrearazi zituen, nahiz eta kontserbadoreen artean onarpen handia izan. Baldwinek erreforma babesten zuelako haserretuta, itzaleko kabinetea uztea erabaki zuen.\n1930ko urrian, Churchillek bere autobiografia argitaratu zuen, \"My Early Life\". Ondo saldu zen eta hainbat hizkuntzetara itzuli zen. 1931ko hauteskunde orokorretan, Churchillek bere gehiengoa ia bikoiztu egin zuen Eppingen. Hurrengo hilabetean \"The World Crises\"en azken liburukia argitaratu zen. Abenduan Estatu Batuetara bidaiatu zuen eta New Yorken auto batek jo eta ospitaleratua izan zen. \"Daiy Mail\"en esperientzia horren inguruko artikulu bat argitaratu ondoren, milaka gutun eta telegrama jaso zituen. Bahametan egonaldi labur baten ostean, Estatu Batuetan ibili zen unibertsitateetan hitzaldiak emanez dirua irabazten.\n1932ko abutzuan Belgika, Herbehereak eta Alemania bisitatu zituen. Azken honetan Ernst Hanfstaengelekin elkartu zen, Adolf Hitler politikariaren laguna (garai hartan nabarmentzen hasia zena) eta Hitlerren antisemitismoaren inguruko kezkak azaldu zizkion. Irailean, Ingalaterrara bueltakoan, larriki gaixotu zen ultzera paratifoide baten hemorragia zela eta. Osatzen ari zien bitartean, Franz von Papen Alemaniako kantzilerrak Mendebaldeko potentziei eskatu zuen Alemania berriro armaz osatzeko eskubidea, erabat debekatua zegoena Lehen Mundu Gerra geroztik. Churchillek John Simonek eskaerari ezetz esateko deia babestua zuen, izatez, sinetsita baitzegoen berrarmatutako Alemania batek berriro saiatuko zela galdutako lurraldeak berreskuratzen. Mussoliniren erregimena iraultza komunistaren aurkako gotorleku bat bezala ikusten zuen. Hala ere, azpimarratu zuen Erresuma Batuak lotuta jarraitu behar zuela demokrazia parlamentarioaren tradizioari, faxismotik urrun, eta Italiak Etiopia inbaditzearen aurka agertu zen. Churchillek Japoniak Mantxuria inbaditzea gaitzetsi zuen. Garaiko egunkarietan artikuluak idatzi zituen Espainiako Gerra Zibilaren inguruan eta esaten zuen Espainiako gobernu errepublikarra fronte komunista bat zela, eta Francoren armada mugimendu \"antigorritzat\" hartzen zuen.\nAlemaniari buruzko ohartarazpenak eta abdikazioaren krisia: 1933\u20131936.\nAlemania naziaren 1931ko gorakadarekin, Churchillek kezkak erakutsi zituen alemanen arteko militarizazio sentimenduaren inguruan. Erresuma Batuko gobernuak aireko armadaren aurrekontua jaisteko hartutako erabakiaren aurka agertu zen, izan ere, ikusten baitzuen Hitlerren berrarmatze gogoaren aurrean MacDonald desarmatzearen aldekoa agertzen zela. Ohartarazi zuen Alemaniak Polonia inbaditu zezakeela, eta hala, Europako \u201cjuduen aurkako zapalketa eta pogroma\u201d egiten hasi zitekeela. Nazioen Ligari zuzendu zitzaion esanez batasuna behar zela Alemaniaren berrarmatzea eta gerra berri baten sorrera saihesteko. Era berean, aireko armadaren ekoizpena bizkor handitu behar zela adierazi zuen zeren bestela Alemaniakoaren azpitik geratuko zitekeen. Bere ohartarazpen hauek errefusatuak izan ziren alarmistak zirelakoan, nahiz eta gero aldarrikatuak izan.\n1933ko urrian \"Marlborough: His Life and Times\" lehen liburukia argitaratu zen. 1934ko abuztuan Frantziako hegoaldera egin zuen bidaia, eta irailean, Mediterranioan zeharkaldi bat egin zuen Lord Moyneren yatean. Bidai honetan bisitatu zituen Libano, Siria, Palestina, Transjordania eta Egipto. \"Marlborough\"en bigarren liburukia kanpoan zegoela argitaratu zen. Azaroan, irratian zabaldu zen hitzaldi bat eman zuen, eta Alemania naziaz ohartarazteaz gain, Erresuma Batua gatazkarako prestatu behar zela esan zuen. Hau izan zen bere kezkak publiko zabalari iritsi zitzaizkion lehenengo aldia. Abenduan Indiari buruzko lege proiektua parlamentuan sartu zen eta 1935eko otsailean onartu zen, Churchill eta beste 83 parlamentari kontserbadorek aurka bozkatu zuten arren. Churchillek mantentzen zuen Indiari autonomia gehiago emateak Indiako gutxiengoen zapalkuntza ekarriko zuela. Onarpenaren ondoren bere zalantzak agertzen jarraitu zuen.\n1935eko ekainean, MacDonaldek dimisioa eman zuen, eta Baldwinek ordeztu zuen lehen ministro gisa. Orduan, Baldwinek garaipenera eraman zituen kontserbatzaileak 1935eko hauteskunde orokorretan; Churchillek gehiengo handiarekin eutsi zion bere eserlekuari. Baldwinek Churchill bere kabinete berrira eramango zuela espekulatu arren, ez zuen egin. Gogaiturik, Churchill Mallorcan eta Marokon ontziratu zen oporretan. Churchillek alemanaren hedakuntzari buruz ohartarazten jarraitu zuen, eta Kontseilu Antinaziarekin sartu zen. Talde hori batez ere ezkerreko ezkertiarrekin ezarri zen, britainiar berrarmatzearen aurkako oposizioagatik kezkatuta baitzeuden. Gobernuko ministroekin egindako bilera publikoetan zein pribatuetan, hobekuntza azkarrak eskatu zituen tropak eta hegazkinlariak entrenatzeko, bai eta gerra-garaian industria prestatzeko ere. Alemaniatik ohartarazten jarraitzen duen arren, Alemaniako ereduari ez jarraitzeko eskatu zion Britainia Handiak, Espainiako Gerra Zibilean alde bat hartuz. Urrian, \"Marlborough\"en hirugarren liburukia agertu zen.\n1936ko urtarrilean, Eduardo VIII.a errege bihurtu zen aita hil ondoren, George V. Churchill errege berria ezagutu zuen 25 urtez eta gustatu egiten zitzaion; bazekien Eduardok dibortziatu amerikar batekin, Wallis Simpsonekin, ezkondu nahi zuela, baina ez zuen onartu aukera hori. Erregeak Simpsonekin ezkontzeko asmoa iragarri eta gero (abdikazioa beharko luke horrek), krisi konstituzionalak izan ziren. Churchill erregearekin elkartu zen eta presaka ez joateko eskatu zion, baina Baldwinek Eduardori berehala erabakitzeko presioa egin zion. Komunen Ganberan, Churchillek eta Baldwinek talka egin zuten gai honen inguruan. Erregeak anaiaren alde abdikatu ondoren, George VI.a, eta Churchillek idatzi zuen uste zuela \"abdikazioa guztiz goiztiarra izan zela eta, seguru asko, ez zela inondik inora beharrezkoa\".\nAdiskidetzearen aurkakoa: 1937\u20131939.\n1937ko maiatzean, Baldwinek dimisioa eman zuen eta Neville Chamberlain lehen ministro bihurtu zen. Berak eta Churchillek gutxitan adostu zituzten kontu politikoak, eta Chamberlainek ere baztertu egin zituen Churchillek Alemaniari buruz zituen iritziak, eta nazien gobernuarekin adiskidetze politikarekin jarraitu zuen. Churchillek hamabost eguneko artikuluak idazten jarraitu zuen \"Evening Standard\"erako, eta horiek Europa osoko hainbat egunkaritan berrinprimatzen hasi ziren, Emery Revesek Parisen zuen prentsa-zerbitzuaren ahaleginari esker. Irailean, Churchillek \"Evening Standard\"en pieza bat idatzi zuen, eta Hitlerri eskatu zion zuzenean, juduen eta erlijio-erakundeen jazarpena bertan behera uzteko. Hurrengo hilabetean, bere hainbat artikulu argitaratu ziren \"Great Contemporaries\" liburuan.\n1938ko urtarrilean, Churchill berriro pasa zituen oporrak Frantzian. Chamberlainek urte horretan Alemaniara eta Italiara adiskidetze politikarekin jarraitu zuen heinean, Churchillek horren aurka ohartarazi zuen, eta ekintza kolektiboa eskatu zuen alemaniar erasoa geldiarazteko. Horri erantzunez, \u2018\u2019Evening Standar\u2019\u2019ek Churchillen hamabostaldiko artikuluak argitaratzeari utzi zion, baina \"Daily Telegraphek\" hartu zuen horren lekukoa. Alemaniak Austria anexionatu ondoren, Churchillek Komunen Ganberan hitz egin zuen, esanez \"gertaeren larritasuna [\u2026] ezin dela gehiegizkoa izan.\" Alemaniaren hedakuntzak mehatxatutako Europako estatuen arteko defentsa-itun bat eskatzen hasi zen, Hitler geldiarazteko modu bakarra horixe zela argudiatuz. Martxoan, Churchill Parisera joan zen, politikari frantsesekin proposamena eztabaidatzeko. Irailean argitaratu zen \"Marlborough, His Life and Times\"en laugarren liburukia. Egun horretan bertan, Alemania Sudeteak inbaditzeko asmoz Txekoslovakian sartzeko mobilizatu zen. Churchill Chamberlain bisitatu zuen Downing Streeten, eta esan zion Britainia Handiak gerra deklaratuko behar ziola Alemaniari Txekoslovakiako lurraldea sartzen baziren; Chamberlain ez zegoen horretarako prest. Chamberlain geroago Municheko Konferentziako akordioa sinatu zuen, Sudeteen anexioa ahalbidetuz. Komunen Ganberan, Churchillek akordioa \"erabateko porrota\" izan zela esan zuen.\nAmiralgoko Lehen Lord: 1939ko irailetik 1940ko maiatzera.\n1939ko irailaren 3an, Britainia Handiak Alemaniari gerra deklaratu zion egunean, Bigarren Mundu Gerra piztu ondoren, Chamberlainek Churchill Amiralgoko lehen jaun izendatu zuen, Lehen Mundu Gerraren hasieran zuen jarrera bera. Hala, Chamberlainen gerra-kabinete txikiko kide bihurtu zen. Geroago, Churchillek esan zuen, izendapenaren berri izatean, Amiralgoko Batzordeak seinale bat bidali ziola Flotari: \"Winston itzuli da\". Nahiz eta Mountbatten jaunak istorio hori 1966an Edmontonen errepikatu egindako hitzaldi batean, Richard Langworthek dio ez berak ez Martin Gilbert Churchillen biografo ofizialak ez dutela hori berresteko ebidentzia garaikiderik aurkitu, eta ondorengo asmakuntza izan daitekeela iradokitzen du. \nLehen Lord gisa, Churchillek profil handieneko ministroetako bat zela erakutsi zuen \u201cTxantxa-gerra\u201d deiturikoan, ekintza esanguratsu bakarra itsasoan eta SESBek Finlandiari egindako erasoan izan zenean. Alemaniak Itsaso Baltikoan egiten zuen itsas jardueraz arduratuta zegoen, eta, hasiera batean, ontzi-indar bat bidaltzeko asmoa zuen, baina hori laster Wilfred Operazioa izeneko plan batera aldatu zen, Norvegiako urak minaz betetzeko eta Narviketik Alemaniara zihoazen burdin mineral bidalketak gelditzeko. Meatzaritzari buruzko desadostasunak izan ziren, bai gerra-kabinetean, bai Frantziako gobernuarekin. Ondorioz, Wilfred operazioa 1940ko apirilaren 8ra arte atzeratu zen, Alemaniak Norvegia inbaditu baino egun bat lehenago.\nLehen ministro: 1940\u20131945.\nNorvegiako eztabaida eta Chamberlainen dimisioa.\nAliatuek Alemaniak Norvegia okupatzea eragotzi ez zutenez, Komunek eztabaida irekia izan zuten maiatzaren 7tik 9ra, gerraren gobernuaren jokabideari buruz. Norvegiako eztabaida deitu izan zaio horri, eta Parlamentuaren historiako gertaera garrantzitsuenetakotzat hartzen da. Bigarren egunean (maiatzaren 8an, asteazkena), oposizio laboristak zatiketa eskatu zuen, praktikan Chamberlainen gobernuarekiko konfiantzarik ezaren botoa eskatzea suposatzen zuena. Churchillek babes handia izan zuen etxearen bi aldeetan, baina, gobernuko kide gisa, haren izenean hitz egin behar izan zuen. Eztabaida ixteko deitu zioten, eta gobernua bere izen onari kalterik egin gabe defendatzeko jarrera zailean jarri zuen. Gobernuak bozketa irabazi bazuen ere, gehiengoa nabarmen murriztu zen gobernu nazionala eratzeko deiak egiten ziren bitartean.\nMaiatzaren 10eko lehen orduetan, Alemaniako indarrek Belgika, Luxenburgo eta Herbehereak inbaditu zituzten Frantziaren erasoaren preludio gisa. Zatiketaren bototik, Chamberlain koalizio bat sortzen saiatu zen, baina laboristek ostiral arratsaldean adierazi zuten ez zutela bere lidergoa onartuko, nahiz eta beste kontserbadore batena onartzeko prest egon. Churchill eta Lord Halifax izan ziren hautagai bakarrak, Kanpo Harremanetarako idazkaria. Gaia erabakita zegoen 9ko bilera batean: Chamberlain, Halifax, Churchill eta David Margesson, Whip gobernuburuak. Halifaxek onartu zuen ezin zuela eraginkortasunez gobernatu Lorden Ganberako kide gisa; beraz, Chamberlainek erregeari gomendatu zion Churchill jartzea, et lehen ministro bihurtu zen. Bere lehen ekintza Chamberlaini idaztea eta eskerrak ematea izan zen.\nChurchillek lasaitasun sakona sentitu zuela idatzi zuen ondoren, orain autoritatea baitzuen eszena osoan. Uste zuen patuarekin batera ibili zela ordura arte, eta ordura arteko bizitza \"ordu honetarako eta judizio honetarako prestaketa\" izan zela.\nChurchill oraindik ez zen estimatua kontserbadore askoren eta Establishment delakoaren artean, ez baitzeuden Chamberlain ordezkatzearen alde; lehen ministro ohia alderdiko buru izan zen azaroan hil arte. Churchillek ziurrenik ezin izan zuen gehiengorik lortu Komunen Ganberako alderdi politikoetan artean, eta Lord Ganbera erabat mutu geratu izendapenaren berri izan zuenean.\nRalph Ingersollek 1940. urtearen amaieran jakinarazi zuenez, \"Leku guztietan izan nintzen Londresen eta ikusi nuen jendeak miresten zuela Churchillen energia, haren ausardia eta xede-xalotasuna. Jendeak esan zuen ez zekitela Britainia Handiak hura gabe zer egingo zuen. Jakina, errespetatu egin zuten. Baina inork ez zuen sentitu gerraren ondoren lehen ministro izango zela. Bera zen, besterik gabe, une egokian lan egiteko gizon egokia. Garaia hura zen Britainia Handiak bere etsaiekin izandako gerra etsiaren garaia\".\nDunkerquetik Pearl Harborera: 1940ko maiatzetik 1941ko abendura.\nGerra ministerioaren sorkuntza.\nChurchill bost gizoneko Gerrako Kabinete bat osatzean hasi zen bere kargua hartu beaizn laster. Kabinete horrek Chamberlain Kontseiluko lehendakari gisa, Clement Attlee laboristen liderra Lord Privy Seal gisa (geroago, lehen ministrorde gisa), Halifax Kanpo Harremanetarako idazkari gisa eta Arthur Greenwood karterarik gabeko ministro gisa hartu zituen. Praktikan, bilera gehienetan izan ziren zerbitzuburuek eta ministroek handitu zuten bosteko talde hori. Kabinetea tamainaz eta kidez aldatu zen, gerrak aurrera egin ahala. 1940an, berriz, gehikuntza esanguratsuak izan ziren, Churchill, Attlee eta Greenwood Ernest Bevin lan eta zerbitzu nazionaleko ministro izendatu eta gero; Anthony Eden as kanpo harremanetarako ministroa \u2013 Halifaxen ordez, Washington D.C.ra enbaxadore bidali zutena; Lord Beaverbrook hegazkingintza ekoizpen ministro; Sir Kingsley Wood Ogasun ministroa eta Sir John Anderson Kontseiluko Lord-Lehendakaria \u2013 Chamberlainen lekua hartuz, azaroan hil baitzen. Aurreko kritikei aurre egiteko, esaten zutenak ez zegoela ministro jakinik gerraren gaia eramateko, Churchillek Defentsa ministroaren zeregin guztiak bere gain hartu eta zabaldu zituen, eta horrek britainiar historiako gerra garaiko lehen-ministro boteretsuena bihurtu zuen.\nChurchillek bere gobernurako ezagunak zitzaizkion eta konfiantzakoak ziren pertsonak nahi zituen. Haien artean lagun pertsonalak zeuden, hala nola Beaverbrook eta Frederick Lindemann, gobernuaren aholkulari zientifiko bihurtu zena. Lindemann kanpo-esportazioetako aditua zen, eta teknokrata horiek berebiziko funtzioak bete zituzten, bereziki Barneko Frontean. Churchillek harrotasunez aldarrikatuko zukeen bere gobernua, nazio-batasunaren mesedetan, britainiar historia politikoan zabalena zela, ezker-eskuin hedatzen baitzen, besteak beste, Lord Lloyd eskuinean eta Ellen Wilkinson ezkerrean.\nBorrokarako prest.\nMaiatzaren amaieran, Britainia Handiko Indar Espedizionarioa Dunkerquera erretiratzen ari zela eta Frantziaren Erorketa hurbil zegoela ikusita, Halifaxek proposatu zuen gobernuak aztertu egin behar duela Mussolini bitarteko gisa erabiliz negoziatutako bake-akordioa lortzeko aukera, Italia artean neutrala baitzen.\nGoi-mailako zenbait bilera egin ziren maiatzaren 26tik 28ra, Paul Reynaud frantziar lehen ministroa barne. Churchillen erabakia borrokatzea zen, nahiz eta Frantziak errenditu, baina bere jarrera ahula izaten jarraitu zuen Chamberlainek laguntzea erabaki zuen bitartean. Churchillek bi kide laboristen erabateko babesa zuen, baina bazekien ezin zuela iraun lehen ministro gisa Chamberlainen eta Halifaxen babesa ez bazuen. Azkenean, kanpoko kabinetearen babesa irabazi zuenean, Churchillek Halifax gainditu eta Chamberlain irabazi zuen. Churchillen argudioaren funtsa zera zen, esan zuen moduan: \"Alferrikakoa da pentsatzea, bakea orain egiten saiatuz gero, borrokatuz baino baldintza hobeak lortuko ditugula\". Beraz, ondorioztatu zuen aukera bakarra borroka zela, nahiz eta batzuetan bera ezkor agertu britainiarren garaipen aukeren gainean, 1940ko ekainaren 12an Hastings Ismay jeneralari \"gu biok hiru hilabetean hilda egongo gara\" esan zionean bezala. Hala ere, bere erretorikaren erabilpenak gogortu egin zuen iritzi publikoaren jarrera ebazpen baketsu baten aurka, eta britainiar herria gerra luze baterako prestatu zuen.\nChurchillen hitzaldien garrantzia.\nDynamo Operazioa, Dunkerqueko aliatuen 338.226 militarren ebakuazioa, ekainaren 4an amaitu zen, asteartean, Frantziako erretaguardia errenditu zenean. Emaitza osoa itxarotakoa baino askoz handiagoa izan zen, eta Dunkerque miraria ez ezik garaipena ere bai izan zelako ikuspuntua zabaldu zen. Churchill berak \"erabakimenaren-mirari bat\" izan zela esan zuen arratsalde hartan Komunen \"Hondartzetan borrokatuko gara\" hitzaldian, baina laster gogorarazi zien guztiei: \"Kontuz ibili behar dugu garaipen baten ezaugarriak askapen horri ez esleitzeko. Ebakuazioek ez dituzte gerrak irabazten\". Alemaniak hurrengo egunean hasi zuen \"Fall Rot\" delako plana, eta Italia haiekin elkartu zen hilaren 10ean. Wehrmacht Paris okupatu zuen ekainaren 14an, eta Frantziaren konkista amaitu zuen ekainaren 25ean. Orain saihestezina zen Hitlerrek eraso egitea eta, seguru asko, Britainia Handia inbaditzen saiatzea. Churchillek, ekainaren 18an, \"tenore loriatsuena\" izeneko hitzaldien zera esan zien komunei: \"Britainia Handiko Gudua hastear dagoela uste dut\".\nChurchillen diskurtsoak inspirazio handikoak izan ziren britainiar armadarentzat. Lehen ministroak egin zuen lehenengoa \"Ez dut ezer eskaintzeko, baizik eta odola, lana, malkoak eta izerdia\" famatua izan zen. Historialari batek Parlamentuan zuen eragina \"elektrikoa\" zela esan zuen. 1930eko hamarkadan entzungor egin zion Komunen Etxea \"orain entzuten eta animatzen ari zen\". Churchillek hurbiletik jarraitu zuen Britainia Handiko guduaren aurretik emandako beste bi diskurtso famaturekin. Batean hitz hauek esan zituen:\nEta bestean hauek:\nBritainia Handiko Guduaren goraldian, egoerari buruzko azterketak lerro gogoangarri hau sartu zuen, \"Inoiz ez giza gatazkaren alorrean gertatu da horrenbestek hain gutxiri hainbeste zor izatea\", eta horregatik RAFeko konbate-pilotuek \"Gutxiak\" ezizena hartu zuten modu iraunkorrean. Lehenik hitz famatu horiek 11.eko Taldeak RAF Uxbridgeko lurpeko bunkerretik ateratzean egin zituen, 1940ko abuztuaren 16an, orain Britainia Handiko Bunker gudua deitzen zaiona. Britainiarrei sostengurik edo berri onik emateko ezer izan gabe, horren ordez arriskugarriak nabarmentzera ausartu zen. \"Gaitasun erretorikoa\", Churchillek idatzi zuen, \"ez da ematen eta ez da guztiz jasotzen, baizik eta landu egiten da\". Guztiak ez ziren inpresionatuta gelditu haren jarioarengatik. Robert Menzies, Australiako lehen ministroak, zera esan zuen Churchillen gainean Bigarren Mundu Gerran zehar: \"Haren benetako tiranoa bere bururako sortzen esaldi liluragarriak dira, gertakari deserosoak bazterrean utzi behar baditu ere\". Beste batek hala esan zuen:\"Bera da bere buruak ideien gainean sortzen dituen hitzen gatibu... Eta egi osoa sinesteko gai da horrekin lasterketa basati bat hasteko aukera ematen badio bere erretorikaren izugarriaren bitartez\".\nPearl Harbortik E-egunera: 1941ko abendutik 1944ko ekainera.\nChurchillen arabera, 1942ko otsaileko Singaporeko erorketa japoniarren eskuetan \"britainiar historiako desastrerik handiena eta kapitulaziorik luzeena\" izan zen. Churchillen mediku pertsonalak, Lord Moran, horrela idatzi zuen:\nGerraren haizea 1942an hasi zen biratzen, El Alamein eta Stalingradeko bataila garrantzitsuetan aliatuen garaipenarekin. Churchillek bere gerra-diskurtso gogoangarrienetako bat eman zuen Londresko Mansion Housen 1942ko azaroaren 10ean, El Alameinen aliatuen garaipenari erantzuteko:\n1943ko urtarrilean, Churchill Casablancako Konferentzian izan zen Rooseveltekin. Geroago bildu ziren berriro urte horretan, batez ere azaroko Teherango Konferentzia garrantzitsuan, Stalinek ere horretan parte hartu baitzuen, eta \"Hiru bilera handien\" lehena izan zen.\nAlemaniaren azken porrota: 1944ko ekainetik 1945eko maiatzera.\n1944ko ekainean, Indar Aliatuek Normandia inbaditu zuten, eta indar naziak Alemaniara itzultzeko bultzada handia eman zieten hurrengo urtean. Aliatuek hiru frontetan eraso egin ondoren, zenbaitetan aliatuek porrot egin arren (Market Garden operazioa, adibidez) eta alemaniar kontraerasoak gertatu arren, Bulgeko gudua barne, azkenean Alemania garaitu zuten. 1945eko maiatzaren 7an, SHAEFen Reimsko egoitzan, aliatuek Alemaniaren errendimendua onartu zuten. Egun berean, BBCren albiste batean, John Snaggek iragarri zuen maiatzaren 8a izango zela Europako Garaipenaren Eguna. Europako Garaipenaren Egunean, Churchillek nazioari jakinarazi zion Alemania errenditu zela, eta Europako fronte guztietan amaierako su-etena gau horretako gauerdia baino minutu bat geroago sartuko zela indarrean. On Victory in Europe Day, Churchill broadcast to the nation that Germany had surrendered and that a final ceasefire on all fronts in Europe would come into effect at one minute past midnight that night.\nOndoren, Churchillek jendetza handi bati esan zion Whitehallen: \"Hau zuen garaipena da\". Herriak oihu egin zuen: \"Ez, zurea da\", eta Churchillek \"Land of Hope and Glory\" kantatzera bideratu zituen ondoren. Gauez beste transmisio bat egin zuen nazioari zuzenduta, hurrengo hilabeteetan Japoniaren porrota gertatuko zela adieraziz. Japoniarrak 1945eko abuztuaren 15ean errenditu ziren. Europak sei urteko gerraren amaieran bakea ospatzen zuen bitartean, Churchill kezkatuta zegoen laster ospakizunak bortizki eten zitezkeelako. Ondorioztatu zuen Erresuma Batuak eta Estatu Batuek Armada Gorriari aurrea hartu behar ziotela, Europan aldez aurretik adostutako mugak eta akordioak alde batera utzita, eta \"Errusiari Estatu Batuen eta Britainiar Inperioaren borondatea ezartzeko\" prestatu behar zirela.\" Churchillek agindutako eta Indar Armatu Britainiarrek garatutako Unthinkable operazioaren arabera, Hirugarren Mundu Gerra 1945eko uztailaren 1ean has zitekeen, tropa sobietar aliatuen aurkako bat-bateko erasoarekin. Estatu Nagusiko Buruen Batzordeak baztertu egin zuen plana, militarki bideraezina zelakoan.\nJarduneko gobernua: 1945eko maiatzetik 1945eko uztailera.\nHauteskunde orokorren atarian (ia hamarkada batean ez zen bat ere izan), eta ministro laboristak gerra-denboraren koalizioarekin jarraitzeari uko eginez, Churchillek uko egin zion lehen ministro izateari 1945eko maiatzaren 23an. Geroago, egun hartan, erregeak gobernu berri bat osatzeko gonbita onartu zuen, Gobernu Nazionala, 1930eko hamarkadako kontserbadoreek menderatutako koalizioa, baina praktikan Churchillen jarduneko ministerioa deitu zitzaion. Gobernuak bazituen kontserbadoreak, liberal nazionalak eta Sir John Anderson eta Lord Woolton bezalako alderdirik gabeko figurak, baina ez Laboristarik ezta Archibald Sinclair gidatutako liberal ofizialik ere. Churchillek Lehen Ministroaren funtzioak betetzen jarraitu zuen arren, Potsdameko hurrengo Konferentziari buruz Estatu Batuetako administrazioarekin mezuak trukatzea barne, ez zen formalki izendatua izan maiatzaren 28ra arte.\nBozketa uztailaren 5ean egin zen arren, 1945eko hauteskundeen emaitzak ez ziren uztailaren 26ra arte jakinarazi, atzerrian daudenen botoak jaso behar zirelako. Clementinek, bere alaba Maryrekin batera, Churchillen Essexeko barrutian kontaketa egin zuen (alderdi nagusiek aurka egin ez bazuten ere, Churchill gehiengo txiki batekin itzuli zen hautagai independente baten aurka), eta senarrarekin elkartzera itzuli zen bazkaltzera. Hauteskunde-porrota \"mozorrotutako bedeinkazioa\" izan zitekeela iradokitzean, \"une honetan oso ondo mozorrotuta dirudi\" erantzun zuen Churchillek. Arratsalde hartan, Lord Moran Churchillen medikuak (gero, The Struggle for Survival liburuan jaso zuenez) britainiar publikoaren \"eskergabetasunari\" buruz aritu zen harekin, eta Churchillek erantzun zion: \"Ez nuke horrela izendatuko. Oso garai zaila izan dute\". Hauteskundeak galdu ondoren, britainiarren artean babes handia izan arren, lehen ministro izateari uko egin zion gau hartan, oraingo honetan gobernua laborista bati emanez. Arrazoi asko eman dira porrotera azaltzeko, eta horien artean funtsezkoa izan da gerraosteko erreformarako nahia orokortu egin zela herritarren artean, eta Britainia Handia gerran buruzagi zuen gizona ez zela ikusten egoki nazio baketsua gidatzeko. Alderdi Kontserbadorea onarpen publikorik ez zuen arren, hautesle askok Churchill lehen ministro izaten jarraitzea nahi zuten, emaitza edozein izanda ere, edo hori posible izango zela oker uste izan zuten.\nUztailaren 27ko goizean, Churchillek agur-kabinete bat antolatu zuen. Kabinete-gelatik irteteko bidean, Edeni esan zion: \"Hogeita hamar urte pasatu dira nire bizitzako gela honetan. Ez naiz inoiz bertan eseriko berriro. Zuk egingo duzu, baina nik ez dut egingo\". Gilbertek adierazi du 28,5 urte inguru eman zituela Kabineteko ministro gisa. Hala ere, espero zenaren aurka, Churchillek ez zion eman lidergo kontserbadorea Anthony Edeni, diputatu bihurtu baitzen artean, baina ez zuen bere lidergo desafiatu. Beste hamar urte pasa beharko ziren Churchillek azkenean aginte hori utzi baino lehenago.\n1945ean, Jurgi VI.ak Churchilli Doverreko dukea izateko eskaintza egin zion (1874tik sortuko den lehen dukerri ez-erreala) baita Galtzariaren zaldun ere; Churchillek biak baztertu zituen.\nEstatu Batuekin harremanak.\nChurchillek harreman onak izan zituen Estatu Batuetako Franklin D. Roosevelt presidentearekin, 1939 eta 1945 artean gutxi gorabehera 1.700 gutun eta telegrama trukatu zituzten, eta 11 aldiz elkartu ziren. Churchillek esan zuen 120 egun egin zituztela harreman pertsonal hurbilean, eta Ipar Atlantikoko itsas ibilbideen bidez bizi-elikagaiak, petrolioa eta munizioak ziurtatzen lagundu zuten.\nHori dela eta, Churchillek lasaitua hartu zuen Roosevelt 1940an berriz hautatu zutenean. Berriz hautatu ondoren, Rooseveltek berehala proposatu zuen beste metodo bat ezartzea material militarra emateko Britainia Handiara diru-ordainketarik eskatu gabe. Rooseveltek Kongresuari esan zion hain garestia zen zerbitzu hori Estatu Batuek ordaintzea bere burua defendatzeko modu eraginkorrena zela; eta horrela jaio zen Mailegu eta Errentamendu Legea (\"Lend-Lease\"). Churchillek 12 batzar estrategiko izan zituen Roosevelt-ekin, eta Gutun Atlantikoa, \"Europa lehenengo\" estrategia, Nazio Batuen Deklarazioa eta beste gerra-politika batzuk horien artean. Pearl Harborri eraso egin eta gero, Churchillek lehen pentsamendua Estatu Batuen laguntzaren aurreikuspena izan zen: \"Gerra irabazi dugu! \".\n1941eko abenduaren 26an, Churchill Estatu Batuetako Kongresuaren bilera batera joan zen, eta Alemaniari eta Japoniari buruz galdetu ziotenean: \"Zer pertsona-mota garela uste dute? \" Churchill Operazio Berezietako Zuzendaritza (SOE ingelesez) hasi zuen Hugh Daltonen Gerra Ekonomiaren Ministerioaren pean. Ministerio horrek eragiketa estaliak, subertsiboak eta klandestinoak ezarri, zuzendu eta sustatu zituen arrakasta handiz okupatutako lurraldeetan; baita egungo Indar Berezi gehienen eredua ezarri zuten Komandoak ere. Errusiarrek \"Britainiar Bulldoga\" deitzen zioten.\nChurchill bigarren mundu-gerraren ondorengo Europako eta Asiako mugak birmarraztuko zituzten tratatuen aldekoa zen. 1943an hasi ziren eztabaidatzen. Quebeceko Bigarren Konferentzian, 1944an, Rooseveltekin batera, Morgenthau Planaren jatorrizko bertsio ez hain gogorra sinatu zuen, eta bertan konpromisoa hartu zuten Alemania baldintzarik gabe entregatu ondoren \"batez ere nekazaritzarako eta artzaintzarako herrialde bihurtzeko. \" Harry S. Truman presidentea, Churchill eta Joseph Stalinen artean adostu ziren ofizialki Europako muga eta populazioen kokalekuak. Churchillek Harry Trumanekin zuen harreman estua oso garrantzitsua izan zen bi herrialdeentzat. Roosevelt bere lagun hurbila eta homologoa galdu izana deitoratu bazuen ere, Churchill Truman babestu zuen karguan eman zituen lehen egunetan, eta hala esan zuen berari buruz, bera da \"beharrezkoagoa denean munduak gehien behar duenean lider mota\".\nSobietar Batasunarekin harremanak.\nHitlerrek Sobietar Batasuna inbaditu zuenean, Churchillek, antikomunista sutsua izanik, adierazi zuen \"Hitlerrek infernua inbaditu duenez, azkenean Deabruaren aldeko aipamena egin ahalko du Komunen Ganberan\", Stalinekiko politikari zegokionez. Berehala bidali ziren britainiar hornidurak eta tankeak Sobietar Batasunari laguntzeko.\nCasablancako Konferentziak, Casablancan (Maroko) 1943ko urtarrilaren 14tik 23ra egindako potentzia aliatuen bilerak, \"Casablancako Deklarazioa\" delakoa sortu zuen. Churchill, Franklin D. Roosevelt eta Charles de Gaulle izan ziren bertan. Josef Stalin ez zen joan Sobietar Batasunean egoteko beharra aipatu baitzuen, Stalingradoko krisiari aurre egiteko. Casablancan egin zuten aliatuek gerrarekin jarraitzeko konpromiso bateratua, Ardatzaren potentziak \"baldintzarik gabe errenditu arte\". Pribatuan, ordea, Churchill ez zen erabat ados jarri \"baldintzarik gabeko zirrikituaren\" doktrinarekin, eta harrituta geratu zen Franklin Rooseveltek hori munduari aliatuen adostasun gisa jakinarazi zionean. Armada Gorriak alemanei eragindako bajen ondorioz, Churchillek Komunen Ganberan 1944ko abuztuan esan zuen sobietar armadak \"Alemaniako armadaren tripak urratzeko lan nagusia\" egin zuela\".\nPoloniako mugei buruzko akordioa, hau da, Poloniaren eta Sobietar Batasunaren arteko muga, eta Alemaniaren eta Poloniaren artekoa, traizio gisa ikusi zen Polonian gerra osteko urteetan, Poloniako gobernuak erbestean zituen iritzien kontra ezarri zelako. Churchill saiatu zen Miko\u03c3ajczyk, erbesteko gobernu poloniarreko lehen ministroa, Stalinen desioak onartzera, baina Miko\u03c3ajczykek horri uko egin zuen. Churchill ziur zegoen bi herrien arteko tentsioak arintzeko modu bakarra pertsonen transferentzia zela, muga nazionalak berdintzeko.\nChurchill Poloniako sobietar dominazioaren aurka agertu zen, eta bere liburuetan idatzi zuen, garraztasunez, baina ezin izan zuen saihestu hitzaldietan. 1944ko urrian, bera eta Eden Moskun zeuden, sobietar zuzendaritzarekin elkartzeko. Puntu horretan, indar sobietarrak aurrera egiten hasi ziren Ekialdeko Europako zenbait herrialdetan. Churchillek uste zuen guztia Yaltako konferentzian formalki eta behar bezala landu zen arte, aldi baterako akordioa egon behar izan zela, gerra-denborari buruzkoa, eta nork zer gobernatuko zuen adostuko zela. Bilera horietan garrantzitsuena 1944ko urriaren 9an egin zen Kremlinen, Churchill eta Stalinen artean. Poloniako eta Balkanetako arazoak eztabaidatu ziren bileran. Churchillek hau esan zion Stalini:\nStalinek onartu egin zuen ehunekoen akordio hori, eta paper zati bat markatu zuen itzulpena entzuten ari zela. 1958an, topaketa hau argitaratu eta bost urtera (Churchillen \"Bigarren Mundu Gerra\"n), Sobietar Batasuneko agintariek ukatu egin zuten Stalinek \"proposamen inperialista\" onartu zuenik.\nYaltako Konferentziaren ondorioetako bat izan zen aliatuek beraiek okupatutako herrialdeetan zeuden sobietar herritar gutziak Sobietar Batasunera itzuliko zituztela. Horrek berehala eragina izan zuen aliatuek askatutako gerrako preso sobietarrekin, baina Ekialdeko Europako errefuxiatu guztiei ere zabaldu zitzaien. [460] Aleksandr Solzhenitsynek Bigarren Mundu Gerrako \"azken sekretua\" deitu zion Keelhaul operazioari. [461] Operazioak Ekialdeko Europatik ihes egiten zuten gerraosteko bi milioi errefuxiatuen patua erabaki zuen.\nEkialdeko Europako alemanen kanporaketa.\nChurchillek Txekoslovakiako alemaniarrak kanporatzeko ideia babestu zuen. 1944ko abenduaren 15ean Komunen Ganberan azaldu zuenez, \"kanporatzea da, ikusi ahal izan dugun neurrian, metodo egokiena eta iraunkorrena. Ez da populaziorik nahastuko arazo amaiezinekin bukatzeko... Garbiketa erabatekoa eginen da. Ez nago kezkatuta transferentzia horiekin, egoera modernoetan posible baitira\". Hala ere, Poloniako, Txekoslovakiako, Jugoslaviako, Hungariako eta Errumaniako alemanen kanporatzeak egoera gogorrak ekarri zituen, eta, Mendebaldeko Alemaniako Errefuxiatu eta Lekualdatuen Ministerioaren 1966ko txostenaren arabera, 2,1 milioi alemaniar hilko edo desagertu baino gehiago izan ziren.\nBengalako gosetea.\nEztabaida izan da Churchillen erruduntasunari buruz, 1943ko Bengalako gosetaldian milioika indiar hil baitziren. Iruzkingile batzuen arabera, ohiko merkatu-sistema eta probintzia-mailako administrazio txarra etetea izan zen horren arrazoia, Churchillek zera esaten zuen bitartean, \"Bengalisen iharren inanizioak, dena den, \"greko sendoena\" baino larritasun gutxiago dauka\", eta gosea indiarren errua zela \"untxi gisa ugaltzen\" zirelako. Adam Jonesek, \"Journal of Genocide Research\"eko editoreak, Churchilli \"benetako genozida bat\" dela dio , eta adierazi du britainiar buruzagiak indiar indiarrak \"arraza ero\" bat zela esan zuen garai hartan, eta esan zuen aireko indar britainiarraren buruak \"bonbardero soberakin batzuk bidali beharko lituzkeela haiek suntsitzeko.\nOpozio buru: 1945\u20131951.\n\"Altzairuzko ohialaren\" hitzaldia.\nSei urtez, Churchill oposizioko buru izan zen. Urte horietan ere eragina izan zuen munduko gaietan. 1946an Estatu Batuetara egindako bidaian, SESBari eta Ekialdeko Blokearen sorrerari buruzko hitzaldia eman zuen. 1946ko martxoaren 5ean Fultongo Westminster Collegen, Missourin, honako hau adierazi zuen:\nChurchillen sendagileak, Lord Moranek, geroago (\"Biziraupenaren aldeko borroka\" liburuan) gogoratu zuen Churchillek 1946an, Truman presidenteari iradoki ziola Estatu Batuek eraso atomiko prebentiboa egiten diotela Moskuri, Sobietar Batasunak arma nuklearrik ez zuen artean. Parlamentuan, 1946ko ekainaren 5ean, Londresko Garaipenaren Desfilea baino hiru egun lehenago, Churchillek esan zuen hori esan izanaz \"sakonki\" damutzen zela.\nIrlandari buruzko iritzia.\nChurchillek 1946an zera esan zion Irlandako enbaxadoreari: \"Hitz batzuk esan nituen parlamentuan lehengoan zure herriari buruz, oraindik ere Irlanda batu bat espero dudalako. Zuk, ordea, iparraldean lortu behar dituzu babes horiek; ezin dituzu indarrez lortu. Ez dago, eta ez da inoiz izan, nire bihotzean zure herrialdearekiko garraztasunik.\" Geroago esan zuen: \"Badakizu Ulster bisitatzeko gonbidapen asko izan ditudala, baina denei uko egin diet. Ez dut inondik inora bertara joan nahi, nahiago dut askoz gehiago hegoaldera joan. Agian Irlandako Derbian sarbidean duen beste zaldi bat erosiko dut\".\nEuropako batasunaren inguruko iritzia.\n1930eko udan, Churchillek artikulu bat idatzi zuen \"Europako Estatu Batuak\" eskatzen zuena, nahiz eta esaten zuen Britainia Handia \"Europarekin, baina Europarren barnean\" zegoela. 1946ko irailean Zurichen egindako hitzaldi batean, Churchillek \"Europako Estatu Batuen antzeko zerbait\" eskatu zuen, elkargo franko-alemaniar batean oinarritua, Britainia Handiarekin eta Commonwealtharekin, eta, agian, Estatu Batuekin, \"Europa berriaren lagun eta babesle\" gisa. Churchillek antzeko sentimenduak adierazi zituen 1947ko maiatzaren 18an Primrose Leagueko bilera batean Albert Hallen. \"Europa altxatzea\" esan zuen, baina \"guztiz argi\" geratu behar zen zera: \"ez dugu onartuko Britainia Handiaren eta Estatu Batuen artean inongo trabarik sortzea\". Churchillen hitzaldiek Europako Kontseiluaren sorrera sustatzen lagundu zuten.\n1950eko ekainean, Churchill oso kritiko agertu zen Attlen Gobernuak britainiar ordezkariak bidali ez zituelako Parisera, Ikatzaren eta Altzairuaren Europako Komunitatea sortzeko Schuman Plana eztabaidatzeko. \u2018\u2019 Les absents ont toujours tort\u2019\u2019 (kanpoan daudenak beti daude oker) esan zuen, eta \"jarrera eskasa\" zela esan zuen, \"Europako oreka\" gaiztotzen zuelako, eta talde berriaren nagusitasuna Alemaniaren esku uzten zuelako. NBEren bitartez munduaren batasuna aldarrikatu zuen (Hego Korearen inbasio komunistaren aurka), eta, aldi berean, nabarmendu zuen Britainia Handia Commonwealthekin, Estatu Batuekin eta Europarekin zituen loturen bidez soilik erdiestuko zuela lidergoa. Hala ere, Churchillek ez zuen nahi Britainia Handia ezein talde federaletan sartzea. 1951ko irailean, Estatu Batuetako, Frantziako eta Britainia Handiko kanpo ministroen adierazpen batek ongietorria eman zion Schuman Planari, eta nabarmendu zuen hazkunde ekonomikoa berpiztu eta Alemania demokratikoaren garapena sustatuko zuela, komunitate atlantikoaren zati bat.\nLehen ministro gisa itzuli ondoren, Churchillek ohar bat luzatu zion Kabineteari 1951ko azaroaren 29an. Britainia Handiko Kanpo Politikaren lehentasunak aipatu zituen, esaterako, Commonwealth mundu angloparlanteko \"elkarte anaidiaren\" batasuna eta sendotzea (adib. Commonwealtha eta Estatu Batuak), eta \"Europa Batua, zeinari estu-estu lotutako aliatua eta laguna baikara, eta bereziki... () eta Europa Batua, zainarekin lotuak gauden eta gure aliatua den, baldin eta izaera federalik hartzen ez duen, izan ere ezin dugu geure burua menderatu edo politika britainiarraren kontrola agintari federalen esku utzi\". Churchill \"Europar Batasunaren sortzaileetako\" bat dela esaten da gaur egun.\n1962ko uztailean, Montgomery Mariskalak prentsari esan zion Churchill zaharra, aldaka hautsi bat tratatzen ari zen ospitalean bisita egin ondoren, Macmillanen negoziazioen aurka agertu zela Britainia Handia EEEn sar zedin (kasu horretan, Charles de Gaulle frantziar presidenteak, hurrengo urtarrilean, betatu egingo zuen). Churchillek Edwina bilobari esan zion elkarrizketa pribatu bat iragartzeagatik Montgomeryren portaera \"izugarria\" iruditu zitzaiola.\nLehen ministro: 1951\u20131955.\nGobernura bueltan.\n1951ko hauteskunde orokorren ondoren, Churchill lehen ministro bilakatu zen berriro, eta bere bigarren gobernuak hark dimisioa eman bitarte iraun zuen, 1955eko apirilean. Defentsa ministerioa bere gain hatu zuen ere 1951ko urria eta 1952ko martxoaren 1a bitarte, ministerioa Alexander landa-mariskalaren esku utzi zuenean.\nBarne politika.\nBarne-arazoetan zenbait erreforma egin ziren, hala nola Meatzeei eta Harrobiei buruzko 1954 Legea eta Etxebizitzen Konponketei eta Alokairuei buruzko 1954ko legea. Neurri horiek sendotu egin zuten meatzeetan eta harrobietan gazteak eta emakumeak erabiltzeari buruzko legedia, segurtasunarekin, osasunarekin eta ongizatearekin batera. Azken neurri horrek zabaldu egin zuen aurreko etxebizitza-legea, eta etxebizitza-unitateen definizioan \"gizakien bizitzarako desegoki\" terminoa zehaztu zituen xehetasunez. Laguntza fiskalak ere igo ziren etxebizitza sozialak eraikitzeko, eta gizarte segurtasuneko pentsioak eta onurak handitu ziren. Aitzitik, errezetatutako botiken tasak handitu egin ziren.\nChurchill alferrik saiatu zen Mendebaldeko Indiako immigrazioa murrizteko kabinetea maniobratzen. \"Keep England White\" eslogan ona izan zen, esan zion kabineteari 1955eko urtarrilean. Ian Gilmourrek 1955ean jaso zuen Churchillek zera esan ziola immigrazioaren inguruan: \"Herrialde honen gairik garrantzitsuena dela uste dut, baina ezin dut lortu nire ministroetako bakar batek horretaz jabetzea\".\nEtxebizitza oso aintzat hartu zuten kontserbadoreek, Churchillek 1950eko hamarkadaren hasieran emandako gobernuaren ondoren, Harold Macmillan Etxebizitza ministro zela, eta lehentasun politikoa eman zioten etxebizitzak eraikitzeari, Attleeren administraziopean jaso zuena baino askoz ere handiagoa (etxebizitza Aneurin Bevanen Osasun Ministerioari atxikita baitzegoen, Osasun Zerbitzu Nazionalean arduratuagoa zegoena). Macmillanek onartu egin zuen Churchillek urtean 300.000 etxe berri eraikitzeko zuen asmo handiko konpromiso publikoa betetzeko erronka, eta helburua programatu baino urtebete lehenago lortu zuen.\nKolonien afera.\nChurchillek azken gobernuan zituen etxeko lehentasunetan kanpo-politikako krisi batzuk izan ziren, neurri batean, britainiar ospea eta botere militar eta inperialak etengabeko gainbeheraren ondorio. Britainia Handiaren defendatzaile indartsua izanik, nazioarteko botere gisa, Churchill sarritan ekintza zuzenarekin elkartzen zituen mugimendu horiek. Horren adibide gisa, Kenyara tropa britainiarrak bidali zituen Mau Mau matxinadari aurre egiteko. Inperiotik ahal zuena gordetzen saiatuz, behin adierazi zuen: \"Ez dut inperioaren desegitearen lekuko izango\".\nHorren ondoren, 1948az geroztik martxan egon zen Malaysiako Larrialdia izenez ezagutu ziren gertaerak izan ziren. Beste behin ere, Churchillen gobernuak krisi bat jaso zuen, eta Churchillek matxinatuen aurkako ekintza militar zuzena erabiltzea erabaki zuen, aurka zirenekin aliantza bat eraikitzen saiatzen zen bitartean. Matxinada astiro garaitua izan zen arren, argi zegoen, halaber, britainiar kolonialismoaren kudeaketa ez zela jasangarria.\nEEBBekin harremanak eta goi-bilera baten bilaketa.\n1950eko hamarkadaren hasieran, Britainia Handia hirugarren botere garrantzitsu izaten jarraitu nahian zebilen oraindik. Hauxe izan zen \"Britainia Handia gerraostean Estatu Batuak bezain indartsu hasi zen \". Hala ere, Churchillek bere denboraren zati handi bat harreman anglo-amerikarretan eman zuen eta harreman bereziari eusten saiatu zen. Atlantikoaz haraindiko lau bisita ofizial egin zituen Amerikara, lehen ministro gisa bigarren agintaldian.\nChurchill eta Eden Washingtonen izan ziren 1952ko urtarrilean. Truman Administrazioak Europako Defentsa Erkidego (EDC) baterako planak babesten zituen, espero baitzuen horrek Mendebaldeko Alemaniaren berrarmatze kontrolatua ahalbidetu eta Estatu Batuetako tropak murriztea ahalbidetuko zituela. Churchillek uste izan zuen EDC proposamenak ez zuela funtzionatuko, eta hizkuntzaren ustezko zailtasunei iseka egin zien. Churchillek alferrik eskatu zuen Estatu Batuen konpromiso militarra Britainia Handiak Egipton eta Ekialde Ertainean zuen posizioari laguntzeko (Truman Administrazioak berriki Attlei presioa egin zion Mossadeqen aurka Iranen parte har ez zezan); horrek ez zuen jaso Estatu Batuen onespenik \u2014Estatu Batuek Britainia Handiaren babesa espero zuten, Koreako komunismoaren aurka borrokatzeko\u2014 izan ere, ez zuen britainiar inperialismoa babesteak komunismo prosobietarren aurkako mesederik ekarriko zionik.\"\n1953aren hasieran, Egipto zen Kabinetearen kanpo-politikaren lehentasuna, eta egiptoar iraultza nazionalista eta antiinperialista. 1952ko uztailean, Farouk britainiarren aldeko erregea kanporatu zuen armadako ofizieren batzorde batek, Naguib jenerala buru zela. Hortik lasterrera Nasser koronelak Nagusib bota zuen. Egipto estatu bezero britainiarra izan zen, 1883az geroztik kontrol eta okupazio militarraren maila desberdinetan. 1953an, Britainia Handiak, adiskidetasunezko harremanak berrezartzeko irrikaz, Sudanen gobernua amaitzea adostu zuen 1956an. 1954ko urrian, Britainia Handiak eta Egiptok akordio bat adostu zuten Britainia Handiko tropak Suezko basetik ateratzea antolatzeko, eta horrek kontserbadoreen \"Suez taldea\"ren nahigabea (Churchill barne) sortu zuen.\nStalin hil ondoren, Churchillek, gerrako Hiru Handietako azkenak, Dwight D. Eisenhoweri idatzi zion martxoaren 11n Estatu Batuetako presidente kargua hartu berri zuela, sobietarrekin bilera egitea proposatuz; Eisenhowerek epelki erantzun zuen esanez sobietarrek hori propagandarako erabiliko zutela.\nChurchillen lagun batzuk Erreginaren Koroatzearen ondoren erretiratuko zela espero zuten 1953ko maiatzean. Edenek bere semeari idatzi zion apirilaren 10ean: \"W egunero zaharrago bihurtzen da eta ... denbora pila galtzeko galtzen ari da... kanpoko munduak ez du ideia handirik zer zaila ari den bihurtzen. Mesedez, erretiratu nazazue 80 urte bete baino lehen!\". Hala ere, Edenen gaixotasun larriak (ia hil egin zen behazun-hodian hondoko ebakuntza batzuk egin ondoren) Churchilli 1953ko apirileko kanpo-arazoen kontrola hartzeko aukera eman zion.\nEisenhower presidentearen etsipen handiagoaren aurrean (McCarthyren aroa zen Estatu Batuetan, non Dulles estatu-idazkariak gerra hotzaren ikuspegi manikeoa hartu baitzuen), Churchillek bere planen berri eman zuen Komunen Ganberan maiatzaren 11n. Estatu Batuetako Londresko enbaxadak esan zuen oso arraroa zela Churchillek diskurtso batean elkartasun anglo-amerikarra aipatu ez izana. Lord Salisbury (Kanpo Harremanetarako idazkaria) eta Nutting bezalako ministroak kezkatuta zeuden estatubatuar eta frantsesei eragindako narritadurarekin, nahiz eta Selwyn Lloydek Churchillen ekimena babestu zuen, kontserbadore gehienek bezala. Edenek bere egunkarian Churchillen ekintzaren inguruan saminez mintzatu zen.\nGureneko atakea eta dimisioa.\nChurchillek garun-hodietako istripu txiki bat izan zuen Frantziako hegoaldean oporretan zegoela, 1949ko udan. Hurrengo gobernua eratu zuenean, nabarmen moteltzen ari zen Jurgi VI.aren arabera, eta 1951ko abenduan, Churchill hurrengo urtean erretiratzea eta haren lekuan Anthony Eden jartzea proposatu nahi zian zion. Ezin da jakin hori egitera iritsi ote zen, izan ere, erregea 1952ko otsailean zendu zen.\nLehen ministro izateak eta Kanpo Bulegoa eramateak Downing kaleko 10. zenbakian bigarren garuneko atakea gertatzen lagundu zuen, 1953ko ekainaren 23ko gauean afaldu ondoren. Gorputzaren alde bat partzialki geldituta egon arren, hurrengo goizean Kabinetearen bilerako zuzendu zuen, eta inork ez zuen bere ezintasuna sumatu. Gero, egoera okertu egin zen, eta asteburuan ez zela biziko pentsatu zen.\nEden sasoian egon izan balitz, Churchillen agintaldia amaitu zatekeen. Horren berri jendeari eta Parlamentuari eman zitzaien, eta Churchill nekea pairatzen zuela ari zela esan zitzaien. Bere landetxera, Chartwellera, joan zen sendatzera, eta ekainaren amaieran bere medikuak harrituta utzi zituen, izerditan bazen ere bere aulkitik zutitzeko gai zelako. Bere gaixotasunari buruzko berriek John Christie serieko hiltzailearen epaiketari egunkarien lehen orrialdea kendu izanari buruzko txisteak egin zituen.\nChurchill sobietarrekin topo egiteko prest zegoen oraindik, eta Alemania bateratu baten ideiari irekita zegoen. Ekialdeko Alemaniaren zapalkuntza sobietarra gaitzesteari uko egin zion, eta 1953ko uztailaren 10ean esan zuen \"Errusiarrak izugarrizko pazientzia izan zuten Ekialdeko Alemaniako istiluekin\". Beria kentzeko arrazoia hori izan zitekeela pentsatu zuen. Churchill 1953ko urrian itzuli zen bizitza publikora, Alderdi Kontserbadoreak Margaten antolatutako kongresuan hitzaldi bat emateko. 1953ko abenduan, Churchillek Eisenhower ezagutu zuen Bermudan.\nChurchill haserre zegoen Eden eta Dullesen arteko ika-mikengatik (1954ko ekaina). Beste konferentzia anglo-amerikar batetik etxera egindako bidaian, Pierson Dixon diplomatikoak Estatu Batuek Guatemalan egindako ekintzak alderatu zituen sobietarrek Korean eta Grezian egindako politikarekin, eta Churchillek erantzun zion Guatemala \"leku odoltsua\" zela, \"inoiz ez zuela horren berri izan\". Churchill Moskura joateko irrikitan zegoen oraindik, eta dimititzeko mehatxua egin zuen. Ondorioz, Lord Salisburyk dimititzeko mehatxua egin zuen, Churchillek bere asmoekin aurrera bazihoan. Azkenean, sobietarrek bost potentzien arteko kongresua egitea zuten, baina Churchill erretiratu arte ez zen egin. Udazkenean oraindik, Churchillek bere dimisioa atzeratzen jarraitzen zuen.\nEden, bere operazioetatik partzialki osatuta, ikur garrantzitsu bihurtu zen 1954ko munduko agertokian, eta Indotxinan bakea negoziatzen, Egiptorekin akordio bat negoziatzen eta Mendebaldeko Europako herrialdeen artean akordio bat negoziatzen lagundu zuen, Frantziak EDCa baztertu ondoren. Fisikoki nahiz mentalki moteltzen ari zela ohartuta, Churchill 1955ean erretiratu zen lehen ministro gisa, eta Anthony Edenek ordezkatu zuen. Erretiratu zenean, britainiar politika modernoko ministro-karrera luzeena izan zuela esaten zen.\nAzken urteak: 1955\u20131965.\nErretiroa: 1955\u20131964.\nElizabeth II.ak Churchilli Londresko Duke titulua emateko eskaintza egin zuen, baina baina Churchillek uko egin zuen Randolph semearen eragozpenen ondorioz; izan ere, Randolphek titulua jasoko zuen aitaren heriotzaren ondorioz. Hala ere, Galtzariaren Ordena zaldun izatea onartu zuen. Gobernuaren lehendakaritza utzi ondoren, Churchillek denbora gutxiago eman zuen parlamentuan, 1964ko hauteskunde orokorretan bertan behera utzi zuen arte. Churchill erretiroaren zatirik handiena Chartwellen eta Hyde Park Gaten (Londres) eman zuen etxean, eta Riviera frantseseko goi-mailakoen arteko ohikoa bihurtu zen.\nPublikoki babesten zuen arren, Churchill kexu zen Edenek agindutako Suezko inbasioarekin. Emazteak uste zuen Estatu Batuetara bisita batzuk egin zituela hurrengo urteetan, harreman angloamerikarrak konpontzen laguntzeko.\n1959ko hauteskunde orokorren garaian, Churchill oso gutxitan joan zen Komunen Ganberara. Nahiz eta erorketa kontserbadorea izan, mila baino gehiago erori bere aldetik erori ziren. Uste da, bere ahalmen mental eta fisikoak hondatu ahala, depresioaren aurka luzaroan borrokatu zuen lehia galtzen hasi zela. Hala ere, Churchill depresioaren izaera, eragina eta larritasuna ez dira ziurrak. Anthony Montague Brownek, Churchillen azken hamar urteetako idazkari pertsonalak, idatzi zuen ez zuela inoiz entzun Churchill depresioaz hitz egiten, eta lehen ministro ohiak depresioa zuenik zalantzan jarri zuen.\nChurchillek Alzheimer gaixotasuna izan zezakeela pentsatu zen azken urteetan, baina beste batzuek diote adimen-gaitasun txikia jasandako hamar garun infartuen eta 1949 \u2013 1963 bitartean jasan zuen gero eta gorreria handiagoaren ondorio zela. 1963an, John F. Kennedy Estatu Batuetako presidenteak, Kongresuaren baten baimenarekin, Estatu Batuetako ohorezko herritar izendatu zuen, baina ezin izan zuen Etxe Zuriko zeremoniara joan.\nNahiz eta osasun txarra izan, Churchill oraindik ere bizitza publikoan aktibo egoten saiatu zen, eta 1964ko San Jurgi egunean, zorion-mezu bat bidali zien 1918ko Zeebrugge Raidetik bizirik atera ziren beteranoei, Dealen, Kenten, oroitzapen-zerbitzu batean zeudela. Han, Hamiltoneko hilerrian lurperatu zituzten erregimenduaren bi baja.\nHeriotza eta elizkizunak: 1965eko urtarrila.\n1965eko urtarrilaren 15ean, garun-hodietako istripu larria izan zuen Churchillek, eta Londresko bere etxean hil zen, Hyde Park Gateko 28an, 90 urte zituela, igande goizean, 1965eko urtarrilaren 24an, bere aita hil eta 70 urtera.\nHaren hileta-plana 1953an hasi zen, \"Operation Hope Not\" izenarekin. Historiako estatu hileta handienean 112 naziotako ordezkariak izan ziren. Europan, 350 milioi pertsonak, Britainia Handiko 25 milioiak barne, ikusi zuten hileta telebistan. Churchill hil-kapera Westminster Hallen egon zen hiru egunez, eta 1965eko urtarrilaren 30ean estatuko hileta-zerbitzua egin zen San Paulo katedralean. Munduko estatistikarien batzar handienetako bat elizkizunerako bildu zen. Ustekabean, Erregina hiletara joan zen, Churchill izan baitzen lehen komuna William Gladstonetik hil-kaperan zetzana. Churchillen hilkutxak Tamesis ibaia igaro ahala,Tower Piertik Festival Pieraino, MV Havengoren, portuzainek garabi-besoak jaitsi zituzten agur bero batean.\nArtilleria Errealak 19 kanoiko agurra egin zuen gobernuburuaren omenez, eta RAFek 16 English Electric Lightning konbate hegazkinen hegaldia antolatu zuen. Ondoren, hilkutxa Waterlooko geltokira joan zen. Han, bereziki prestatutako eta margotutako orga batean kargatu zuten, Hanboroughera trenez joateko, Oxfordetik 11 kilometrora.\nBere familia garraiatzen zuen hileta-trenak \"Battle of Britain\" motako lurrun-makina batek bultzatuta joan zen, \"34051 Winston Churchill\" izena eman ziotena. Ibilbidean zehar, eta trena igaro zen geltokietan eta soroetan, milaka pertsona geldirik paratu ziren isilean azken agurra emateko. Churchillek eskaturik, Bladon San Martin elizako familia-lurzatian lurperatu zuten, Woodstocketik gertu, Blenheim jauregitik, jaio zen lekutik ez oso urrun. Churchillen hileta-bagoiak, Southern Railway S2464S bagoia izandakoa, Swanage Railway darabilen kontserbazio proiektu baten parte da orain. 2007an Erresuma Batura itzuli zuten Estatu Batuetatik, eta 1965ean esportatu baitzuten.\nArtista, historialari eta idazle.\nChurchill artista amateur bikaina izan zen eta pinturekin plazer handia hartzen zuen, batez ere 1915ean Amiralgoko Lehen Lord izateari uko egin ondoren. Babesleku bat aurkitu zuen artean, depresioaren aztikeriak gainditzeko. Batzuek diote depresioak bizitza osoan jasan zuela. William Rees-Moggek \"Bere bizitzan, depresioaren \"txakur beltza\" jasan behar izan zuen. Paisaia eta natura hiletan ez dago depresio-seinalerik. \" Lehen Mundu Gerran ezagutu zuen Paul Maze artista lagunak limurtu eta pintatzen irakatsi zion Churchill. Maze eragin handia izan zuen Churchillen pinturan, eta pintura lankide iraunkorra bihurtu zen.\nChurchilleko pinturarik ezagunenak paisaia inpresionistak dira, eta horietako asko Frantziako hegoaldean, Egipton edo Marokon margotu zituzten oporretan. \"Charles Morin\" ezizena erabiliz, bere hobbyarekin jarraitu zuen bere bizitza osoan, eta ehunka pintura margotu zituen. Horietako asko Chartwellen daude ikusgai, baita bilduma pribatuak ere. Bere pintura gehienak oliotan oinarrituta daude eta paisaiak dituzte, baina barruko eszenak eta erretratuak ere egin zituen. 1925ean, Lord Duveen, Kenneth Clark eta Oswald Birleyk osoatutako epamahaian, \"Winter Sunshine\" saria irabazi zuen artista amateur anonimoentzako lehiaketan. Denboraren muga nabariak zirela eta, Churchill pintura bakar bat egin zuen Bigarren Mundu Gerran zehar. Marrakexeko Taylor Viilako dorrearen amaitu zuen margolana.\nEgunkariko eta aldizkariko artikuluetarako eskaria handia zenean, Churchillek beltz literario bat erabili zuen. 1934an, adibidez, Churchill enkarguak jaso zituen \"Collier's\", \"News of the World\", Daily Mail egunkarietatik, eta urte horretan \"Sunday Dispatch\" gehitu zitzaion.. Sunday Dispatch horretarako William Blackwood egunkariaren editoreak Adam Marshall Diston erabili zuen Churchlen material zaharra berrerabiltzeko (Churchillek Dispatchen lau piezetatik bat idatzi zuen). Distonek, adibidez, Churchill Collier'selp urteko gainerako artikuluak idatzi zituen. Artikulu bakoitzerako 350 liberetatik 15 liberako komisioa ordaintzen zion. \nChurchill idazle emankorra izan zen, askotan \"Winston S. Churchill\" izenarekin, eta izen bereko nobelagile amerikarrarekin nahastea saihesten zuen. Lanen artean eleberria bat, bi biografia, memoria hiru liburuki eta hainbat historio liburu daude. 1953an, Literaturako Nobel saria eman zioten, \"deskribapen historiko eta biografikoa menderatzeagatik eta goretsitako giza balioen defentsan oratoria distiratsua izateagatik\". Bere lanik ezagunenetako bik, lehen aldiz lehen ministro izan ondoren argitaratuak, nazioartean ospe handia eman zioten: sei liburuko\"The Second World War\" and \"A History of the English-Speaking Peoples\"; lau liburukiko historia, Britainia Handiko Zesarren inbasioen aldia (55 K.a.) estaltzen duena, Lehen Mundu Gerraren hasieran (1914). Churchillen zenbait hitzaldi ere argitaratu ziren. Horietako lehena, \"Into Battle\", \"Blood, Sweat and Tears\" izenburupean argitaratu zen Estatu Batuetan, eta 1944ko 100 liburu garrantzitsuen \"Life\" aldizkariaren zerrendan sartu zen.\nChurchill igeltsero amateurra zen, eta lorategiko eraikinak eta hormak eraiki zituen Chartwelleko landa-etxean , eta tximeletak ere hazi zituen. Denbora-pasa honen parte bezala, Churchill Eraikuntzako Langileen Sindikatu Amalgamatun sartu zen, baina bota egin zuten, Alderdi Kontserbadoreko kide izateagatik.\nIdeologia politikoa.\nChurchill karrerako politikaria izan zen. Robert Rhodes James biografoak honela deskribatzen zuen: \"bere bizitza heldu osoan politikaren lanbidean buru-belarri jardun zuen\". Alderdien arteko aldaketak eta anbizio pertsonalak eragin zuten, hasiera batean behintzat, Komunen Egoitzan uste izateak \"printzipiorik ez zuela\".\nKontserbadurismoa eta liberalismoa.\nRhodes Jamesen iritziz, Churchill \"funtsean oso gizon kontserbadorea\" zen, eta \"oinarrizko kontserbadurismo hori bere jarrera politikoen ezaugarri nabaria zela\". Paul Addisonek uste zuen Churchillek, gaztetako irakurketen eraginez, bere buruan konbinatzen zituela darwinismo sozialeko ideiak, Whig historiografia eta One-nation kontserbadurismoaren ideiak. Beste biografo eta historialari batzuek Churchill liberaltzat jo dute. Martin Gilbertek Churchillek bere bizitzan zehar \"perspektiba liberala\" jorratu zuela adierazten du, nahiz eta Jenkinsek pentsatu \"argudiorako tartea dagoela, inoiz filosofia-liberal korapilatua ote zen\" adierazteko. Churchillek gizabanakoaren eta merkatu libreen askatasunean sinesten zuen, eta estatuko plangintzarako eta burokraziarako joera sozialisten aurka agertu zen.\nGilbertek \"erradikal\" gisa deskribatu zuen Churchill, uste baitzuen estatua beharrezkoa zela \"herritar guztientzako gutxieneko bizi-estandarrak, lana eta gizarte-ongizatea\" bermatzeko. Liberal askok zalantzan jarri zuten bere erradikalismoa gizarte-erreformaren aldekoa zenean. Churchillek liberalismoari buruz egindako hitzaldiek Britainia Handiko gizarte-egituraren atxikipena eta aldaketa iraultzailearen ordez \"mailakatze\" beharra nabarmendu zituzten; onartu eta babestu egin zuen gizarte britainiarrean klase-banaketak egotea. Churchillek gizarte-erreforma bilatu zuen, ez zegoen gizarte-egiturari aurre egiteko nahiagatik, hura zaintzeko ahaleginagatik baizik. Charles Mastermanek, Churchill ezagutzen zuen erreformatzaile liberal batek, adierazi zuen Churchillek desio zuela \"goi-mailako klase on bat etekinak emango zizkiona industria-langile bati, azken hori ondo pentsatuta eta esker onekoa izanik\". Jenkinsen iritziz, Churchillen aurrekari pribilegiatuek pobreekin enpatizatzea eragotzi zioten, eta, haren ordez, \"goitik beherako sinpatia zien\", eta horrela, Addison-ek \"paternalista onbera\" baten jarrera deitu zuena erakutsiz.\nChurchill sozialisten aurkakoa izan zen argi eta garbi. 1924an idatzi zuen \"egungo sistema kapitalista zibilizazioaren oinarria dela, eta herri moderno handiak bizi-beharrez hornitzeko bide bakarra\". Sozialismoa eta liberalismoa argi eta garbi bereizten saiatu zen, lehenik Liberal Berrien eta Fabianoen desadostasunak nabarmenduaz, eta ondoren, bi ideologien arteko aldea ixten saiatuz. Sindikalismoa \u2014haren aldekoa zen\u2014 eta sozialismoa bereizten ere saiatu zen, eta azpimarratu zuen \"sindikatuak ez direla sozialistak. Sozialismoaren antitesia dira\", eta honako hau esan zuen: \"Langile sindikalista arruntak kontserbadurismo natural handia du. Indibidualista indartsua da bere gai pertsonal guztietan. Abertzale sendoa da\". Horregatik jarri zuen fedea bai Bigarren Mundu Gerran bai Gerra Hotzean antolatutako lanean.\nInperialismoa.\nChurchill inperialista zen eta Edward Adams historialariak \"inperialismo liberalaren\" aldeko gisa irudikatu zuen. Churchillek Britainiar Inperioaren ikuspegi erromantikoa azaldu zuen, eta uste zuen inperialismo britainiarra altruismo-modu bat zela, bere herriko subjektuei mesede egiten ziena; bere karrera parlamentarioaren hasieran, zenbait talde afrikarren ongizateaz zuen kezka adierazi zuen. Addisonen arabera, Churchillek uste zuen \"beste herri batzuk konkistatu eta menderatzean, britainiarrak ere haiek goratzen eta babesten ari zirela\", eta uste sendo bat zuen: \"zibilizazioak nahitaez irabazi behar du basakeriaren gainean, konkistatuen konkista-prozesua tragikoagoa izanik\". Adamsen arabera, Churchillen idazkiek \"kutsu militarra eta ideologia militarista\" erakusten dute \"gerra inperiala\" defendatzeko. Inperioa desegitea eta herrialdeei boterea transferitzearen ideia anatema zen Churchillentzat.\nBeste ideia eta ikusmoldeak.\nChurchillen bizitzan zehar, britainiarren arraza-nagusitasunaren sinesmena orokortua zegoen, liberalen eta sozialisten artean ere, eta Churchill ere ideia horietara lotu zen. 1952an, Mor\u00e1n jaunari esan zion: \"Arraza bat beheragoko izaki gisa ikusten ikasten duzunean, zaila da pentsatzeko modu hori baztertzea; ni Indian nintzenean, indiarrak ez ziruditen gizaki zuriaren berdinak\". Hala ere, \"Churchillek arrazaren teoria biologiko ez zuela\" adieraztearekin batera, Addisonek pentsatu du okerra dela Churchill arrazista gisa deskribatzea, eta argudiatu zuen termino horrek \"Churchillekin zerikusirik ez zuten konnotazio asko dituela\". Uste du Churchill ez zela inoiz saiatuko \"etorkinen aurkako arraza-gorrotoa pizten, ezta gutxiengoen atzetik ibiltzea ere\". Churchill antisemitismoaren aurka agertu zen, eta prest agertu zen sionismoren alde bere ibilbidean osoan: 1920an, \"mugimendu inspiratzaile\" zela esan zuen.\nChurchillek Eduardo VII.a eta Jurgi V.a atsekabetu zituen bere karrera politikoan, baina oso monarkikoa zen eta monarkia britainiarraren ikuspegi erromantikoa erakutsi zuen. Jenkinsek Churchill protekzionismoaren aurka zegoela deskribatu zuen, \"uste sendo\" batean oinarrituta, nahiz eta bere ibilbide politikoan askok zalantzan jarri zuten Churchillen anti-protekzionisten sinesmenen zintzotasuna. Nahiz eta barne ministro gisa zigor exekuzioak bere lanik gogaikarrienetako bat zirela ikusi, ez zuen heriotza-zigorraren abolizioa babestu. 1912 inguruan, laburki poztu egin zen, minusbaliatuak antzutzeko ideia eugenistarekin, baina ez zen bere interes errepikaria.\nAlderdi politikoekin harremanak.\nJamesek Churchill honela deskribatu zuen: \"inongo alderdirekiko konpromiso iraunkorrik gabeko\", eta \"leialtasun-txandak inoiz ez ziren deskonektatuta egon bere interes pertsonalekin\". Oldhameko eserlekutik kanpaina egin zuenean, 1899an, Churchillek bere burua kontserbadore eta demokrata kontserbadoretzat hartu zuen; hurrengo urtean, liberalak \"jainkojale, azaluts eta itxurazale\" gisa aipatu zituen. Beti zegoen eroso koalizioan gobernatzeko ideiarekin. Lagun kontserbadore bati zuzendutako 1902ko gutun batean, Churchillek adierazi zuen \"ikuspegi zabal, tolerante eta neurritsuak \u2014konpromisoa eta akordio-nahia lotuta\u2014 muturreko ideien aurka egiteko tresna hoberenak dira; eta aitortzen dut alderdi zentral baten ideia, freskoagoa, askeagoa, eraginkorragoa, baina, batez ere, leialago litzatekeena, nire bihotza alaitzen duela\". Churchillek behin eta berriz izan zuen amets hori, Britainia Handiko alderdi nagusien elementu moderatuak elkartzen zituen \"Zentroko Alderdi\" baten ametsa \u2014eta horrela karguan etengabe egotea\u2014. 1924an, laboristek liberalen tokia hartu zutenean kontserbadoreen arerio nagusi gisa, Churchillek \"kontserbadore liberalak\" izeneko alderdi berri bat sortzea pentsatu zuen.\n1903an, gero eta deserosoago zegoen kontserbadoreekin, neurri batean protekzionismo ekonomikoa sustatzeagatik, baina baita alderdiko kide askoren etsaikortasuna erakarri zuelako ere, eta ziur aski jakitun zen horrek eragotzi egin zuela gobernu kontserbadore baten kabinetean postu hobeagoa lortzea. Alderdi Liberala gero eta babes handiagoa lortzen ari zen, eta beraz, anbizio pertsonalak ere eragina izan zuen haren desertzioan. 1903ko gutun batean, bere burua zera zela esan zuen: \"liberal ingelesa... Gorroto dut Tory alderdia, bere gizonak, bere hitzak eta metodoak\". Jenkinsek adierazi zuenez, Lloyd Georgerekin, Churchillek \"erradikalismo konstruktiboko elkarte bat osatu zuen, bi Liberal Berri gizarte-erreformatzaile, Gladstonen antzinako tradizioari bizkarra eman ziotenak: gai politiko libertarioetan kontzentratu eta gizarte-baldintzak bere kasa utzi\".\nKarrera politikoan zehar, Churchillek Alderdi Kontserbadorearekin izan zuen harremana gatazkatsua izan zen; partidarekiko leialtasuna ez zen inoiz erabatekoa. Stuart Ball historialariak adierazi zuen Churchillek ideologia kontserbadorearen hiru ezaugarri giltzarri gorde zituela: Britainiar Inperioarekiko konpromisoa, \"demokrazia kontserbadorearen\" ideiekiko interesa eta Britainia Handiko klase-indarren orekan zuen sinesmena. Ballek argudiatu zuen Churchill \"iritzi kontserbadore nagusitik askoz hurbilago zegoela, normalean onartzen dena baino\".\nBizitza pertsonala.\nChurchillek benetan patuak gidatutako gizon bat zela uste zuen. Bere biografoek honela deskribatu dute: egozentrikoa, ausarta, bere buruaz segurua, bitxia, kitzikagarria, bere barnean bildua, eta berekoia. Ez zuen autokontrolik, eta zuhurtziarik gabe joka zezakeen. Churchillen \"nortasun bizia\" deskribatzean, Jenkinsek adierazi zuen bere gaztaroan Churchillek \"egozentrismo grinatsua\" eta \"adore suhartsua\" erakutsi zituela. Jenkinsek gehitu zuen Churchillek \"bere buruarengan konfiantza eta ausardia erakutsi zuela, betiere gailurrera zuzenean joateko\", egoera jakin bat gertatzen zenean, beti maila goreneko nagusirantz hurbilduz. Rhodes Jamesek, berriz, honela deskribatu zuen: \"karrera-politikari bat, handizale amorratua eta gailentasun irrikaz dagoena\". Memoria ona zuen, eta Addisonen arabera, \"bazuen gaitasuna oso gorako ikuspegi pertsonala gorakoa eta xehetasun txikienaren kudeaketa uztartzeko\".\nJenkinsek adierazi zuen Churchill \"sarritan nahita probokatzailea\" zela, eta \"argumentuak garatzeko ez ohiko trebetasuna zuen\"; Rhodes Jamesek \"nahita oldarkorra\" izan zela esan zuen. Rhodes Jamesek uste zuen, Komunen Egoitzan hitz egitean, Churchillek arrenkuratsu aritzen zela. Bere estilo erretoriko biziak etsai asko ekarri zizkion parlamentuan, eta kontserbadore askok ez zuten atsegin izan Balfour kritikatzea eta, ondorengo, liberalen alde lerrokatzea. Gilbertek adierazi zuenez, Churchillek \"grina, adimena eta ikasteko gogoa\" islatu zituen bere karrera parlamentarioan. Churchillek edari alkoholdunen edale handia izatearen fama izan zuen, nahiz eta hori sarritan gehiegizkoa izan. Indian, poloan jokatzen gozatzen zuen, eta bere bizitzaren zati handi batean ehizara joan zen, galeperra eta oreina Eskozian edo basurdea Frantziako iparraldean. Gilbertek adierazi zuen Churchillen literatura-estiloa \"frankoa, indartsua, irribarre bihurri baten tankerakoa\" zela. Jenkinsek pentsatu zuen Churchilli gerrak kitzikatzen eta euforiko jartzen zuela, baina inoiz ez zela izan indiferente hark sortutako sufrimenduarekin.\nTxikitatik, Churchillek ezin izan zuen s letra ahoskatu, eta arrastaka ahoskatzen zuen. Alboko sigmatismo horrek bere ibilbidean zehar jarraitu zuen, garai hartako eta geroko kazetariek kontatuta. 1920. eta 1930. urteetan idatzi zuten autoreek ere, soinu-grabazioa asmatu aurretik, aipatu zuten Churchillek totelka hitz egiten zuela, \"larri\" edo \"agoniko\" gisa deskribatuta. Churchill Centre and Museum-ek esan du erregistro gehienek erakusten dutela eragozpena alboko sigmatismo bat zela, eta Churchillen totelka mitoa dela. Hitzaldi publiko asko urteetan eman ondoren, ezbairik ez izateko kontu handiz prestatzen zituenak, hauxe adierazi zuen: \"Nire ezintasuna ez da oztopo\".\nRhodes Jamesek pentsatu zuen, hein batean, diskurtsoaren eragozpenagatik, Churchill ez zela \"bat-bateko hiztun naturala\". Beraz, Churchillek hitzaldiak eman aurretik buruz ikasten zituen. Gilbertek uste zuen 1900. urtearen hasieran, Churchill diskurtsoaren profesional gisa lanean ari zenean, \"jendaurrean hitz egiteko artearen alderdi guztiak\" menderatzen zituela. Jenkinsek esan zuenez, \"Churchill fraseologiari esker bizi izan zen. Erretorikoki pentsatzen zuen, eta bere esaldiek bere politika gidatzeko arriskuan zegoen etengabe, inoiz ez alderantziz\". Rhodes Jamesen aburuz, Churchill \"bereziki eraginkorra\" izan zen \"sormenean eta isekan\", eta \"umorea eta sarkasmoa nahita erabili zituenean izan zen eraginkorren\".\nChurchillek leialtasun berezia erakutsi zien bere familiari eta hurbileko lagunei. Adibidez, Lloyd George Marconiren eskandalutik pasatzen ari zela, haren karrerako unerik baxuenean, Churchillek lagundu egin zuen. Bere adiskide minetako bat F. E. Smith izan zen, nahiz eta biak alderdi desberdinetako politikariak izan. 1911n, Greyren lagun egin zen eta beste lagun zahar bat Violet Asquith izan zen. Bere aitak bezala, Churchillek burlei aurre egin zien, bere lagun guztiak juduak baitziren. Churchill animalizalea zen, eta animalia ugari zituen, besteak beste, txakurrak, katuak, zaldiak, zerriak, arrainak eta beltxarga beltzak. Horietako asko Chartwellen egoten ziren.\nHaffnerrek uste zuen Churchillek \"gerrazaletasuna\" zuela, \"gerraren ulermen sakona eta berezkoa\" erakutsiz. Bere burua jenio militartzat zuen, eta Gallipolin porrot egin zuenean, Addisonen arabera, \"Churchillen irudiak jasan zezakeen kolperik handiena\" izan zen. Bere ibilbideko azken urteetan, Churchillek Britainia Handiko politikaren azken viktoriarra izatearen ospea irabazi zuen; Jenkinsek uste zuen hori ez zela balorazio egoki bat, eta bere jarreretan \"funtsean eduardotarragoa izan zela viktoriarra baino\".\nChurchill Ingalaterrako Elizan bataiatu zuten baina gaztaroan kristautasunaren aurkako fase bat igaro zuen, eta heldua zenean agnostikotzat hartzen zuen bere burua. 1898ko gutun batean, amari, Churchillek hau esan zion: \"Ez dut onartzen ez kristaua ez bestelako erlijio-sinesmenik\". Lehengusuari idatzitako gutun batean, erlijioa \"narkotiko gozoa\" zela esan zuen, eta protestantismoaren aldeko lehentasuna adierazi zuen katolizismo erromatarraren aurrean, \"arrazoitik hurbilago dagoen urrats bat\" zela ikusten baitzuen. David Reagles eta Timothy Larsen adituen arabera, Churchill \"sinpatia zien erlijio-sinesmenei\", eta \"lotura emozional eta espirituala zuen Ingalaterrako Elizarekin, nahiz eta haren irakasketen aurrean defentsiban egon\". Kristautasuna zibilizazioari lotuta zegoela uste zuen, kristau-etikak oinarri ona ematen zielako haurrei, eta erlijioaren sustapena bultzatzen zuen Britainiar Inperioaren bidez. 1901eko maiatzaren 24an, Framazonerian sartu zen, Studholme Lodge No.1591 delakoan. Une hartan, Regent Masonic Hallen bildu zen Caf\u00e9 Royalen, Londresen, eta uztailaren 19an Bigarren Gradura pasatu zen eta hirugarrenera 1902ko martxoaren 25ean.\nEzkontza eta haurrak.\nChurchill Clementine Hozierrekin ezkondu zen 1908ko irailean. 57 urtez egon ziren ezkonduta. Churchill jabetzen zen bere karrera politikoak ezkontzan ezartzen zuen tentsioaz, eta Jock Colville idazkari pribatuaren arabera, 1930eko hamarkadan kontu labur bat izan zuen Doris Castlerosserekin.\nChurchilldarren lehen seme-alaba, Diana, 1909ko uztailean jaio zen; bigarrena, Randolph, 1911ko maiatzean. Beren hirugarrena, Sarah, 1914ko urrian jaio zen, eta laugarrena, Marigold, 1918ko azaroan. Azken hori 1921eko abuztuan hil zen, eztarriko septizemia baten ondorioz, eta Kensal Greeneko Hilerrian lurperatu zuten. 1922ko irailaren 15ean jaio zen Mary, Churchilldarren azken alaba. Geroago, hilabete horretan, Churchillek Chartwell erosi zuten, Winston 1965ean hil zen arte haien etxea izango zena. Jenkinsen arabera, Churchill \"aita gogotsua eta maitalea\" zen, baina gehiegi espero zuen seme-alabengandik.\nLegatua.\nRobert Rhodes James historialariak adierazi zuen Churchillek \"bizitza oso luzea, konplexua eta polemikoa\" bizi izan zuela, eta bizitza hori \u2014Britainia Handiko parlamentu-politikaren esparruan\u2014 Gladstonen \"luzera, drama eta gertakariekin\" baino ezin zela alderatu. Allen Packwood Churchill Artxiboen Zentroko zuzendariaren arabera, Churchill \"gizakia oso konplexua, kontraesankorra eta bizialdi zabalekoa\" zen.\nAddisonek esan zuen Churchill \"figura historiko handi bat\" bihurtu zela. Churchill historiako lider garrantzitsuenetakotzat jo zuen \"TIME\" aldizkariak. Boris Johnson britainiar lehen ministroak esan zuen Churchillek \"herrialde hau eta Europa osoa tirania faxista eta arrazista basatitik salbatu zituela, eta harrekiko gure zorra kalkulaezina dela\". Britainiar publiko orokorraren artean Churchillek ospe handia izaten jarraitzen du: 2002ko BBCren inkesta batean lehenengo geratu zen inoiz izan diren 100 britainiar handienen artean. Estatu Batuetan ere estimatua da; 1963an Estatu Batuetako ohorezko herritar izendatu zuten, eta 1995ean Estatu Batuek \"Arleigh Burke saileko\" suntsitzaile berri bat \"USS Winston S. Churchill\" izendatu zuten.\nChurchillen hizkera zuzenak etsaitasunak ekarri zizkion. Komunen Egoitzan sartu zenean, dagoeneko polemikoa zen, askok \"abenturazale eta dominen ehiztari\" gisa ikusten baitzuten, berekoia eta egozentrikoa zen norbait, eta haren aukerek irizpen eskasa islatzen zuten. Addisonen arabera, Churchill \"interes pertsonalarekin itsututa dagoen politikaritzat hartu zuten, eta aurrera egin zuen, zalantzarik gabe, gizon boteretsuagoek emandako laguntzari esker. 1939 arte, politikarekiko zuen ikuspegiak \"mesfidantza eta atsekabea\" sortu zuen, are gehiago behin eta berriz alderdikeriaz jokatu zuenean. Alderdi Kontserbadoreko goi-mailako batzuentzat, Churchill \u2014Addisonen arabera\u2014 \"bere klaseko traidore bat baino ez zen\" Alderdi Liberalera egin zuen aldaketagatik. Amiralgoko Lehen Lord gida, \"kritikari\" askok, \"ausartegia, ezjakintsua eta printzipiorik gabea zela esan zuten, Royal Navyren tradizio eta lan-metodo loriatsuak ulertzen ez zituena\".\nChurchillek Rhonda Valleyren ondoezari eta haren erretorika antisozialistari emandako erantzunak ere ekarri zuen ezkerraren gaitzespena; ezkertiar britainiar askok, berriz, inperialismoa, militarismoa eta klasen-borrokan klase gorenaren interesak ordezkatzen zituen erreakzionario gisa hartu zuten. Greba Orokorraren aurkako oposizioan izandako paperarengatik grebalari askoren eta Alderi Laboristako zenbaiten etsaitasuna irabazi zuen. Churchill Britainia Handiko ezkerrarekin bat egin zuenean Alemania naziaren kontrako ohartarazpenean, ezkertiar askok uste izan zuten Britainiar Inperioaren aurkako mehatxu zelako egin zuela. Edward Moritz Jr. historialariak esan zuen ezkerreko batzuek Churchill \"langile klaseko erreakzionatzaile biziotsu eta gorrotatzaile\" gisa aurkezten zuten bitartean, horiek ez zituztela kontuan hartu Churchillen erreforma nazionalak. Jenkinsek esan zuen Churchillek \"marka garrantzitsua egin zuela gizarte-erreformatzaile gisa\" bere karrera parlamentarioaren lehen zatian; era berean, Rhodes Jamesek, gizarte-erreformatzaile gisa, \"lorpen handiak\" zituela pentsatu zuen.\nChurchillek europar zurien nagusitasunean sinesteak, bere garaikideen arteko ikuspegi orokorra zena, arrazakeria akusazioak eragin ditu. Kritika bereziki gogorrak jasan zituen Bengalako gosetian izan duen paperagatik; Walter Reid historialariak adierazi du Churchill \"oso oker zegoela Indiarekin, non bere jokabidea ohiko mailaren oso azpitik erori baitzen\".\n1966tik 1988ra bitartean, Churchillen zortzi liburukiko biografia argitaratu zen. Randolph Churchillek hasi zuen, baina Martin Gilbertek amaitu zuen hein handi batean, 1968an lehena hil ondoren. Rhodes Jamesek iradoki zuen biografia ofizial hori \"maitasun-lana\" zela Randolph Churchillentzat, eta \"semearengan hain miresgarria zena... ez zela hain desiragarria biografoan\". 1980rako, dagoeneko bazen Churchilli buruzko argitaratutako material-sorta zabal handi bat.\nChurchillen ondareak idazle eta historialarien arteko eztabaida bizia pizten jarraitzen du. 1980an, Addisonek adierazi zuen pertsona askok \"Churchillen aldeko ala kontrako aurreiritziak zituztela\" dagoeneko ez zutela interesik figura historiko gisa kritikoki ebaluatzeko.\nChurchill Commonwealth osoan ohoratu dute, bereziki Kanadan. Edmontonen, plaza nagusiak Churchillen izena darama, Ternuko St. John'sen bezala. Mississaugan (Ontario), kale garrantzitsu batek Winston Churchill Boulevard izena du, eta Churchillen bustoak hiri askotan daude, Torontoko udaletxearen ondokoa nabarmen.\nErrepresentazioak zinean eta telebistan.\nChurchillen figura hainbatetan agertu da zinean eta telebistan, horien artean aipatzekoak dira: Dudley Field Malone (\"An American in Paris\", 1951); Peter Sellers (\"The Man Who Never Was\", 1956); Richard Burton (', 1961); Simon Ward (\"Young Winston\", 1972); Warren Clarke (\"Jennie: Lady Randolph Churchill\", 1974); Wensley Pithey (\"Edward and Mrs Simpson\", 1978); Timothy West (\"Churchill and the Generals\", 1979, \"Hiroshima\", 1995); William Hootkins (\"The Life and Times of David Lloyd George\", 1981); Robert Hardy (', 1981, \"War and Remembrance\", 1989); Bob Hoskins (' 1994); Albert Finney (\"The Gathering Storm\" 2002); Ian Mune (', 2004); Rod Taylor (\"Inglourious Basterds\", 2009); Brendan Gleeson (\"Into the Storm\", 2009); Ian McNeice (\"Doctor Who\" 2010 eta 2011); Timothy Spall (\"The King's Speech\", 2010).; Gary Oldman (\"Darkest Hour\", 2017)"}
{"id": "9560", "revid": "6327", "url": "https://eu.wikipedia.org/wiki?curid=9560", "title": "Alfonso I", "text": ""}
{"id": "9561", "revid": "237", "url": "https://eu.wikipedia.org/wiki?curid=9561", "title": "Sailkapen Dezimal Unibertsala", "text": ""}
{"id": "9562", "revid": "15795", "url": "https://eu.wikipedia.org/wiki?curid=9562", "title": "Antso II Garces", "text": ""}
{"id": "9565", "revid": "336", "url": "https://eu.wikipedia.org/wiki?curid=9565", "title": "Lehen Gerra Punikoa", "text": "Lehen Gerra Punikoa Kartago eta Erroma borrokatu ziren K.a. 264tik K.a. 241 arte. Mediterraneoko mendebaldea menderatzeko hiru gerretatik lehena izan zen hau. 23 urtez borrokatu ostean, Erroma atera zen garaile, eta oso baldintza gogorrak inposatu zizkion Kartagori bakearen truke.\nAurrekariak.\nK.a. III mendean, Erromako boterea gero eta handiagoa izan zen. Italia penintsula osoa Erromaren menpe zegoen. Etsai guztiak (Lazioko Batasuna, samnitarra edo Epiroko Pirro) garaitu ondoren, erromatarrek sistema politikoan eta armadan konfiantza zuten.\nKartago itsas eta merkataritza-potentzia zen jada, Mediterraneoko mendebaldeko ibilbide komertzialak menperatzen baitzituen. Hasiera batean feniziarren kolonia bat izan arren, azoketan oinarritutako inperioa osatu zuen Afrikako iparraldean eta Iberiar penintsularen hegoaldean.\nK.a. 288an, mamertinarrek, Italiako mertzenario-talde batek, Mesina hiria hartu zuten. Hortik, Siziliako kosta zein barrualdea arpilatu zituzten, Sirakusa hiri independentea ere nabarmen kaltetuz. Hiero II.ak, Sirakusako tiranoak, K.a. 265ean, mamertiarrei aurre egin zien. Mamertiarrek, aldi berean, laguntza Kartagori eta Erromari eskatu zieten. Erromak uko egin zien, baina Kartagok ez.\nHori zela kausa, Kartagoko inperioa Italiaraino ailegatuko zela beldurrean, Erromak mamertinarren kontra jo zuen. K.a. 264an, erromatar armada bat Sizilian lehorreratuta, zalantzazko Sirakusak haiekin bat egitera behartu zuten. Berehala, gerrako indar bakarrak bihurtu ziren Erroma eta Kartago, biek Sizilia kontrolpean edukitzeko asmotan.\nLehorreko gerra.\nSizilia irla menditsua izanda, zaila zen lehorrean leku batetik bestera joan-etorria. Gerra, irlaren barruan, beraz, ez zen oso garrantzitsua izan. Apenas zen batailarik suertatu lehorrean. Armadetako ohiko operazioak hiri eta kai nagusietako setioak izan ziren. Aurkariek irlan baserik ez zutenez, haien eremuetatik etengabe eraman behar ziren hornidurak eta mota guztietako laguntzak.\nDena den, bi maila handiko kanpainak egon ziren Lehen Gerra Punikoan. K.a. 262an, Agrigento hiria setiatu zuen Erromak. Itsas eta lehor armadek parte hartu behar zuten. Agrigentok laguntza eskatzea lortuta, Kartagoko Hanno Handia joan zen setio desegitera. Erromatarrak beraiek setiaturik aurkitu ziren, baina azkenean, Agrigentoko guduan irabazi zuten.\nGaraipen hori zela medio, Erroma beste maila handiko kanpaina bat garatzeko gai sentitu zen. Emaitzak, ordea, kontrakoak izan ziren. Hainbat itsas-bataila ondoren, Erromak Kartagoko afrikar koloniak inbaditzea erabaki zuen. Honela, Kartago azkar bakea sinatzera behartu nahi zuen. Kartagoko kontraerasoa Eknomo lurmuturreko guduan geldiarazirik, Marko Atilio Reguloko armadak Kartago ondoko lur-soroak hondatzeko ate zabalik izan zuen. Negoziazioa hasi bazen ere, bakerako baldintzak hain ziren gogorrak non bertan behera geratu zen. Kartagok Xantipo Espartako mertzenarioa alokatu zuen armada berrantolatu dezan. Xantipok itsasoko nagusitasuna berreskuratu ostean, Regulo atzeman zuen.\nK.a. 249an, Kartagok Hamilkar Barka jenerala, Hanibalen aita, Siziliara bidali zuen. Hamilkar Barkak Siziliako barrualdea menderatu arren, itsasoan erabaki zen gerra.\nItsasoko gerra.\nSiziliako barrualdeak lehorreko gerra oztopatzen duela eta, Lehen Gerra Punikoko bataila nagusiak itsasoan gertatu ziren. Itsas armadari esker, etsaien kaiak itxi ahal izan ziren, eta, bide batez, beharrezko hornidurak ere bai.\nHastapenetan, Erromak ez zeukan itsas-gerran apenas eskarmenturik. Kartagok, berriz, itsasoan oinarritzen zuen garapen ekonomikoa. Haren ontziteria handia ez ezik, trebatua ere bazen. Dena den, Erromak berehala ulertu zuen itsasoaren garrantzia gerraren garapenerako.\nLehen itsas armada Agrigentoko garaipen ondoren eraiki zen. Teknologiarik gabe, Kartagori atzemandako \"trirreme\" eta \"quiquerreme\"en kopia hutsak egin ziren. Eskarmentu eza hori orekatzearren, erromatarrek \"corvus\" izeneko arma ipini zuten haien itsasontzietan. \"Corvus\" delakoak babestutako zubiak ziren, zein itsas batetik bestera legionarioen igaroa ahalbidetzen zuten. Armaren eraginkortasuna gerrako lehen batailetan geratu zen agerian. Kartagok itsas taktika berrantolatzera behartu zuten. Hori aldatzea zail suertatu zitzaionez, Erromak abantaila hartu zuen itsasoan.\nGaraipenak gorabehera, Erromak galdu zuen itsasontzi gehien, batik bat eguraldiarengatik. Bitan armada osoa hondoratu zen ekaitza zela eta. \"Corvus\" delakoaren pisua, neurri bateraino, horren erruduna izan zen.\nGerraren azken urteetarako, Kartagok menderatzen zuen itsasoa, Erromak beste ontziteria bat eraiki ezinik. Hala ere, hiritar aberatsek ordaindutako armada berria Egate irletako batailan garaile atera zen. Ia-ia itsas-armada osoa galduta, Kartagok ezin izan zuen orain beste bat pagatu. Hori zela eta, Hamilkar Barka hornidurarik zein babesik gabe geratu zen Sizilian eta amore eman behar izan zuen.\nOndorioak.\nGerra irabazitakoan, Erromak Kartagoren lekukoa hartu zuen Mediterraneoko mendebaldearen buruan. Hala ere, biek bukatu zuten gerra ekonomikoki eta demografikoki akiturik.\nHaien influentzia-eremuak mugatzeko, ebatzi zen Korsika, Sardinia eta Hispania Kartagopean jarraituko zirela. Horren iparraldea, Erromarako izango zen.\nErromako garaipena porrota onartzeko erreparoan oinarritu zen. Erabateko garaipena baino ez zuten onartzen. Are gehiago, inbertsio pribatuak erakarri ahal izan zituen hiritarrek jokoan zegoena ikusi zuten eta. Kartagoko nobleziak, berriz, ez zuen aberastasuna arriskatu denon onuraren izenean."}
{"id": "9566", "revid": "90204", "url": "https://eu.wikipedia.org/wiki?curid=9566", "title": "Katon Minor", "text": "Marco Porcio Cat\u00f3n (), Katon Minor deitua, (K.a. 95 - K.a. 46ko apirilaren 12a) Erromatar Errepublika beranteko politikaria izan zen. \"Minor\" goitizena jaso zuen haren herenaitonagandik (Katon Maior) bereizi ahal izateko. Filosofia estoikoko jarraitzailea, Julio Zesarren etsai porrokatu eta tematia izan zen. Ustelkeriaren salatari nekaezina, ezaguna da erostezina zelako."}
{"id": "9567", "revid": "336", "url": "https://eu.wikipedia.org/wiki?curid=9567", "title": "Kartago", "text": "Kartago (fenizieraz: \"Qart-\u1e25ada\u0161t\", \u00abhiri berri\u00bb) antzinaroko hiria da, Tunisko aintziraren ondoan kokatua, gaur egungo Tunisian, gaur egungo Tunistik hurbil. Tiroko feniziarrek eratutako koloniatik sortu zen, \"Qart-\u1e25ada\u0161t\" izenarekin ( \u0642\u0631\u062a-\u062d\u062f\u0634 edo \u05e7\u05e8\u05ea \u05d7\u05d3\u05e9\u05ea, \u00abhiri berri\u00bb), Kristo aurreko lehenengo milurtekoan, eta antzinateko hiririk handienetakoa izan zen. Antzinako Kartago edo Kartagotar Inperioaren hiriburua izan zen.\nHiriaren kokalekua ongi aukeratua zen, Tunisko golkoan hiruki labur bat eratzen duen penintsula batean, babesa eta arrantza ugari eskaintzen duen itsasoz ia inguratua.\nHistoria.\nHiria sortu eta hurrengo mendeetan, Mediterraneo itsasoaren sartalde osoan zehar hedatu zen merkataritza inperio handi baten gune nagusi bihurtu zen. Kartagoko salgaiak oso aintzat hartuak ziren Mediterraneo inguruetako herrietan. Hiriaren aberastasunaren oinarri nagusietako bat Afrikako iparraldeko eta Iberiar penintsulako hegoaldeko zilar meatzeak ziren. Kartagotarren merkatari inperioaren etsai nagusiak greziarrak izan ziren lehendabizi, Sirakusakoak batez ere, eta geroago erromatarrak.\nK.a. III. mendearen erdialdetik II. mendearen erdialdera bitartean hainbat gerra izan zituen Erromarekin. Gerra horien ondorioz, Kartagoren aginpidea guztiz ahuldu zen, eta azkenik hiria K.a. 146an Erromaren esku erori zenean, hiri osoa erre, eta ez zen biztanlerik gehiago geratu.\nSiziliar gerrak.\nK. a. VI. eta K. a. III. mendeen hartean greziarren kontra gerran aritu zen Kartago, Sizila irlaren kontrola eta orokorrean mediterraneo mendebaldeko kontrola eskuratzearren. Kartagok merkataritza arloan lorturiko arrakastak bere itsasbideak babesteko ontziteria sortzea ekarri zuen. Bestalde, greziarrak koloniak ezarri zituzten Sizilian, bertako kolonia feniziarrei lehia eginez. Siziliako feniziarrek greziarren mehatxuaren aurrean, eta bertako aliatu greziarrek Kartagori laguntza eskatzean, Kartagok, hegemonia babestu nahian, gerrara jo zuen.\nI. Siziliar gerra (K. a. 480).\nGreziar koloniak bi taldetan banaturik zeuden, Joniarrak eta Doriarrak. Horrez gain, kolonia feniziarrak eta bertako tribuak ere baziren (Elimoak, Sikuloak eta Sikanoak). Joniar eta Doriarrek gatazkak zituzten beren artean, eta haietako batean Himerako agintaria arerioek egotzi zutelarik, Kartago aliatuari eskatu zioten laguntza.\nKartagoko gudarostea Siziliara abiatu zen Halmicarren gidaritzapean, baina itsas bidaian galerak izan zituzten. Behin lurrean, porrot larria jasan zuten doriarren kontra Himerako guduan, eta Kartagoarrek gerra utzi behar izan zuten.\nII. Siziliar gerra (K.a. 410-340).\nSizilian Selinonte hiri doriarra eta Segesta hiri joniarra lehia gogorrean ziren, eta nork bere aliatuei laguntza eskaerak bidali zizkien. Atenas eta Esparta polisak borrokan nahasi baziren ere, Kartagok ez zuen parte hartu hasieran. Indarrak bildu bitartean auzia diplomatikoki konpontzeko saiakerak egin ziren Segesta, Selinonte eta haien aliatu ziren Kartago eta Sirakusaren hartean, baina azkenean konponbiderik topatu ez eta borroka berritu zen. K. a. 409. urtean, Hannibal Magok Selinonte hartu zuen Selinonteko guduan, eta Himera suntsitu zuen Himerako bigarren guduan. Kartagoarrek ez zuten kanpaina jarraitu eta harrapakinekin alde egin zuten, Sirakusa edo Akragasen kontra zuzenean jo gabe.\nSirakusa eta Akragasek gauzak bere horretan utzi arren, Hermokrates izeneko Sirakusako general arnegatu batek feniziarren lurraldeei erasotzeari ekin zion Selinontetik. Motia eta Panormoko indarrak garaitu zituen konplot batean hil aurretik. Eraso haien kontra, Hannibal Magok beste espedizio bat burutu zuen, zailtasun handiak izan zituena. Akragasgo setioan kartagoarrak izurriak kolpatu zituen eta Hannibal bera hor hil zen. Himilkoren gidaritzapean Akragas, Gela eta Camarina hartu zituzten kartagoarrek, eta Sirakusako indarrak behin eta berriz garaitu zituzten, baina azkenean, berriro izurriak jota, bakea sinatu zuten. Arazoak gorabehera, kanpaina arrakastatsua izan zen eta Sizilian nabarmen hazi zen Kartagoren boterea.\nK. a. 398an, ordea, bake ituna hautsi zuen Sirakusak, eta handik aurrera gerra eta bake egoerak tartekatu ziren. Gatazka hauetan, Kartagok boterea nabarmen galdu zuen, eta Siziliako mendebaldeko muturra soilik atxiki zuen.\nIII. Siziliar gerra (K.a. 315-307).\nK. a. 315ean Sirakusak Kartagoren Siziliako jabetzei eraso egin zien eta Kartagok kontraerasoa egin zuen. Kartagok zenbait garaipen lortu eta Sirakusa bera setiatzeari ekin zion. Sirakusakoek, aldiz, Afrika iparraldera gudaroste bat bidali zuten, Kartago zuzenean erasotzeko. Kartagoarrek setioa utzi behar izan zuten, eta hiriburua babestera itzuli. Azkenean, bake ituna sinatu zuten Sirakusa eta Kartagok, azken honek irlaren gehiena kontrolpean ukan zuelarik.\nGerra Punikoak.\nK.a. III. eta II. mendeetan Kartagoren eta Erromaren artean hiru gerra izan ziren: Gerra Punikoak.\nLehen Gerra Punikoa (K.a. 264-241).\nMediterraneo itsasoko Korsika eta Sizilia uharteen kontrola lortzeko piztu zen. 264an kartagotarrak Siziliako Messana eta Siracusa hirien arteko liskarretan parte hartzen hasi ziren, era horretara uharte horretan kokatzeko asmoz. Erromak eraso, eta kartagotarrak uhartetik kanpora egotzi zituen. Erromaren itsas ontzidia Afrikako lurraldeetara iritsi zen 256an, baina Kartagok, ia errenditzeko zela, Erromak jartzen zituen baldintzak gogorregiak zirelako, zaldiz eta elefantez osatutako gudaroste batez eraso, eta erromatarrak itsasora egotzi zituen berriro. Erromaren itsas ontzidiak erabat mozten zituen, ordea, kartagotarren koloniekiko harremanak, eta azkenean errenditu egin zen Kartago. Bakearen ordainez, Sizilia eta Lipari uharteak Erromari eman zizkion eta zergak ordaintzeko karga hartu zuen Kartagok.\nBigarren Gerra Punikoa (K.a. 218-201).\nLehenengo Gerra Punikoaren ondoren, Erromak Korsika eta Sardinia kendu zizkien kartagotarrei, eta gero eta zerga astunagoak jarri zizkien. Hala ere Hamilkar Barka buruzagiaren, haren seme Hanibalen eta haren suhi Hasdrubalen gidaritzapean, oinarri sendo bat hartu zuen Kartagok Iberiar penintsulan. K.a. 219an Hanibalek Sagunto konkistatu zuen. Erromak hiri hartatik alde egiteko eskatu zuen, baina Kartagok ezezkoa eman, eta Erromak gerra deklaratu zion.\nItsasoa Erromaren esku zegoenez, Hanibalek lehorrez eraman zuen bere gudarostea, Galian eta Alpeetan zehar Italiar penintsularaino. Galiako zenbait herriren laguntzarekin hainbat gudu irabazi zituen Italiar penintsulan, Cann\u00e6koa batez ere. Capua hiria (Italiako bigarren hiri handiena) konkistatu zuen, baina ezin izan zuen Erroma hartu.\nK.a. 207an Hasdrubalek beste kartagotar gudaroste bat eraman zuen Italiar penintsulara, Hanibalekin batera Erroma hartzeko asmoz. Hasdrubalen gudarostea Metauros ibaiko guduan menderatu zuen Erromako gudarosteak. Hanibalek K.a. 203 arte jarraitu zuen Italiar penintsularen hegoaldean.\nBien bitartean Eszipionek Iberiar penintsulan eraso zien Kartagoren gudarosteei. K.a. 206an Kartagok Iberiar penintsulatik alde egin behar izan zuen. Eszipionek, orduan, Kartagoko lurraldeetara eraman zuen erasoa K.a. 204an. Zamako guduan Kartagoren gudarostea guztiz menderatu ondoren, Erromak bere baldintzak jarri zizkion Kartagori: zerga ordaindu, itsas ontzidia deuseztatu, eta Hispania eta Mediterraneoko uharteak Erromari utzi.\nHirugarren Gerra Punikoa (K.a. 149-146).\nLehenengo eta bigarren gerretan Kartagok bere aginpide politikoa galdu bazuen ere, bere merkataritza guztiz indartzen ari zen K.a. II. mendean, Erromako merkatarien kaltetan. 150ean Masinisaren erasoari armaz erantzun ziotenean, Erromak bere gudarostea bidali zuen Kartagoren kontra, hitzarmena hautsi zuelako. Kartagok Erromaren baldintzak onartu nahi izan zituen; Erromak, ordea, hiria itsasertzetik urrundu eta lehorrean barrura aldatzeko baldintza jartzen zuen, horrela Kartagori itsaso bidezko merkataritza eragozteko. Kartagok bi urtez eutsi zion erromatarren setioari. Eszipion Emilianok bide guztiak moztu eta inguratu zuen hiria, baina hala ere etxez etxe konkistatu behar izan zuen. Hiriak zituen milioi laurden biztanleetatik, 50.000 mila inguru geratzen ziren hiria errenditu zenean. Bizirik geratu zirenak esklabo saldu zituzten; hiri osoa desegin zuten erromatarrek, eta lurraldea Erromaren probintzia bihurtu zen.\nGerra Punikoez geroztik.\nGerra punikoak bukatu eta gero berriro sortu zen hiria, eta Augusto enperadorearen garaian Afrikako erromatar probintzien hiriburu izan zen. Garai hartan Alexandria eta Antiokiaren maila bereko hiria zen Kartago.\nKristautasunaren lehen aldietan garrantzi handiko kristautasungunea izan zen; bertako apezpiku izan ziren Tertuliano eta Zipriano santua, Elizaren gurasoak.\n439an bandaloek hartu zuten hiria, eta haiek Ipar Afrikan eratutako erresumaren hiriburu izan zen; 533an bizantziarrek hartu zuten, eta azkenik 705ean arabiarrek konkistatu zuten. Garai horretatik aurrera Kartago hustu, eta Tunisko hiri berriak hartu zuen haren lekua."}
{"id": "9571", "revid": "63274", "url": "https://eu.wikipedia.org/wiki?curid=9571", "title": "Hanibal", "text": "Hanibal (fenizieraz: \ud802\udd07\ud802\udd0d\ud802\udd01\ud802\udd0f\u200f\ud802\udd0b \"Hanni-ba\u02beal\", \u00abBaalen dohaina\u00bb edo \u00abBaal jainkoari eskerrak\u00bb; la palma, K.a. 247 - Bitinia, Anatolia, K.a. 183 aldean) \nBizitza.\nHamilkar Barkaren semea, aitak erromatarrenganako gorrotoa erakutsi zion. Aitari lagundu zion Iberiar penintsulan eta hura hil ondoren, bederatzi urte zituela, bere koinatu Hasdrubalen agindupean jarri zen. Hura ere hil zenean, kartagotar armadak buruzagitzat hartu zuen (K.a. 221). Erromaren aurkako mendekua hartu nahirik, erromatarren aliatu Sagunto hiriari setioa jarri zion (K.a. 219) eta Bigarren Gerra Punikoa abiatu (K.a. 219-201).\nIberiar penintsulan bere anaia Hasdrubal Barka utzirik, iberiar eta zelta mertzenario anitzez hornituriko armada indartsu batekin Italiar penintsulara lurrez iristeko egitasmoari ekin zion. Pirinioak, Alpeak eta Apeninoak zeharkaturik, garaipen batzuk lortu zituen (Tesino, Trebia, Trasimena, Canas), baina Erroma ezin harturik eta Kartagok bertaratzeko deiturik (K.a. 203), erromatarrak \u2014Eszipion Afrikano buru zutela\u2014 nagusitu zitzaizkion Zamako guduan (K.a. 202).\nGudu hura galtzearen errua Kartagoko agintarien berekoikeriari egotzirik eta Alderdi Demokratikoaren buruzagi zela, erreforma politiko-ekonomikoak eta militarrak bultzatu zituen. Sufeta izendaturik, Erromara salatu zuten etsai politikoek, eta Tirora erbesteratu behar izan zuen (K.a. 196). Siriako Antioko III.aren gortean lehenik eta gero Bitiniako Prusias erregearen ondoan babesa harturik, Erromaren aurka borrokatzen saiatu zen beti. \nHeriotza (K. a. 183 - 181).\nLibisan bizi zen Bitiniako Prusias I.aren gonbidatua zen bitartean. Baina erromatarrek Prusias mehatxatu zuten Hanibal Tito Quincio Flaminino enbaxadoreari entregatzeko. Etsaien esku preso erortzearen beldur, luzaroan eraztun batean zeraman pozoia erabili zuen bere buruaz beste egiteko."}
{"id": "9574", "revid": "512", "url": "https://eu.wikipedia.org/wiki?curid=9574", "title": "Hamilkar Barka", "text": "Hamilkar Barka edo Barkas (K.a. 275-228) kartagotar jeneral eta estatu-gizona izan zen, Barzida familiaren buruzagia, eta Hanibal, Hasdrubal eta Magonen aita. Hasdrubal Ederraren aitaginarreba ere izan zen.\nHamilkarrek kartagotarren lehorreko indarrak agindu zituen Sizilian, K.a. 247 eta K.a. 241 bitartean, Lehen Gerra Punikoaren azken etapetan. Bere armada osoa batuta edukitzeko gai izan zen eta Sizilian erromatarren kontrako gerrilla arrakastatsu bat zuzendu zuen. Hamilkar Kartagora erretiratu zen K.a. 241ean bake itunaren ondoren, Kartago garaitua izan ondoren.\nK.a. 240. urtean Mertzenarioen gerra piztu zenean, Hamilkarrek Kartagoko armadaren buru izendatu zuten, eta gatazka hori arrakastaz amaitzeko funtsezkoa izan zen. Hamilkarrek Iberiar penintsulan espedizio kartagotarra agindu zuen, K.a. 237an, eta zortzi urtez Kartagoko lurraldea zabaldu zuen, K.a. 228an batailan hil aurretik. Beharbada, berak ezarri zion Hanibal semeari Bigarren Gerra Punikoaren estrategia, Erromatar Errepublika menderatzear jarri zuena.\nIzena.\n\"Artikulu nagusiak: Hamilkar, BRQ eta Barzidak\"\nHamilkar \"Hamilcas\" izenaren latinizazioa da (grezieraz \u1f09\u03bc\u03af\u03bb\u03af\u03b1\u03c2), feniziar-kartagotar semitiko arruntaren forma helenizatua \"\u1e24MLK\" (\"punikoeraz\": \ud802\udd07\ud802\udd0c\ud802\udd0b\ud802\udd0a) edo \"\u1e24MLQRT\" (\ud802\udd07\ud802\udd0c\ud802\udd0b\ud802\udd12\ud802\udd13\ud802\udd15), \"Melqarten esklabo\".\n\"BRQ\" (\ud802\udd01\ud802\udd13\ud802\udd12) izenak \"trumoia\" edo \"tximista\" esan nahi du. \"Barq\", izen arabiarrarekin, maltera \"Berqa\" hitzarekin eta hebreerazko \"Barak\" izenarekin lotuta dago, eta \"Keraunos\" greziarraren baliokidea da, Hamilkar eta Hanibal izenak oso arruntak ziren garai hartan komandante askoren artean.\nLenenengo urteak.\nGerra Punikoen aurrean, Barka familiaren jatorriari edo historiari buruz ezer gutxi dakigu. Tony Bath aipatuz, \"jatorrian Zirenetik zetorren Barka familia indartsua zen, baina garai hartan ez zen Kartagoko lehen familien kategoriakoa\". Zoritxarrez, Tony Bathek erreferentziak alde batera utzi ditu. Lance Sergek dio Hamilkarren familia Kartagoko lurreko aristokraziaren kide zela. Hamilkar 28 urteko gaztea zen K.a. 247an, Siziliako agindua jaso zuenean. Ordurako, hiru alaba zituen eta bere seme Hanibal urte berean jaio zen.\nSiziliako egoera.\nKartagotarrek K.a. 249an, Drepanoko guduan garaipena lortu ondoren, itsasoaren agintea lortu zuten, baina Sizilian bi hiri bakarrik zituzten: Lilibeo eta Drepano Hamilkarrek agintea hartu zuenerako. Garai hartan, Kartagoko estatua lurreko aristokraziak zuzentzen zuen, eta nahiago zuten Afrikako iparraldean botere punikoa zabaltzea, Sizilian politika oldarkorra egitea baino. Hannon Handiak, Afrikako operazioen arduradunak, K.a. 248-241. urteen artean lurralde handia konkistatu zuen.\nEdozein modutan, Kartagok gatazka luzearen tentsioa sentitzen zuen; Sizilian flota eta soldaduak mantentzeaz gain, Afrikako iparraldean libiarrekin eta numidiarrekin borrokan ari zelako. Hamilkarri dagokionez, nahiko armada txikia eman zitzaion, kartagotar flota pixkanaka erretiratzen zen bitartean, beraz, K.a. 242rako, Kartagok ia ez zuen Sizilian ontzirik.\nHamilkar Sizilian.\nKartagoko senatuak, ziurrenik, pentsatu zuen Erroma garaitua zela eta horregatik Sizilian armada gutxi zuen. Indar txikiarekin eta soldadu berriak kontratatzeko dirurik gabe, Hamilkarren helburu estrategikoa, ziur aski, geldialdi bati eustea zen, ez baitzuen gerra irabazteko baliabiderik, ezta bakea finkatzeko agintaririk ere. Hamilkarrek mertzenarioen armadan agintzen zuen, hainbat nazionalitatez osatuta, eta indar hori arrakastaz gidatzeko gaitasunak eta trebezia erakutsi zuen zelaiko komandante gisa. Armen taktika konbinatuak erabili zituen, Alexandro eta Pirro bezala, eta bere estrategia Kinto Fabio Maximok Bigarren Gerra Punikoan erabilitakoa izan zen, modu ironikoan Hanibalen aurka, Hamilkar Barkaren seme zaharrena, Italian, K.a. 217an. Hauxe zen bi indarren arteko aldea: Fabiok aurkariaren aurrean armada handiago bat zuzentzen zuen, ez zuen arazorik horniduran eta maniobrak egiteko tartea zuen. Hamilkar, berriz, gehienetan estatikoa zen, erromatarrek baino askoz armada txikiagoa zuen eta Kartagotik itsasoko hornikuntzen menpe zegoen.\nPanormo (K.a. 247-244).\nHamilkarrek, K.a. 247ko udan agintea hartu zuenean, mertzenario errebeldeak (soldata jaso ez zutelako matxinatu zirenak) zigortu zituen; horietako batzuk gauez hil, beste batzuk itsasoan ito, eta asko sakabanatu egin zituen Afrikaren iparraldean. Armada eta flota murriztuta, Hamilkarrek operazioak hasi zituen. Erromatarrek beren indarrak banatu zituzten, Luzio Zezilio Metelo kontsula Lilibeotik gertu zegoen, Numerio Fabio Buteo Drepano setiatzen ari zen bitartean. Hamilkarrek, ziurrenik, borroka konkretu bat egin zuen Drepanon, baina hori zalantzan dago.\nHamilkarrek, hurrengoan, Locri arpilatu zuen, Brution eta Brindisi inguruan, K.a. 247an, eta bueltan posizio sendoa hartu zuen Erkte mendian\n. Panormon, eraso guztiei aurre egiteaz gain, itsasoko erasoak antolatu zituen Catanatik, Sizilian, Italiako Cumaseraino. Armadaren espiritua hobetzeari ekin zion, indar oso diziplinatua eta moldakorra lortu zuen. Hamilkarrek borroka handirik irabazi ez bazuen ere, edo erromatarren eskuetan galdutako hiriak berreskuratu ez batzituen ere, etengabeko kanpaina egin zuen erromatarren aurka, baliabideen etengabeko drainatze egin ondoren; alabaina, Hamilkarrek Panormo berreskuratzea espero bazuen ere, huts egin zuen bere estrategian. Hala ere, Marko Otazilio Kraso eta Markao Fabio Lizino kontsulen erromatar indarrek ezer gutxi lortu zuten K.a. 246an Hamilkarren aurka, eta K.a. 245. urteko kontsulek, Marko Fabio Buteon eta Atilio Bulbo, ez ziren hobeak izan.\nEryx (K.a. 244-241).\nK.a. 244an, Hamilkarrek gauean bere armada itsasoz mugitu zuen antzeko posizio batera, Eryx mendiaren magalera (Monte San Giuliano), bertatik Drepano setiatutako goarnizioari laguntza eman ahal izan zion. Hamilkarrek Eryx hiria setiatu zuen, erromatarrek K.a. 249an harrapatutakoa, erromatarren goarnizioa suntsitu ondoren, kartagotarrak kokatu ziren gailurreko erromatar goarnizioaren eta hauek mendiaren oinean zuten kanpamentuaren artean. Geroago, Hamilkarrek populazioa Drepanora eraman zuen. Hamilkarrek beste bi urtez bere karguan oztoporik gabe jarraitu zuen, errepidez hornitua zen Drepanotik, garai hartan kartagotar ontziak Siziliatik kanpo bazeuden ere eta itsas erasoak ez ziren abiarazi. Erasoetako batean, Bodostor izeneko komandante baten tropek, Hamilkarren aginduaren aurka, lapurretan ari zirenean, erromatarrek harrapatu eta anitz hildako eragin zituzten haien artean. Hamilkarrek tregoa eskatu zuen bere hildakoak lurperatzeko. Fundanio erromatar kontsulak (K.a. 243/2) harrokeriaz erantzun zion Hamilkarrek bizirik zeudenak salbatzeko tregoa eskatu behar zuela eta eskaera baztertu zuen. Bestalde, Hamilkarrek, handik gutxira, erromatarrei hildako batzuk eragin zizkienean eta, erromatar kontsulak bere hildakoak lurperatzeko su-etena eskatu zionean, Hamilkarrek onartu zuen esanez bere liskarra biziekin bakarrik izan zela eta hildakoek, jada, euren zorrak ordaindu zituztela.\nHamilkarren ekintzak zirela eta, garaitua izateko zaitasuna, eta Lilibeoko setioko geldialdia kontuan hartuz, erromatarrak K.a. 243an flota bat eraikitzen hasi ziren itsasoan abantaila hartzeko. Hala eta guztiz ere, etengabeko liskarrekin garaipen erabakigarri bat lortzen ez zenez, Hamilkarren tropa batzuen moralak behera egin zuen. Hortaz, 1.000 mertzenario zelta saiatu ziren traizioa egiten kanpamentu punikoa erromatarrei ematen. Hamilkarrek sari dezente agindu behar izan zuen bere armadaren moralari eusteko, gerora Kartagorentzat arazo larriak sortuko zituena.\nErromatarren erantzuna: finantziazio pribatuko flota.\nErromatar Errepublikak, ia porrot egoeran zegoenez, Lazioko herritar dirudunei maileguak eskatu zizkion 200 quinquerremeko flota baten eraikuntza finantzatzeko. Hau egin ondoren, kartagotar posizioak Sizilian blokeatu zituen 242an, Drepanoko portua eta Lilibeoko aingurak harrapatuz, erromatar soldaduek Drepano inguruan setio lanak egiten zituzten bitartean.\nHobekien entrenatutako flota erromatarrak, Egada uharteetako guduan, azkar eratutako flota punikoa garaitu zuen, tripulazio urriagoa eta gaizki entrenatua zuelako eta, K.a. 241ean, lortu zuen Sizilia Kartagotik banatzea. Kartagotarren senatuak bake baldintzak eskatu zizkion erromatar komandante garaileari, Gaio Lutazio Katulori, eta Hamilkar Barkari negoziazioak irekitzeko baimena eman zion. Porrotaren erantzukizuna saihesteko, Hamilkarrek, Giskon, Lilibeoko komandante kartagotarra, izendatu zuen elkarrizketak zuzentzeko. Ohikoa zenez, Kartagok jeneral eta almirante garaituak Ehun eta lauren kontseiluaren aurrean eramaten zituen. Modu horretan, Hamilkar epaitua izateko aukeratik urrundu zen, erromatar terminoak oso zorrotzak baziren, kartagotar agintariek kulpa-hartzaile bat bilatzen ohi zutelako.\nLutazioren bakea. Itunaren baldintzak.\nItun horrek bi potentzien arteko aurreko aurreko guztiak ordeztu zituen. Lutaziok Giskoni ezarritako hasierako baldintzak hauek izan ziren:\nHamilkar Barkak desertore erromatarrak entregatzeko edo kartagotar soldaduak armagabetzeko eskaria arbuiatu zuen, nahiz eta Lutaziok mehatxatu zuen armada punikoa uztarripean pasatuko zuela. Azkenean, Lutaziok amore eman zuen eta soldadu kartagotarrrak Siziliatik armekin irten ziren, euren ohorea ukitua izan gabe eta inolako mendekotasun zantzurik gabe. Hau izan zen erromatarrek etsai garaitu bati eman zioten ez ohiko keinu bat. Baliteke desertore erromatarrak geroago entregatu izana.\nLutaziok ez zuen autoritaterik izan Hamilkarrekin egindako akordioa berresteko, eta Erromako Comitia Centuriatara bidali zuen. Erromatarrek baldintza horiek arbuiatu eta hamar mandatari izendatu zituzten, Kuantio Lutazio Zerko buru zutela, kontsularen anaia eta bera, K.a. 240an, baldintzak berraztertzeko. Zenbait baldintza gehitu eta Lutaziok onartutako batzuk aldatu zituzten:\nPolibiok azken baldintza bat gehitu zuen: Sirakusari gerra ez egitea. Baliteke Hamilkar Barkak azken klausula hau onartzea hasierako baldintzekin batera, itun hau Kartagorentzat onuragarriagoak zelako, baina Erromak beste baldintza gogorrago batzuk jarri zituen. Hamilkar Barkak Drepano eta Erixeko soldadu kartagotarrak Lilibeon bildu ondoren, bere agindua bukatutzat eman zuen eta Kartagora itzuli zen, bizitza pribatura erretiratzeko. Aurretiaz, Giskoni eta Kartagoko gobernuari bere soldaduak ordaintzeko agindua eman zien. Haren martxak etsipenean murgildu zituen Sizilian abandonatutako soldaduak.\nSu-etenik gabeko gerra.\nArmada gaindua ez izatean, arazo bat sortu zen Kartagorentzat. Porrot erabakigarria jasan izan balu, bajak eta presoak gutxitu egingo ziren, eta Kartagok aitzakia bat izango zuen ezer ez ordaintzeko. Baina orain 20.000 soldaduko armadak ordainketa osoa jaso behar zuen.\nGiskonek zentzuz bidali zituen tropak Kartagora talde txikitan, gobernuak arazorik gabe ordaindu ahal izateko. Hala ere, kartagotar agintariek itxaron zuten armada osoa Kartagon bildu arte, K.a. 241ko udan. Populazio punikoaren tentsioa handitzen joan ahala, kartagotar agintariek Hamilkar Siccara bidali zuten. Asmoa zen bildutako armada osoari erregutzea soldata guztia barka zezala, Kartagoko finantzaren egoera oso larria zelako. Hamilkarren soldadu ohiek matxinada irekia piztu zuten Hannon Handia ez ordaitzea inposatzen saiatu zenean, Kartagora abiatu ziren eta Tunisen kanpatu zuten. Soldaduek, haserre, Hamilkar arbitro gisa onartzeari uko egin zioten, Siziliako armadari laguntzeari uko egin ziolako eta Erromarekin ituna formalizatu bezain laster Kartagora erretiratu zelako. Une horretan, Kartagok haien eskaera guztiak onartu zituen arren, gauzak okertu ziren eta Mertzenarioen gerra zeritzon gatazka piztu zen. Matxinoei, Spendios eta Matoren agindupean, Afrikako Kartagoko 70.000 mendeko batu zitzaizkien. Ondoren, matxinatuek euren indarrak banatu zituzten, destakamenduak bidaltzeko Utika eta Hipona setiatzera, beste batzuek, bitartean, Kartago kontinentetik moztu zuten, ziurrenik K.a. 241ko neguan edo K.a. 240ko udaberrian.\nHamilkar berriro deituta.\nHannon Handiari armada punikoaren agintea eman zitzaion, kartagotar hiritarrek eta atzerritik errekrutatutako mertzenarioek sortua. Honetaz gain, armadak zalditeria eskuadroiak eta 100 elefante zituen. Hanonek Utikara joan zen K.a. 241eko udaberrian, hiriko setioaren ekipamendua eskuratu zuen baita matxinoen kanpamendua gainditu ere, matxinoak ihesean zebiltzan elefante punikoek kargatu aurretik. Hannonek, libiarren eta numidien aurka borrokatzera ohituta, ez zuen beste arazorik aurreikusi, eta bere armada Utikara eraman zuen. Hala ere, matxinoak berriro elkartu ziren eta tropa punikoen artean diziplina laxoa ikusita, sorpresaz eraso zuten Hannon falta zenean, bizirik atera zirenak Utikara eraman zituzten, hornidura guztia harrapatu eta gero.\nHannonek soldaduak armatu zituen, baina bi aldiz huts egin zuen matxinoei baldintza onetan borroka arazteko, eta beste bi aldiz ezin zituen ustekabean harrapatu. Orduan, Kartagoko gobernuak 10.000 soldadu eta 70 elefantez osatutako armada altxatu zuen eta honen agindua Hamilkar Barkari eman zion. Hannonek bere armada Hippo Akraren inguruan jarri zuen, Matoren armada hiria setiatzen ari zela.\nMakar ibaiko gudua.\nMatxinoek Kartagoko mendebaldeko muinoak kontrolatzen zituzten baita Utikako Bagradas ibaiaren gaineko zubi bakarra ere. Hamilkarrek ikusi zuen norabide jakin batetik zetorren haizeak ibaiaren bokalean hondarrezko barra bat estaltzen zuela eta, gauaz baliatuz, armada punikoa Kartagotik irten zen eta ibaia zeharkatu zuen. Hamilkarrek zubia kontrolatzen zuen matxino banda txikiari erasotzea zuen helburu, baina Spendiosek Utika setiatzen ari zen indarra gidatu zuen Hamilkarri aurre egiteko. Kartagoko armada matxarda-mugimendu batean harrapatu zuen, atzera egiten zuela zirudienean eta matxinatuen eraketa desordenatu zenean, Hamilkarrek, maniobra bikainekin, erasotzaileen indarrak garaitu zituen, 8.000 mertzenario hil eta 2.000 gizon harrapatu zituen. Hamilkarrek zubia okupatu zuen eta, ondoren, inguruko eskualdearen gaineko kontrola ezarri zuen. Bizirik zeuden matxinatuen zati batek Utika aldera ihes egin zuen eta beste batzuek, zubi ondoko kanpamentutik kanporatu ondoren, Tunisera ihes egin zuten.\nHamilkar harrapatuta.\nHamilkarrek lortutako garaipenak komunikazioa ireki zuen Utikarekin, eta Hamilkarri aukera eman zion inguruko herriak kartagotarren kontrolpean indarrez edo negoziazioz jartzeko. Ez zuen Utikatik gertu zegoen Hannonekin bat egiteko saiakerarik egin. Bestalde, Spendios errebeldeak indarrak batu zituen, batez ere galiarrez osatutako destakamendu bat indartu zuen Autarito pean, eta Hamilkarren atzetik joan zen hego-ekialderantz zihoan bitartean, baina erne, kartagotar elefanteak eta zalditeria saihesteko eta etsaiak jazartzeko aukera guztietan.\n\"Fabiar taktika\" hauek jarraitu zuten Hamilkarrek haran batean kanpatu zuen arte, ziuraski Neferisetik gertu. Orduan, matxinoek Hamilkarren armada harrapatu zuten. Libiarrek irteera blokeatzen zuten bitartean, Spendios eta bere tropa armada punikotik gertu kanpatuta zeuden, eta numidek Hamilkarren atzeguardia itxi zuten. Hamilkarren armada, kasualitate hutsez salbatu zen, eta Naravas numidar buruzagiak, Hamilkarren hirugarren alabarekin ezkonduko zenak, 2.000 zaldunekin desertatu zuelako. Hamilkar haranetik irten zen, eta, gudu gogor baten ondoren, Spendiosen armada garaitu zuen. Matxinatuen galera 8.000 hildako eta 4.000 harrapatutako izan zen. Hamilkarrek presoei aukera eskaini zien: bere armadan sartzea edo Afrikatik alde egitea, Kartagoren aurka armak inoiz ez hartzeko baldintzarekin. Soldadu berriak matxinoen harrapatutako tresneriarekin armatu zituzten. K.a. 240ko neguan egoera hobetu egin zen Kartagorentzat.\nBasakeriak hastea.\nMatxinoen buruzagiek Hamilkarrek presoekin izan zuen politika bigunagatik, masa desertzioak sor zitezkeen beldur ziren. Halako gertaera bat ekiditeko, matxinoek Kartagok barkaezinatzat jotzen zuen krudelkeria ekintza bat egin zuten. Autaritok zabaldu zuen Giskon eta beste preso kartagotarrak ihes egiteko asmotan ari zirelako zurrumurrua. Autaritoaren jarreraren aurkako matxinoak harrikatuak izan ziren eta Giskonek eta bere presokideek hil arteko torturak jasan zituzten. Horren ondoren, Autaritok iragarri zuen gauza bera egingo zuela etorkizunean matxinoen eskuetan geratuko ziren preso puniko guztiekin. Horri erantzuteko, Hamilkarrek bere presoak hil zituen eta etorkizuneko matxinatuen aurrean neurri bereko politika iragarri zuen. Horrela, armada matxinatuaren deserziorako edozein aukera amaituko zen eta akordioreik gabeko gerra bat hasi zen.\nArazo hirukoitza eta berpiztea.\nKartagok katastrofe ugari izan zuen K.a. 239an: bere flota eta hornidura-flotilla, Empoiatik hornikuntzak ekartzen zituztenak, ekaitz batek hondoratu zituen; Sardiniako mertzenarioak matxinatu egin ziren eta Utika eta Hippo Akra hirien goarnizio punikoak hil ondoren, matxinoekin aliatu ziren. Kartagok espedizio bat bidali zuen Sardiniara Hannonen agindupean, baina indar horrek haien ofizialak hil zituen eta matxinoekin bat egin zuen. Gainera, Hamilkarrek Hannon Handia gonbidatu zuen indarrak batzeko eta matxinada ahalik eta azkarren amaitzen saiatzeko, baina jeneralak ez ziren elkarlanean aritu.\nEgoera goibela aldatu egin zen Sirakusa eta Erroma Kartago laguntzera etorri zirenean. Sirakusak Kartagori zuzendutako hornidura bikoiztu zuen. Erromak merkatari italiarrei matxinatuekin merkataritza egitea debekatu zien bitartean, Kartagorekin merkataritza bultzatu zuen. Egoera arintzeko, preso punikoak erreskaterik gabe askatu zituen eta Kartagori erromatar lurraldeetan mertzenarioak biltzeko baimena eman zion, baita Utikak eta Hiponak erromatarrei gonbidapena luzatu zienean Sardiniako kartagotar eremuak okupatzeko, hauek erabat uko egin zuten ere. Azkenean, Kartagoko senatuak Hamilkar eta Hannonen artean erabakitzerik izan ez zutenean, Herri batzarrak armadaren esku utzi zuten buruzagi nagusia aukeratzea, eta honek Hamilkar Barka agintari bakarra izateko aukeratu zuen. Herri batzarrak Hanibal Paroposekoa, Hamilkar izeneko beste baten semea eta Lehen Gerra Punikoko beteranoa, aukeratu zuen Hamilkarren ordezko gisa.\nKartago blokeatuta.\nKartago estatuaren arazoak konpontzen ari zela, Spendiosek eta Matok hiria lurretik blokeatzea erabaki zuten. Hala ere, matxinoek itsas armadarik ez izatean, Kartagok hornikuntza atera zezakeen itsasotik, beraz, ez zion gose mehatxuari aurre egin. Baina matxinatuak Tunisko kanpamentutik irten eta hiriko harresietara hurbil zitezkeen hiri barruan izua eragiteko. Horren aurrean, Hamilkar matxinatuen hornidura lineak jazartzen hasi zen eta laster matxinoak setio egoeran jarri zituen. Spendiosi eta Matori Zarza izeneko libiar buruzagi baten indarrak batu zitzaizkien, eta Spendiosen menpeko 50.000 armada sendoa Kartagotik urrundu zen. Taktika batzuk erabiliz, geroago Kinto Fabiok ospetsu egingo zituenak Hanibalen aurka, matxinoek Hamilkarren armada jazarri zuten hegoalderantz zihoazen bitartean, eta erne zeuden kartagotar elefanteak eta zalditeria ekiditeko. Zenbait astetako maniobra egin ondoren, Hamilkarrek azkenean 40.000 matxino inguru harrapatzea lortu zuen, hiru aldetik mendiz inguratutako haran batean.\nMendilerroko zintzurra.\nBailara honen kokapen zehatza ez da inoiz modu eztabaidaezinean identifikatu. Segur aski, Kartagotik urrun samar zegoen; Hamilkarrek haraneko irteerak blokeatzen zituenean eta matxinoak gosez hil arte itxaroten zuen bitartean, Tunisiako Matoren armadak ez zuen esku hartu, harrapatutako matxinoek bere iritsieraren zain iraun zuten arren. Harrapatutakoek janaria, zamariak eta zalditeria-zaldiak agortu ondoren, kanibalismora jo zuten. Hori dela eta, Spendios, Autarito, Zarzas eta beste zazpi lagunekin Hamilkarraren kanpamentura joan ziren itun bat egitera. Hamilkarrek matxino guztiei jantzi bakar batekin askatasun osoz irteteko aukera eskaini zien, baina hamar pertsona atxilotzeko eskubideari eutsi zion. Matxinoen buruzagiek baldintzak onartu zituztenean, Hamilkarrek matxinoen ordezkaritza atxilotu zuen. Lidergorik gabe eta itunaz ez jabetuta, mertzenarioek traizioa zela uste zuten; libiarrak izan ziren lehenak Hamilkarren posizioak erasotzen. Matxinaturiko armada sarraskitua izan zen, gehienak elefanteak zapaldurik.\nAtzerapauso Tunisian.\nOndoren, Hamilkar Matoren armadari aurre egitera joan zen Tunisiara. Bere armada banatu zuen, Hanibalek soldaduen erdia hartu eta, Tunisen iparraldean kanpatu zuen bitartean, Hamilkarrek gaua egin zuen hegoaldean, horrela Matoren armada Tunisian itxi zuen. Hamilkarrek, Mato izutzeko, Spendios eta bahitutako beste matxinoak gurutziltzatu zituen Tunisetik kanpo, baina kontrakoa gertatu zen erretiratu behar zuelako; matxinoek Hanibalen armada diziplina laxo ikusita, ustekabean harrapatu eta garaitu egin zuten. Bizirik atera ziren punikoek ihes egin zuten, haien material guztia harrapatu zuten, baita Hanibal eta hogeita hamar senatari kartagotarr ere. Hamilkar iparraldera erretiratu zen Bagrades ibaiaren bokaletik gertu, Matok hartutako presoak Hamilkarrek matxinatutako buruzagientzat erabilitako gurutze berberetan gurutziltzatu zituen, gero Tunisetik irten eta hegoalderantz joan zen.\nUne horretan, kartagotar senatuak Hannon berrezarri zuen eta Hamilkarri agindua partekatzera behartu zuen. Jeneral punikoek Matoren armada jarraitu zuten eta maila txikiko hainbat garaipen izan zituzten. Indarrak bildu ondoren, bataila erabakigarri bat eman zuten Leptis Minor herritik gertu. Kartagotarrek armada matxinoa suntsitu zuten eta ondoren, Libiako hiriek Kartagori amore eman zioten. Utika eta Hippo Akra errenditu ez zirenez, Hannon eta Hamilkarrek setiatu egin zituzten, beren errendizioa baldintzapean jaso arte. K.a. 238ko neguan, mertzenarioen matxinada amaitu zen. Hannonek eta Hamilkarrek errepresaliak zabaldu zituzten matxinatuen aldeko numidiar tribuen aurka jeneralek Afrikan zehar lurralde kartagotarra hedatzen zuten bitartean. Kartago Sardinia berreskuratzeko espedizio bat antolatzen hasi zen, Hamilkar zuzendu zuena.\n\"Sardiniaren bortxaketa\".\nSardinian kokatutako mertzenario punikoak K.a. 239an matxinatu ziren, Boaster eta kartagotar guztiak setiatu zituzten gotorleku batean. Gotorlekua erori ondoren, defendatzaile guztiak exekutatu zituzten. Sardiniako lurralde puniko guztiak bereganatu zituzten. Kartagok Hannonen agindupean mertzenario indar bat bidali zuen uhartea berreskuratzeko K.a. 239an, baina talde hori ere matxinatu egin zen, eta Hannon eta ofizial kartagotarrak hil ondoren, Sardiniako matxinatuekin bat egin zuen. Matxinatuek Erromari Sardinia bereganatzeko eskatu zioten, baina latinoek muzin egin zioten proposamen horri. Kartagotarrek sardiniarrekin zuten eskuzabaltasunari esker, sardiniarrek mertzenarioak eraso eta kanporatu ahal izan zituzten K.a. 237an. Kanporatutako mertzenarioak Italian errefuxiatu ziren eta berriro Erromari Sardinia bereganatzeko eskatu zioten.\nErromak, krisialdian, ohore eta adeitasun egokiarekin tratatu zuen Kartago; preso puniko guztiak erreskaterik gabe askatu zituen, eta lurralde horiek erromatarren domeinurako eskuratu gabe, Utikan eta Sardinian basea zuten mertzenario errebeldeek eskatzen zizkioten arren. Hala ere, Sardinia eta Korsika bereganatu zituen, eta Kartago behartu zuen 1.200 talentu ordaintzera, hasieran uharteei buruzko erromatar erreklamazioaren aurka jarri zelako. Horrek, ziurrenik, kolpe latza eman zion Erromaren eta Kartagoren arteko bake iraunkorrerako edozein aukerari, Bigarren Gerra Punikoaren arrazoietako bat zena, baita Hamilkarren ondorengo jarduera militar eta politikoen motibazioa ere.\nPolitika punikoa.\nAlderdi aristokratikoa Kartagoko politikan nagusia zen K.a. 248tik. Hannon Handia haiekin lerrokatuta zegoen eta harreman baketsuak izan zituzten Erromarekin, baina ondorioa izan zen itsasoz haraindiko lurraldeak abandonatzea. Hamilkar agintean zebilen bitartean, Siziliako operazioak gutxitu ziren, itsas armada murriztu zen eta Hannon Handiak Afrikan egindako konkistak bultzatu ziren. Azkenean, hauek Lehen Gerra Punikoan Kartagoren azken porrotaren arrazoiak izan ziren. Aristokratek Mertzenarioen gerran agintean zeudenean, behin baino gehiagotan Hanonen posizioa Hamilkarrenaren gainetik jarri zuten.\nEuren aurkariek, ziurrenik, herriaren laguntza izan zuten, Egada uharteetako porrota gorabehera, gerran jarraitu nahi zutenak: merkataritza-klasea, haren interesak gerrak kaltetu zituenak eta baztertuta gera zitekeen atzerriko esku-hartzerik gabe; itsas armadaren hondamenak eta merkataritza etenak onartzen ez zituen jendeak; Hasdrubal Ederra liderraren jarraitzaileak; azkenean, Hamilkar, haserre zegoena Sizilia azkarregi entregatu zutelako, bera inoiz gaindituta izan gabe, alderdi honetaz fida zitekeen.\nUne horretako ez dago Kartagoko jarduera politikoaren agiririk. Lehengo Gerra Punikoan izandako porrotaren ondorioz, mertzenarioen tropen kudeaketa txarra zela-eta, eta, azkenean, Sardiniako arazoaren ondorioz, ahuldu egin zen aristokraten nagusitasun politikoa. Beren posizioa berreskuratzeko ahaleginean, errudun bat aurkitu zuten: Hamilkar Barka.\nHamilkar nagusia Kartagon.\nKartagotar aristokraziak Hamilkar Barkari leporatu zion Mertzenarioen gerra eragin izanaz, bere soldaduei, batez ere zeltei, promesa irrealak egin zizkielako Sizilian agintzen zuenean. Agian, hau K.a. 241. urtean gertatu zen, baina litekeena da K.a. 237. urtean izatea. Hamilkarrek jendearen artean izan zuen eraginari esker eta oposizioko alderdiaren bermeagatik saihestu zuen epaituta izatea. Gainera, Hamilkar Hasdrubal Ederrarekin (bere suhia izango zenarekin) aliatu zen Hannon Handiak zuzentzen zuen alderdi aristokratikoaren boterea mugatzeko, baita auzipetzeekiko immunitatea lortzeko ere. Hamilkarren fakzioak nahiko indarra lortu zuen, ia Kartagoko botere gorena, Hamilkarrek planak ezartzeko modukoa. Jeneral honen hasierako lehentasuna gerrako kalte-ordaina aldiro ordaintzea zen, beraz, erromatarrei aitzakiarik ez emateko kartagotar arazoetan esku hartzeko. Bigarrena izan zen Kartagoren prestakuntza estrategia ezartzea Erromarekin gerta zitekeen gatazkarako, edo Kartagori aukera ematea edozein erasoren aurrean bere burua defendatzeko.\nOperazioak Afrikako iparraldean.\nHamilkarrek Kartagoko Senatuaren baimena lortu zuen armada berri bat kontratatzeko eta trebatzeko; izan ere, berehalako helburua Afrikako Kartagoko domeinua ziurtatzea zen. Hannon Handiaren \"Bake-alderdia\"ren helburuarekin bat zetorrenez, seguruenik ez zen oposizio seriorik eskaini. Armadarako entrenamendua Numidiako zigor-eraso batzuekin lortu ondoren, Hamilkarren armada mendebalderantz joan zen, Herkulesen Zutabeetara. Hasdrubal Ederrak agindu zuen itsasertzera hornidurak eta elefanteak kostaldean zehar, armadaren erritmoari eutsiz.\nHamilkarrek, bere ardurapean eta kartagotarren gobernuaren baimenik gabe, armada Gadesera eraman zuen, Hispanian espedizio bat hasteko (K.a. 236), non inperio berri bat lortzea espero baitzuen, Sizilia eta Sardiniako galerak Kartagori konpentsatzeko. Iberiak, gainera, erromatarren aurkako etorkizuneko gatazken oinarri gisa balioko luke, Kartagotik interferentzia politikotik independenteak izateko, eta kanpainek Hamilkar Barkaren ospea hobetuko lukete. Hamilkarrek Kartagon izan zuen indargune politikoa nahiko izan zitekeen Kartagoko bere iberiar negozioaren aurkako oposizioa itotzeko, edo, agian, oposizio gogorra izan zuen, baina bere iberiar kanpainetako harrapakina erabili zuen eskuak libre izateko. Nolanahi ere, Hamilkarrek etenik gabe agindu zuen Iberian, bertan egon zen bitartean.\nBarzidak Iberian.\nHamilkarren armadak Gibraltarreko itsasartea gurutzatu zuen Iberiara mendebaldeko Afrikatik edo, Afrikako jarduerak egin ondoren eta Kartagora itzuli ostean, Afrikako kostaldean zehar Gadeseraino nabigatu zuen.Hasdrubal Ederra eta Hanibal (orduan bederatzi urteko umea) Hamilkarrekin zeuden; ez dago jakiterik nor zen Hamilkarraren jarraitzaileen burua Kartagon, Hamilkar eta Hasdrubal ez zeudenean. Kartagotik abiatu baino lehen, Hamilkarrek sakrifizioak egin zituen aldeko iragarpenak lortzeko eta Hanibalek zin egin zuen ez zela inoiz \"Erromaren Laguna\" izango eta \"erromatarren aurrean borondate onik ez duela inoiz erakutsiko\". Hainbat historialari modernok interpretatu dute Hanibalek Erromaren bizi osorako etsai izatearen zina, mendeku bihurtu zela, beste batzuek diote, ostera, interpretazio hori distortsio bat dela.\nEgoera politikoa Iberiar penintsulan.\nHamilkar ziurrenik Gadesen lehorreratu zen K.a. 237ko udan. Kartagok iraganean Iberian izandako lurraldearen kontrol zuzena gorabehera, garai horretan agintea galduta zuen batez ere, Hamilkar \"Iberiar kartagotarraren autoritatea berrezartzen ari zelako\". Feniziar koloniak Iberiar penintsulako hego-mendebaldeko kostalde atlantiko eta mediterraneoan zehar hedatuta zeuden, nolabaiteko kontrola izanik beren inguru hurbilenetan, baina merkataritza-harremanak besterik ez zituzten, zuzeneko kontrolik gabe Iberiako tribuen gainean. Tribu iberiarrak eta zeltiberiarrak ez zeuden lidergo bateratuaren menpean, haien artean gerretan baino, nahiz eta batzuek Greziako eta Kartagoko eragin kultural desberdinak xurgatu.\nAntzinako arerioak: punikoak eta fozeoak.\nKartagok ezin zuen ekidin Fozeako greziarrek Massalia ezartzea. K.a. 600. urtean sortutako aurkari hau Galian merkataritza kontrolatzera eta Katalunian koloniak landatzera iritsi zen, baita Mainken, Malagaren ondoan, hiru kolonia, Sukro bokalean, eta Alalia Korsikan ere. Greziar pirateriak behartu zuen Kartago etruskoekin elkartzera greziarrak Korsikatik kanporatzeko eta Iberiako Mainke kolonia suntsitzeko. Kristo aurreko 490. urterako, Massaliak Kartago garaitu zuen birritan, eta Iberiako Nau lurmuturraren muga adostu zuen, Kartagok Gibraltarreko itsasartea atzerriko itsasontzietarako itxi zuen bitartean. Massalia Erromarekin adiskidetu zen urteen poderioz, K.a. 237rako aliatu zuzena izanik, eta lotura hori eskualdeko botere politikaren faktore esanguratsu bat bihurtu zen.\nZilarrezko hornidura ziurtatuz.\nHamilkarren berehalako helburua Sierra Morenako urre eta zilar meategietarako sarbidea ziurtatzea zen, zuzeneko eta zeharkako kontrolaren bidez. Tartessos tribuekin negoziazioak arrakastaz amaitu zituzten, baina Hamilkarrek Turdetaniar edo Turdulo tribuaren etsaitasuna jasan zuen, Sevilla eta Kordoba modernoaren magaletik gertu zeudenak. Iberiarrek, tribu zeltiberiarren laguntza izan zuten, Istolatios eta bere anaia buruzagien agindupean zeudenak. Hamilkarrek konfederatuak garaitzean, buruzagiak eta haien hainbat soldadu hil zituen. Ondoren, preso anitz askatu eta etsaiaren 3.000 bere armadan sartu zituen. Turdetaniarrek amore eman bazuten ere, Hamilkarrek 50.000 armada indartsu bati aurre egin zion, Indortes izeneko buruzagi baten agindupean zegoena. Iberiar armadak ihes egin zuen bataila hasi aurretik. Hamilkarrek Indortes setiatu zuen eta errenditu ondoren, torturatu eta gurutziltzatu zuen, baina harrapatutako etsai soldaduetatik 10.000ri etxera joateko baimena eman zien.\nMeategien gaineko kontrola ziurtatuta, eta Guadalquivir eta Guadalete ibaien ibilbideak meategira sartzeko aukera eman zuenean, Gades zilarrezko txanponak egiten hasi zen K.a. 237. urtetik aurrera. Kartagotarrek meatze ustiapenen kontrola hartu eta teknologia berriak sartu zituzten agian produkzioa handitzeko. Hamilkarrek orain bere mertzenarioen armada ordaintzeko bitartekoak zituen eta, gainera, zilarrezko minerala Kartagora bidaltzeko gerraren kalte-ordaina erreparatzen laguntzeko. Hamilkar Iberiatik Hasdrubal Ederra bidali zuen armada batekin Afrikara, K.a. 236an, numidiarren matxinada zapaltzeko. Hasdrubalek matxinoak garaitu zituen, 8.000 hildako eta 2.000 preso hartuta Iberiara itzuli aurretik.\nK.a. 235-231 ekialdera zabalduz.\nHamilkarrek, Turdetania menderatu ondoren, ekialdera abiatu zen, Gadesetik Nau lurmuturrerantz. Iberiako tribuen erresistentzia gogorra ezagutu zuen, hauen artean bastetano baketsuena, bataila eskaini zutenak. Lau urteko etengabeko kanpainetan, horien xehetasunak ez dira ezagutzen, Hamilkarrek Gades eta Nao lurmuturraren arteko eremua menperatu zuen. Prozesuan, Hamilkarrek iberiar, afrikar, numidiar eta beste mertzenarioen armada profesionala sortu zuen Hasdrubal Ederrak heredatuko zuena eta Hanibalek, geroago, Alpeetan zehar hilezkortasunera zuzenduko zuena.\nK.a. 231. urterako, Hamilkar Barkak Iberiar lurralde irabaziak finkatu zituen eta Akra Leuke hiria sortu zuen K.a. 235. urtean, ustiategi punikoak zaintzeko eta, seguru asko, Massaliako kolonien eremua bereganatu zuen Sukro ibaiaren bokalean. Massalia kezkatuta, bere lurraldeetan aurrera nola egiten zuten ikusita, hedapen hori aipatu zieten erromatarrei, eta hauek gaia ikertzea erabaki zuten.\nErromak begirada bat ematen du.\nHamilkarrek Iberian kanpaina egiten zuen bitartean, Erroma Sardinian, Korsikan eta Ligurian korapilatu zen, bertakoek erresistentzia gogorra egiten baitzuten erromatar okupazioaren aurka.\nErromatar eremuetan agintean jarraitu eta zabaltzeko K.a. 236-231 bitartean kanpainak egin ziren. Erromak susmoa zuen Kartagok bertakoei laguntza emango ote zien, eta enbaxadak bidali zituen Kartagora K.a. 236, 235, 233 eta 230. urteetan estatu punikoa salatzeko eta mehatxatzeko. Ustezko pasarte horietatik ez zen ezer atera eta jakintsu batzuek haien benetakotasuna zalantzan jartzen dute. K.a. 231an, Erromako enbaxada batek Hamilkar bisitatu zuen Espainian, bere jarduerei buruz galdetzeko. Hamilkarrek erantzun zion gerrako kalte-ordaina pagatzeko adina harrapakin biltzeko lanean ari zela.Erromatarrak erretiratu ziren eta ez zituzten kartagotarrak molestatu Iberiar penintsulan K.a. 226ra arte.\nAzken kanpainak (K.a. 231-228).\nAkra Leuke ezarri ondoren, Hamilkar ipar-mendebaldera joaten hasi zen, baina, ez dago bere kanpainen erregistrorik. Hamilkarrek indarrak banatu zituen K.a. 228ko neguan, Hasdrubal Ederra kanpaina berezi batera bidali zuen, Hamilkarrek iberiar hiri bat setiatzen zuen bitartean, bere troparen zatirik handiena Akra Leukeko neguko egoitzetara bidali zuen. Hamilkar semeek, Hanibalek eta Hasdrubalek, laguntzen zuten.\nNeguan, K.a. 229-228 bitartean, Orison kaudilloak zuzendutako oretaniar matxinoen aurkako liskar batean, bere heriotza goiztiarra Helike inguruan gertatu zen. Helikeren kokapena gatazkatsua da. Tradizionalki, Elxekin (Alacant) identifikatu ohi da, baina Akra Leukeko Hamilkarren basetik gertu kokatuta egon beharko zenez, errefortzuak erraz ateratzeko, ezin da leku hori izan. Beste ustezko tokiak Elche de la Sierra (Albacete), eta Belchite (Zaragoza) izan litezke. Beste interpretazio moderno batzuek oretaniar hiri batean kokatzen dute.\nErromaren etsaia.\nErromak Kartagori eman zizkion termino arinenak Lehen Gerra Punikoaren ondoren, eta Erromak mertzenarioen gerran izandako adiskidetasunak bi potentzien arteko bakealdi luzea egiteko aukera plantea zezakeen, baina Sardinia bahitzeak edozein baketarako benetako aukera suntsitu zuen. Polibioren arabera, Bigarren Gerra Punikoaren arrazoiak honako hauek izan ziren:\nHorregatik eta Hanibalen zinagatik, historialari batzuek ondorioztatu dute Hamilkarren Mertzenarioen gerraren ondorengo jarduerak Erromarekiko gerra bat prestatzea izango zela, bere semeak oinordetzan hartu zuena. Beste batzuek, berriz, iradoki dute Hamilkarrek Italia inbaditzeko estrategia asmatu zuela, Alpeak zeharkatuz, baita Hanibalen borroka taktikak ere. Erreferentzia gurutzatuen erregistro punikoak izan gabe, hau suposizio hutsa baino ez da."}
{"id": "9575", "revid": "6950", "url": "https://eu.wikipedia.org/wiki?curid=9575", "title": "Zizeron", "text": "\"Artikulu hau politikari eta hizlariari buruzkoa da; beste esanahietarako, ikus \u00abMarko\u00bb\"\nMarko Tulio Zizeron () (K.a. 106ko urtarrilaren 3a - K.a. 43ko abenduaren 7a) politikari eta hizlari erromatarra izan zen. Latinezko hizlari handientzat jotzen da.\nFamilia Arpinumgoa zen, Mariorena bezala. Bizitza osoan bi familien arteko konparazioak jasan behar izan zituen Zizeronek. Mariorena aberatsagoa eta ospetsuagoa izanda, ez zituen konparazio horiek oso gustukoak.\nZizeron izena \"cicer\" hitzetik dator, zeinak latinez txitxirioa esan nahi duen. Plutarkoren arabera, Zizeronen arbasoren batek txitxirio baten moduko pikorra zeukan sudurraren puntan. Politikan sartu zenean ez zuen goitizena aldatu, hala eskatu bazioten ere.\nBizitza.\nLehen urteak.\nIkasle bikaina zen Zizeron, azkar baino azkarrago ikasten baitzuen dena. Erroma osoaren arreta erakarri zuen. Poesia zuen gogokoen. K.a. 89 eta 88an Ponpeio Estrabon eta Silaren alde borrokatu zuen Zizeronek.\nK.a. 75ean, Sizilian aritu zen kuestore. Abokatu apartekoa izan zen hor. Verres gobernari ohia auziperatu eta zigorrarazi zuen. Arrakasta hori gorabehera, patrizioa ez zenez, arazoak izan zituen kontsul izenda zezaten. Gainera, kontsul-arbasorik ez zeukan azken gizona (\"novus homo\" zeritzona) Mario iraultzailea izanak ez zion laguntzen Zizeroni.\nKontsul.\nHala eta guztiz ere, K.a. 63an, Zizeron kontsul izendatu zuten, azken 30 urteetako lehen \"novus homo\" bihurtuz.\nUrteko lorpen garrantzitsuena Katilinaren konspirazioa bertan behera uztea izan zen. Zizeronek aurkitu zuen Katilina patrizioak Erromatar Errepublika desegiteko asmoa zuela. Zizeronek \"senatus consultum ultimum\" (gerra-lege moduko bat) deklaratuta, Katilina eta haren jarraitzaileak hiritik egotzi zituen lau hitzaldi ospetsuei esker. Haietan, konspirazioaren nondik norakoa azaltzeaz gain, Estatuaren defentsan parte-hartze zuzena eskatu zien erromatarrei, okerrena gertatuz gero.\nKatilinak ihes egin zuen Etrurian Silaren beteranoen artean armada bat osatzeko, eta haren jarraitzaileak Erroman geratu ziren iraultza barnetik bultzatzeko. Senatari guztien aurrean, jarraitzaileak konspirazioa aitortzera behartu zituen Zizeronek, galiarrei bidalitako mezua atzeman ondoren. Senatariek zigor aproposena zein zen eztabaidatzeari ekin zioten. Gerra-legea indarrean, atxiloketek edo erbestealdiek ez ziruditen arazoa konponduko zutenik. Senatari gehienak heriotza zigorraren alde agertu ziren hasiera batean. Julio Zesarrek, berriz, aurrekari arriskutsuegia izanen zela adierazi zien, eta hain gogorra ez zen zigorraren alde jo zuen. Hala ere, Katon Minorren hitzaldiaren ostean heriotza-zigorra adostu zen. Zizeronek \"Pater Patriae\" titulua jaso zuen Estatuari egindako zerbitzuei esker.\nErbestea eta itzulera.\nK.a. 58an, epaiketarik gabe Erromako hiritarrei heriotza-zigorra eman zietenak erbesteratzeko legea onartu zuen Publio Klodio Pulkerrek. Zizeronek aldarrikatu zuen \"senatus consultum ultimum\"-ek inmunitatea ematen ziola. Gainera, hiritarren babesa eskatu zuen. Klodio Pulkerren jarraitzaileen beldur, Italiatik kanpo joan zen eta hitzaldiak idazteari ekin zion Zizeronek. Atiko lagunari bidalitako gutunetan, Senatuaren portaeraz kexu agertu zen Zizeron, beharrezko babesa ez eskaintzeagatik.\nErromara itzultzean, jendetzak harrera beroa eman zion, Demostenesi bezala. Hurrengo urteetan Milo populista bultzatu zuen Zizeronek Klodio Pulkerren aurka, zeinen jarraitzaileek terrorea zabaldu zuten Erromako kaleetan. Miloren gladiatoreek Klodio Pulker hil zuten orduan. Zizeronek Milo defendatu zuen, baina arrakastarik gabe. Halere, \"Pro Milone\" hitzaldia erretorikako maisulantzat jo ohi da. Horretan, Zizeronek argudiatzen zuen Milok ez zuela Klodio hiltzeko inolako arrazoirik. Milo erbesteratu egin zen Gerra Zibila arte.\nZesar eta Ponpeioren arteko borroka areagotu zenean, Ponpeioren alde jo zuen Zizeronek, nahiz eta Zesarren jomuga bihurtzea saihestu zuen. K.a. 49an, Zesarrek Italia inbaditu zuenean, Erromatik kanpo joan zen Zizeron, Zesarrek geratzeko eskatu bazion ere. Farsaliako guduan ponpeiotarrekin bat borrokatu zuen Zizeronek. Porrota gorabehera, Erromara itzuli zen. Varroni adierazi zion bezala, Zesarren diktadurapean ahalik eta gutxien ateratzen zen etxetik. Errepublikaren alde nahiago zuen ideiak idatzi Senatuan hitz egin baino. K.a. 45ean, haren alaba Tulia hil zen.\nMarko Antonioren aurka.\nZesarren hilketak ezustean harrapatu zuen Zizeron. Trebonio konspiratzaileari adierazi zion \"izugarrizko oturuntza horretarako gonbidapena jaso\" izana gustatu zitzaiokeela. Zizeron senatarien buruzagietako bat bilakatu zen, hiltzaileak aske uztearen aldekoa. Haien aurka, Marko Antonio eta zesartarrak zeuden, hiltzaileak gogor zigortzeko prest.\nZizeron eta Marko Antonioren harremana inoiz ona izan ez bazen ere, Zesarren hilketaren ondoren, elkarren etsai bihurtu ziren. Zizeronek Zesarren testamentua bere onerako erabiltzea eta askatasun zibilak suntsitzea leporatu zion Marko Antoniori. \"Philippicae\" izeneko hitzaldietan Marko Antonioren aurka egin zuen.\nOktaviano, Zesarren oinordekoa, Erromara itzuli zenean, Zizeronek Marko Antonioren kontra erabili zuen. Senatarien burua, Zizeron, ospearen gailurrean zegoen. Dezimo Bruto Galia Zisalpinako gobernariaren izendapena bultzatu zuen. Luzio Pisonen, Zesarren aitaginarrebaren, hitzaldia gorabehera, Marko Antonio Errepublikaren etsai izendatu zuten senatariek Zesarren hiltzaileak eraso zituenean.\nHala ere, Oktavianok eta Marko Antoniok, Lepidorekin batera, elkar hartu zuten, Zizeronen ezusterako. Bigarren Triunbiratua legalki osatu ostean, arerioen kontrako proskripzioak hasi zituzten. Zizeron eta Kinto, haren anaia, (Zesarren laguntzailea izan bazen ere) zerrenda beltz haietan agertu ziren. Marko Antoniok su eta gar bilatu zuen Zizeron. Haren \"villa\" batean atzeman zuten. K.a. 43ko abenduaren 7an hil zuten."}
{"id": "9576", "revid": "512", "url": "https://eu.wikipedia.org/wiki?curid=9576", "title": "Glenn Murcutt", "text": "Glenn Murcutt (Londres, 1936ko uztailaren 25a - ) arkitekto australiarra da.\nKlima eta paisaiarekin harmonian dauden eraikin ekologikoak egiten ditu, ekai \"bakunak\" erabiliz (metala, zura, beira, adreilua). Murcuttek funtzionalismo ekologiko deritzo.\nSydneyko promotore-eraikitzaile baten semea, umetatik egon zen eraikuntzari lotua aita zela medio. Murkuttek sakonki ezagutzen ditu txapazko eta zurezko nekazari hangarrak eta horien aurre-fabrikazio teknologia. 1956 - 1961 artean Arkitektura ikasi zuen eta 1969 urtean ireki zuen bere agentzia, laguntzailerik gabe lanean. Guztira 500 bat etxe berezi eraiki ditu, baita museoak eta kultura etxeak ere. Australiako arkitektorik ezagunena bihurtu da eta haren arkitektura paregabeak arkitekto generazio australiar oso bat inspiratu du .\n2002 urtean Pritzker Saria jaso zuen, haren karrera berezi eta etorkizun-sena duen arkitekturagatik.\nLan garrantzitsuak.\nOrain arte eraikitako lan guztiak Australian egin ditu."}
{"id": "9577", "revid": "1340", "url": "https://eu.wikipedia.org/wiki?curid=9577", "title": "Kbps", "text": ""}
{"id": "9578", "revid": "81007", "url": "https://eu.wikipedia.org/wiki?curid=9578", "title": "Bit-tasa", "text": ""}
{"id": "9579", "revid": "10891", "url": "https://eu.wikipedia.org/wiki?curid=9579", "title": "Kur\u00f3w", "text": "Kur\u00f3w Poloniako herri bat da. 2.800 biztanle ditu 11.3\u00a0km\u00b2-tan banatuta, 248 biz/km\u00b2-ko dentsitate batekin. Herriaren barnetik Kurowka ibaia igarotzen da.\nKurow, XII. mendetik existitzen da herri bezala, 1185. urtean izan zen sortua."}
{"id": "9581", "revid": "112707", "url": "https://eu.wikipedia.org/wiki?curid=9581", "title": "Arango harana", "text": "Aran harana (araneraz ofizialki \"Val d'Aran\", katalanez \"Vall d'Aran\") Kataluniako ipar-mendebaldeko eskualdea da, Pirinioetan eta Lleida probintzian dagoena. Okzitaniako lurraldea da.\n620.47 km\u00b2-ko eskualde honetan 10.175 lagun bizi ziren (2020) eta 9 udalerri daude. Biztanle dentsitatea 16,09 biz/km\u00b2-koa da. Hiriburua Vielha e Mijaran da (5.500 bat biztanle).\nGeografia.\nArango harana Okzitaniako Gaskoinian kokatu ohi da. Administrazio kontuetan, Okzitania ia osoa Frantzian sartu zuten bere garaian baina Arango harana Espainian sartu zuten.\nInguru naturala.\nPirinioen ekialdean dagoen haran honen lurraldearen heren bat 2.000 metrotik gora dago. Montlude (2.518 m), Comaloforno (3.033 m), Besiberri Nord (3.008 m), Tuc de Moli\u00e8res (3.010 m, eskualdeko mendirik altuena, baina iturri batzuen arabera Besiberri Nord horrek 3.018 metro omen ditu eta eskualdeko altuena da), Punta Alta (3.014 m), Feixan (2.955 m), Colomers (2.9333 m), Malh de Pois (2.883 m), Forcanada (2.883 m), Maub\u00e8rme (2.881 m), Tuc de Vaciv\u00e8r (2.644 m), Montcorbison (2.172 m) eta Montardo (2.833 m) mendirik altuenen artean ditugu.\nBestalde, Garona eta Noguera Pallaresa ibaiak eskualde honetan sortzen dira, Garona ibaiaren sorburua alboko haranean, Benasque-Ben\u00e1sen badago ere.\nHauek dira inguru honetan desagertzear dauden animalia espezieak: hartz arrea (\"Ursus arctos\"), eper zuria (\"Lagopus mutus\"), ahuntz kataluniarra, \"sargantana aranesa\" (\"Lacerta aranica\") eta ugatza (\"Gypa\u00ebtus barbatus\"). \nXX. mendean, Pirinioetako hartz-populazioak gainbehera handia izan zuen eta hartz arrea ia desagertu egin zen, baina Esloveniatik ekarri zituzten ale batzuk. 1973an 'espezie babestua' izendatu zuten haranean (Espainiako 2573/1973 Dekretua). 2004ko azaroan \"Cannelle\" emea hil zen Frantzian, bertako azken hartza. Orain dauden hartzak Esloveniatik ekarritakoak dira edo Esloveniakoen ondorengoak.\nMugakideak.\nIparraldetik Frantzia estatuan kokaturik dauden Gaskoiniako beste hiru eskualderekin du muga, hego-mendebaldetik Huescarekin (Aragoi), hegoaldetik Goi Ribagorza eskualde katalanarekin eta ekialdetik Pallars Sobir\u00e0rekin.\nUdalerriak.\nArango haranean 33 mendiko herri txikik osatzen dute, eta 9 udalerritan antolatuta daude.\nHerriak.\nArango eskualdea 6 \"ter\u00e7ons\" edo 6 eskualde txikiagotan banatzen da: Quatre L\u00f2cs, ipar-mendebaldean; Marcatosa, erdialdean, Puj\u00f2lo, ekialdean; Irissa, mendebaldean; Casti\u00e8ro, hego-ekialdean eta Aries e Gar\u00f2s hego-ekialdean.\nPolitika.\nKataluniako Generalitateak eskualde honetako Conselh Generau d'Aran izeneko gobernuari hainbat eskumen berezi laga dizkio.\nHizkuntzak.\nHizkuntza ofizialak aranera, katalana eta gaztelania dira. Gaur eguneko hizkuntzaren ikuspegitik, Aran harana Okzitaniako zati da.\nTeoria onartuen arabera, Val d\u00b4Aran izena euskaratik ei dator, \"Aran\" horrek zuzenean \"haran\" esan nahi baitu, hau da, tautotoponimoa da.\nXI. mendeko dokumentu batean, \"Agengo Santa Feren kantua\"n, Aran haraneko baskoiak aipatzen dira:\nBestalde, Val d\u00b4Aranen euskaratik azaldu daitezkeen zenbait toponimo mantendu dira.\nAranera okzitanieraren dialektoa da. Arango harana Okzitaniako lurralde bakarra da non okzitaniera ofiziala den. Okzitanieraren eremuan oso zabala den arren okzitanieraren Arango dialektoari bakarrik eman izan zaio estatus ofiziala. Arango okzitanieraren bertoko aldaera hizkuntza ofiziala da haran osoan, eta Espainiako Erresumako hizkuntza ofizialen zerrendan dago gaztelania, katalana, euskara eta galizieraarekin batera. (Okzitanierak ez du, oraingoz, hizkuntza ofizial estatusik Frantzian)."}
{"id": "9583", "revid": "431", "url": "https://eu.wikipedia.org/wiki?curid=9583", "title": "Val d\u00b4Aran", "text": ""}
{"id": "9584", "revid": "119347", "url": "https://eu.wikipedia.org/wiki?curid=9584", "title": "Aranera", "text": "Aranera okzitanieraren dialektoa den gaskoiaren aldaera bat da. Arango haranean (Katalunia) mintzatzen da. 2006ko abuztuaren 9tik \u2014lege bidez 2010ean egikaritua\u2014 Kataluniako autonomia erkidego osoan hizkuntza ofizial izaera du, katalana eta gaztelaniarekin batera, Kataluniako estatutu berrian hala jasota. 1984an aranera Arango haraneko hezkuntza sisteman erabiltzeko hizkuntza izendatu zen.\nArautzea.\nAranerak berezko idaztarauak ditu, eta gaskoiaren gainerako aldaeretatik bereizita dago, berezko dituen ezaugarriak kontuan hartzen dira idazteko garaian. Adibidez, emakumezkoentzako pluralak \"-es\" bukaera da (\"es hemnes araneses\", 'emakume arandarrak'), gizonentzako pluralen -\"i\" (\"es aranesi\") eta artikulu piriniotarrak (\"eth\", \"era\", \"es\").\nInguruko hizkuntzen eragina.\nAranerak inguruko hizkuntza ofizialen eragina jaso du historikoki (gaztelaniarena lehendabizi, katalanarena ondoren), eta egun gaskoitik bereizten dituen ezaugarriak ditu. Horrela, azken hamarkadetan neologismo \"hispaniar\" ugari gehitu zaizkio araneraren lexikoari. Esaterako, \"actuar\" (okzitanieraZko \"agir\"-en ordez), \"empresa\" (vs. \"entrepresa\"), \"foment\", \"impartir\", \"increment\" (vs. \"aumentacion\"), \"laborau\", \"matr\u00edcula\" (vs. \"inscripcion\"), \"oficina\" (vs. \"bur\u00e8u\"), etab.\nEkimenak.\n2019an Corsa per la lenga izeneko lasterketa aldarrikatzailearen 26. edizioa ospatu zuten, Korrikaren ereduari jarraituz. Hurrengo urtean, COVID-19 zela eta, bertan behera gelditu zen."}
{"id": "9586", "revid": "336", "url": "https://eu.wikipedia.org/wiki?curid=9586", "title": "Sejano", "text": "Luzio Elio Sejano () (Volsinii, Etruria, K.a. 20 - K. o. 31ko urriaren 18an) militar erromatarra izan zen, Tiberio enperadorearen laguna. Adiskidetasuna horri esker, garaiko erromatarrik beso luzekoena bihurtu zen.\nBere aita, Luzio Seio Estrabon, \"equite\" klasekoa, pretoriar prefektu izendatu zuten Augustoren garaian. Elio familiak semetzat hartuta, haien izena jaso zuen.\nSeiano ere pretoriar prefektu izendatu zuten Tiberioren igotzearekin batera. Handik boterea eskuratzen hasi zen. K. o. 23ko, Druso, Tiberioren semea, hil zenerako, Sejanok Senatuaren gaineko autoritatea bazeukan. Pretoriar Guardia osoa, lehen Erroman zehar sakabanaturik zegoena, Viminalgo Atearen ondoan bildu zuen.\nDrusoren alargunarekin, Livilarekin, ezkontzea lortu ez bazuen ere, Tiberioren erretiroak Sejanoren boterea handitu zen. Bere egoera politikoa indarturik, saiatu zen Germanikoren alarguna Agripina Zaharra eta semeak Neron eta Druso politikoki hiltzen. Seme gazteena, Gaio Kaligula, ordea, benetan saiatu zen hiltzen.\nK. o. 31an, \"equite\" jatorria bazuen ere, Tiberiorekin partekatu zuen kontsulatua. Ukiezina zelakoan, boterea bereganatzeko konspiratu zuen. Tiberiok konspirazioa aurkitutakoan Makro jarri zuen Sejanoren lekuan. Senatuak Sejano auziperatu eta hiltzera zigortu zuen. Gau horretan, Sejano itoarazi ondoren, gorpua kalean utzi zuten, non jendeak txikitu ahal izan zuen. Sejanoren hire seme-alabak ere hil zituzten. Haren lagun eta senitarteko askok ihes egin edo haien burua hil behar izan zuten."}
{"id": "9587", "revid": "1491", "url": "https://eu.wikipedia.org/wiki?curid=9587", "title": "Su Ta Gar", "text": "Su Ta Gar euskal musika talde bat da, heavy metal estilokoa. Aitor Gorosabel, Xabi Bastida, Asier Osoro eta Borxa Arrillaga musikariek sortu zuten 1987 aldera, Eibarren (Gipuzkoa); lau fundatzaile haietatik, Gorosabelek eta Bastidak jarraitzen dute. Dagoeneko, estudioko hamahiru disko kaleratu dituzte, eta zuzeneko kontzertuekin osaturiko bortz bideo. Su Ta Gar euskarazko heavy metal musikaren aitzindaritzat jotzen da.\nHistoria.\nGorosabel (ahotsa, gitarra), Bastida (gitarra), Osoro (baxua) eta Arrillaga (bateria) eibartarrek Ondarroako gaztetxean eman zuten lehenbiziko kontzertua, 1988ko abuztuaren 14an, eta lehen grabaketa euren kontura egin zuten 1989an. Maketa hark arrakasta handia izan zuen taberna nahiz lokaletan eta beraz, bigarren proiektu bati ekin zioten. Bigarren maketak Su Ta Garren lehen diskoa ateratzea ahalbidetu zuen. 1991an kaleratu zuten, \"Jaiotze basatia\" izenburuarekin eta bertan daude Su Ta Garren kanta ezagunetariko asko: \"Jo Ta Ke, Mari, Begira, Ez etsi, David eta Goliath, Zure atzetik, Zure aurrean makurtzen naiz\"... Disko hura Euskal Herrian ez ezik, Austrian, Suitzan eta Alemanian ere aurkeztu zuten.\n1992an, taldeak Esan Ozenki diskoetxea aukeratu zuen bigarren diskoa kaleratzeko. \"Hortzak Estuturik\" izenarekin 3. diskoan heavy-a, thrash eta metal estiloarekin nahasi zuten, bizkortasuna, gogortasuna eta aldi berean kantu melodikoak eginez. Lan honek taldea sendo ezagutarazi zuen Euskal Herrian zehar.\n1993an taldeak bira bat egin zuen Europan zehar, E.H Sukarrarekin batera. Biraren azken kontzertua Eibarren eman eta \"More Volumen Tour - Su Ta Gar Zuzenean\" izenarekin kaleratu zuten VHS formatodun bideoa.\nUrte honen irailean berriro estudioan sartu eta \"Munstro Hilak\" izeneko 3. lana kaleratu zuten. Disko horretan eboluzioa nabarmena da, erritmoak astunagoak dira, Metallica eta Pantera musika taldeen eraginak argi uzten eta nortasun indarra galdu gabe. Bitxikeria bezala esan behar da \"Hortzak Estuturik\" eta \"Munstro Hilak\" lanetan, nabaria dela Aitorren ahotsean aldaketa bat dagoela. Bere ahotsa orain grabeagoa da, lehen tinbrea agudoagoa zelarik.\n1995ean Borxak istripua larria eduki zuen taldea utzi behar izan zuen, behintzat agertokietan. Beraz, Galder \u2014Borxaren anaia gaztea\u2014 hasi zen bateria-jotzaile lanetan.\nHorrela 1996eko maiatzean \"Sentimenak Jarraituz\" izeneko 4.diskoa kaleratu zuten. Hamalau kantuko lan honekin batera, lehenengo aldiz, bideoklip bat aterako zuten, diskoari izena ematen dion abestiarekin. Bideoklipak hainbat sari jaso zituen. Musikaren aldetik, \"Sentimenak jarraituz\" nahiko disko zabala da Rock esparruan, non, bitxikeria gisa, \"Errepide hontan galdurik\" izeneko Ska abesti bat sartzen duen taldeak.\nLan hau Frantzia eta Espainia aldean aurkeztu ondoren, berriro bateria jole aldaketa egongo da. Orain Iban Zugarramurdik hartuko du baketen ardura. Bateri jole hau, Baldin Bada edota Maixa eta Ixiar taldeetan aritutakoa zen, besteak beste.\n1997ko iraila eta urria bitartean \"Agur jauna gizon txuriari\" 5.lana kaleratu zuten. Disko honetan thrash metal indartsu eta pisutsua jorratuko zuten gehienbat. Soinu geldoagoa lehenengo diskoekin konparaturik, eta Aitorren ahotsa garratzagoa eta urratuagoa agertzen da. Urte hartako azaroan \"Etsaiak\" taldearekin batera diskoa Kuban aurkeztu eta abenduan Euskal Herrian aurkeztu zuten.\n1998an taldeak Herri Mugimenduaren \"Abialdia\" ekitaldirako abestia egin zuen, \"Abian\" izenarekin.\n1999ko ekainean jarraitzaileek eskatuta beraien bi maketak berrargitaratu zituzten \"Su ta gar 1987-1989\" izenburupean Gaztelupeko Hotsak diskoetxearen eskutik. CDak kartoizko kutxa darama taldekideen argazki eta PCetarako egokitutako bideo batekin. Bideoa \"Jo ta ke\" abestiarena da.\nUrte bereko uztaila eta iraila bitartean estudioan sartu ziren disko berria grabatzeko asmoz. Azaroaren 8an Gor diskoetxearekin batera \"Homo_Sapiens?\" izeneko estudioko 6. lana atera zuten. Lan honetan lehenengo diskoetako freskotasuna berreskuratzen dute, neurri batean, thrash metalarekin nahastuta baina \"Agur Jauna gizon txuriari\" baino pixka bat azkarrago eta melodikoagoa.\n\"Homo_Sapiens?\" diskoak salmenta kopurua handituko zuen, eta askorentzat taldearen diskorik onenetariko bat da.\nZuzenean aurkezteko argi muntaia berezia erabili zuten, horregatik soilik Euskal Herrian aurkezpenak egingo zituzten. Beraien erakustaldia argitaratzeko asmoz, Iholdi Iparraldeko herrian, 2000ko apirilaren 1ean, bideoa grabatu eta \"Homo Sapiens Tour 2000\" izenarekin argitaratu zuten. Hau diskoetxe berberarekin atera zuten. Zinta honetan azken hiru diskoetako 14 kanta bilduko zituzten, gehigarri gisa maketako \"Basamortuetako zalduna\" kantua ere sartuko zutelarik.\n2000aren bukaeran eta 2001aren hasieran lau kontzertu grabatu ostean, zuzeneko disko bikoitza prestatu eta 2001eko apirilean atera zuten, \"Jo Ta Ke\" izenarekin. Oso disko arrakastatsua izan zen, eta toki askotan aurkeztu zuten, jendetza handia bilduta. Disko horretan aurreko sei diskoetako abesti batzuetatik aparte iparraldeko \"Gaur olerkiak, bihar presoak\" bilduman argitaratutako \"Eromena\" abestia ere sartu zuten, gainera, La Polla Recordsen \"No somos nada\" abestiaren bertsio bat ere, oroigarri gisa.\n\"Jo Ta Ke\" aurkezpen bira hasi bezain laster, Iban Zugarramurdik baketak utzi eta haren lekuan Galder Arrillaga sartu zen berriro taldean. Borxaren anaiak gaur arte dihardu taldean.\n2002an Su Ta Gar-ek \"Gaztea\" izeneko abestia argitaratu zuen LP gisa Euskal Herriko Gazte Mugimenduaren egoera zela eta.\nHainbat kontzertu egin ondoren, 2003ko apirilean \"Itsasoz beteriko mugetan\" 12 abestiko estudioko zazpigarren lana atera zuten. Lan honetan musika gogorra zein lasaiagoa egingo dute. \"Agur Jauna gizon txuriari\" eta \"Homo_sapiens?\" diskoko Thrash Metal doinua pixka bat leunduko dute, eta heavy klasikoa zein hard rock-a landuko dute, balada hunkigarri eta toke modernoekin.\nAipatzekoa da azken orduan sartu zuten \"Zu zara Egunkaria\" kantua, \"Euskaldunon Egunkaria\"-ren omenezkoa. Bossannova estiloan egin zuten, beren ohiko estilotik urrun. Hedabide horren itxiera salatzeko prestatu zuen Aitorrek, 1993ko ekitaldi baterako.\nAurkezpen kontzertu batzuk bertan behera gelditu ziren, Aitorren eztarriko ebakuntza bat zela kausa. Bestalde, Espainiako Terrorismoaren Biktimen Elkarteak, taldearen hitzetan terrorismoari apologia interpretatu zuen, eta kontzertu batzuen bertan behera geratzea lortu zuen.\n2004an Iker Trevi\u00f1o klip ekoizlearekin, \"Bizitzaren Borroka\" abestiaren inguruko bideoklipa grabatu zuten.\nDisko berria atera baino lehen hiru urte egon ziren emanaldiak eskaintzen. Nabarmentzekoa da 2005eko Gernikako Metalway jaialdian eman zutena, Saxon bezalako talde ezagunekin. Disko hori izango zen GOR diskoetxearekin argiratuko zuten azkena.\n2006ko apirilaren hasieran \"Jainko Hilen Uhartean\" izeneko zortzigarren estudioko lana atera zuten. Aldaketa nabarmena da oraindik aurrera diskoetxe propioa sortuko dutela, soilik beraien lanak argitaratzeko. Beraz, diskoa Jo Ta Ke Ekoizpenak izeneko diskoetxe berri batekin editatuta dago.\nHorrez gain, Juanma Bajo Ulloa zine zuzendari famatuarekin \"Itxaropen Hitza\" abestiaren inguruko bideoklip-a grabatu eta diskoan sartu zuten. Klip horrek hainbat sari jaso ditu. Diskoak 11 kanta ditu, non heavy klasikoa, thrash metal-a eta batzuetan nu metal kutsu bat bi abestietan tartekatzen dituzten. Azken lan honetan aspaldiko diskoetako (\"Homo_sapiens?\" esate baterako) baladen doinu akustikoa berreskuratzen dute bi kantuetan.\nJainko Hilen Uhartean leku askotan aurkeztu zuten; aspaldiko partez Ingalaterrara ere joan ziren. Oraindik taldearen kontrako kanpaina politikoak jarraitzen zuen, eta Madrilgo kontzertu bat bertan behera utzi zuten.\n2007ko apirilean \"Su Ta Gar zuzenean More Volumen Tour\" bideoa DVD formatuan berrargitaratu zuten, eta bira hartako argazki sorta gehi gazteleraz, frantsesez eta ingelesez egindako azpitituluak sartu zizkioten edizio berrian.\nUrte horren abenduan, Durangoko Azokari begira \"Une iraunkorrak\" DVDa atera zuten. Han, Jainko Hilen Uhartean birako hiru kontzertuen irudiekin osatutako 75 minutuko kontzertu bat bira, estudioko, zein azken bideoklip-aren grabaketako irudiekin osatuta dago.\nSu Ta Garrek 2007an 20 urte bete zituen musika munduan eta horrela ospatu zuten.\n2008 urtearen hasieran taldea sortu zenetik izandako baxu-jotzaile, Asier Osorok, taldea utzi eta Drindots erromeria taldean aritutako Igor Oiarbidek hartuko du bere lekua. Horrela Durangoko \"Plateruena\" antzokian grabaturiko \"Su Ta Gar 20 urte\" zuzeneko disko bikoitza kaleratu zuten.\n2012an, hainbat baxu jotzaileren aldaketekin estudioko 9. lana kaleratu zuten, \"Ametsak Pilatzen\". Disko hura \"Hortzak Estuturik\" diskoaren girorantz jota hasierako prologo instrumental batekin hasten da lehen kantua, doinu gogor eta melodikoak falta ezin direlarik.\nGaur egun euskal musikarentzat talde klasiko eta eredugarri bihurtu da Su Ta Gar. Euskaraz egindako rock gogorraren eta heavy metalaren aitzindariak dira. Haien pausoei jarraituz hainbat talde sortu dira, hala nola Latzen, Berri Txarrak, Eraso edota Idi Bihotz.\nIndar handiko taldea da, eta urteetan ibilbide luze eta zabala du. Aitor Gorosabel, taldeburua, abestiak egitez, ahotsa jartzeaz eta bakar saioez ere arduratzen da. "}
{"id": "9588", "revid": "336", "url": "https://eu.wikipedia.org/wiki?curid=9588", "title": "Sovietar Batasun", "text": ""}
{"id": "9589", "revid": "679", "url": "https://eu.wikipedia.org/wiki?curid=9589", "title": "Sutagar", "text": ""}
{"id": "9590", "revid": "58701", "url": "https://eu.wikipedia.org/wiki?curid=9590", "title": "Antonia Gaztea", "text": "Antonia Gaztea (; Atenas, K.a. 36ko urtarrilaren 31a - Erroma, K. o. 37ko iraila edo urria) Klaudio enperadorearen ama eta Kaligularen amona izan zen. Oktavia Gaztea (Augustoren arreba) eta Marko Antonioren alaba gazteena izan zen. Antoniaren bertute eta edertasunak Augustoren biloba kutunena bihurtu zuten. edo Gaztea goitizena jaso zuen Antonia Zaharraz, Neronen amonaz, bereizi ahal izateko.\nAtenasen jaio zen Antonia. Ez zuen aita inoiz ezagutu, K.a. 32an gurasoak dibortziatu zirelako eta K.a. 30ean, Kleopatrarekin batera bere buruaz beste egin zuelako Marko Antoniok. Antonia ama, osaba Augusto eta izeba Livia Drusilarekin hazi eta hezi zen.\nK.a. 16an, Druso jeneralarekin ezkondu zen. Druso Livia Drusilaren semea, Augustoren semeordea eta Tiberioren anaia izan zen. Seme-alaba franko izan arren, hiruk baino ez zuten haurtzaroa igaro: Germaniko jeneral ospetsua, Livila eta Klaudio enperadorea. Halaber, Antonia Kaligula eta Agripina Gaztearen amona izan zen, eta Neron enperadorearen berramona. Druso K.a. 9an hil zen Germanian borrokatzen ari zela. Augustok berriro ezkontzera bultzatu arren, Antonia alargun geratu zen.\nErroman hezi zituen seme-alabak Antoniak, Tiberioren zaindaritzapean. K. o. 19an, Germaniko hil zenean, Tiberiok eta Livia Drusilak hiletara joatea debekatu zioten. Livia Drusila hiltzean, K. o. 29an, Kaligula, Julia Drusila, Julia Livila eta Klaudia Antonia, bere berrilobak, hezitzeko ardura hartu zuen Antoniak.\nK.a. 31n, bere alaba Livilak eta Sejano prefektu pretoriarrak antolatutako konspirazioa Tiberiori ezagutarazi zion Antoniak. Sejano hil zuten Tiberioren aginduei jarraiki eta Livila Antoniaren esku utzi zuten. Kasio Dio historialariaren arabera, Antoniak Livila gela batean itxi zuen, gosez hil zen arte.\nGeratzen zitzaion seme bakarra Klaudio zen, baina etengabe mespretxatzen zuen haren gaixotasuna eta herrentasunarengatik. \"Naturak hasi baina amaitu ez zuen munstroa\" deitzen zion, edo \"nire Klaudio baino memeloagoa\" esaten zuen.\nKaligulak, enperadore bihurtutakoan, ohore asko eskaini zion. Baita titulua ere, baina Antoniak muzin egin zion. Kaligularen apetez eta suminduraz asperturik, bere buruaz beste egin zuen Antoniak.\nEnperadore izendatu ondoren, Klaudiok Augusta titulua eman zion amari. Haren urtebetetzea festa publikoa bihurtu zuen, non jokoak ospatzen ziren."}
{"id": "9591", "revid": "336", "url": "https://eu.wikipedia.org/wiki?curid=9591", "title": "Erradiolario", "text": "Erradiolarioak Actinopoda subphylumaren barnean sortzen dira eta protozoo planktonikoak dira. Erregistro fosilean dauden erradiolarioak Polycystinea klasekoak dira. Klase honen barruan bi azpiklase daude (De Weber \"et al\", 2001).\nLehenengoaren eskeletoak silize eta materia organikoa du, bigarren taldearenak eskeleto silizeo opaloduna dute.\nEskeletoak 50 eta 100 mikra artekoak dira. Gaur egun dauden erradiolarioak ugarienak Acantharea klasekoak dira, biana hauek ez idra erregistro fosilean kontserbatzen.\nHiru arrazoi hauen ondorioz oso erabiliak dira batez ere Mikropaleontologian, Paleontologia ebolutiboan, Paleozeanografian eta Bioestratigrafian.\nBiologia.\nErradiolarioen Biologia ez da oso ondo ezagutzen, zaila izaten da hauek laborategian bizirik mantentzen. Eskeletodun erradiolario gehienak bakarka bizi arren, badaude gutxi batzuk zentimetrotako koloniak eratzen dituztenak.\nBeraien zitoplasma zulatua daogen mintza proteiko baten bidez bi geruzatan banatzen da.\nSpumellarida askoren ektoplasman eskeletoaren morfologia, albeoloak edo burbuila itxurako fluidoak edo gas besikulaz izkutatuta egoten da. Mintza hau oso ugaria denean begi bistaz ikus daiteke eta era honetan urpekariengatik jasoak izaten dira.\nErradiolario hauetan eskeletoaren funtzioa gehienbat barnekoa izango da baina eskeletoa agerian dagoen kasuetan pentsatzen da bere funtzio hidrodinamikoa edo elikatzailea duela. Dena den dauden eskeleto morfologien aniztasuna dela eta funtzioak ugariak izan daitezke. Ektoplasman erradiolario batzuek alga sinbionteak dituzte.\nIndibiduo bati eskeletoa apurtzen zaionean berau konpontzeko gai da.\nUgalketa.\nUgalketa fisioaren bidez ematen da eta baliteke sexualki ere ugaltzea, baina azken puntu hau frogatzear dago. Fisioaren ostean amaren eskeletoarekin geratzen da alaba bat eta besteak eskeleto berria jariatu beharko du. Prozesuaren iraupena aste gutxi batzuetakoa da, baina badaude hilabeteko bizi zikloa duten espezieak.\nMorfologia.\nErradiolario mota asko daude, baina kontserbatzen direnak gehien bat honako hauek dira:\nSpumellaridoak espikulak eskeleto konplexuagoen protuberantziak dira. Barneko maskorrak edo maskor medularra eta kanpokoa edo maskor kortikala. Barrak bi maskorrak edo beste egiturak lotzeko erabiltzen dira. Arantza nagusiak barneko zutabe erradialen luzapenak dira eta barrei lotuta ez dauden arantzei \"arantza sekundarioak\" deritze.\nMaskorrak dituen poroek kokapen eta tamaina ezberdinak izan ahal dituzte. Barneko eta kanpoko maskorrek poro ezberdinak izan ditzakete. Spumellaridoen morfologia orokorra eliptikoa, diskoidal, esferikoa izan daiteke eta pro, arantza eta zutabe kokapenak erabiltzen dira taxonomian.\nNasselaridoek egiturarik sinpleena dute.\nSailkapena.\nAntzekotasuna dela eta oso zaila da sailkapen sistematiko bat egitea. Hala ere goian proposaturikoa da azken aldi honetan onartuena komunitate zientifikoan.\nEkologia.\nErradiolario mota trofiko ezberdinak daude ozeanoko gune ezberdinetan kokatzen direlako. Dieta ezberdinen artean Nanoherbiboroak, herbiboroak, bakterioboroak, orojaleak, sinbiotikoak eta detritikoak daude.\nUr sakonetan batez ere detritikoak eta bakterioboroak dira, dena den hauek produkzio handiko ozeanoetan ere daude. Sakonera baxuko ur epeletan sinbionteak, orojaleak eta belarjaleak duade. Azken hauek bakarrik ur zutabeko lehenengo 200 metrotan aurkitu ahal dira, hau da, zona fotikoan.\nLatitude altuetan diatomeak baino urriagoak dira. Urriak dira baita ere tintinidoak, peolaritak, foraminifero planktonikoak eta ptheropodoak ugariak diren lekuetan.\nBiogeografia.\nGaur egun 400 eta 500 espezie ezberdinen artean daude eta hauek itsaso guztietan zabalduak daude. Espezie hauetatik 200 bat sakonera urriko ur epeletan, 0 eta 200 metro artean bizi dira. Erregio zentro-tropikaletan 40-50 espezie inguru latitude altuko azaleko ur hotzetan bizi dira. 150-200 espezie 200 metro baino sakonera altuagoan bizi dira eta 40-50 espezie artean euribatiarrak dira.\nLatitude baxuko ur sakoneko espezie batzuk latitude altuetan sakonera handiagotan bizi dira. Erradiolarioak ur zutabean geruzatuak daude eta banaketa zoogeografiko guzti hauek ur masa zirkulazioen eta zirkulazio ozeanikoen menpe daude. Era honetan erradiolarioen muga zoogeografiko nagusiak korronte tropikal eta subtropikalen konbergentzia mugekin eta gune sakonean hauen osaerarekin bat datoz.\nUr epeleko espezie gehienak konbergentzia tropikalen artean dagoen gune ekuatorialean kokatzen dira eta ur hotzekoak konbergentzia subtopikalen eta poloen arteko guneetan. Gaur egun Polycystineoen sakonera baxuko 8 probintzia eta sakonera altuko 7 probintzia definitu dira."}
{"id": "9592", "revid": "58701", "url": "https://eu.wikipedia.org/wiki?curid=9592", "title": "Antonia Zaharra", "text": "Antonia Zaharra (; K.a. 39ko abuztu edo iraila - ) Marko Antonio eta Oktavia Gaztearen, Augustoren arrebaren, alaba izan zen. edo Zaharra goitizena jaso zuen bere ahizpa Antonia Gazteaz bereizi ahal izateko.\nAtenasen jaioa, Erroman hazi zen ama, Augusto eta Livia Drusilaren zaindaritzapean. Gutxi jakiten da Antoniaz. K.a. 25 inguruan, Luzio Domizio Enobarbo kontsularekin ezkondu zen. Haien seme-alabak Domizia Lepida Zaharra, Gneo Domizio Enobarbo eta Domizia Lepida Zaharra izan ziren. K. o. 25ean baino lehen hil zen Antonia Zaharra."}
{"id": "9593", "revid": "448", "url": "https://eu.wikipedia.org/wiki?curid=9593", "title": "Mikra", "text": ""}
{"id": "9594", "revid": "59723", "url": "https://eu.wikipedia.org/wiki?curid=9594", "title": "Ekuatore", "text": "Ekuatorea edozein planetaren inguruan dagoen alegiazko lerroa da, Poloetatik distantzia berera: azalera guztia Ipar Hemisferioa eta Hego Hemisferioaren artean banatzen du. Latitudea beti 0\u00ba da. Lurreko Ekuatorea 40.075,004 kilometro luze da.\nEkuador Hego Ameriketako estatuari Ekuatoretik datorkio izena (gaztelaniaz, \"Ecuador\"), bertan baitago.\nMozten dituen herrialdeak.\nLurrean honako herrialde hauek mozten ditu Ekuatoreak:"}
{"id": "9597", "revid": "336", "url": "https://eu.wikipedia.org/wiki?curid=9597", "title": "Vespasiano", "text": "Tito Flavio Vespasiano ( eta jatorriz ) (K. o. 9ko azaroaren 17a - K. o. 79ko ekainaren 23a) erromatar enperadorea izan zen, Flaviar leinuko lehena. Hurrengo bi enperadoreen (Tito eta Domiziano) aita izan zen. Boterea Lau enperadoretako urte iskanbilatsuan eskuratu zuen. Erreformengatik eta Judearen kontrako kanpainarengatik ezagutzen zaio Vespasianori.\nGazterik sartu zen gudarostean eta, Britainiako konkistan ospea irabazita, Afrikako prokontsul izendatu zuen Neronek. 67. urtean Judeara abiatu zen hebrearren matxinada bat zapaltzera eta Jerusalemgo hiriari setioa jarri zion Neron hil zela jakin zuenean. 69an ekialdeko gudarosteak enperadore izendatu zuen \"Poetovion\" (gaur egungo Ptuj, Eslovenia). 70. urtean gudarostea bere seme Titoren ardurapean utzi eta Erromara itzuli zen. Agintari zuhurra izan zen eta egonkortasun politikoa lortzen saiatu zen. Senatuak neurri bereziez baliatzeko aukera eman zion \"(Lex de imperio Vespasiani)\", eta, bere semea, Tito, kontsul eta ondorengo, izendatu zuen. Zerga berriak ordainarazi zituen eta, horrela, inperioko ekonomiaren hazkundea lortu zuen. Herri-lan asko eginarazi zuen (Erromako kapitolioa eta koliseoa) eta, probintzietako jendeari erromatar herritartasuna eman zionez, herritarrak alde izan zituen. Bestalde, muga inguruetako babesa sendotu eta lurraldeak kolonizatu zituen."}
{"id": "9598", "revid": "63274", "url": "https://eu.wikipedia.org/wiki?curid=9598", "title": "Flaviotar dinastia", "text": "Flaviotar dinastia Erromatar Inperioaren buruan egon zen 69tik (Lau enperadoretako urtea) 96 arte, non azken flaviotarra hil zuten.\nFlaviotar leinuko enperadoreen agintaldia motza izan bazen ere, haien erreformek luze iraun zuten, ospe handia lortuz. Izan ere Flavio abizena (\"nomen\") ohiko bihurtu zen geroztik.\nFlaviotar leinuko enperadoreak:"}
{"id": "9599", "revid": "336", "url": "https://eu.wikipedia.org/wiki?curid=9599", "title": "Julio-klaudiotar dinastia", "text": "Julio-Klaudiotar dinastia Erromako lehen bost enperadoreek. Dinastia hau, Augustok sortu zuen Julio Zesarren jarraitzaileen arteko gudu zibilean Marko Antonio lehiakidea garaitu eta ordura arteko Errepublika Erromatarraren botere osoarekin egitean. Enperadore hauek Inperioren buruan egon ziren K.a. 27tik K. o. 68 arte, non azken Julio-Klaudiarrak, Neronek, bere buruaz beste egin zuen. Dinastia honetan Juliar eta Klaudiar leinuek bat egin zuten ezkontza eta adopzioen bidez.\nHistoria.\nAugustok, Julio Zesarren oinordekoak, boterea hartu zuenean, hilzorian zegoen Errepublika berrezartzearen aitzakian egin zuen, Zesarren akatsak ekidin nahian monarkiaren aurkako sentimendua nagusi zen gizartean. Agintaldi luzearen ostean, K.o. 14. urtean hil zen, bere lekua Tiberio-ri utziz. Erreinualdia bere ahotan jarri izan diren hitz batzuekin laburtu izan da: \"adreiluz eginiko hiri bat aurkitu nuen eta marmolez egina utzi\". Hau hiltzean, Tiberio iritsi zen boterera, nahiz eta ez izan hilberriaren lehenengo aukera (gainontzekoak azkarregi hil baitziren). Tiberio, Augustoren mailan egotearen erronka ia ezinezkoaren lehen protagonista izan zen. Aurrekoaren konkista militarrak alde batera utzi eta kontrolpeko lurraldea sendotzen jardun zuen batez ere. Ez zen nabarmentzeko moduko agintaldia izan. K.o. 37. urtean hil zen eta Kaligulak ordeztu zuen boterean.\nFama txarreko agintaria izan zen Kaligula, iritsi zaizkigun garaiko testuen egileen artean behintzat. Fama honek, gugaino enperadorearen inguruko sinesgarritasun gutxiko istorio bitxiak ekarri dizkigu, bere zaldia kontsul bilakatu izanarena esaterako. Boterea hartu eta lau urtetara erail zuten bere soldaduek. K.o. 41. urtean soldadu hauek aukeratu zuten hil zutenaren oinordekoa: Klaudio. Ordura arte gutxietsia izan zen Klaudioren izendapenak Erromako hiritarrak harritu zituen. Erraz maneiatuko zutela uste zuten izendatu zutenek, baina itxuraz zituenak baino gaitasun handiagoak erakutsi zituen. Bere erreinualdiko mugarri esanguratsuenetakoa Britaniaren konkista izan zen.\nK.o. 54an, Klaudio hiltzean, Neron iritsi zen agintera gazte zelarik. Gizon maltzur gisa pasa da historiara geroko idazle erromatar batzuen kritikei esker, nahiz eta ziurrenik ez duten errealitatearekin eta bere agintearekin lotura askorik. Erroma erretzearen arduradura izatea leporatu zioten esaterako, ziurrenik Erroman ere ez zegoenean. 68an estatu-kolpe batek bere buruaz beste egitera behartu zuen, ia mende batez garaiko inperio handiena gobernatu zuen leinuari amaiera emanez. Heriotza honen ostean, berriz ere, guda zibila piztu zen inperioan.\nEnperadore julio-klaudiarrak.\nAipaturiko agintariak hurrenez hurren:"}
{"id": "9600", "revid": "105290", "url": "https://eu.wikipedia.org/wiki?curid=9600", "title": "Juliar leinua", "text": "Juliar leinua (latinez \"Iulii\" edo \"gens Iulia\") Antzineko erromatar familia ospetsua izan zen. Leiendaren arabera, Julo, Eneasen semea eta, ondorioz, Venus jainkosaren iloba, izan zen leinuko lehena. Julio Zesarren familia izanda, Erromako boteretsuena bihurtu zen Errepublikako azken urteetan eta Inperioko lehenengoetan. Orduan, Klaudiar leinuarekin bat eginda, Julio-Klaudiar leinua osatu zuten, erromatar enperadoreen lehen leinua hain zuzen ere.\nFamiliako kide nagusiak:"}
{"id": "9602", "revid": "336", "url": "https://eu.wikipedia.org/wiki?curid=9602", "title": "Radiolaria", "text": ""}
{"id": "9603", "revid": "9460500", "url": "https://eu.wikipedia.org/wiki?curid=9603", "title": "Mikel Laboa", "text": "Mikel Laboa Mantzizidor (Donostia, Gipuzkoa, 1934ko ekainaren 15a \u2013 Donostia, 2008ko abenduaren 1a) euskal abeslaria eta musikagilea izan zen. Zenbait adituren ustez XX. mendeko euskal abeslari esperimentatzaile, ezagun eta eraginkorrenetarikoa izan da, bere oihartzuna gure mugetatik kanpora ere zabaldu zuena. Bernardo Atxaga idazleak dio tradizioa eta abangoardia uztartu zituela, Gabriel Aresti, Jorge Oteiza, Eduardo Txillida edo Koldo Mitxelena egileen pare.\nHiru zutabek osatzen dute Mikel Laboaren kantagintza: kantu tradizionalen berreskuratzeak, poeta garaikideen hitzen musikatzeak eta \"lekeitioak\" deituriko kantuen esperimentazioak. Osagai horiekin, Laboa euskal musikagintzaren erreferentzia handienetakoa izan da 1960ko hamarkadatik hona: Ez Dok Amairu taldearen sortzaileetakoa eta euskal kantagintzaren berritzaile nagusietakoa izan da, eta euskal herritarren artean errespetu eta miresmen itzela du haren lanak.\nBere diskoen artean, 1974ko \"Bat-hiru\" da arrakastatsuena, jada eusko ereserki bihurtu diren kanta askorekin (bereziki, \"Txoria txori\"). Disko hura \u00abEuskal Herriko historian izan den diskorik hoberena\u00bb izendatu zuten \"Diario Vasco\" egunkariak eginiko bozketa batean.\nBizitza.\nHaurtzaroa eta nerabezaroa.\nDonostiako Parte Zaharrean \u2014San Joan kaleko 15ean\u2014 jaio zen, 1934ko ekainaren 15ean, musika maite zuen familia batean. Feliciano Laboa zuen aita, sortzez Pasai Donibanekoa, eta EAJko zinegotzi izana Donostiako Udalean. Gainera, fiskornioa jotzen zuen Donibaneko La Constancia bandan. Amak, berriz, Donibaneko abesbatzan kantatzen zuen. Ohikoa zen Mikel gaztearen etxean kantuz ibiltzea; euskal kanta zahar asko ikasi zituen etxe giroan.\nBaina Gerra Zibila hasi orduko familiak alde egin behar izan zuen: aitak, Udaleko zinegotzia zenak, Frantzia aldera jo zuen; amak eta zazpi seme-alabek, berriz, Lekeitio aldera, amak Gardata auzoan zuen baserrira, eta han bizi izan ziren aldi batean. Han bizi izan zuten Gernikako bonbardaketa, Laboak hiru urte zituela.\nGerra amaitu zenean, Donostiara itzuli zen familia osoa, eta Mikelek marianisten ikastetxe batean ikasi zuen. Han Jangoluke izeneko musika hirukotea osatu zuen. Gaztetan harmonikarekin saiatu zen Laboa, baina 16 urte zituenean gitarrarekin hasi zen. Urte haietan, Donostian ezagutu zuen neska gazte bat: Marisol Bastida. Inpresio handia utzi zion gazte hark, eta 1964an ezkondu ziren.\nUnibertsitateko ikasle denbora eta lehenengo kontzertuak.\nBatxilergoa amaituta, medikuntza ikastea erabaki zuen, eta horrek Donostiatik kanpo joatera behartu zuen. 1953/1954 ikasturtea Madrilen egin zuen. Handik Iru\u00f1era jo zuen, eta han berreskuratu zuen euskara. Iru\u00f1ean egin zuen bere lehen kontzertua ere, erdaraz: Gaiarre antzokian izan zen, elbarrien aldeko jaialdi batean. Laboak miresten zituen musikarien kantuak jo zituen: Georges Brassens, Atahualpa Yupanqui, Violeta Parra, The Beatles...\nGaixotasun larria izan ostean, Zaragozara joan zen ikasketekin segitzera. Han eman zuen lehendabiziko kantaldia euskaraz, 1962an, hango ikasle euskaldunentzat, eta bertan izan zuen Ipar Euskal Herriko kantagintzaren berri. Handik aurrera, herri-kantagintza ezinbesteko bihurtuko zen musikari gaztearen errepertorioan.\nZaragozatik Bartzelonara, Neuropsikiatria espezialitatea egitera. Katalunian Nova Can\u00e7\u00f3 eta Els Setze Jutges mugimenduekin egin zuen topo. Horietako askorekin harremana egin zuen, musikarako gero eta joera handiagoa zuen ikasleak. Bartzelonan sortu zuen lehen kanta, Gabriel Arestiren \"Apur dezagun katea\" poema musikatuz.\nEuskal Kantagintza Berria eta Ez Dok Amairu.\n1963an amaitu zituen medikuntzako ikasketak; hurrengo urteak Donostia eta Bartzelona artean eman zituen. Euskal Herriko egonaldietan, Katalunian ezagututako mugimenduen antzeko zerbait sortzeko ideia zerabilen. Ordurako kantuan hasiak ziren Benito Lertxundi eta Lourdes Iriondo, eta haiekin harremanetan jarri zen. Horiez gain, JosAnton Artze, Jose Angel Irigarai, Julen Lekuona, Xabier Lete, Jose Antonio Villar eta beste artista batzuekin hasi zen elkartzen Kursaaleko etxabean. Ez Dok Amairu izango zena mamitzen hasi ziren.\nBaina talde lanaz gainera, bakarkako ibilbideari ekin zion Mikel Laboak. Baionan grabaturiko bere lehen disko txikia eman zuen argitara: \"Azken\" (Goiztiri, 1964). Lau kantu ziren lan horretan: \"Amonatxo\", \"Bereterretxen kanthoria\", \"\"O Pello Pello\" eta \"Aurtxo txikia.\" Bi urte geroago, bigarren diskoa argitaratu zuen \u2014ordurako Ez Dok Amairu martxan zegoen\"\u2014, \"hura ere Baionan grabatua eta izenbururik gabea. Horretan ere lau kantu ziren, horietatik bi tradizionalak: \"Ursuako kanta\" eta\" Goizuetan. \"Beste biak Gabriel Arestiren poema musikatuak ziren\": Apur dezagun katea\"eta\" Egun da Santi Mami\u00f1a.\"\n1967an haur psikiatrian espezializatu zen. Handik aurrera Donostiako San Miguel patronatuko Haurrentzako Neuropsikiatria Unitatean mediku lanean ibili zen ia 20 urtez, eta kantagintzan aldi berean.\n1969an beste bi disko txiki iritsiko ziren, Urnietan Herri Gogoa diskoetxeak apailaturiko estudioan grabatuak. Batean, izenbururik gabekoan, (Herri Gogoa, 1969), bi herri kanta (\"Haika mutil\" eta \"Iturengo arotza\") eta bi olerki musikatu (Daniel Landarten \"Zure begiek\" eta JosAnton Artzeren \"Zilbor hesteak\"). Bigarren diskoarekin \u2014\"Bertolt Brecht-en lau poema\" (Goiztiri, 1969)\u2014, arazo handiak izan zituen, Irigaraik euskaratutako Bertolt Brechten lau olerkiz osatuta baitzen diskoa. Zentsurak ez zuen onartu, eta Ipar Euskal Herrian argitaratu behar izan zuen.\nUrte hartan bertan, Ez Dok Amairu taldearekin \"Baga-Biga-Higa\" sentikaria prestatu zuen. Manuel Lekuonak \"Literatura oral vasca\" liburuan jasotako bi poema onomatopeiko oinarri hartuta, kantu esperimentala sortu zuen donostiar musikariak: \"lekeitio\" izena eman zion. Zehazki, \"Lekeitio 2\" zen, horren aurretik sekula grabatu gabeko beste \"lekeitio\" bat izan zelako. Horrela, 1969 urrun hartan, finkatuta gelditu ziren Mikel Laboaren musikaren hiru zutabe nagusiak. Lehenik, herri kantuak: handik eta hemendik bildutako kantu tradizionalak moldatu izan ditu Laboak. Bigarrenik, poeta garaikideen olerkien musikatzea: euskal poeta askoren testuak erabili izan ditu, baina bereziki Bernardo Atxaga, Joseba Sarrionandia, Xabier Lete eta JosAnton Artzerenak. Eta, azkenik, kantu esperimentalen bidea: lekeitioek osatzen duten bide propio eta imitaezina. Onomatopeiak, errepikapenak eta soinu sailkaezinak erabiliz, estilo berezia lortu du, abangoardia guztien aurretik, moda guztien gainetik.\n1970eko hamarkada: kantaldien loraldia.\n1970eko hamarkadan kantaldien loraldia gertatu zen, eta kontzertu asko eman zituen Laboak. Ez Dok Amairu 1972an desegin zen. Orduan, Laboak eta Artze anaiek \"Ikimilikiliklik\" ikuskaria prestatu zuten, non poemak, kantuak, diapositibak eta marrazkiak tartekatzen ziren. Marrazkiak Jose Luis Zumetarenak ziren. Izan ere, Laboarekin harreman estua izan du gipuzkoar margolariak: harenak dira musikariaren diskoetako azalak, bai eta afixa asko ere. 1974an disko txikietan emandako kantuak bildu nahi izan zituen Laboak; emaitza \"Bat-Hiru\" disko bikoitza (Herri Gogoa, 1974) izan zen. Lan horretatik kanpo gelditu ziren Brechten poema euskaratuak, zentsuratuta segitzen baitzuten. Diskoan Laboaren hiru zutabe nagusiak agertzen ziren: herri kantuak, olerkarien gaineko abestiak eta lekeitioak. Azken horietan, sinbolismo handiko doinua zegoen diskoan, \"Gernika (Lekeitio 4)\", bonbardaketaren musikatze hunkigarria. Horrez gain, \"Txoriak txori\" bere abestirik ezagunenetakoa grabatu zuen, JosAnton Artzeren poema baten gainean.\nEsan bezala, 1970eko hamarkadan kontzertu ugari eman zituen Laboak, 1978ra arte \"Ikimilikiliklik\" ikuskariarekin tartekatuta. 1977an, Lluis Llachekin emandako kontzertu batean, \"Komunikazio-inkomunikazioa\" lekeitioa estreinatu zuen taula gainean, 25 minutuko antzezpen guztiz apurtzailea. Urte berean Kilometroak jaian parte hartu zuen.\nEuskal Herrian ez ezik, atzerrian ere egin zituen emanaldiak Laboak: Madril, Londres, Bartzelona, Paris... 1970eko hamarkadaren amaieran, Espainiako Ariola diskoetxeak kontratua eskaini zion.\n1978-1984: etenaldia.\n1978. urtean Laboa nekatuta sentitu zen, eta, garai hartako beste abeslari askoren moduan, jendaurreko kantaldietan etenaldia egitea erabaki zuen. 1984 arte iraun zuen atsedenaldiak, eta tarte horretan \"Lau-Bost\" disko bikoitza (Xoxoa, 1980) argitaratu zuen. Ohi zuenez, herri kantak daude (\"Xoxo beltza\", \"Kantuz\"), poeta garaikideen hitzak (Xabier Leteren \"Izarren hautsa\" ezaguna edo zentsura atzean utzitako Bertolt Brechten \"Liluraren kontra\") eta, jakina, lekeitioak (\"Komunikazio-inkomunikazioa\", \"Dialektikaren laudorioa\", \"Orreaga\").\nAgertokietara eta diskogintzara itzultzea.\n1984an itzuli zen agertokietara, Donibane Garazin eman zuen kontzertu batean. Dena den, osasun arazoak zituen berriro, eta medikuek atseden hartzeko gomendatu zioten behin eta berriz. Handik aurrera, bakanagoak izango ziren haren emanaldiak. Urte hartan bertan, elkarlan emankorra hasi zuen bere ibilbidean garrantzi handia izango zuen musikari batekin: I\u00f1aki Salvadorrekin, alegia. Jazz munduan trebatuta zegoen Salvador, eta aurrerantzean estilo horretara hurbilduko zen Laboaren musika, kantuak pianoarekin eta bestelako musika tresnekin jantzita.\nHorren lekuko da hurrengo diskoa, \"6\" (Elkar, 1985). Estilo irekiera nabarmena (\"Lizardi')\" eta instrumentazio aberatsagoa \"(Negu hurbilak) \"ditu diskoak. \"Sorterriko koblak\" kantuarekin Joseba Sarrionandiarekin harreman berezia hasiko zuen. Horrez gain, zazpigarrenlekeitioa grabatu zuen:\" Itsasoa eta lehorra.\"\nHaiz zuzen ere, hurrengo diskoa lekeitioen bilduma izan zen, \"Lekeitioak\" (Elkar, 1988). \"Baga Biga Higa\" eta \"Itsasoa eta lehorra\" izan ezik, berriro grabatu zituen ordu arteko lekeitio guztiak. Halaber, bi kantu berri zeuden: I\u00f1aki Salvadorrek pianoan moldatutako \"Haika mutil\", eta Joseba Tapiak grabatutako I\u00f1aki Malbadiren \"Albiztur\" izeneko fandangoa, \"Trikitixa\" izenpean. Hurrengo bi diskoetan \u2014\"12\" (Elkar, 1989) eta \"14\" (Elkar, 1994)\u2014, \"6\" lanean irekitako ildotik segituko zuen. Testuetan Sarrionandia (\"Hegazti errariak\"; \"Oroitzen zaitudanean, ama\"; \"Gure oroitzapenak\"...) eta Atxaga (\"Antzinako bihotz\"...) ziren nagusi. Eta lekeitioen sorkuntzak ez zuen etenik: Cherokee, eta Camar\u00f3nen eta John Cageren omenezko \"Mugak\".\n\"Gero bat gaurdanik\" abestia Ruper Ordorikarekin eta Igor Elortzaren hitzekin grabatu zuen 2003ko Korrikarako.\nAzken diskoa eta azken kontzertua.\nOsasun arazoen ondorioz, hurrengo diskoaren grabazioa eta argitalpena asko atzeratu zen. \"Xoriek 17\" (Elkar, 2005) Laboaren estudioko azken diskoa izan zen. Hor, James Joyce, Billie Holiday, Jacques Brel, Atahualpa Yupanqui eta Jesus Artze omendu zituen abesti banarekin; herri kantu batzuk berriro grabatu zituen (\"Xoxo beltza\"); eta Lisab\u00f6 rock taldearekin \"Orduan\" kantu apurtzailea egin zuen. Gainera, Ruper Ordorika eta Xabier Montoia izan zituen ahotsetan laguntzaile \"Langile baten galderak liburu baten aurrean\" kantuan, beste zenbait kolaboratzaileren artean.\n2006ko uztailaren 11n aritu zen azken aldiz jendaurrean kantari, Zurriola hondartzan. Donostiako Udalak bakearen alde antolatutako kontzertu hartan, Bob Dylanek ere parte hartu zuen.\nAzkenik, gaixotasun luze baten ostean, 2008ko abenduaren 1ean zendu zen, 74 urte zituela, Gipuzkoako Poliklinikan. Gipuzkoako Foru Aldundiak Gipuzkoako Urrezko Domina eman behar zion urte berean, 2008ko abenduaren 23an jaso behar baitzuen. Donostiako udalak, berriz, hiriko urrezko domina eman zion.\nOihartzuna eta oroimena.\nLaboa 1960ko hamarkadan sortu zen kantagintza berriaren eta pop-rocketik edan duen belaunaldiaren arteko zubia izan da. Gazte talde askok miretsi dute Laboaren musika, eta erreferente handia da belaunaldi berrientzat. Horren lekuko da rock taldeekin izan duen harreman berezia. Kortatu taldearen \"Kolpez kolpe\" diskoan \"Ehun ginen\" abestian kantatu zuen 1988an; eta 1990. urtean, Laboaren kantuen bertsioez osaturik, \"Txerokee\" (IZ-Seaska-Elkar, 1990) diskoa grabatu zuten rock talde batzuek (Su ta Gar, Negu Gorriak, Delirium Tremens (musika taldea), M-ak, BAP!!...).\nOmenaldi kutsuko beste lan batzuk ere izan dira. I\u00f1aki Salvadorrek \"Zilbor hestea\" disko instrumentala (Elkar, 1992) osatu zuen Laboaren kantuekin, eta Tanttaka antzerki taldeak izen bereko antzezlana osatu zuen dantza eta musika uztarturik. Beste maila batean, 1995. urtean Euskal Herri osoa zeharkatu zuen bederatzigarren Korrikak Laboa omendu zuen, eta horren harira \"Mikel Laboa\" liburua argitaratu zuen AEK-k. Bestetik, Julio Medem zinemagileak Laboaren doinuak baliatu zituen \"Euskal Pilota. Larrua harriaren kontra\" filmerako.\n2013ko martxoan, EHUk Mikel Laboa katedra sortu zuen, sortzailearen inguruko ikerketa eta sormen lan bultzatzeko xedez. 2014ko uztailean, ikuskizun bat prestatu zuen Dantzaz konpainiak Lekeitioko hondartzan, Laboaren omenez eta 'Itsaslaboa: txoriak, zoroen itsasoa' izenaz. 2018ko abenduaren 2an, Donostiako Antiguako plaza bat haren izenean berrizendatu zen.\nLanak.\nLaboaren lanetan, bada bitxikeria bat: disko guztiak zenbakituta daude, batetik hamazazpiraino, baina hamahirurik gabe, Ez Dok Amairu taldearen omenez.\nLaboaren abestien artean, \"Txoria txori\" da munduan ezagunena: Joan Baez abeslariak euskaraz kantatu zuen, eta Donostiako Orfeoiak Euskal Herriko Gazte Orkestrarekin ere abestu du.\nJulio Medem donostiarraren \"Euskal Pilota. Larrua harriaren kontra\" dokumentaleko soinu banda ere Mikel Laboarena da.\nOroimena.\nMIkel Laboa Unibertsitateko katedra.\nMikel Laboa Katedra Euskal Herriko Unibertsitatearen eta Gipuzkoako Foru Aldundiaren arteko hitzarmenaren bidez eratu zen 2014an, euskal artea eta folkloreari buruzko ikerkuntza eta arte-sormena bultzatzeko, Mikel Laboaren lanaren alde ugariak abiaburutzat harturik. Katedraren jarduera-egitasmoak arreta berezia eskaintzen die musika, dantza eta bertsolaritzari. Jone M. Hern\u00e1ndez Garc\u00eda zen Katedraren zuzendaria 2022an eta hiru ziren laguntzaile iraunkorrak: Pio Perez, Juan Kruz Igerabide, eta Gidor Bilbao."}
{"id": "9605", "revid": "896", "url": "https://eu.wikipedia.org/wiki?curid=9605", "title": "Artropoda", "text": ""}
{"id": "9606", "revid": "448", "url": "https://eu.wikipedia.org/wiki?curid=9606", "title": "Klaudiar leinua", "text": "Klaudiar leinua Antzinako Erromako familia boteretsuen artean zaharrenetakoa izan zen. Mendeetan zehar, klaudiarrek Erromako kargu garrantzitsuenetan izan ziren, Errepublikaren eta Inperioaren buru.\nKondairak dioenez, leinuko lehena Atio Klauso izan zen, Erromarekin bakea sustatu zuen sabiniar bat. Hori zela eta, jatorrizko hiria, Regilus, utzi behar izan zuen. Erromatarrek Atio Klauso eta haren senitarteko eta jarraitzaile guztiak onartu zituzten. Apio Klaudio Sabino (latinez ahozkatzen zen bezala) izena emanda, senatari izendatu zuten.\nKlaudiar leinuko adarrak.\nHiru adar nagusitan banatu zen familia hau Errepublikaren bukaerako. Neron \"cognomen\" edo goitizena zeukatenak, zeinek Tiberio \"pr\u00e6nomen\" hobesten zuten, Berant Errepublikaren garaian senatari ospetsuak izan ziren. Juliar leinuarekin bat egin zuten Tiberio (Tiberio Klaudio Neronen semea) Augustok semetzat hartu zuenean.\nKlaudio \"cognomen\" zutenek, zeinek Gaio eta Marko izenak hobesten zituzten, K.a. 51 eta K.a. 49 artean hiru kontsul jarraian izan zituzten. Gaio Klaudio Martzelo (K.a. 49an kontsula izandakoa) Oktavia Augustoren arrebarekin ezkondu zen. Haien semea Julia Augustoren alabarekin ezkondu zen.\nKlaudio Pulker \"cognomen\" zutenek, zeinek Apio eta Publio izena hobesten zituzten, oso paper garrantzitsua ere jokatu zuten Berant Errepublikan. Arrazoi politikoengatik, plebeio batek leinu honetako bat semetzat hartu zuenean, Publio Klodio Pulker era jaso zuen adar honen izenak. Izan ere, Klodio zen izen honen ahoskera arrunta.\nKlaudiar nagusiak.\nOharra: K.a. 51ko eta 49ko kontsula anaiak ziren, eta K.a. 50eko kontsularekiko"}
{"id": "9608", "revid": "254", "url": "https://eu.wikipedia.org/wiki?curid=9608", "title": "Heavy Metal", "text": ""}
{"id": "9609", "revid": "1545", "url": "https://eu.wikipedia.org/wiki?curid=9609", "title": "Heavy metal", "text": "Heavy metala (Metal pisutsua bezala itzulitako euskeraz) rock and rolletik sortua den musika mota bat da. Heavyaren berezitasunak, erritmoen abiadura eta bolumen altuak dira. Heavya hasi zuten talde nagusienak, Deep Purple, Led Zeppelin eta Black Sabbath izan ziren 70eko hamarkadan, haien hasierako kantak entzuterakoan rock and rollaren eta bluesaren eragina zutela nabari da.\nEzaugarriak.\nHeavy metalaren ezaugarri nabarmenenak gitarraren oinarritutako soinua, erritmo indartsuak eta estilo klasiko, blues edo sinfonikoak dira. Nolanahi ere, heavy metalaren azpigeneroek euren ezaugarri propioak dituzte, zein askotan jatorrizko eratik aldentzen baitiren.\n\"Allmusic.com\"en arabera, rock and rollaren hamaika eraren artean, heavy metala muturrekoena da bolumena, matxismoa eta eszenaratzeari dagokienez.\nInstrumentazioa.\nHeavy metal talde tipikoena bateriak, baxuak, erritmo-gitarrak, gitarra nagusiak eta abeslariak (instrumentu jotzailea edo ez) osatzen dute. Teklatua estilo batzuetan erabiltzen da, nahiz eta beste batzuetan aldatu egiten den. Gitarra da, berriz, heavy metalaren oinarria. Gitarraren distortsioa soinu \u201cheavy\u201d eta boteretsua ateratzeko erabiltzen da. Denboraren poderioz, gitarra-soloak ere heavy metalaren ezaugarria bihurtu dira. Halaber, teknologiak aurrera egin ahala, gitarraren soinua aldatzeko modu berriak sortu dira.\nHeavy metalaren abeslarien artean alde handia dago abilezia eta estiloaren aldetik. Badira opera modukoak, Judas Priesteko Rob Halford edo Iron Maidengo Bruce Dickinson bezalakoak, baita nahita zakartutako ahotsak ere, Mot\u00f6rheadeko Lemmy Kilmister edo White Zombieko Rob Zombie gisakoak. Azpigenero batzuek are ahots gogortuagoa erabiltzen dute, death metalak edo black metalak esaterako.\nZuzeneko soinuan, bolumenak berebiziko garrantzia dauka. Jimi Hendrixek eta The Whok (garai batean Guiness Liburuak munduko talderik ozenena izendatu zuen) egindako bideari eutsirik, hasieratik, heavy metal taldeek helmuga berriak bilatu zituzten bolumen arloan. Black Sabbatheko Toni Iommi zein The Whoko Pete Townshed gitarra-jotzaileek entzuteko ahalmenean galera nabarmenak pairatu behar izan dituzte zuzeneko emanaldietako bolumena dela eta.\nHizpideak.\nPop musikako adar askotan bezala, heavy metalen irudia oso garrantzitsua da. Albumeko azalek, janzkerek edota zuzeneko emanaldiek, musikarekin batera, taldearen nortasuna osatzen dute. Beti ere, musika da, kasu gehienetan, lehentasuna.\nRock historialariek bi eragin ikusten dituzte heavy metalaren hizpideetan. Alde batetik, Mendebaldeko pop musikak errealitatetik ihesa utzi dio metalari, fantasian oinarritutako letretan ikusten den bezala. Beste alde batetik, afrikar amerikarren bluesak bere errealitate gordinaren kutsua eman dio metalari, galera, depresioa edo bakardadea azpimarratzen baititu.\nHori dela eta, iluntasuna, gaizkia, botere edo apokalipsi gaiak bizitzako arazoak adierazteko bitartekoak dira. 1960ko hamarkadako \u201cpeace and love\u201d (bake eta maitasuna) filosofiaren aurrean, heavy metalaren kontrakulturak argia iluntasunez nahiz bukaera zoriontsuak errealitate gordinaz ordeztu ditu. Metalaren aldekoek iluntasun hori mezuaren mamia ez dela aldarrikatzen badute ere, kontrakoek bizitzako alde ezkorrak goraipatzen direla egozten diote metalari.\nHeavy metalaren hizpideak 1950eko, 1960ko eta 1970eko hamarkadetako pop musikarenak baino sakonagoak ohi dira, gerra, hondamendi nuklearra, ingurumenaren auziak edota politika zein erlijio propaganda baititu jomugan. Hala ere, ikuspegia sinpleegia jorratzen da askotan, heavy metalaren hiztegi poetikoak dikotomiak bultzatzen dituelako: argia iluntasunaren aurka, itxaropena etsipenaren aurka, ongia gaizkiaren aurka\u2026\nHistoria.\nHastapenak (1960ko eta 1970eko hamarkadak).\nAEBetako blues musikak oso ospe handia zeukan Britainia Handiko rockzaleengan. Rolling Stones eta Yardbirds gisako taldeek blues kanta klasikoen bertsio berriak egiten zituzten, erritmoa bizkortuz eta gitarra akustikoaren ordez elektrikoa erabiliz. Aldaketa paretsua burutu zuten rock lehen urteetan Elvis Presleyek eta.\nBizkortutako blues musika hori gitarra elektrikoak sortu zuen, eta soinu berri eta ozenaren bidez sustatzen zen. Blues-rockak bateria txikia eta xumea erabiltzen zuen bezala, bateria jole berriak indar gehiago eskatzen zuen instrumentu konplexuagoak jotzen hasi ziren. Izan ere, gitarra ozenagoaren gainetik jo behar izaten zuten. Abeslariek ere, arrazoi berengatik, teknika aldatu zuten, anplifikatzaileetan oinarrituz. Teknologiaren aurrerapenek ahalbidetzen zituzten holako aldaketak.\nHeavy metaltzat jotzen den lehen musika Ingalaterrako Birmingham aldean sortu zen. 1960ko hamarkadaren bukaeran, Led Zeppelin eta Black Sabbathen eskutik. Jimi Hendrixek eta AEBetako psikodelia rockak oso eragin handia izan zuten aitzindari haiengan.\nAitzindariak izan ziren blues rocka bizkortzeko orduan. Honela, AEBetako musika beltza nahiz Europako musika zuria uztartu zuten. Beste eragin handia The Who edo The Kinks talde britainiarrak izan ziren, rock musikan perkusio oldarkorragoa sortu baitzuten.\n1968ko bukaerako heavy-blues musika ohiko bilakatu zen. Hala ere, adituak ez datoz bat lehen heavy metal diskoa zein den esaterakoan: Jeff Beck Grouparen \"Truth\" edo The Yardbirdsen \"Think about it\" kanta dira aipatzen diren batzuk. Nolanahi ere, Led Zeppelinen izen bereko diskoaren plazaratzeak (1969an) genero berri baten jaiotza iragarri zion munduari.\nLehen heavy metal taldeak \u2013Led Zeppelin, Deep Purple, Uriah Heep, UFO eta Black Sabbath besteak beste- hard rock labelpean ezagutzen dira gaur egun, batez ere egungo heavy metalaren zaleen artean. Hala ere, kasu gehienetan, hard rock edo heavy metal kategoriek esanahi paretsua dute.\nHeavy metal klasikoa (1970etako bukaera eta 1980etako hasiera).\nGarai honetako heavy metalak eztabaida franko eragin du musika historialarien artean. Blue \u00d6yster Cult bezalako taldeek arrakasta dezente lortu zuten, eta Los Angelesko glam metalak popzale anitz bereganatu zuen. Hala ere, historialari batzuek talde horien garrantzia gutxietsi dute, eragin klasikoak goraipatzearren. Beste batzuek, 1970eko hamarkadetako bukaerako eragin anitzeko bategite emankorra azpimarratzen dute. Judas Priest eta Iron Maiden dira bategite horren emaitza nabarmenena. Zale batzuek, tartean heavy metal talde batzuen puntako kideek, uste dute estiloaren behin betiko ezaugarriak Judas Priesten hiru aurreko albumek eraiki zituztelako: \"Sad Wings of Destiny\" (1976), \"Sin After Sin\" (1977) eta \"Stained Class\" (1978).\nEddie Van Halenek Jimi Hendrixen gisako gitarra birtuosismoa ekarri zuen metalera 1978ko \u201cEruption\u201d kantan, generoko mugarria. Beste talde askok gitarra-soloak areagotu zituzten. Judas Priest eta Iron Maidenek gitarra leherketa hori heavy metal \u201cklasikoa\u201d bihurtu zuten, beti ere, Jimi Hendrix, Led Zeppelin, Deep Purple eta Black Sabbath \u201caitonen\u201d harira.\nKorronte nagusian (1980ko hamarkada).\n1980ko hamarkadako heavy metalaren azpigenero sonatuena, glam metala hain zuzen ere, Los Angelesen sortu zen. Glam metalaren lehen olatua M\u00f6tley Cr\u00fce, Ratt, WASP, Dokken eta Twisted Sister taldeek osatu zuten. Gitarra-soloak kanta gehienetan sartuta, Deep Purple, Black Sabbath edo Led Zeppelin eredutzat zituzten. Alice Cooper eta KISS taldeek zuzeneko emanaldietan zabaldutako ikuskizun txundigarriak baliatu zituzten M\u00f6tley Cr\u00fce eta W.A.S.P. moduko taldeek. Hala ere, glam metalaren emakumezko moduko irudiak (Poison edo Bon Jovi bezalakoak) banaketa eragin zuen zaleen artean\nGlam metal 1992 arte izan zen korronte nagusia, harik eta Nirvana eta grunge mugimendua lehen azalera igaro zen arte.\nUnderground korrontea (1980ko, 1990eko eta 2000ko hamarkadak).\nHeavy metalaren azpigenero andana garatu ziren 1980ko hamarkadan. Hard rocken sustraietatik mugituta, hardcore-punk musikan oinarritutako generoa sortu zen: Thrash metal. Haren soinua glam metalarena baino oldarkorragoa, ozenagoa eta bizkorragoa zen.\nGenero honen aitzindariak Anthrax, Megadeth, Metallica eta Slayer izan ziren; Testament, Exodus, Overkill eta Sepultura ere maila altuko thrash taldeak izan ziren. Metallica izan ezik (\"And Justice for All\" diskoa ederki saldu baitzen), salmenten eta hedebideen aldetik gainerakoak 1980ko hamarkadako musikaren korronte nagusitik at zeuden. Hurrengo hamarkadan thrash taldeen salmentek gora egin zuten, batez ere 4 aitzindarietakoek.\n1980etako hasieran, death metal (Possessed eta Death taldeak buruan) eta black metal (Mercyful Fate, Bathory eta Mayhem taldeekin) sortu ziren, haren hizpide pagano eta satanikoekin.\nPower metal 1980etako bukaeran zein 1990eko hamarkadan garatu zen, batez ere Europan. Death metal eta thrash metalaren norabide kontrakoa harturik, merkatuaren aurkako nortasunari eutsi zioten. Orokorrean, \u201cgarbi\u201d abesten da power metalean, death metalaren zakartutako ahotsaren oposizioan. AEBetako Manowar Europan eta Hego Amerikan bilakatu zen ospetsu, haren lirika vikingo eta paganoarekin.\nProgressive metal, Rush eta King Crinsom bezalako taldeen estilo progresibo nahiz heavy metalaren arteko nahasketa, entzutetsu bihurtu zen 1980ko hamarkadan Fates Warning, Queensryche eta Dream Theater taldeen eskutik. Glam metalaren garaian fama eta onarpen dezente gozatu zituzten.\nAlternative metal/nu metal (1990ko eta 2000ko hamarkadak).\nNirvana eta grunge beste talde batzuen sormenak metala musikaren korronte nagusiaren lehen postutik aldendu zuen.\nGrungek, edo, azken finean, alternative rockak eragindako eten honi esker, 1980ko hamarkadan underground moduan ibili ziren talde frankok korronte nagusiaren arreta bereganatu zuten. Batez ere alternative rock eta heavy metala nahasten zituzten taldeek, alternative-metalaren estiloan. Eskaintza zabala zen oso: grunge musikan oinarritutako Alice in Chains, goth-metalak eragindako Jane\u2019s Addiction, noise-rocka nahasten zuen White Zombie... Red Hot Chili Peppers taldeak alternative rock, punk, funk, hip hop eta metala nahastu zituen.\nAlternative-metalak arrakasta lortu ahala, generoko talde nagusiek \u2013Fear Factory, Helmet, Marilyn Manson, Rage Against the Machine edo Tool, besteak beste- rock talde olatu berri baten gainean eragin zuzena izan zuten. Talde horiek ez ziren alternative-rock eta heavy metalaren nahasmenik, nahasmen horren hurrengo urratsa baizik, nu metal izenpean ezaguna. Korn, Limp Bizkit eta Slipknot dira nabarmenenak. MTVri zein 1996an Ozzy Osbournek sortutako Ozzfest metal jaialdiari esker, genero honek korronte nagusian arrakasta are handiagoa erdietsi du. Linkin Parkek, esaterako, 35 miloi disko saldu ditu.\nGizartearen gaineko eragina.\nHerrialde askotan, heavy metalaren alde ozena eta gogorrak zaleen eta kritikoen arteko ika-mikak sortu ditu. Gizarte atzerakoietan batik bat, heavy metalak hedonismoa eta erlijioaren kontrako jarrerak sortzen dituela aldarrikatzen da. Jordanian, 2001ean Metallicaren lehenaldiko zein etorkizuneko album guztiak debekatu ziren.\nEuropako eta Ameriketako heavy metal zaleak 30 urte baino gutxiago dituzten mutil txuriak ohi dira, metalaren lirika fantastikoak, muturreko bolumenak eta erritmoak nahiz gizartearen kontrako portaerak erakartuta.\n1970eko eta 1980ko hamarkadetan, Black Sabbath, Iron Maiden, KISS, Mercyful Fate, Judas Priest, Led Zeppelin, M\u00f6tley Crue, Ozzy Osbourne edo WASP gisako taldeei satanismo leporatzen zieten kristau fundamentalistek. Garai horretan, legenda ospetsu batek zioen heavy metalaren albumek Deabrua gurtzeko mezu ezkutuak gordetzen zituztela.\nEz da hain ezaguna, halere, heavy metalaren musika-egitura konplexuen eragina abangoardiako musika klasikoko New Complexity musikaren gainean."}
{"id": "9612", "revid": "336", "url": "https://eu.wikipedia.org/wiki?curid=9612", "title": "Xake", "text": "Xakea bi jokalarirentzako mahai-jokoa edo kirola da. Jokoaren helburua da jokalari bakoitzak, zuriak eta beltzak deitzen zaiena, bere koloreko xake-piezen armada kontrolatuz, aurkariaren erregea hiltzea, xake mate deitzen dena. Batzuetan, nazioarteko xakea edo mendebaldeko xakea esaten zaio, lotutako beste joko batzuetatik bereizteko, hala nola \"xiangqi\"tik (txinatar xakea) eta \"shogi\"tik (japoniar xakea). Xakearen historia dokumentatua VII. mendean hasten da, gutxienez, Indian chaturanga izeneko jokoa agertu zenean. Xakearen arauak, gaur egun ezagutzen den bezala, XV. mendearen amaieran sortu ziren Europan, eta XIX. mendearen amaieran estandarizatu eta onartu ziren unibertsalki. Gaur egun, xakea munduko joko ezagunenetako bat da, milioika pertsonak mundu osoan egiten dutena.\nXakea estrategia abstraktuko jokoa da, eta ez dago ezkutuko informaziorik, ez zorizko elementurik. 64 laukiko taula batean jokatzen da, 8 x 8ko lauki-sare batean. Hasieran, jokalari bakoitzak hamasei pieza kontrolatzen ditu: errege bat, erregina bat, bi dorre, bi alfil, bi zaldi eta zortzi peoi. Zuriak mugitzen dira lehenik, eta ondoren beltzak. Partida irabazteko, aurkariaren erregeari xake matea egin behar da, hau da, ezinbestean harrapatuta geratu behar da. Partida berdinketan amaitzeko hainbat modu ere badaude.\nXake antolatua XIX. mendean sortu zen. Gaur egun, xake-txapelketak FIDEk (Nazioarteko Xake Federazioa) arautzen ditu nazioartean. Mundu osoan ezaguna den xakeko munduko lehen txapelduna, Wilhelm Steinitz, txapeldun izan zen 1886an; Ding Liren da gaur egungo munduko txapelduna. Xakearen hasieratik \"corpus\" teoriko izugarria garatu da. Xakeak, era berean, eragina izan du mendebaldeko kulturan eta artean, eta loturak ditu beste arlo batzuekin, hala nola matematikarekin, informatikarekin eta psikologiarekin.\nLehen informatikarien helburuetako bat xakean jokatuko zuen makina bat sortzea zen. 1997an, Garry Kasparov garaitu zuenean, Deep Blue partida batean munduko txapelduna irabazi zuen lehen ordenagailua bihurtu zen. Gaur egungo xake-motorrak giza jokalari onenak baino askoz indartsuagoak dira, eta eragin handia izan dute xakearen teoriaren garapenean; hala ere, xakea ez da ebatzitako jokoa.\nPiezak eta mugimenduak.\nEuskal Herriko xakelariek bi izendapen erabiltzen dituzte xake-piezak izendatzeko:\nEuskaltzaindiaren \"Hiztegi Batua\"n ez dago piezen izenik: horregatik, ez dago ofizialki onartutako izendapenik, izan ere Euskal Xake Federakuntzak berak ere ez baitu halakorik xedatu.\nHala ere, 1985ean Jon Esturo eta Maximo Aierbek argitaratutako Xake euskaraz idatzitako xakeari buruzko lehenengo liburuan lehenengo izendapena erabiltzen da. Geroago, \"ChessBase\" enpresa alemaniarraren Xake zakurtzarrari bideo-jokoa euskaratu zenean ere, FIDEk onartzen duen notazio aljebraikoa itzultzeko garaian lehenengo izendapen hori erabili zen.\nNolanahi ere, bigarren izendapena darabilten jokalariak aurkitzea oso arrunta da.\nErregea.\nErregea piezarik garrantzitsuena da, jokoa berau defendatzean datzalako. Nahi duen lekurantz mugi daiteke (ezker-eskuin, aurrera-atzera eta diagonalean), beti ere mugimendu bakoitzean lauki bat eginez. Gazteluarekin batera \"endroke\" izeneko mugimendua egin dezake: hor, erregea dorrearen beste aldean babesten den mugimendu bakar baten (\"endroke luzea\" eta \"endroke laburra\" daude, erregearen aldean edo damaren aldean egiten diren endrokeak bereizteko). Gazteluarekin batera egiten den jokaldia den arren, arauz erregearen jokalditzat jotzen da endrokea.\nDama edo anderea.\nDama edo Anderea da erregearen ostean piezarik garrantzitsuena, eta balio gehien daukana. Jokalari batzuek \"Xake erreginari\" edo \"Xake damari\" ere erabiltzen dute berau jateko arriskuan dagoenean.\nEdozein mugimendu egin dezake ezker-eskuin, aurrera-atzera eta diagonalean nahi dituen koadro guztiak mugituz jokaldi bakoitzean.\nGaztelua edo dorrea.\nGazteluak ezker-eskuin eta aurrera-atzera bakarrik mugi daitezke (ez-diagonalean) eta nahi haina lauki har ditzakete.\nAlfila edo gudaria.\nAlfilek gazteluek egin ezin dezaketena egin dezakete, hau da, diagonalean mugitu. Horren truke ezin dira ezker-eskuin ez aurrera-atzera mugitu. Egoera honek alfil bat beti lauki zurietan egotea eta beste bat beti beltzetan egotea dakar.\nZalduna edo zaldia.\nZaldunaren mugimenduaren definizioa hauxe da: hurbilen daukan laukira mugi daiteke, baldin eta lauki hori ez badago zaldunaren diagonal, errenkada edo zutabe berean. Hala ere, errazago ulertzen da L forma duen mugimendua egiten duela esaten bada. Hau da, bi lauki alde batera eta bat horrekiko elkarzut. Edozein norabidetan egin dezakete mugimendu hori eta beste piezekin konparatuta alde bat du: pieza baten gainetik salto egin dezake.\nPeoia edo oinezkoa.\nPeoiak banan-banan mugitzen dira (lehenengo mugimenduan ezik, kasu honetan bi lauki egin dezakete aurrera, beti ere biak libre badaude). Euren zutabea uzteko modu bakarra beste pieza bat harrapatzea da, diagonalean aurrerantz lauki bat mugituz egiten baitute. Zortzigarren lerroraino iritsiz gero dama edo erregina bihurtzen dira.\nErlojua.\nJokalariek txandaka mugitu behar dute eta txapelketetan denbora mugak jartzen dira. Jokalari bakoitzak erabiltzen duen denbora neurtzeko erloju bereziak erabiltzen dira.\nXake mate.\nJokoaren helburua \"xake mate\" egitea da. \"Xake mate\" egitean aurkariaren erregea ihes egin ezin duen egoeran jartzen da eta behin egoera horretara iritsiz gero, jokoa amaitu egiten da. Ezagutzen den xake materik laburrena honako hau da (Zoroaren matea):\nJokoaren faseak.\nXakean hiru fase berezitu ohi dira:\nFase bakoitzak estrategia eta trebetasun bereziak eskatzen dizkio jokalariari. Hori dela eta, gerta daiteke jokalari bat ondo moldatzea hasieran eta amaieran baina ez izatea oso iaioa joko ertainean. Hiru faseren arteko mugak ez dira zehatz-zehatzak.\nXake txapeldunak.\nMunduan hainbat lehiaketa burutzen dira xake txapelduna nor den erabakitzeko. Lehiaketa ofizialaz aurretik, egondako txapeldun ezberdinak zerrendatzen dira. 1993tik hona bi modalitate daude. Lehenengoa lehiaketa klasikoaren parekoa da. Bigarrena, FIDE lehiaketa, azkarragoa da eta horregatik, hainbat jokalariren ustez, ez da kalitate maila berekoa.\n2006ko irailaren 21etik urriaren 13ra jokatu zen Errusiako Elista hirian, Munduko Txapelketen \"bateratze\" txapelketa deitu zena. Veselin Topalov eta Vladimir Kramnik jokalarien arteko arazo eta salaketen ostean, Vladimir Kramnik errusiarra izan zen garaile azken desberdinketa partidan.\n2007an Mexikon jokatuko da berriz ere Munduko Txapelketa, aurrerako Argentinako San Luis hirian jokatu zen sistema bera erabilita. Aurretik, eta berriz ere Elistan, Txapelketa horretara sailkatzeko \"hautagaien txapelketak\" deritzonak jokatuko dira. Bertako 4 garaileek, aurretik sailkatuta dauden beste 4en aurka jokatuko dute Mexikon.\nHau da Munduko Txapelketetako txapeldunen zerrenda:\nEuskal xakea.\nEuskal xakeak ez du oso ibilbide oparoa egin oraindaino eta, gainera, ez du hedapen maila handiegirik lortu, beste zenbait jarduerekin alderatuz (kirolak, musika...) edo xakeak berak beste zenbait herrialdetan (Errusia...) izan duen garapenarekin parekatuz gero. Hala ere, azkenaldian hainbat xake-talde ari da jardunean Euskal Herri osoan. Maila ezberdineko txapelketa ofizialak eta bestelako lehiaketak antolatzen dira eta jokalari bikainik ere badugu, nola helduen hala gazteen artean ere.\nEuskadiko bakarkako txapelketa (1986-2002).\n1986-1987: Felix Izeta NM; 1987-1988: Mario G\u00f3mez NM; 1988-1989: Francisco Gallego NM; 1989-1990: Mario G\u00f3mez NM; 1990-1991: Felix Izeta NM; 1991-1992: Rafael Alvarez NM; 1992-1993: J.M. Iruzubieta1993-1994: Rafael Alvarez NM; 1994-1995: J.M. Iruzubieta; 1995-1996: J.M. Iruzubieta; 1996-1997: Mario G\u00f3mez NM; 1997-1998: Mario G\u00f3mez NM; 1998-1999: Unai Garbisu NM; 1999-2000: Rafael Alvarez NM: 2000-2001: Mario G\u00f3mez NM; 2001-2002: Felix Izeta MH\nEuskadiko taldekako txapelketa (1986-2002).\n1986-1987: Marlaxka (Hondarribia); 1987-1988: Marlaxka (Hondarribia); 1988-1989: Fomento Cultural (Orereta); 1989-1990: Marlaxka (Hondarribia); 1990-1991: Marlaxka (Hondarribia); 1991-1992: La Salle (Irun); 1992-1993: Pe\u00f1a Rey Ardid (Bilbo); 1993-1994: Marlaxka (Hondarribia); 1994-1995: Marlaxka (Hondarribia); 1995-1996: Pe\u00f1a Rey Ardid (Bilbo); 1996-1997: Fomento Cultural (Orereta); 1997-1998: La Salle (Irun); 1998-1999: Zuri-Baltza (Santutxu-Bilbo); 1999-2000: Pe\u00f1a Rey Ardid (Bilbo); 2000-2001: Gros (Donostia); 2001-2002: Gros (Donostia)"}
{"id": "9613", "revid": "90204", "url": "https://eu.wikipedia.org/wiki?curid=9613", "title": "Luzio Kornelio Zina", "text": "Luzio Kornelio Zina () politikari erromatarra izan zen, Korneliar leinukoa. K.a. 87tik 84 arte jarraian kontsula izan zen.\nIraultzarik egingo ez zuelako zina hautsiz, Zinak Silaren kontra jo zuen. Italiarren armada bat osatu zuen eta Mariorekin (Silaren etsaiarekin hain zuzen ere) aliatu zen. Erroma menderatutakoan, Silaren aldekoen aurka preskripzioak hasi zituzten mariotarrek. Mario berehala hil zen ordea. Zina, kontsula izanda, Silaren armadari aurre egin behar izan zion. Hala ere, soldaduak prestatzen ari zela, matxinada batean hil zuten Zina."}
{"id": "9615", "revid": "237", "url": "https://eu.wikipedia.org/wiki?curid=9615", "title": "Zina", "text": ""}
{"id": "9618", "revid": "105290", "url": "https://eu.wikipedia.org/wiki?curid=9618", "title": "Korneliar leinu", "text": "Korneliar leinua Antzinako Erromako familia garrantzitsuenetakoa izan zen. Eszipion, Dolabela, Sila eta Zina leinuko adar nagusiak izan ziren."}
{"id": "9619", "revid": "137486", "url": "https://eu.wikipedia.org/wiki?curid=9619", "title": "Big Bang", "text": "Big Bangaren teoria (literalki, \"Eztanda Handia\" edo \"Leherketa Handia\") Unibertsoaren jatorria, haren hasierako momentuak eta ondorengo eboluzioa azaltzeko egun erabiltzen den teoria kosmologiko nagusia da. Eredu horren arabera, Unibertsoa dentsitate eta tenperatura oso altua zuen egoera batetik hedatu zen. Teoriak azalpen ona ematen dio ikusten dugun hainbat fenomenori, hala nola elementu arin askoren ugaritasunari, hondoko mikrouhin erradiazioari, Hubbleren legeari eta Unibertso behagarriaren egiturari. Gaur egun ezagutzen ditugun fisikako legeak dentsitate oso altuko puntu horri aplikatzen badizkiogu, Big Bangarekin lotu ohi den singularitatea lortuko dugu. Fisikariek eztabaida handiak dituzte horren esanahiaren inguruan: izan daiteke Unibertsoa singularitate batekin jaio zela, edo gaur egun dugun ezagutza ez dela nahikoa Unibertsoak garai hartan zuen egitura azaltzeko.\nUnibertsoaren hedapenaren inguruan egin diren neurketek orain dela 13.800 milioi urte inguru ezarri dute Big Banga, eta horixe hartzen da Unibertsoaren adintzat. Hasierako hedapen fasearen ostean, lehenik, Unibertsoa nahikoa hoztu zen partikula azpiatomikoak eta, ondoren, atomo sinpleak sortzeko. Elementu horien hodei erraldoiak sortu ziren, eta grabitatearen ondorioz trinkotu ziren, materia eta materia iluna bereiziz eta, bukaeran, gaur ezagutzen ditugun izar, galaxia eta objektu guztiak sortuz. 1927an Georges Lema\u00eetrek ikusi zuen Unibertsoa hedatzen ari bazen, atzerantz ibilbidea egin zitekeela puntu bakar batera, eta hortik abiatuta eraiki da espantsio kosmikoaren ideia hau. Komunitate zientifikoa bi teoriaren artean zatituta egon zen garai batean: Big Bangarena, alde batetik, eta egoera geldikorraren teoria, bestetik; baina ebidentzia enpiriko nahikoa aurkitu izanak Big Bangaren alde mugitu du balantza eta, gaur egun, ia unibertsalki onartua da.\n1929an galaxien gorriranzko lerrakuntza ikusi zuen Edwin Hubblek, eta ondorioztatu zuen galaxiak bereizten ari zirela batak besteengandik; demostrazio enpiriko hau ondo lotzen zen hedatzen ari zen Unibertsoaren ideiarekin. 1964an hondoko mikrouhin erradiazioa aurkitu zen, Big Bangaren ereduaren alde egiteko pauso garrantzitsua izan zena, teoriak aurre-esaten zuelako hondoko erradiazioa egin behar zelako aurkikuntza honen eman aurretik. Supernoben gorriranzko lerrakuntzaren ikerketak erakutsi du azeleratutako unibertsoa ematen ari dela, energia ilunaren ondorioa dela uste dena. Ezagutzen ditugun lege fisikoak erabil daitezke Unibertso horren hasierako sorrera eta izaera kalkulatzeko, hasierako dentsitate eta tenperatura egoera handi batean.\nDenbora lerroa.\nSingularitatea.\nUnibertsoaren hedapena emanda, atzerantz egiten badugu, egongo da denbora finitu bat iraganean non tenperatura eta dentsitate infinituak ematen diren. Singularitate honek esan nahi du egoera horretan zeuden fisikaren legeak ezin direla azaldu erlatibitate orokorra baliatuz. Erlatibitate orokorra baino ez kontuan hartzen duten ereduek ezin dute singularitate hori azaldu Planck garaia bukatu aurretik.\nHasierako singularitateari askotan \"Big Banga\" izena ematen zaio, baina terminoa Unibertsoak izan zuen hasierako denbora oso bero eta dentsoari ematen zaio normalki, estentsioz. Edozein kasutan, Big Bangari hitz lauetan gure Unibertsoaren \"jaiotza\" izendapena ematen zaio, ulertzen delako puntu horretan Unibertsoak ezagutzen ditugun lege fisikoak betetzen zituen garaian sartu zela. Ia motako supernoben hedapenen eta hondoko mikrouhin kosmikoen tenperatura aldaketen neurketak eginda singularitatearen gertaeratik igaro den denbora neurtu ahal izan da, \"unibertsoaren adina\" gisa ezagutzen dena: 13.799 \u00b1 21 milioi urte. Egindako neurketa independenteek emaitza hau ematen dutenez, unibertsoaren ezaugarriak detaile handiarekin deskribatzen dituen \u039bCDM eredua babestuta dago.\nZulo beltz bat sortzeko behar den dentsitatea baino askoz handiagoa zegoen momentu hartan Unibertsoan, baina ez zen kolapsorik egon zulo-beltz bat berriro sortuz. Hau azaldu daiteke grabitazio-kolapsoa azaltzeko erabiltzen diren ohiko kalkuluak tamaina nahiko konstantea duten objektuei aplikatzen zaielako, hala nola izarrak, baina ez dutelako balio Big Bangean ematen ari zen Unibertsoaren hedapen metrikoa izugarri handi hori ematen ari zen momentua azaltzeko.\nInflazioa eta bariogenesia.\nBig Bangaren hasierako momentuak espekulazio handiko denborak dira. Eredurik ohikoenean Unibertsoa homogeneoki eta isotropikoki beteta zegoen energia dentsitate eta tenperatura eta presio oso handi batekin, eta azkar hasi zen hozten eta hedatzen. Gutxi gora behera Unibertsoak 10\u221237 segundo zituenean, egoera aldaketa batek inflazio kosmikoa sortu zuen; fase honetan Unibertsoak hazkunde esponentziala izan zuen eta fluktuazio kuantikoa ematen hasi zen Heisenbergen ziurgabetasunaren printzipioa dela eta. Honek efektu handia izango zuen etorkizunean Unibertsoak izango zuen eskala handiko egituraketan. Inflazioa gelditu ostean Unibertsoaren berokuntza hasi zen berriro, quark-gluoi plasma eta beste oinarrizko partikula batzuk sortzeko behar den tenperatura lortu arte. Tenperaturak hain ziren altuak, partikulen ausazko mugimenduak abiadura erlatibistetan ematen zirela, eta partikula-antipartikula bikoteak denbora guztiak sortzen eta suntsitzen zirela talken ondorioz. Momentu batean, bariogenesi deitutako erreakzio ezezagun batek barioi-zenbakiaren kontserbazio urratu zuen, quark eta leptoien kopurua antiquark eta antileptoien gainetik jarriz, gutxigatik bada ere. Honen ondorioz gaur egun materia gehiago dago unibertsoan antimateria baino.\nHoztea.\nUnibertsoak jarraitu zuen dentsitate eta tenperaturan jaisten, ondorioz, partikula bakoitzaren energia tipikoa jaisten joan zen. Simetria esplizitoaren apurketak fisikako funtsezko indarrak eta gaur egungo oinarrizko partikuletako parametroak bere forma ezagunean jarri zituen. Unibertsoak 10\u221211 segundo zituenean egoera ez zen jada hain espekulatiboa, partikula horien energia gaur egungo partikula-azeleragailuekin lor baitaitezke. 10\u22126 segundora quark eta gluoiak batu ziren protoi eta neutroiak bezalako barioiak sortzeko. Quarkak antiquarkak baino gehiago zirenez, barioi gehiago zeuden antibaroi baino. Tenperatura jada ez zen hain handia protoi-antiprotoi bikote berriak sortzeko, ezta neutroi-antineutroiak sortzeko, beraz masa suntsiketa bat gertatu zen momentu horretan, protoi eta neutroi bat utziz 1010eko, eta antipartikula guztiak suntsituz. Unibertsoak segundo bat zuenean berdina gertatu zen elektroi eta positroiekin. Suntsiketa honen ondoren, geratzen ziren protoi, neutroi eta elektroiak ez ziren mugitzen jada abiadura erlatibistetan eta Unibertsoaren energia dentsitatea fotoien esku zegoen, neutrinoen laguntza txikiarekin.\nHedapena hasi eta minutu gutxira, tenperatura mila milioi kelvinekoa zenean, eta dentsitatea airearena, neutroiak protoiekin elkartu ziren deuterio eta helio nukleoak osatzeko, Big Bangeko nukleosintesia deitzen den prozesu batean. Hala ere, protoi gehienak ez ziren konbinatu eta hidrogeno nukleoak osatu zituzten.\nUnibertsoak hozten jarraitu zuen, eta materiaren energia-dentsitate masa gehiena grabitazioak gidatua izatera igaro zen, fotoien erradiazioaren gainetik. 379.000 urte pasa zirenean elektroik eta atomo nukleoak batu ziren atomoak osatzeko, batez ere hidrogenoa; honen ondorioz erradiazioa materiatik bereizi zen eta espaziotik bidaiatu ahal izan zuen inongo oztopo handirik gabe. Lehen erradiazio erlikial honi hondoko mikrouhin erradiazioa deritzo. Eredu batzuen arabera biokimika Unibertsoak 10-17 milioi urte zituenean has zitekeen, izarrik gabe urarekin ezagutzen dugun bizitza posible izan zen garai batean, orain dela 13.800 milioi urte.\nEgituren formazioa.\nDenbora tarte luze batean, sortu berria zen materiazko eskualde uniforme horiek grabitazio indarrak bildu eta erakarri zituen, materia guneak dentsoago eginez, gas hodeiak sortuz, ondoren izarrak, galaxiak eta ezagutzen ditugun bestelako objektu astronomiko guztiak. Prozesu honen detaileak Unibertsoan dagoen materia moten araberakoa izango da. Hipotetikoki, ezagutzen ditugun lau materia motakoak honakoak dira: materia ilun hotza, materia ilun epela, materia ilun beroa eta materia barionikoa. Materia mota ezberdin hauen elkarrekintza oraindik ere ezezaguna da, eta galaxien formazioan izan zuen papera zehazteke dago.\nAzelerazio kosmikoa.\n1998an bi proiektu independentek, Supernova Cosmology Project eta High-Z Supernova Search Team, aldi berean jaso zituzten inola ere espero ez ziren datuak, urruneko Ia supernobak erabilita argi iturri gisa. Bi talde hauetako hiru kidek Fisikako Nobel Saria jaso zuten aurkikuntza honi esker. Barioien oszilazio akustikoan gertaera honen ebidentzia gehiago aurkitu dira, baita urruneko galaxia kumuluetako datuak aztertuta.\nFenomeno hau azaltzeko eredu ezberdinak erabiltzen dira. Teoria batek dio energia iluna dela erantzulea eta beste batek dio mamu-energia bat existitzen dela. Beste teoria batzuek kintaesentzia izeneko indarra proposatu dute, edo antimateriaren grabitatearen ondorioa dela.\nEreduaren ezaugarriak.\nEspazioaren hedapena.\nErlatibitate orokorrak espazio-denbora metriko gisa deskribatzen du, eta honek gertu dauden bi punturen arteko distantzia adierazteko aukera ematen du. Puntu horiek izan daitezke galaxiak, izarrak edo beste objektu batzuk eta euren burua adierazten dute koordenatu mapa edo \"sare\" bat erabilita, espazio-denbora osoan zehar hedatzen dena. Printzipio kosmologikoak dio metrika hori homogeneoa eta isotropoa izan behar dela eskala handitan, eta honek Friedmann\u2013Lema\u00eetre\u2013Robertson\u2013Walker metrika (FLRW metrika) hobestera eramaten du. Metrika honek eskala-faktore bat du, Unibertsoaren tamaina denboran zehar nola aldatzen den deskribatzen duena. Honi esker koordenatu-sistema bat edo beste aukeratu daiteke, hitz lauetan koordenatuak izena hartzen duena. Koordenatu-sistema honetan, sarea Unibertso osoan zehar hedatzen da, eta objektuak mugitzen dira bakarrik Unibertsoa bera hedatzen ari delako, sarearen puntu finkoetan mantentzen diren bitartean. Euren \"koordenatuen\" arteko distantzia konstante mantentzen da, baina distantzia \"fisikoa\" proportzionalki handitzen da Unibertsoaren eskala-faktorearen arabera.\nOndorioz, Big Banga ez da materia leherketa bat, inguruan hutsik dagoen Unibertsoa betetzera mugitzen dena. Horren ordez, espazioa bera da hedatzen dena denboran zehar alde guztietara, eta mugimendu bateratua duten bi punturen arteko distantzia handitzen duena. Bestela esanda, Big Banga ez da \"espazioan\" gertatutako eztanda bat, baizik eta \"espazioaren\" hedapen bat. FLRW metrikak energia eta masaren banaketa uniformea duenez oinarri, gure Unibertsoari bakarrik eskala handiko materia kontzentrazio handietarako da baliagarri, grabitateak loturik egonda ez dutelako pairatzen eskala handiagoko espazioaren hedapen hori.\nHorizonteak.\nBig Bangaren ezaugarri garrantzitsuenetako bat da bere espazio-denboran partikula horizonteak daudela. Unibertsoak adin finitua duenez, eta argiaren abiadura ere finitoa denez, egongo dira iraganeko gertaera batzuk non argiak ez duten denborarik izan gureganaino iristeko. Honek \"iraganeko horizonte\" bat ezartzen du, muga bat, egon daitezkeen objekturik urrunenak ikustea ekidinez. Gainera, espazioa hedatzen ari denez, eta gugandik urrunen dauden objektuak azkarrago urruntzen direnez gertuen daudenak baino, urruneko objektuek jariatzen duten argiak ez gaitu inoiz \"harrapatuko\". Honen ondorioz \"etorkizuneko horizonte\" bat ere badago, gaur egun egiten dugunak etorkizunean izango duen eragina mugatzen duena. Edozein horizonteren presentzia Friedmann\u2013Lema\u00eetre\u2013Robertson\u2013Walker metrikaren xehetasunek definitzen dute.\nUnibertsoari buruz dugun ulermenak proposatzen digu iraganean egon zela \"iraganeko horizonte\" bat, baina praktikan gure Unibertsoaren ikusmena mugatua dago Unibertsoak hasieran zuen opakutasuna zela eta. Beraz gure ikusmena ezin da denboran atzerago joan, eta horizonteak espazioaren ulermena ukatzen digu. Unibertsoaren espantsioak azeleratzen jarraitzen badu, \"etorkizuneko horizonte\" bat dago ere.\nIdeiaren historia.\nEtimologia.\nFred Hoyle zientzialari britainiarra izan zen \"Big Bang\" terminoa lehen aldiz aipatu zuena, 1949an BBCko irratsaio batean. Ingelesez \"eztanda erraldoia\" esan nahi du, nahiz eta eztandarik ez zen izan; unibertsoa hedatzen hasi zen, besterik gabe. Hoyle, ordea, ez zen izan kontzeptuaren sortzailea eta hark ez zion \"Big Bang\" mekanismoari sinesgarritasunik eman, kontrako teoriak defendatzen baizituen. Hala ere, bere esanetan, ez zuen gutxietsi nahi, baizik eta teoria hau deskribatzeko irudi bat sortu.\nGarapena.\nBig Bangaren teoria Unibertsoaren egiturari buruzko ikerketetatik abiatu zen, baina baita ere kontsiderazio teorikoetatik. 1912an Vesto Slipherrek Doppler efektua neurtu zuen galaxia espiral batean, eta laster deskubritu ziren galaxia guztiak ari zirela urruntzen Lurretik. Ez zion, hala ere, garrantzia kosmologikorik eman ikusi zuen honi, garai horretan eztabaida nagusia zelako ea \"nebulosa espiral\" deitzen zituzten galaxia horiek \"uharte unibertsoak\" ote ziren Esne Bidetik kanpora. Hamar urte geroago Alexander Friedmannek Albert Einsteinen erlatibitate orokorreko eremu ekuazioak deribatu zituen, Friedmannen ekuazioak sortuz, eta Unibertsoa hedatzen ari zela proposatuz, Einsteinek garai hartan proposatzen zuen unibertso estatikoaren ideiari kontrajarriz. Einsteinen iritziz tamainaz aldakorra eta mugatua den kosmosa kontraesanez beteta zegoen. Beraz, erlatibitatearen teorian unibertsoa estatikoa izan zedin, naturako konstante berri bat asmatu zuen, konstante kosmologikoa. Geroago, Big Bang mekanismoa onartu zenean, Einsteinek aitortu zuen \u201ckonstante kosmologikoa\u201d izan zela bere bizitzako akatsik handiena.\n1924an Edwin Hubblek ezagutzen ziren \"nebulosa espiral\" horien distantzien neurketak egin zituen, erakutsiz benetan beste galaxia batzuk zirela. 1927an Georges Lema\u00eetre fisikari eta apaiz katoliko belgikarrak Friedmannen ekuazioak deribatu zituen, eta proposatu zuen gorriranzko lerrakuntza hori unibertsoaren hedapena zela eta azal zitekeela.\nLema\u00eetrek 1931an \"Nature\" astekarian argitaratu zuen artikuluan \u201chasierako atomoaren hipotesia\u201d proposatu zuen unibertsoaren hasiera deskribatzeko, \"Big Bang\" teoriaren bizkarrezurra izan zena, urte batzuetan behintzat.\n1924an hasita, Hubblek distantzia adierazle batzuk garatu zituen, zailtasunez betea, Mount Wilson Behatokian dagoen Hooker teleskopioa erabilita. Galaxien distantziak gorriranzko lerrokadura erabilita neurtu zuen, jada ezagutzen zen parametro bat. 1929an Hubblek aurkitu zuen korrelazioa zegoela distantzia eta urruntze abiaduraren artean. Hori da gaur egun Hubbleren legea deritzona. Lege horren arabera, behatzen dugun norabide guztietan galaxiak gugandik urruntzen ari dira, eta haien urruntzeko abiadura distantziarekiko proportzionala da. Lege hori oso garrantzitsua da unibertsoa nola hedatzen den ulertzeko. Lema\u00eetrek hori proposatu eta bi urte aurrerago, Edwin Hubble astronomo iparramerikarrak frogatu zuen lege horrekin bateragarriak direla behaketa astronomikoak, eta unibertsoaren hedatzeak sinesgarritasun handia irabazi zuen.\nUnibertsoaren hedatzea da Big Bangaren oinarria. Gaur ongi dakigu hori gertatzen dela, jakina da unibertsoaren hedapena azeleratua dela eta neurketa zehatzak ditugu, baina, hasiera batean, zientzialarientzat zaila zen ulertzea unibertsoa hedatzen ari dela esateak, besterik gabe, zer esan nahi duen. Aurreiritzi gehiegi zituzten eta unibertsoa estatikoa zela sinetsi nahi zuten: alternatibek beldurgarriak ziruditen. XX. mendeko bigarren erdia arte zientzialarien arteko sinesmen finkatuena zen kosmosa denboran eta espazioan mugagabea dela, eta \"Big Bang\"aren gisako teoria bat, unibertsoaren adina eta tamainaren inguruan mugak ezartzen dituena, bitxikeria matematikoa zela uste zen.\nTeoriaren proposamena apaiz katoliko batek egin izanak kezkak sortzen zituen zientzialari askoren artean, Hasierarekin zuen harreman teologikoa zela eta. Arthur Eddington, adibidez, Aristotelesekin ados zegoen esatean Unibertsoak ez zuela izan hasiera denborarik eta, beraz, materia eternoa zela. Denboraren \"hasiera\" bat ezartzea \"nazkagarria\" zen harentzat.\n1930eko hamarkadan zehar hainbat ideia proposatu ziren Hubblek ikusitakoa azaltzeko asmoz, Milneren eredua, eredu ziklikoa eta Fritz Zwickyren argi nekatuaren hipotesia.\nBigarren Mundu Gerraren ostean bi aukera ezberdin garatu ziren. Bata Fred Hoyleren egoera geldikorraren teoria zen, zeinak esaten zuen materia berria sor zitekeela Unibertsoan eta, horregatik, hedatzen ari zenaren sentsazioa eman. Teoria honek Unibertsoaren dentsitatea konstante mantendu dela ondorioztatzen du. Bigarrena Lema\u00eetreren Big Bang teoria bera zen, George Gamowek babestua eta garatua, jatorrizko nukleosintesia (BBN, ingelesezko sigletan) proposatu zuena. Ralph Alpher eta Robert Hermanek hondoko mikrouhin erradiazioa aurreikusi zuten Big Bangari lotuta. Denbora batez bi teorien artean oreka egon zen, komunitateak iritzi kontrajarriak baitzituen. Lehen aipatu dugun bezala, Hoyle izan zen Lema\u00eetreren teoriari izena jarri ziona, \"\"big bang\"aren ideia hau\" aipatu zuenean BBC Radioko elkarrizketa batean, 1949ko martxoan. Urte batzuetan ebidentziak biltzen ari ziren, hala nola irrati bidezko iturri kontaketa, eta Big Bangaren alde hasi zen lerratzen zientzia komunitatea.\n1964. urtean, \"Big Bang\" mekanismoak lortu zuen azkenean zientzialari gehienen onarpena, Penzias eta Wilson astronomo iparramerikarrek mikrouhin-erradiazio kosmikoa detektatu zutenean (hondoko mikrouhin-erradiazio). Erradiazio hori da kosmosean dagoen unibertsoaren jaiotzako aztarna eta froga bakarra. Hasierako \u201czopa kosmikoan\u201d argia eta materia banandu zirenean, argia \u201cflash\u201d kosmiko baten modura irten eta unibertsoarekin batera hedatu zen, eta gaur egun mikrouhin-espektroan beha daiteke.\n1968an eta 1970ean Roger Penrose, Stephen Hawking eta George F. R. Ellisek hainbat argitalpen egin zituzten erakutsiz Big Bangaren hasierako kondizioetan singularitate matematikoak ekidinezinak zirela eredu erlatibista orokor baten ikuspuntutik. Hurrengo bi hamarkadetan kosmologoek Big Bangaren Unibertsoak aurkezten zituen arazo nagusiak ebazten egin zuten lan, eta Unibertsoak hasieran zuen ezaugarriei buruzko teoriak egin ziren. 1981ean Alan Guthek lan teoriko garrantzitsua egin zuen, hainbat arazo teorikoren konponbidea proposatuz eta hasierako Unibertsoak \"inflazio\" deitu zuen hedapen oso azkarreko unea izango zuela proposatuz. Bitartean, bi hamarkada hauetan, bi zalantza handi sortu ziren behaketa-kosmologian: alde batetik Hubblen Konstantearen balio zehatzaren inguruan eztabaida handia sortu zen; bestetik Unibertsoaren materia-dentsitatearen inguruan zalantzak zeuden, oraindik ez baitzen aurkitu energia iluna, Unibertsoaren patuaren arduraduna izan litekeena.\n1990eko hamarkadaz gero garapen handiak izan dira Big Bangaren kosmologian, batez ere teleskopioen teknologiaren hobekuntza dela eta. COBE, Hubble espazio teleskopioa eta WMAP bezalako sateliteek informazio ugari eman dute. Kosmologoek gaur egun neurketa zehatzagoak egin ditzakete, eta Big Bangaren eredua ezagunagoa da. Honen ondorioz, azeleratutako unibertsoan bizi garela aurkitu da, adibidez.\nEbidentzia behagarria.\n\"Big Bang\" mekanismoak lau oinarrizko osagarri ditu ezaugarri nagusitzat. Osagarri horiek \"eredu estandarra\" termino orokorrarekin deskribatzen dira kosmologian. Eredu estandarrarekin teoria asko dira bateragarriak, eta horiek \"Big Bang\" mekanismoa erabiliz deskribatzen dute unibertsoaren eboluzioa (hasieratik gaur egun arte).\nEspazioaren hedapena eta Hubbleren legea.\nBig Bangaz geroztik, partikulak elkarrengandik urruntzen hasi ziren, abiadura handian. Hasierako prozesu horren ondorioz, gaur egun galaxia guztiak (batez beste) gugandik urruntzen ari dira, behatzen dugun norabide guztietan. Lehen aipatu bezala, Hubblek lehen aldiz behatu zuen galaxien urruntzea, eta gaur egungo behaketek ongi baieztatzen dute haren izena daraman legea. \"Eredu estandar\"raren arabera, beraz, Hubbleren legea jarraitzen du unibertsoaren hedapenak. Legeak dioena da galaxia baten urruntze-abiadura (formula_1) proportzionala dela gugandik kokatua dagoen formula_2 distantziarekiko; hau da: formula_3\",\" non formula_4 Hubbleren konstantea deritzona den.\nHubbleren legea unibertsoaren lege fisiko orokorra izan dadin, beste printzipio bat behar dugu, hau da, printzipio kosmologikoa izena duena. Printzipio horrek esaten du gure kokapena unibertsoan ez dela berezia, eta beste edonon kokatuz gero, gure behaketek unibertsoaren irudi berdina erakutsiko luketela. Bereziki, beste edozein lekutatik behatzen ahal dugu galaxiak gugandik urruntzen ari direla. Zentzu batean, \"printzipio kosmologikoa\" Kopernikoren munduaren ikuspegi orokortua da, esaten baitu ez dagoela unibertsoko zentrorik eta gure behaketa-lekua ez dela inolaz ere berezia.\n\"Printzipio kosmologiko\"ak eta \"Hubbleren lege\"ak unibertsoaren hedapena deskribatzen dute, geometria isotropikoa duen eduki baten modura. Matematikoki ere froga daiteke \"printzipio kosmologikoa\", onartuz gero unibertsoaren hedapenak halabeharrez jarraitu behar duela \"Hubbleren legea\". Beraz, bi kontzeptuak lotuak dira. Hondoko mikrouhin erradiazioaren efektuen neurketa egin zen 2000. urtean, Kopernikoren printzipioa demostratuz, hau da, ikuspegi kosmologiko batetik Lurra ez dela posizio zentrala. Big Bangaren hasierako momentuetako erradiazioa beroagoa zen, eta erradiazioaren hoztea bakarrik azal daiteke Unibertsoak espantsio metrikoa jasaten badu, hau da, ez bagaude leherketa baten zentro bakarretik gertu.\nHondoko mikrouhin erradiazioaren jatorria.\nUnibertsoa hasi eta 372.000 \u00b1 14.000 urte ingurura bitarte, lotura sendoak zituzten argi-partikulek (fotoiek) eta oinarrizko partikulek. Zopa kosmiko beroan zeharo nahasiak ziren materia eta argia, eta interakzioak maiz eta ugariak zituzten. Lehen aro horren ondoren (unibertsoa erlatiboki bere haurtzaroan zegoen), unibertsoaren tenperatura nahikoa jaitsi zen, eta elektroien eta protoien arteko interakzioetatik sortu ziren lehenengo hidrogeno-atomoak. Gertakizun hark unibertsoaren aro berri bati hasiera eman zion: une hartatik aurrera, gas hotz eta elektrikoki neutro horrekin interakzioak izateari utzi zion argiak, eta bakoitza bere aldetik abiatu ziren materia eta argia.\nUne hartaz geroztik, loturarik gabe eta beste partikulekin interakziorik izan gabe bidaiatu du argiak, eta unibertsoaren hedapenaren ondorioz handitu da argi-izpien uhin-luzera. Hau da, unibertsoa hedatu ahala, energia galdu dute etengabe argi-izpiek (uhin-luzera handiagoa izatean, argi-izpiak energia gutxiago du), eta izpion energia unibertsoaren batez besteko tenperaturarekiko proportzionala da. Jatorrian, argia eta materia banandu ziren denbora laburrean, 3.000 kelvin gradukoa zen erradiazioaren tenperatura, eta gaur egun, berriz, 2,7 kelvin gradu besterik ez da (-270 gradu zentigrado). Beraz, hasiera batean X izpiak baino energia handiagokoak ziren argi-izpiak pixkanaka energia galdu eta moteldu egin ziren, eta espektroaren beste maiztasun txikiagoetara mugitu, gaur egungo mikrouhin-maiztasunetara, hain zuzen ere.\nErradiazio hori gaur behatzen dugunean, unibertsoaren haurtzaroko argazkia ikusten dugu. Zeruan zehar norabide guztietan maiztasun eta anplitude berdinak dauzka mikrouhin-erradiazio kosmikoak, eta horrek baieztatzen du Big Bang irudiaren oinarrietako bat: unibertsoa oso homogeneoa zen hasiera batean, ongi nahasia, konpaktua, eta oso beroa. 13.000 milioi urte baino denbora gehiagoz bidaiatu dute mikrouhin-izpi horiek, eta formula_5 kilometroko ibilbidea egin dute.\nMikrouhinaren erradiazioan ikusten dugu hasierako dentsitate-gorabeherak oso txikiak zirela, eta milioi bateko bereizmena erabili behar da behaketa astronomikoen bidez horiek ikusteko (satelite artifizialak erabiltzen dira behaketa horiek egiteko, gure atmosferaren interferentziak saihesteko). Beraz, hasierako dentsitate-fluktuazioak oso txikiak zirenez, grabitate-indarrak denbora luzea behar izan du efektua nabarmena izateko eta fluktuazio horiek garatzeko. Gaur egun, 13.000 milioi urte ondoren, grabitatearen lanaren ondorioa ikusten dugu egitura kosmikoetan.\nElementu arinen sintesia.\nBig Bangaren hasieraren ondorengo lehen segundoan, protoiak eta neutroiak ziren unibertsoko partikula nagusiak, dentsitate eta tenperatura altuko nahaste batean. Unibertsoa hedatu ahala, tenperatura jaitsi egin zen, eta elkarren arteko loturak sortu zituzten partikula horiek; ondorioz, lehen nukleo atomiko arinak osatu ziren: deuterioa (&lt;chem&gt;^{2}H&lt;/chem&gt;), &lt;chem&gt;^{3}He&lt;/chem&gt; eta &lt;chem&gt;^{4}He&lt;/chem&gt;. Aldi berean &lt;chem&gt;^{7}Li&lt;/chem&gt; ere sortu zen, hidrogenoa baino formula_6 aldiz gutxiago.\nTeoriaren bidez prozesu nuklearrak aztertuz, ezaguna da antzeko nahaste isolatu edo \u201czopa kosmiko\u201d baten garapen normalaren ondorioa helio-4a dela, eta horren ehunekoa % 25 dela. Izarren behaketek baieztatzen dute unibertsoan ehuneko hori dagoela, eta unibertsoaren lehen uneetan sortua izan zela. Zentzu horretan, fisika nuklearraren teoriak eta behaketa astronomikoek baieztatzen dute \"Big Bang\" mekanismoaren aro hori.\nElementu astunagoak, karbonoa eta oxigenoa barne harturik, gure materia organikoa sortzen dutenak, geroago sortu ziren izarren guneetako erreakzio nuklearren bidez, eta kosmosean sakabanatu ziren, izarren heriotzaren uneko supernoba-leherketen bidez.\nGalaxien sorrera eta eskala handiko egitura kosmikoak.\nEgun behatzen dugun unibertsoa deskribatzeko, Big Bang mekanismoak zerbait behar du galaxiak eta eskala handiko egiturak nola sortu diren azaltzeko. Paradigmaren elementu nagusia grabitate-indarra da, eta osagarri bakar horrek ahalbidetzen gaitu behatzen dugun unibertsoa ulertzeko. Grabitate-indarrari esker, materia kolapsatu egiten da kosmosean eta auzuneko dentsitatea baino dentsitate handiagoko eremuak galaxia bihurtzen dira. Ondoren, galaxien barruan egiturak sortzen dira: izarrak eta beste egitura kosmikoak, zulo beltzak galaxien guneetan, eta barruko morfologia ere aldakorra da eta erabat konplexua (galaxiek sarritan diskoa daukate eta beso espiralak). Galaxien errotazioak eta haien barruko osagaiek denborarekin sortzen dituzte konplexutasun dinamiko hauek. Galaxiek, beren adinaren arabera, barruko egitura oso ezberdina erakusten dute.\nDenbora berean, galaxiek elkarrekiko grabitazioa jasaten dute eta unibertsoa hedatu ahala multzokatu egiten dira. Modu horretan, grabitate-indarrak oso eskala handiko egitura kosmikoak sortzen ditu: filamentuak, hodeiak, planoak; egitura horiek dinamikoak dira eta ehunka mila galaxiez osatuak dira. Galaxia gehienek, bere barruko egitura garatzeaz gain, beste galaxiekin loturak dituzte, eta grabitatearen bidez galaxia-multzo handiagoen osagai bihurtzen dira.\nUnibertsoaren adina 10.000 urte ingurukoa zenean, argia eta materiaren arteko oreka aldatu egin zen. Ordura arte, argia zen unibertsoaren osagarri nagusia eta haren dinamika menderatzen zuen, baina adin hori gainditu ondoren, materiaren dentsitatea erradiazioarena baino handiago izatera iritsi zen. Une horretan, grabitate-indarraren efektua lehen aldiz sumatzen hasi zen eta dentsitate ezberdineko eremuak garatu ziren. Grabitatearen ezaugarri nagusia da oreka haustea, eta horrek dentsitate handiagoko eremuak multzokatzea dakar berekin. Dentsitate handia grabitateak areagotzen du, eta dentsitate txikia gutxiagotu egiten du. Beraz, hasierako homogeneotasunean ziren dentsitatearen aldaketa infinitesimalak pixkanaka areagotu egin ziren, eta horietatik hasi ziren aurreragoko galaxien sorkuntza ekarriko zuten dentsitate-gorabeherak.\nHasierako gas hodeiak.\n2011n astronomoek Unibertsoaren hasierako gasezko hodei garbiak aurkitu zituzten, quasar urrunen argiaren absortzio lerroen espektruak behatuta. Aurkikuntza honen aurretik, beste objektu astronomiko guztiek izarretan sortutako elementu astunak zituzten. Aurkitutako bi gas hodei hauek ez dute hidrogeno eta deuterioa baino pisutsuagoak diren elementurik. Gas hodei hauek ez dutenez elementu astunik, litekeena da Big Bangaren lehen minutuetan osatuta izatea, Big Bangeko nukleosintesiaren baitan.\nBeste ebidentzia ildo batzuk.\nHubblen espantsioa eta hondoko mikrouhin erradiazioa erabilita aurreikusitako Unibertsoaren adina bat dator ezagutzen diren izarrik zaharrenen adinarekin, bai kumulu globularretako izarren eboluzioa erabilita ateratzen denarekin bai eta II. Populazioko izarren neurketa erradiometrikoekin.\nHondoko mikrouhin erradiazioaren tenperatura iraganean altuagoa zenaren aurreikuspena ere esperimentalki babestua izan da gorrinranzko lerrate handia duten gas hodeien tenperatura oso baxuko absortzio lerroak behatuta. Aurreikuspen horrek ere esaten du Siunaiev-Zeldovitx efektua ez dagoela zuzenki loturik gorriranzko lerratzerik galaxia kumuluetan. Behaketek erakutsi dute hau ildo orokorrean egia dela, baina efektu hau kumuluaren propietateen araberakoa dela, eta denbora kosmikoarekin aldatzen dela, neurketa zehatzak oso zailtzen.\nEtorkizuneko behaketak.\nUhin grabitazionalen etorkizuneko ikerketek hasierako grabitazio uhinak detektatzeko aukera eman dezake, Unibertso goiztiarraren hondakinak, Big Bangaren segundo batetik aurrera gertatutakoa erakutsiz.\nArazoak.\nEdozein teoria zientifiko aurkezten denean bezala, hainbat misterio eta arazo suertatu dira Big Bang teoria proposatu denetik. Horietako batzuen konponbidea nola izan daitekeen proposatu da jada, baina beste batzuk oraindik misterioaren eremuan daude. Proposaturiko konponbideetako batzuek ere arazo berriak proposatu dituzten euren baitan, fisikan gertatu ohi den bezala. Adibidez, zerumuga-arazoa, monopolo magnetikoen arazoa, eta Unibertsoaren lautasunaren arazoa konpon daitezke inflazio kosmikoarekin, baina Unibertso inflazionistaren ingurukoak ez dira ezagutzen, arazo ugari sortzen ditu, eta teoria bera proposatu zuten zientzialarietako batzuek ez dute ontzat ematen gaur egun.\nBarioien asimetria.\nOraindik ez dakigu zergatik Unibertsoak duen antimateria baino materia gehiago. Uste orokorra da Unibertsoa gaztea eta oso beroa zenean oreka estatistiko bat zegoela eta barioi eta antibarioi kopuru bera zuela. Hala ere, behaketak erakusten du Unibertsoak, bere parterik urrunenetan ere, batez ere materiaz osaturik dagoela. Bariogenesis izeneko prozesu baten hipotesia egin zen asimetria hau azaltzeko asmoz. Bariogenesia gertatzeko Sakharoven baldintzak beten behar dira. Baldintza hauek diote barioi zenbakia ez dela kontserbatzen, C-simetria eta CP-simetria hausten direla eta Unibertsoa oreka termodinamikotik aldentzen dela. Kondizio guzti hauek gertatzen dira eredu estandarrean, baina efektuak ez dira nahikoa indartsu gaur egungo barioien asimetria azaltzeko.\nEnergia iluna.\nIa motako supernoben gorriranzko-lerrakuntzaren neurketek erakutsi dute unibertsoaren hedakuntza azeleratu dela bere oraingo adinaren erdia zuenetik. Azelerazio hau azaltzeko, erlatibitate orokorra jarraiki, \"energia ilun\" izena eman zaio presio negatiboa egiten duen energia mota bat behar du, Unibertsoan ugaria izango dena.\nEnergia ilunak, espekulatiboa den arren, arazo asko konpontzen ditu. Hondoko mikrouhin erradiazioaren neurketak diosku Unibertsoa espazialki ia laua dela, eta beraz erlatibitate orokorraren arabera Unibertsoak masa/energia kritikoaren kopuru antzekoak izan behar dituela. Baina Unibertsoaren masa dentsitatea neurtu daiteke grabitazio klusterrak erabilita, eta dentsitate kritikoaren %30 baino ez dela ikusi da. Teoriak esaten du energia iluna ez dela taldekatzen ohikoa den moduan, \"falta den\" energia dentsitatearen azalpenik onena taldekatze falta hori da. Energia ilunak ere Unibertsoaren kurbaduraren bi neurketa geometriko azaltzen ditu, bata grabitazio-lenteen frekuentzia erabiliz, bestea tamaina-handiko egiturak erregela kosmiko gisa erabiltzen.\nPresio negatibo hori hutsaren energiaren propietate bat dela uste da, baina bere natura zehatza eta energia ilunaren existentzia bera Big Bangaren misterio handietako bat da oraindik ere. WMAP taldeak 2008an lortutako emaitzek erakusten dute energia iluna %73 izan daitekeela, %23 materia iluna, %4,6 materia arrunta eta %1 neutrinoak. Teoria honen arabera, energia dentsitatea eta materiarena jaisten da Unibertsoaren espantsioarekin batera, baina energia ilunaren dentsitatea konstante mantenduko litzateke Unibertsoa hedatzen den bitartean. Honela, materia Unibertsoaren energia osoaren frakzio handia zen iraganean, baina gaur egun txikiagoa da eta, etorkizunean, energia iluna izango da nagusiena eta materiaren energia dentsitatea jaisten joango da.\nEnergia iluna Unibertsoaren konponente gisa teoria ezberdinetan azaldu da, baita konpetentzian dauden teoriak ere. Einsteinen konstante kosmologikoa, edo Kintesentzia bezalako kontzeptuak azaldu dira berriro ere. Konstante kosmologikoaren arazoa, batzuetan \"fisikako arazorik lotsagarriena\" deitua, neurtutako energia ilunaren energia-dentsitatea eta Plancken unitateetatik espero denaren artean dagoen aldea da. EHUn egindako ikerketa batek proposatu du energia iluna eta materia iluna gauza bera ere izan daitezkeela.\nMateria iluna.\n1970ko eta 1980 hamarkadetan hainbat behaketek erakutsi zuten ez dagoela materia ikusgarri nahikorik Unibertsoan galaxien artean dauden grabitazio elkarrekintzak azaldu ahal izateko. Honen aurrean ideia bat sortu zen, azaltzen duena Unibertsoko materiaren %90 materia iluna dela, ez duela argirik ematen edo barioi normalekin elkarrekintzarik. Gainera, Unibertsoa batez ere materia arruntez osatuta dagoela asumitzen badugu, behaketekin bat ez datozen aurreikuspenak ematera eramaten gaitu. Bereziki, Unibertsoak materia ilunik izango ez balu, ez litzateke ez den bezain pikortsua ez eta duen deuterioa baino gehiago izango luke. Materia iluna beti eztabaidatua izan bada ere, hainbat behaketetatik ondorioztatzen da: hondoko mikrouhin erradiazioaren anisotropia, galaxia kumuluen abiaduren dispertsioa, eskala handiko egituren banaketa, grabitate lenteen ikerketek eta galaxia kumuluen X izpi neurketak.\nMateria ilunaren ebidentzia ez zuzenekoa beste materiaren gainean duen influentzia grabitazionaletik dator, ez delako laborategietan inoiz materia ilunaren partikularik ikusi. Partikula asko proposatu dira materia ilunerako hautagai gisa, eta hainbat proiektu daude martxan zuzenean detektatu ahal izateko.\nGainera, arazo nabarmenak daude gaur egun babesten den materia ilun hotzaren ereduarekin, galaxia nanoaren arazoa eta halo gailurdunaren arazoa barne. Teoria alternatiboak proposatu dira ez dutenak behar hainbeste materia ilunik Unibertsoan, baina Einsteinen eta Newtonen grabitazio legeak aldatzea dakar horrek; hala ere, ez dago momentu honetan teoria alternatiborik materia ilun hotzak bezain beste azalpen ematen diotenik ikusten dugunari.\nZerumuga-arazoa.\nUnibertsoan, indar fisikoen eragina ez da istantean sumatzen. Argiaren abiaduran hedatzen dira espazioan indar fisikoak, eta, abiadura mugatua denez, unibertsoan oso urrun diren eremuen artean ez dago elkarren arteko eragin fisikorik. Efektu honi zerumuga-arazoa esaten zaio. Eremu horien artean ez da kausalitate-loturarik: hau da, eremu bateko gertakizun fisikoek ezin dute beste eremuarengan ondoriorik eragin. Beraz, eremu guztien inguruan \"zerumuga kosmiko\" bat dago, forma biribilekoa, eta unibertsoaren adinean zehar argiak bidaiatu duen distantzia da biribil horren erradioa. Zerumugaz barruko puntu guztiek elkarrekin kausalitate-lotura daukate; kanpokoek, ordea, ez.\nUnibertsoaren adina mugatua denez, printzipioz Big Bang paradigma zuzena balitz, \"zerumuga kosmikoa\" unibertsoaren ertzean izango litzateke. Big Banga puntu bakar batetik hedatzen hasi zenez, elkarren arteko kausalitate-lotura izan beharko lukete unibertsoko eremu guztiek, eta \"zerumuga kosmiko\" bakar baten barruan izan beharko lukete. Behaketek, ordea, oso bestelako unibertsoa erakusten digute: unibertsoaren adinean zehar argiak bidaiatu duen distantzia ikusten dugun unibertsoaren erradioa baino ehunka aldiz txikiagoa da, eta, beraz, gure zerumugatik kanpo diren eremu ugari dira unibertsoan.\nMikrouhin-erradiazio kosmikoak erakusten digu, aurreko ataletan aipatu bezala, eremu oso urrunetatik (elkarrekin kausalitate-loturarik ez daukaten eremuetatik) tenperatura bereko erradiazioa jasotzen dugula. Iraganean, hasiera batean, eremuok tenperatura bereko zopa kosmiko batetik hedatu ziren, baina nolabait gaur egun beren \"zerumuga kosmikoak\" oso urrun dira bata bestetik. Hau da, \"zerumuga-arazoak\", edo beste modu batera esanda, Big Bangak aurreikusten duen unibertsoaren eboluzioak, ezin du sortu guk behatzen duguna bezain unibertso handia; hots, Big Bangari dagokion unibertsoa \"txikiegia\" da.\nArazo hau konpontzeko, inflazio kosmikoa asmatu zuten Alan Guth zientzialari amerikarrak eta Andrei Linde errusiarrak 1980ko hamarkadan. Inflazioa unibertsoaren hasierako prozesua da, ezohiko hedapena sortzen duena. Epe laburrean, inflazioak unibertsoaren tamaina esponentzialki hedatzen du, eta, ondorioz, Big Bang mekanismoak aurreikusten duena baino handiagoa da unibertsoa. Inflazioa sortzen duten prozesuak teknikoak dira, eta ez dira behaketen bidez baieztatzeko modukoak. Azken hamarkadetan, kosmologoek inflazio-teoria ugari proposatu dituzte mekanismo horri nolabaiteko justifikazioa emateko. Egun arte, eztabaida sakonean dagoen teoria da.\nLautasunaren arazoa.\nLautasunaren arazoa (edo zahartasunaren arazoa) Friedmann\u2013Lema\u00eetre\u2013Robertson\u2013Walker metrikarekin (FLRW) harremana duen behaketa arazo bat da. Unibertsoak izan dezakeen kurbadura izan daiteke positiboa, negatiboa edo zero, duen energia dentsitate osoaren arabera. Kurbatura negatiboa da bere dentsitatea dentsitate-kritikoa baino txikiagoa bazen; positiboa, handiagoa bada; eta zero dentsitate kritikoa baldin badu, eta kasu horretan espazioa \"laua\" dela esaten da.\nArazoa da dentsitate kritikoaren edozein desbideratze denborarekin hazten dela, eta oraindik ere Unibertsoa laua izatetik oso gertu dagoela. Lautasunetik abiatzeko denbora-eskala naturala Plancken denbora izango litzatekeenez (formula_7 segundo), oraindik Unibertsoa bero-heriotza batera edo Big Crunchera iritsi ez izana milaka milioi urte pasa eta gero azaldu beharreko gauza bat da. Adibidez, nukleosintesia gertatu zenean pasa ziren minutu gutxi batzuen ostean, Unibertsoaren dentsitatea bere balore kritikoaren formula_8 izan behar zen, edo Unibertsoa ez zen existitu orain den bezala.\nMonopolo magnetikoak.\nMonopolo magnetikoen objekzioa 1970eko hamarkadan proposatu zen. Bateratze handiaren teoriak aurre-esaten du espazioan akats topologikoak egon daitezkeela, monopolo magnetikoz agerian jarrita. Objektu mota hauek hasierako Unibertsoan efizienteki sortuko ziren, gaur egungo behaketan baino dentsitate askoz handiagoarekin. Izan ere, gaur gaurkoz ez da monopolo magnetikorik aurkitu. Inflazio kosmikoak arazo hau ere konpontzen du, Unibertso behagarriaren defektu-puntu guztiak kentzen dituelako, eta geometria lautasunera deribatzen duelako.\nErlijioen eta filosofiaren interpretazioa.\nUnibertsoaren jatorriaren deskribapen bat ematen duen heinean, Big Bangak garrantzi berezia du erlijio eta filosofiaren ikuspuntutik. Ondorioz, zientzia eta erlijioaren arteko harremanaren argudio garrantzitsuetako bat da egun. Batzuen ustez, Big Bang bat emateko sortzaile bat egin behar du, eta aipamenak ikusten dituzte liburu sakratuetan; beste batzuek diote Big Bangarekin eta kosmologiarekin ez dela behar sortzaile jainkotiarrik."}
{"id": "9622", "revid": "9299731", "url": "https://eu.wikipedia.org/wiki?curid=9622", "title": "Berotegi-efektua", "text": "Berotegi-efektua \u2014negutegi-efektua izenez ere ezaguna\u2014 planeta baten atmosferatik datorren erradiazio termikoaren bidez planeta horren gainazala atmosferarik izango ez balitz baino goragoko tenperatura batera berotzen duen prozesua da. Planeta baten atmosferak eguzki-erradiazioa pasatzen uzten duenean baina lurretik datorren beroa atxikitzen duenean gertatzen da berotegi-efektua, tenperaturen igoera eragiten duena.\nGure planetan, berotegi-efektua atmosferan dauden berotegi-efektuko gasek (BEG) sortzen dute, batez ere ur lurrunak (eragin gehien duena), karbono dioxidoak (CO2) eta metanoak (CH4).\nEfektu hori nekazaritzan eta lorezaintzan erabiltzen diren berotegien analogiaz izendatu da: berotegiak espazio itxi batzuk dira, alde bat edo gehiago beira edo plastiko gardenezkoak direnak, eguzkiaren beroa igarotzen uzteko eta barnean gordetzeko, landareek mikro-klima onuragarriaz goza dezaten.\nOinarrizko mekanismoa.\nGauza bat gardena dela esaten da bertatik ikus daitekeelako, baina horrek ez du esan nahi izpi guztiek zeharka dezaketenik. Adibidez, beira gorri batean zehar ikus daitekeenez, gardena da, baina izpi urdinek ez dute zeharkatzen. Beira gardena da kolore guztietako argietarako, baina oso gutxi ultramore eta infragorri erradiazioetarako.\nIkus dezagun jarraian zertan datzan negutegi efektua landareak babestu eta hazteko erabiltzen diren negutegi edo berotegi industrialetan.\nNegutegi baten beira gardena da kolore guztiekiko, baina ez erradiazio ultramorearekiko edo infragorriarekiko. Eguzkiaren izpiek negutegiko beira zeharkatzean, barruko objektuek edo landareek izpi horiek xurgatzen dituzte. Horren ondorioz, objektu horiek berotuko dira, eguzkiak zuzenean kanpoan jotzen dituen objektuak bezalaxe \nObjektu berotuek bero hori erradiazio moduan itzultzen dute, erradiazio infragorriaren moduan, hain zuzen ere. Igortzen dituzten izpi infragorri horiek, alabaina, ezin dute beira zeharkatu eta berotegitik irten, beirak ez baitio argi infragorriari pasatzen uzten. Hori dela eta, negutegi barruko tenperatura igo egiten da, izpi infragorriek barruan metatu eta geratzen baitira. Labur esanda, berotegiko beirak eguzkiaren argia barrura pasatzen uzten du, baina ez die barruko izpi infragorriei ateratzen uzten. Horrenbestez, barneko tenperatura igotzen da. Horixe da berotegi batean landareak haztearen arrazoia, nahiz eta kanpoko tenperaturak izoztuko lituzkeen. Berotegi barruan metatzen den bero gehigarriari berotegi-efektua deritzo.\nGure atmosferan, berotegi-efektuko gasek (batez ere, CO2 eta metanoa) negutegiko beiraren antzera jarduten dute: ez diete Lurreko gainazaletik datozen izpi infragorriei pasatzen uzten eta atmosfera zeharkatzen eta, horren ondorioz, planetako tenperaturak igotzen dira, negutegi barruan igotzen diren modu berean\nLurrean.\nAtmosferaren zatirik handiena oxigenoz, nitrogenoz eta argonez osatuta dago. Gas horiek nahiko gardenak dira lurrazala igortzen duen argi ikusgaia eta erradiazio infragorria bero dagoenean; baina atmosferak ere karbono dioxidoa du kopuru txikian (% 0,03), argi ikusgaiarentzat gardena dena baina ez nahikoa infragorrientarako. Atmosferako karbono dioxidoak berotegiko beirak bezala egiten du lan.\nEguzkitik etorritako izpiek lurra jo eta berotzen dute, baina lurrak, hozteko, izpi horiek isladatu egiten ditu eta atmosferara berriz itzultzen ditu. Horrela lurraren energia balantzea konstante mantentzen da. Substantzia organikoak erretzen direnean, karbono dioxidoa sortzen da, eta hori atmosferan meta daiteke. Horren ondorioz, atmosferan aurkitzen diren zenbait gasek edo lurrun asko duen atmosferak izpi infragorriei eutsi egiten die, eta ez die uzten espaziora ihes egiten; horrexegatik, energia balantzearen oreka apurtu egiten da, bero akumulatiboa sortu delako eta, bistan denez, berotzea areagotu.\nAtmosferan kutsadura gutxiagotzeko premiazko neurriak aplikatuz bakarrik geldi daiteke berotegi efektu hori, erregai fosilen kontsumoa murriztuz eta energiaren erabilera arrazionalagoa eginez.\nBeste planeta batzuetan.\nBerotegi-efektua atmosfera duten beste planeta batzuetan ere ohikoa da: adibidez, Marten edo Artizarrean. Marteren atmosferak ere karbono dioxidoa du, kopuru oso handietan (% 95), baina atmosfera hori oso mehea denez berotegi-efektua bertan oso ahula da. Artizarrak, aldiz, berotegi-efektuaren ondorioz tenperatura oso altuak ditu, muturrekoak, benetako infernu bat (400\u00ba C) sortzen dutenak (bere atmosferak \u2014oso dentsoa\u2014 karbono dioxido ugari dauka). Nahiz eta Lurra baino hurbilago egon eguzkitik, Artizarreko muturreko tenperatura horiek, hein handi batean, berotegi-efektuaren ondorio zuzenak dira.\nBerotegi-efektuko gasak (BEG).\nBerotegi-efektuan garrantzi handiena duten gasak ondoko hauek dira:\nEfektuaren gas eragile nagusien ehunekoak:\nEta beste hainbat, ehuneko txikiagoan:\nGas horiek espektroaren alde infragorriaren erradiazioak xurgatzen dituzte.\nAzken mendean anhidrido karbonikoa eta beste atmosferako gas batzuen kontzentrazioa gehituz joan da gizakion aktibitateen bidez:\nKarbono dioxidoaren batezbesteko kontzentrazioak 275 ppm-tik gora egin du Industria Iraultzan, 315 ppm arte 1958an, bestaldetik 1996. urtean 361 ppm ziren. 2015ean 400 ppm-tik oso gertu zeuden . Metanoaren maila azken ehun urteetan bikoiztu egin da, 1800. urtean 8 ppmv-ko kontzentrazioa zen eta 1992. urtean 17 ppmv-koa. Bestaldetik, oxido dinitrogenoak % 0,25 igotzen du urtero.\nBerotegi-efektuan parte hartzen duten gas guztiak ez dira jatorri artifizialekoak. Badaude modu naturalean isurtzen diren gasak, esate baterako sumendien bidezkoak.\nOndorioak.\nHala ere, giza jarduerak, batez ere azken hamarkadetan eta Ipar hemisferioan, CO2 kontzentrazioa emendatu egin du eta, aldi berean, ozonoa (O3) eta beste gas batzuk arriskuan jarri. Gauzak horrela, eguzki-energia kopuru handiagoa geratzen da atmosferan harrapaturik, batez besteko tenperaturak gora egiten du eta izpi kaltegarriak errazago erortzen dira Lurrera. Hala ere, oraindik ez da frogatu tenperatura igoera horren arrazoia eta zenbait adituk zuhur jokatu nahiago dute, erlazio hori baieztatu aurretik.\nHorrela, berotze globala dela-eta, berotegi-efektuak oso ondorio txarrak ekar ditzake. Lurraren tenperatura orokorraren graduak igotzen badira, lurburuetako izotza urtu egingo dira eta urtutako ur horrek itsasoetako maila igoaraziko du. Horrek kostaldeko hiriak arriskuan ipin litzake eta baita milaka animaliaren bizia ere. Gainera, planetako gune batzuk basamortu bihur litezke, haizeen norabideak eta abiadurak aldatu etab. Aldaketa horien ondorioak aurrez asmaezinak dira, baina larrienak izan litezke.\nBerotegi efektua beti era negatiboan aipatzen da baina berotegi efektua fenomeno natural eta beharrezkoa da bizia mantentzeko, atmosferako gasek, batez ere ur-lurrunaren eta gas karbonikoaren (CO2) eraginez. Gas horiek eta beste batzuek eguzkitik datorren energia kalorikoa atxiki egiten dute eta bizia gara dadin behar diren mugen barruan eusten diote tenperaturari. Kontzentrazio hori gabe, lurreko tenperatura ilargikoaren antzekoa izango litzateke, hots, -18\u00a0\u00b0Ckoa. Horrenbestez, berotegi efektua ez da, berez, Lurreko biziarentzako mehatxua, babeslea baizik. Beti ere muga batzuen artean, gizadiaren garapen industrial zentzugabekoak azken urteetan puskatu dituenak.\nBeste ondorio ongarri bat gas karbonikoak landareetan duen eragina da. Gas karbonikoaren kontzentrazioa hazten bada, fotosintesia ere areagotu egingo da eta askatutako oxigeno-kantitatea gero eta handiagoa izango da. Beraz, hain kaltegarritzat hartu den negutegi-efektua landarediaren mesederako izan liteke."}
{"id": "9625", "revid": "1982", "url": "https://eu.wikipedia.org/wiki?curid=9625", "title": "Done Jakueren bidea", "text": ""}
{"id": "9626", "revid": "336", "url": "https://eu.wikipedia.org/wiki?curid=9626", "title": "Bigarren Internazionala", "text": "Bigarren Internazionala 1889an sortu zuten hainbat herrialdetako alderdi sozialista eta laboristek. Lehenengo Internazionalaren lana jarraitu zuen, hau 1916an desagertu arte. II. Internazionalaren zuzendaritza Bruselan kokatua zegoen.\nLehen Mundu Gerraren hasierarekin batera, II. Internazionalaren barneko zatiketa eman zen, 1919an III. Internazionala (Komintern) jaioz. Komunismoari loturiko alderdiak azken honetan egituratu ziren.\n1920an II.Internazionala berriz martxan jarri zen. Hala ere, hainbat alderdik ez zuten berrantolaketa onartu eta Langile Alderdi Sozialisten Nazioarteko Batasuna eraiki zuten. Erakunde honek bizi laburra izan zuen, 1923an II. Internazionalera batu baitzen berriro.\nBigarren Mundu Gerrak alderdien arteko kontraesanak areagotu zituen, 1940an desagertuz.\nII. Internazionalaren sorrera: Parisko 1889ko kongresua.\nLangileen Nazioarteko Erakundea suntsitu zenetik, langileen buruzagi askok herri guztietako sozialisten arteko harremanak sendotzeko kezka zeukaten. Batzuk, Engels tartean zela, eszeptikoagoak ziren eta lehenengo mugimendu sozialista herri bakoitzean sendotzeko aholkua ematen zuten, talde politiko eta sindikatu askotan bananduta zeuden eta. 1889an, Bastilla hartu zuteneko mendeurrena zela eta, Parisen kongresua egiteko ahaleginak egin ziren.\nBaina sozialista frantsesak bananduta zeuden, Langileen Alderdi Frantsesa (joera marxistakoa) eta Langile Sozialisten Frantziako Federazioa (moderatuagoa, posibilista izenekoak biltzen zituena) alderdietan eta euren arteko tirabirek ez zuten biderik utzi kongresu bateratua deitzeko. Azkenean, Parisen bi kongresu sozialista egin zituzten aldi berean, bata joera marxistakoa eta bestea joera moderatu edo posibilistakoa. Azken honi Lancry kaleko Kongresua ere esaten zaio.\nP\u00e9trelle gelan egin zen marxisten kongresua II. Internazionalaren lehenengotzat hartu zen geroago. 23 herritako ordezkariak elkartu ziren: buruzagi ospetsuak, Wilhelm Liebknecht, Eduard Bernstein eta Clara Zetkin, Alemaniatik; Pablo Iglesias, Espainiatik; Jules Guesde eta Paul Lafargue (Marxen suhia), Frantziatik; Georgi Plejanov, Errusiatik eta abar. Langileen internazionalismoa nola berregin eztabaidatu zuten hiru egunetan. Lafarguek esaten zuen: \"Lagunak: denok neba-arrebak gara eta etsai bakarra daukagu, kapital pribatua, dela prusiarra, dela britaniarra edo txinatarra\". Aldi berean Liebknecht munduko armada proletarioa sortzearen alde ageri zen \"azken borrokari aurre egiteko\". Herri guztietan egunean zortzi ordu lan egitearen alde borrokatzeko erabakiari botoa eman zioten eta hurrengo maiatzaren lehenean zortzi orduko laneguna eskatzeko manifestazioa egitea erabaki zuten.\nPosibilisten kongresuari aurrerantzean elkarrekin koordinatzea proposatu zioten, ekintzak bateratzeko. Engelsen abileziari esker, hurrengo urtean kongresu bateratua egin zen eta Lancry kaleko kongresuko gehienak joan ziren. 1891ko abuztuaren 18an indar sozialista gehienak biltzen zituen kongresua elkartu zen Bruselan: II. Internazionala sortua zen.\nMaiatzaren 1.a.\n\u226aLanaren Jaia. Maiatzaren bateko Nazioarteko Manifestazioa.\nZortzi orduko laneguna eta lana babesteko legearen alde, hurrengo helburuak lortzeko: gutxieneko soldata ziurtatzea, emakume ete haurren lana mugatzea, astean egun bat atseden hartzea eta, gaueko lana, lana aurkitzeko bulegoak eta lan bitartekariak kentzea. (...)\nZortzi orduko laneguna, amaiera dakarrelako makinismoaren eraginak handitzen dituen aldikako langabeziarentzat eta gehiegi lan egiten dutenei lana gutxitzea, ez daukatenei lana emateko. (...)\nZortzi orduko laneguna, mesede egindo dielako denda txikiei, bezero langileek erosteko eta kontsumorako ahalmen handia izango dute eta.Zenbat eta langile gehiago lanean eta soldata hobeekin,orduan eta bezero gehiago eta hobeto ordainduak (...).\nPariseko langileok:\nMaiatzaren Lehena emantzipazioaren bila doan nazioarteko proletalgoa bultzatzen duten orden eta duintasunez ospatuko duzue.\nGora zortzi orduko laneguna!\nGora Errepublika Demokratikoa eta Soziala!\u226b\nAmsterdameko Kongresuko Erabakia, 1904.\n\u226aKongresuak joera errebisionistak gaitzetsi ditu (...). Burgesiaren kontrako borrokaren bitartez lortu beharrean, ezarritako ordenari amore emateko politikaz nahi dute agintea lortu. Jokabide errebisionestaren ondorioa izango litzateke gizarte burgesa aldatu nahi duen alderdia gizarte sozialista bihurtzea; beraz, alderdi iraultzailea, zentzurik onenean, gizarte burgesa berriztatzeari nahikoa iritziko liokeen alderdia.\n(...) Kongresuak adierazi du:\n1. Alderdiak ez duela erantzukizunik produkzio kapitalistan oinarritutako baldintza politiko eta ekonomikoetan eta, beraz, ez dituela onartzen klase agintariak agintean irauteko bitartekoak.\n2. Demokrazia sozialistak ezin duela onartu gizarte burgeseko gobernuan parte hartzerik.\u226b\nII Internazionala eta gerra.\n\"Estatu kapitalisten arteko gerrak, orokorrean, munduko merkatuko lehiaren ondorio dira (...). Gerrarako arriskua badago, horretan zerikusia duten herrietako langileek ahalegin guztiak egin behar dituzte gerrarik egon ez dadin; horretarako baliabiderik egokienak erabiliko dituzte eta horiek, jakina,ez dira berdinak klase borrokaren egoeraren eta egoera politiko orokorraren arabera.\"\nII. Internazionalaren Kongresuko erabakiak. Stuttgart, 1907."}
{"id": "9630", "revid": "336", "url": "https://eu.wikipedia.org/wiki?curid=9630", "title": "Eneas", "text": "Eneas (; , \"Aine\u00edas\") Troiako heroia izan zen, Ankises eta Afrodita (Venus erromatarrentzat) jainkosaren semea. Priamo Troiako erregearen lehengusua ere bazen Eneas.\nTroiatik ihesean.\nHomeroren Iliadan, Eneas dardanarren burua zen. Troiako aliatua, Hektorren laguntzaile nagusia bilakatu zen. Olerkian, Eneasek jainkoen laguntza jasotzen du, alde batetik, haren amarena, Afroditarena. Apolok ere begikoa du Eneas. Poseidonek ere, zeinek normalean grekoen alde jokatzen duen, Akilesen erasotik ihes egitera lagundu zion Eneasi.\nGreziarrek Troia suntsitutakoan, Eneasek talde bat bildu zuen eta hiritik alde egin ahal izan zuen. Ihesean, Italiara iritsi ziren, non etxe berriak kokatu zituzten. Bidaian, Eneas Kartagora ere ailegatu zen. Une horretan Eneida olerkia hasten da. Kartagoko erreginak, Didok, Eneasekin maitemindurik, hor geratzea proposatu bazien ere, Merkuriok bidaiaren helburua eta asmoa gogorarazi zion Eneasi. Eneasen taldea sekretuan hiritik abiatu zela jakitean, Dido erreginak troiarrak madarikatu zituen eta bere buruaz beste egin zuen. Eneas, Hadesera joan zenean, Didoren izpirituak berarekin hitz egiteari muzin egin zion.\nItalian.\nItaliara iristean, Latinok, latindarren erregeak, harrera eman zion Eneasi, eta Lazion geratzea utzi zien. Eneas Latinoren alabarekin ezkontzeak gerra piztu zuen errutuliarren kontra. Eneidaren bigarren zatian kontatzen diren Lazioko gerra horietan, Eneas atera zen garaile.\nEneasek Lavinio hiria fundatu zuen. Haren seme Julok Alba Longa izenekoa. Julo Juliar leinuko lehena zela aldarrikatzen zuten juliarrek, haren jatorria goraipatzeko, honela Venus jainkosaren ondorengoak bihurtzen baitziren. Romulo eta Remo, Erromako fundatzaileak, Eneasen ilobak ziren. Hil ondoren, Eneas Indiges izeneko jainkoa izendatu zuten."}
{"id": "9634", "revid": "201", "url": "https://eu.wikipedia.org/wiki?curid=9634", "title": "Pritzker", "text": ""}
{"id": "9635", "revid": "15795", "url": "https://eu.wikipedia.org/wiki?curid=9635", "title": "Azken Erromatar Enperadoreen zerrenda", "text": ""}
{"id": "9636", "revid": "336", "url": "https://eu.wikipedia.org/wiki?curid=9636", "title": "Norman Foster", "text": "Sir Norman Foster (Stockport, Manchester Handia, 1935eko ekainaren 1a - ) britainiar arkitektoa da.\nManchester-eko unibertsitatean arkitektura eta hirigintza ikasi zituen eta 1961ean diplomatu. 1964an arkitektura agentzia bat sortu zuen, \"Team 4\" zeritzana, Wendy Cheeseman Foster (emaztea), Gorgie Wolton eta Richard Rogers arkitektoekin. 1967 arte jarraitu zuen agentzia horretan, \"Foster Associates\" sortu zuen arte emaztearekin batera. Berak egin zituen Londresen dauden estudioko planoak, lehenengoz 1972an eta bigarrenez 1981ean.\n1968 eta 1983 artean Buckminster Fuller arkitektoarekin elkarlanean aritu zen hainbat proiektutan.\nEgun, agentzia berean egiten du lan, orain \"Foster and Partners\" deritzana, beste arkitekto eta langile askorekin batera. Urtero hainbat proiektu egiten ditu, altzarigintza eta barrualdeko dekorazioarekin batera.\nEuskal Herrian ezaguna egin da bere agentziak Bilboko Metroa deseinatu zuelako. Beronen beirazko sarrerak, lurrean sartzen diren hodi eliptiko itxurakoak, \"fosterito\" izenez ezagunak dira herritarren artean, Foster beraren abizenaren txikigarri gisa.\n1999 urtean Pritzker Saria jaso zuen."}
{"id": "9637", "revid": "42829", "url": "https://eu.wikipedia.org/wiki?curid=9637", "title": "Bikingo", "text": "Bikingoak Eskandinavia eta Danimarka aldeko gudari, merkatari, pirata eta esploratzaileei VIII-XI. mende bitartean eman izan zaien izena da. Garai hartan, argi ez dauden arrazoiengatik, hego-mendebalderantz eta hego-ekialderantz abiatu ziren gerra eta merkatari-bidaia luzeetan. Gehienetan, branka eta popa garai eta estuko ontzi luze eta meheetan bidaiatzen zuten. Ontzigintzan eta nabigazioan erdietsitako trebeziari esker, adituek diotenez, Kolon baino lehen Ameriketara iritsi ziren, baita Mediterraneora ere.\nHego-mendebalderantz joandakoei normandiar ere deritze. Normandiako erresuma sortu zuten. Hego-ekialderantz joandakoei, aldiz, barego esaten zaie. Azken hauek Errusiar Estatuaren oinarria jarri bide zuten. Haien itsas bidaia luzeetan Ternuaraino iritsi omen ziren, eta beste aldera, ibaietan gora eta behera, Kaspio Itsasoraino. Mediterraneoan ere ibilitakoak dira.\nGerra-espedizio handienetan ehunka ontzik hartzen zuten esku, Bikingo Aroaren bukaeran. Belaontzien ikuste hutsak izua zabaltzen zuen Europako Mendebaldean.\nBikingoen erlijioa erlijio nordiko deritzona zen, indoeuropar jatorrikoa. Odin eta Tor zituzten jainko nagusi.\nGudarien balentriak sagetan kantatu eta harri errunikoetan idazten zituzten, eta ornamentazio arte berezia garatu zuten.\nHistoria.\nDokumentatutako bikingoen lehen erasoa Ingalaterrako Portlanden aurka egin zuten 787an, Dorseten. Hurrengoa 793an gertatu zen, Ingalaterra ekialdeko Lindisfarne monasterioa arpilatu zutenean. Hurrengo bi mendeetan bikingoekiko beldurra Europa osora zabaldu zen, haien eraso bortitz eta suntsitzaileak zirela-eta.\nSuediar, Norvegiar eta Daniarrak, Europan barrena txikizioan eta harrapakerian eta Bizantziorekin merkataritza harremanetan ibili ondoren, estatuak sortu zituzten eta bultzada handia eman zioten Europako ekonomiari. Bikingoen espedizioek harrapakina bilatzea zuten helburua: leku askorik hartzen ez zuten balio handiko gauzakiak batez ere, eta esklaboak. Urtero, udaberrian, gizonak itsasoratu egiten ziren, eta neguaren hasieran itzultzen ziren harrapakinez beterik. Itzuli ondoren sakrifizioak eskaintzen zizkieten oparotasunaren jainkoei eta bazkari handiak egiten zituzten jainkoei uzta onak eta espedizio onak eskatzeko. Neguan itsasontziak eta armak konpontzen zituzten eta animaliak ehizatzen zituzten haien larruak hartzeko.\nLehenengo erasoaldiekin batera bikingoak konturatu ziren aski zutela egun gutxiko bidaldia babesik gabeko ondasun asko eskura izateko. Talde txiki mugikorretan antolatu ziren beraz, erasoa bat-batean jo eta berehala ihes egiteko. Kristauek, eta batez ere lekaideek, jainkoaren zigortzat zeuzkaten bikingoak, gizonen bekatuak garbitzeko bidaliak. Erresistentzia handirik izaten ez zutela ikusirik, bikingoak negupasa egoten ziren harrapaketan ibiltzen ziren lekuetatik hurbil (840). urteaz geroztik egin zituzten lehenengo neguteak etxetik kanpo). Egoera hark abantaila handiak ekarri zizkien: harrapakina eta esklaboak ondo gordeta edukitzen zituzten, gertu; gotorlekuetan zeudenez, neguan atseden hartzen zuten, eta beraz lehenago hasten ziren udaberriko sarraldiak eta erasoak egiten. Europako sartaldeko kostaldeko hiriei eta monasterioei eraso ondoren ibaietan gora joaten ziren, eta talde etsaiei bidea itxiz eta ibaietako joan-etorria mendean hartuz, berehala iritsi ziren barrualdeko hirietara.\nOrdu arte inoiz ez zuten harrapaketa hain kopuru handian eta modu antolatuan egin. Erasoak gehitu ahala, harrapaketaren etekinak gutxiagotu egin ziren, eta haien ordez zergak ordaintzera behartu zituzten mendean hartutako herriak; horretarako itunak egiten zituzten, bai itun horiek erraz hautsi ere. Ordaindu beharreko kopuruetan aldaketa handiak izaten ziren.\nNorvegiar bikingoak.\nNorvegiarrak harrapaketa bila eta lurralde berrien bila abiatzen ziren kolono gisa etxaldetan non kokatua aurkitzeko. Islandiara iritsi ziren (870 urteaz geroztik hasi omen ziren han kolonoak kokatzen). 981. urtean Groenlandia aurkitu zuten, eta Erik Gorriak kolonizatu zuen. 1000. urtearen inguruan, haren seme Leif Erikssonk Kanadako kostaldea aurkitu zuen, eta Vinland deitu zuen (\"Ardoaren Lurraldea\").\nShetlandak eta Orkadak ere kolonizatu zituzten (VIII. mendea), eta Eskoziako iparraldean lehorreratzen saiatu ziren. Hebrida uharteetara eta Man Uhartera iritsi ziren.\nIrlandara IX. mendean heldu ziren, kolonia berriak sortu zituzten han eta bertako biztanleekin nahastu ziren. 1014. urtean, gorabehera askoren ondoren, Brian Boru irlandar buruzagiak Clontarfeko guduan garaitu zituen, Bikingoek Irlandan zuten nagusitasuna irlandarren alde galdu zuten, baina ez zuten handik alde egin. Hiri-estatuak sortu zituzten, uharte horretako gaur egungo hirien oinarri izan zirenak. Irlanda zeltaren eta norvegiarren arteko bat egite hark emaitza aipagarriak izan zituen: lehenengo txanponak, lehenengo hiriak, eta Irlandako ontziolen sorrera.\nDaniar bikingoak.\nDaniarren egintza batzuk gogoangarriak izan ziren Europako Goi Erdi Aroaren historian. Daniarrek beren auzoek baino antolamendu hobea zuten, espedizio handiak prestatzen baitzituzten harrapakin eta lur bila. Haien konkistek hiru aldi izaten zituzten beti: lehenengoa, zuzeneko harrapaketa eta hondamena, oso laburra izaten zen. Bigarren aldian, estatu antolatuekin harremanetan zeudenean, zergak ordaintzera behartzen zituzten hango biztanleak; indarkeria erabiltzen zuten herritarrak beldurtzeko eta ordaintzera behartzeko.\nAldi horrek eragin handia izan zuen Europako ekonomian, printzeek eta monasterioek gordeta zituzten metal preziatuak hara hona ibili baitziren. Hirugarren aldia lurraldea zuzenean ustiatzea zen: gudarosteek herrialde jakin bat beretzen zuten, eta estatu bat sortzen zuten han, hango erregearekin edo agintariekin bat etorri ondoren. Estatu horiek sortu ondoren, kristautu egiten ziren eta Europako Erdi Aroko gainontzeko aristokratekin parekatzen ziren horrela.\nHiru aldi horiek IX. mendearen hasieraren eta X. mendearen hasieraren artean izan ziren, eta bitarte horretan daniarrek estatuak sortu zituzten Alemanian, Frantzian eta Ingalaterran. Ingalaterra daniarren helburu izan zen. IX. mendearen bigarren erdialdean, daniarrek gero eta eraso gehiago jo zituzten Ingalaterran. 865. urtearen inguruan Gudaroste Pagano Handiaren erasoaldia eta gero, Ingalaterra osoa, (Wessex izan ezik), bikingoen esku zegoen. \n1066. urtean, tronua eskuratu nahi zuten erregegaien arteko borrokek zatitua eta hondatua zutelarik Ingalaterra, Gilen Konkistazailea normandiar erregeak, jatorriz eskandinaviarrak, Normandiatik Mantxako kanala zehakartu eta Harold II.a Ingalaterrakoari Hastingseko guduan garaitu ostean Ingalaterra beretu zuen.\nKarolingiar Inperioak daniarren eta norvegiarren erasoak izan zituen. 799tik 840ra aldi bateko erasoak izan ziren, baina 840etik aurrera han ibili ziren etengabe ehunurtez. 911n Rollon buruzagi bikingoak feudo bat hartu zuen Frantziako erregearengandik, kristau bihurtzeko eta leial izateko zinaren truke. Rollonek bere gizonen artean banatu zuen lur hura, eta Normandiako dukerriak aurrera egin zuen.\nXI. mendean bikingoak kristautzen hasi ziren. Europar estatuak indartsuagoak ziren, eta bikingoak beraiek gizarte antolaketa ezberdina zuten. Ingalaterraren konkistarekin 1066an bukatzen da Bikingo Aroa.\nSuediar bikingoak: Baregoak.\nSuediarrek edo baregoek eragin handia izan zuten Errusian, bultzada handia eman zioten Errusiako erdialdeko ekonomiari eta estatu batzuk sortu zituzten; horietan garrantzitsuena Kieveko Printzerria izan zen.\nBaregoak ere harrapaketan ibili ziren, baina batez ere merkataritza trukeak egin zituzten Errusiako ibai bideetan barrena, eta 860.urtean Bosforora iritsi ziren. Merkataritza zubi sendo bat egin zuten Ekialdeko Europaren eta Bizantzioren artean.\nBikingoak Euskal Herrian.\n816an, Iru\u00f1ean nafarren alde esku hartu zuten mairuen aurkako gudaldian. 823an eta 825ean Mundakan, Urdaibai kresal-ibaian geratu ziren. 840an daniarrek Inperio Frankoa erasotu zuten Atturri ibaitik. Akitaniaren nolabaiteko kontrola lortu zuten 15 urtetan. Karlos Burusoila enperadoreak Garona ibaiaz hegoaldera galdu zuen agindua.\n859an Bj\u00f6rn J\u00e4rnsidak eta Hasteinek zuzendutako 69 itsasontziko bikingoen espedizio batean atxilotu zuten Iru\u00f1eko Erresuma zeharkatu zuten Mediterraneorantz, bidenabar Gartzia I.a Eneko Nafarroakoa bahitu eta erreskatea ordaindu zutenean askatu zutelarik.\nBikingoen aginteak 982 arte iraun zuen Gaskonian, noiz Nafarroak gailendu zituen.\nBikingoak telebistan, komikietan eta zineman.\nVicky bikingoa izan da telebistan egin den bikingoei buruzko telesaila ospetsuenetako bat, kasu honetan, marrazki bizidunetako telesaila. Beste alde batetik, Asterixen komiki bildumetako abenturetako batek, Asterix eta normandoak izenburua du, non, gaur egun, Norvegia eta Danimarkakoak izango liratekeen bikingoak agertzen diren.\nZinema filma ugari bikingoak gaitzat hartu izan dituzte: \"The Vikings\" (1958), \"Alfred the Great\" (1969), \"The Island at the Top of the World\" (1974), \"Hrafninn fl\u00fdgur\" (1984), \"Pathfinder (1987ko filma)\" (1987), \"Erik the Viking\" (1989), \"The 13th Warrior\" (1999), \"Beowulf (1999ko filma)\" (1999), \"Beowulf &amp; Grendel\" (2005), \"Pathfinder (2007ko filma) (2007), \"Beowulf (2007ko filma) (2007), \"Outlander\" (2008), \"Vicky the Viking\" (2009), \"Vikings\" telesaila (2013-2014)..."}
{"id": "9642", "revid": "237", "url": "https://eu.wikipedia.org/wiki?curid=9642", "title": "Bikingoak", "text": ""}
{"id": "9643", "revid": "6327", "url": "https://eu.wikipedia.org/wiki?curid=9643", "title": "Uranus", "text": ""}
{"id": "9645", "revid": "336", "url": "https://eu.wikipedia.org/wiki?curid=9645", "title": "Akiles", "text": "Akiles (antzinako grezieraz \"\") Troiako gerran aritutako heroia izan zen, Homeroren Iliadako pertsonai nagusia.\nJaiotza.\nAkiles Peleos mirmidoniarren erregearen eta Tetis ninfaren semea izan zen. Hasiera batean, Zeusek eta Poseidonek nahi zuten Tetisekin ezkondu, harik eta Prometeok Tetisen semea aita baino boteretsuagoa izango zela esan zien arte.\nAkiles jaio zenean, Tetisek semea Estigia aintziran sartu zuen hilezkor bihurtzeko nahian. Baina orpoa murgiltzea ahaztu zitzaionez, Akiles orpoan zaurgarria zen. Peleok, Akiles Patroklo laguna edo maitalerekin batera Kiron zentauroarengana eraman zuen, biak hez ditzan.\nTroilo.\nTroilo, Priamo eta Hekubaren semea, zaldiei ura ematen ari zaiela, Akilesek ikusi zuen. Haren edertasunaren aurrean, maitemindu zen Akiles. Troilo, halere, Apoloren tenpluan babestu zen. Akilesek, haren atzetik joanda, burua jainkoaren aldarean bertan moztu zion. Urtebete falta zaion Troilori 20 urte izateko. Adin horretan, garaiezin bihurtzekoa zen.\nAgamemnon eta Patrokloren heriotza.\nAkilesek Troiatik kanpoko herri batean Briseida atzeman zuen ohaide. Agamemnonek, greziarren erregeak, Apoloren amorrua baretu ahal izateko, bere ohaidea bueltatu behar zuenez, Briseida kendu zion Akilesi. Horretan datza Iliadaren argumentu nagusia: Akilesek berriro greziarren alde borrokatzeari muzin egiten dio.\nGerra okertu zitzaien greziarrei orduan. Hektor, Troiako gudari hoberena, itsasontziei su emateko zorian egon ondoren, Odiseo, Ajax eta Fenixek bueltatzea eskatu zioten Akilesi. Honek berriz arbuiatu zuen, baina Patroklori utzi zion bere lekuan borrokatzea. Hurrengo egunean, Hektorrek, Akiles zelakoan, Patroklo hil zuen. Lagunaren hilotzak Akiles sumindu zuen. Tetisek Hefestok egindako armadura emandakoan, borrokara bueltatu zen Akiles.\nAkilesen amorrua.\nAkilesek, sumindurak eramana, troiar asko hil ondoren, Hektor hiritik atera zen Troiako ohorea defendatzera. Hala ere, Akilesek aise hil zuen. Gorpua gurdian loturik, hiru aldiz Troiako harresien inguruan eman zuen buelta Akilesek. Priamok sekretuan greziarren akanpalekura joanda gorpua itzultzera erregutu zionean amore eman zuen Akilesek.\nAkilesen handitasuna, ordea, ez datza gupida keinu horretan, ezta haren borrokatzeko ahalmenean, baizik eta zer nolako patua izango zuelako erabakian. Izan ere, Tetisek iragarri zion Troiako gerratik joanez gero, bizitza luzea eta zoriontsua izango zuela. Bestetik, amaieraino geratzera, hilko zela, baina betiko loria lortuko zuela, gainerako heroi guztien gainekoa. Azken hau hautatu zuen Akilesek.\nAkilesen heriotza.\nHektorrek iragarri bezala, haren anaia Parisek hil zuen Akiles. Ausardiarik gabeko heriotza izan zen halere. Parisek gezi bat bota zion Troiako harresitik, buruz buruko borroka saihesturik. Patrokloren hezurrekin nahastu ziren Akilesenak, eta haren omenez hileta handiak ospatu ziren."}
{"id": "9646", "revid": "336", "url": "https://eu.wikipedia.org/wiki?curid=9646", "title": "Galba", "text": "Galba (; K.a. 3ko abenduaren 24a - K. o. 69ko urtarrilaren 15a) Lau enperadoretako urtean lehen enperadorea izan zen, 68ko ekainetik hil zen arte.\nBotererako bidea.\nFamilia noble zein aberats batean jaioa, ez zuen inolako harremanik lehen bost enperadoreekin. 20an pretore eta 33an kontsul izendaturik, eta Galia, Germania, Afrika eta Hispaniako probintzien buruan, eskarmentu handia eskuratu zuen. Kaligularen heriotzan, boterea bereganatzeko proposamenei muzin egin zien eta leial zerbitzatu zuen Klaudio. Neronen lehenengo urteetan, erretiroa hartu zuen, baina enperadoreak Hispania Tarraconensisen gobernua eman zion.\n68ko udaberrian, Galba jabetu zen Neronek erailtzeko asmoa zuela. Julio Vindex Galian matxinatu zenean, haren alde egin nahi zuen, baina Vindexen porrotak Galbaren ezbaiak areagotu zituen. Pretoriarren prefektua matxinatu zen orduan. Galbaren aginduetara zegoela adierazitakoan, Galbak Senatu eta erromatarren legatua izendatu zuen bere burua. Neronen heriotzarekin, Zesar titulua hartu zuen eta Erromara abiatu zen.\nAgintean.\nGalbaren kezka nagusia estatuaren ahalmen ekonomikoa berreskuratzea izan zen. Horretarako, gogokoak ez ziren neurriak hartu zituen. Arriskutsuena Pretoriar Guardiari haren izenean agindutako ordainsaria ez ematea izan zen. Ez zuen uste soldaduen leialtasuna erosi behar zela. Haren zuhurtziak eta arrandi ezak ere herritar xumeen kontrako iritzia areagotu zuten. Halaber, jendeak uste zuen adinak lehengo kemena agortu ziola, eta laguntzaileen menpe zegoela Galba.\n69ko urtarrilaren 1ean, Germania Superiorko bi legioek ez zioten Galbari zin egin. Haren estatuak lurrera botata, enperadore berri bat eskatu zuten. Hurrengo egunean Germania Inferiorko soldaduak ere matxinatu ziren, eta enperadorea haiek hautatuko zutela erabaki zuten: Vitelio, probintziako gobernaria. Ekaitza atertu nahian, Luzio Kalpurnio Pison oinordekotzat hartu zuen Galbak. Pretoriar Guardia sutan jarri zen, ohiko ordainketa eman ez zitzaiolako.\nOton Lusitaniako gobernaria ere haserretu zen Galbaren hautaketarengatik. Galbaren hasierako babesle sutsua izan arren, Pretoriar Guardiaren borondatea erosi zuen, bera enperadore izenda dezaten. Galba, ohatze batean eramana, hain zegoen ahulduta, matxinoen kontrako bataila batean hil zuten."}
{"id": "9647", "revid": "59723", "url": "https://eu.wikipedia.org/wiki?curid=9647", "title": "Ozeano", "text": "Ozeanoa (grezierako \"okeanos\" izenetik eratorria) Lurrean urak betetzen duen eremua da. Lurreko azaleraren %\u00a071 eta hidrosfera azaleraren %\u00a097,2 betetzen du, eta batez beste 3000 metro inguruko sakonera du.\nOzeanoa beste bost ozeanotan banatuta dago, nahiz eta historian hainbat banaketa izan diren, ozeano bat, hiru, lau edo bost daudela hartuta. Gaur egun, Nazioarteko Hidrografia Erakundeak 2000. urtean zehaztutakoari jarraituz, Lurreko ozeanoak bost hauek direla jotzen da (handitik txikira zerrendatuta):\nGeologikoki, ozeano bat urez estalitako lurrazal ozeanikoa duen lur zati bat da.\nLurreko bost ozeanoek 361 milioi km\u00b2 dute, haien bolumena 1370 milioi km\u00b3 da, eta batez 3.790 metro sakon dira. Kopuru horietan ez daude sartuta aintzira erraldoiak, hala nola Kaspiar itsasoa. Hidrosfera osoaren masa 1,4 \u00d7 1021 kg da, hau da Lurraren masaren %\u00a00,023, eta hortik %\u00a097 baino gehiago ozeanoko ura da.\nBanaketa eta izenak.\nUr gainera azaleratuta dauden lurrek hiru eremu handitan banatzen dute ur masa, eta hiru eremu horiek Hego Hemisferioan besterik ez dute osatzen Lurra guztiz inguratzen duen zerrenda jarraitua. Hauek dira, handitik txikira, kontinenteek bereizten dituzten hiru ur eremu nagusiak: Ozeano Barea, Atlantikoa eta Indiakoa. Ozeano horiek zabaldu egiten dira hegoaldean, eta horrela osatzen dute lurbira osorik inguratzen duen ur eremu jarraitu bakarra, Antartikako ozeano izenaz ezagutzen den ur masaren bitartez. Laugarren ozeano horrek Atlantiko ozeanoko eta Antartikako kostaldean du hegoaldeko muga, eta iparraldeko muga, hitzarmenez ezarria, hego latitudeko 60 gradutan.\nOzeanoen hedadurak hauek dira:\nItsasoak ere ur gazikoak dira, baina ozeanoak baino txikiagoak izaten dira, eta lurrez inguratuta daude osorik edo zati batean.\nEragina.\nLurraren parte isurkarian, parte gotorrean bezala, hainbat eskualde bereiz daitezke zenbait irizpideren arabera. Oro har, tenperatura, gazitasuna eta mugimenduak hartzen dira kontuan lurraren gainaldeko ura eskualdeetan banatzeko; dena dela, irizpide horiek ozeanoetako azaleko urari buruz erabiltzen dira batez ere, hau da, ur azaletik 300 metroko sakoneraraino iristen den geruzari buruz. Izan ere, geruza hori da kliman eta eguraldian eragin gehiena duena, eta geruza horretan bizi dira, halaber, ozeanoko izaki bizi gehienak. Orain arteko ikerketen arabera, sakoneko uraren ezaugarriek ez dute zuzeneko eraginik eguratsean edo lur azalean, ozeanoaren erdialdeko geruzetako ura gorantz igotzen den kasuetan izan ezik.\nDinamika.\nLurraren funtzionamenduan gertatzen diren energia eraldaketetan, ozeanoek, eta hidrosferak horrenbestez, energiak Lurreko gainerako geruzekin harreman zuzenean betetzen duen katearen maila bat osatzen dute. Ozeanoen dinamikan eragina dute, alde batetik, Lurreko gainerako geruzekin gertatzen diren energia trukeek, eta, bestetik, masa isurkariaren beraren baitan sortzen diren energia aldaketek.\nHorren arabera, bi eratako prozesu dinamikoak bereizten dira: exogenoak, ozeanoetara beste ingurune batzuetako energia dakartenak, eta endogenoak, masa isurkariaren baitako energia mailaren aldeen ondorioz gertatzen direnak. Prozesu endogenoek, dena den, hidrosferak ingurunearekin duen energia trukea dute abiapuntua, prozesu exogenotzat hartuak ez diren arren. Sailkapen horren arabera, badira zenbait itsaslaster endogeno, baina olatuen fenomenoa, adibidez, prozesu exogenoa da.\nAzkenik, badira beste fenomeno batzuk, adibidez itsasaldiak, prozesu endogenoen eta exogenoen ezaugarriak, bietarikoak, dituztenak.\nHidrosferan eragina duen energia ozeano barnekoa edo ozeanoaz kanpokoa izan daiteke. Ozeano barnetik datorren energia espazioarekiko eta denborarekiko konstantea da, ez du gradienterik sortzen eta oso efektu dinamiko txikiak eragiten ditu. Kanpoko energiak, Eguzkitik datorrenez eta ur azalera era etenean iristen denez, garrantzi handia du ozeanoen dinamikan.\nEnergiaren araberako dinamika horren eraginez bi eratako mugimenduak gertatzen dira ozeanoko uretan: alde batetik, uhin mugimenduak; bestetik, ur masak edo itsaslasterrak lekuz aldatzea. Uhin mugimenduen barruan beste bi sail handi bereizten dira: uhinak eta itsasaldiak. Bi uhin mugimendu horiek ur masen leku aldatzea dakarte, eta leku jakin batzuetan edo denbora tarte jakin batean itsaslasterrak sor ditzakete.\nBaina, oro har, itsaslaster deitzen zaie ozeanoaren gune batetik bestera beti ibilbide berari jarraituz lekuz aldatzen diren ur masen mugimendu erregularrei; itsaslasterrek hainbat jatorri edo zergati desberdin izan ditzakete, bat baino gehiago ere bai askotan: ozeano eta itsasoen arteko ur mailaren desberdintasuna, haizeen ondorioz sortzen den bultzada indarra eta dentsitate aldeak.\nUraren ezaugarri kimikoak.\nOzeanoak ez dira ur gazi soilez osaturiko masak; lur azaletik iritsitako hainbat mineralez eta hildako landare eta animalietatik datozen gatz organikoez osaturiko soluzio kimiko konplexuak dira. Sodioa eta kloroa, gatz arruntaren osagaiak, dira ozeanoetako uraren osagai nagusiak; ozeanoetako uraren pisu osoaren %\u00a086 hartzen dute, hidrogenoa eta oxigenoa alde batera utzita. Hurrengo gai aipagarrienak magnesioa (pisuaren %\u00a03,7), sufrea (%\u00a02,6), kaltzioa (%\u00a01,2), potasioa (%\u00a01,1) eta bromoa (%\u00a00,2) dira. Baina portzentajea horiek itsasoko uraren osagai gotorrei dagozkie soilik, eta uretan disolbaturik dauden gai gotorren kontzentrazioak uraren pisu osoaren %\u00a03,5 bakarrik hartzen du. Gazitasunaren arabera zehazten da itsasoko ureko lagin batean disolbaturik dauden gai gotorren kontzentrazioa; mila parte ureko hainbeste parte gatz dagoela adierazten du gazitasunak, eta honela idazten da: 0/000.\nEsan daiteke, oro har, ozeano guztiek gatz kopuru bera dutela. Ozeanoen batez besteko gazitasuna 34,72 gramo ur litrokoa da, edo oro har erabiltzen den formulari jarraituz, milako 34,72koa. Hala ere, horrek ez du esan nahi gune jakin batzuetan batez besteko gazitasuna baino gazitasunhandiago ala gutxiago ezin egon daitekeenik.\nGune jakin batzuetan aldaketak gertatzen dira uraren gazitasunean, hainbat arrazoiren eraginez. Itsaso itxietan esaterako, batez bestekoa baino gazitasun handiagoa izaten da. Itsaso itxietako ura nekez nahasten da ozeanoko urarekin, eta nahastekotan ere, oso azalekoa izaten da nahasketa hori; horrez gainera, itsaso itxiak lurruntze handiko eremuetan egoten dira, balantze hidriko negatiboa duten eremuetan, prezipitazio gutxi eta klima egoera hori aldatzeko ibaietatik ur geza aski iristen ez den eremuetan.\nEzaugarri horiek ditu, besteak beste, Itsaso Gorriak. Gazitasun gutxiagoko ura, aldiz, aurretik aipatu direnen alderantzizko baldintza klimatikoko eremuetan eta ibaietatik ur geza aski iristen den lekuetan egoten da, itsasoa ozeanoarekin lotua egon ala ez. Dena dela, itsasoaren eta ozeanoaren artean loturarik ez dagoenean nabarmenagoa izaten da itsasoak gazitasuna neurriz gaindi edo gutxiegi izaten duela, Baltikoan gertatzen den bezala. Baina horiez gainera, ozeanoan badira batez besteko gazitasuna baino gazitasun gutxiagoko beste eremu batzuk, ibai handien bokaleetatik hurbileko eremuak, hain zuzen; zenbait kilometrotan zehar nabari daiteke ibai handietako ur gezaren eragina ozeanoan.\nEgoera horietan ezin esan daiteke, itsaso itxien kasuan ere, urak gatz kopuru bera duenik eremu guztietan. Itsaso Gorriaren gazitasuna, esaterako, ozeanoko uraren batez bestekotik milako 42rainokoa da, eta Itsaso Baltikoan batez bestekotik milako 4raino jaisten da.\nOzeanoko ur askeetan gorabehera gutxi izaten ditu gazitasunaren balioak, eta, aldaketarik izatekotan ere, nabarmenagoak dira azalean sakonean baino. Ozeanoetako ur azalean jaso den balio txikiena milako 33,6 da, Ozeano Bareko 40 ipar latitudean erregistratua; balio gorena, berriz, milako 36,9 da, Ozeano Atlantikoko 25 ipar latitudean.\nSakoneko uretan, ordea, oso alde gutxi dago eremu batzuetatik besteetara: milako 34,6 eta 34,9 arteko gazitasuna du sakoneko urak. Ur azaleko gazitasun balioen gorabeherak prezipitazioek eta gainaldeko itsaslasterrek sortuak dira.\nOzeanoetako uraren osagaiei dagokienez, sodio kloruroaz \u2013gatz arrunta\u2013 eta lehen aipaturiko beste osagai mineralez gainera, eguratseko gas guztiak daude disolbaturik, eta gas horien araberakoa da, hain zuzen ere, ozeanoetako landare eta animalien kopurua. Gas karbonikoa (CO2) disolbaturik edo karbonato eta bikarbonato eran konbinaturik azal daiteke, litroko 36 eta 56 mililitro arteko proportzioan; nitrogenoak litroko 8,4 eta 24,5 mililitro arteko proportzioa hartzen du, eta oxigenoak 0 eta 8,5 mililitro artekoa.\nUretan disolbaturik dauden gasei buruz, aipatzekoa da urak gasekiko duen propietate bitxi bat, urak gasak disolbatzeko duen ahalmenari dagokiona. Gasen kasuan, gai gotorren kasuan ez bezala, uraren disolbatze ahalmena tenperaturaren alderantziz proportzionala da, hau da, zenbat eta hotzagoa izan uraren tenperatura orduan eta errazago disolbatzen dira gasak uretan.\nPropietate hori dela eta, ur hotzetan ur epeletan baino oxigeno gehiago dago disolbaturik, eta horrek azaltzen du ur hotzetan zergatik dagoen ur epeletan baino aberastasun biologiko handiagoa. Izan ere, oxigenoa ezinbestekoa dute landare eta animaliek bizitzeko, hori baita arnasketan erabiltzen duten gasa. Hala ere, badira beste eragile batzuk uretako gasen banaketan, oxigenoarenean batez ere, eragina dutenak: itsas landareak eta landare horien arnasketa erritmoa, ur kontinentalak eta urpeko erupzioak, etab.\nEsan beharra dago, bitxikeria gisa bada ere, itsasoko uretan hirurogeita hamar elementu kimikotik gora aurkitu direla disolbaturik, oso portzentaje txikian izan arren.\nOzeanoko uretan disolbaturik dagoen materia guztia atera eta lur gainean zabalduz gero, berrehun metroko geruza bat osatuko litzateke.\nEsplorazioa.\nOzeanoen ikerkuntza antzinatik egin da barku txikietan, baina ez da izan garai modernoak arte urpeko bidaiak posible izan direla.\nMunduko punturik baxuena Marianetako itsas hobia da, Ozeano Barean dagoena. Bere sakonera maximoa 10.923 metrokoa da. Beheraino ez zen 1951a arte heldu.\nOzeano gehienetako hondoa oraindik ez dago kartografiatua, hala ere 1995an 10 km-ko erresoluzioa duen mapa argitaratu zen.\nAntzinako ozeanoak.\nHistoria Geologikoan lurreko Ozeanoak modu batean eta bestean egon dira antolatuta. Horietako batzuk izena dute euren garrantzi geologikoagatik:"}
{"id": "9648", "revid": "237", "url": "https://eu.wikipedia.org/wiki?curid=9648", "title": "Ozeanoa", "text": ""}
{"id": "9649", "revid": "512", "url": "https://eu.wikipedia.org/wiki?curid=9649", "title": "Mediku", "text": "Medikua medikuntza praktikatzen duen osagilea da.\nIzendapena.\nHistorikoki, beste sinonimo batzuk erabili izan dira euskaraz medikuak izendatzeko: sendagile, osagile, doktore, osalari edo sendakin.\nLanbidearen ezaugarriak.\nMedikuen funtsezko zeregina gaixotasunen diagnostikoa lortzea eta horren araberako tratamendua ematea da, bai eta eritasunen prebentzioa lantzea ere.\nDiagnostikora iristeko, sendagileak dituen oinarrizko tresnak haren burua eta fonendoskopioa dira. Buruarekin, anamnesia eratuko du lehenik eta behin, historia klinikoaren zati subjektiboa alegia, sintomak erregistratzeko bidea. Gaixotasunen zeinuen bila, aldiz, miaketa fisikoa praktikatuko dio pazienteari, zati objektiboa burutuz. Gaur egun, proba osagarriak ere egin behar dituzte medikuek kasu gehienetan, diagnosia lortzeko edo zehazteko, proba hauek are objetikboagoak izanda.\nTradizionalki, osagileek \"Zin Hipokratikoa\" egiten dute, jardueraren etika erakusteko.\nEspezialistak.\nEspezialitate medikoen arabera, sailkatu eta definituko ditugu medikuak:\nAlergologoak | Barne medikuak |\nEndokrinologoak | Erradiologoak | Errehabilitadoreak | Erreumatologoak | Famili medikuak | Hematologoak | Kardiologoak | Kirol medikuak | Zirujau orokorrak | Zirujau plastikoak | Mediku intentsiboak | Nefrologoak | Neumologoak | Neurologoak | Oftalmologoak | Otorrinolaringologoak |Pediatrak | Psikiatrak | Traumatologoak | Urologoak"}
{"id": "9650", "revid": "105290", "url": "https://eu.wikipedia.org/wiki?curid=9650", "title": "Espezialitate mediko", "text": "Espezialitate medikoak medikuntzak dituen adarrak dira.\nSailkatuko ditugu hiru multzotan, nagusiki medikoak, kirurgikoak edo osagarriak diren arabera."}
{"id": "9651", "revid": "512", "url": "https://eu.wikipedia.org/wiki?curid=9651", "title": "Oton", "text": "Oton (; 32ko apirilaren 25a - 69ko apirilaren 16a) Lau enperadoretako urtean bigarren enperadorea izan zen, Galba hil zenetik, urtarrilaren 15etik, hil zen arte.\nBotererako bidea.\nEtruriako familia zahar eta noble batekoa, Neronen adiskidea izan zen, enperadorea bezain ankerra eta bitxia. Bion arteko adiskidetasuna 58an bukatu zen, Popea Sabina, Otonen emaztea, zela eta. Otonek enperadoreari aurkeztu zion emaztea, zein haren maitale bihurtu zen. Orduan, Otonez dibortziatutakoan, Neroni eskatu zion ahalik eta urrunen bidaltzea.\nHurrengo hamar urteetan Lusitania probintzian eman zituen Otonek. Aldameneko probintzian, Hispania Tarraconensisen, Galba matxinatu zenean (68an), Otonek harekin bat egin zuen. Neronekiko suminduaz gain, bere handinahiak ere horrela jokatzera bultzatu zuen. Izan ere, astrologo batek Neronen ondorengoa izango zela iragarri zion. Iragarpen horiek gorabehera, Galbak Luzio Kalpurnio Pison hautatu zuen oinordeko.\nOtonen aukera bakarra borrokatzea zen. Diru eskasa bazuen ere (Neronen garaietatik xahutzaile hutsa baitzen), Pretoriar Goardiako hainbat soldadu erosi ahal izan zuen. Kalpurnio Pisonen hautaketa baino bost egun geroago (69ko urtarrilaren 15ean), Otonek, enperadoreari ohiko errespetuak ematera zihoazela, bere jarraitzaileekin biltzeko aitzakia bilatu zuen. Pretoriar kanpalekuan, enperadore izendatu zuten.\nIndar horretaz baliatuta, Forumera bueltatu zen. Galba jendetzaren artean ihes egiten saiatu zen. Alabaina, Galba, Kalpurnio Pison eta beste batzuk bortizki hil zituen Pretoriar Guardiak. Egun horretan bertan, senatariek enperadore izendatu zuten.\nOtonen arrakasta Pretoriar Guardiaaren suminduran oinarritzen zen. Izan ere, Galbak agindutako ordainsaria emateari muzin egin zien. Erromatarrak ere ez zeuden konforme Galbaren politikarekin. Neronen xahutzea nahiago zuten.\nGainbehera.\nJendetzak emandako Neron goitizena onartu zuen, edo, behintzat onartzeko plantak egin zituen. Neronen estatuak berriro eraiki ziren, haren gizonak askatu zituzten eta Neronen Urrezko Etxearen amaiera iragarri zen. Aldi berean, Otonek hiritar agurgarriei jakinarazi zien zuzentazunez gobernatuko zuela.\nHala eta guztiz ere, Germaniako matxinada uste baino askoz garrantzitsuagoa zen. Legio batzuek Vitelioren alde jo zuten. Erromara zihoazen. Hasieran Inperioa partekatzeko prest agertu bazen ere, Otonek, ustekabeko adorez, gerra antolatzeari ekin zion. Urruneko probintzietatik laguntza urria espero ahal zen. Dalmazia, Panonia eta Mesia probintziak, ordea, bat egiteko gertu zeuden. Pretoriar Goardia bera indarra izugarria zen. Itsas-armada ere haren esku zegoen.\nMartxoaren 14an, kontrako iragarpenek etsi gabe, iparraldera jo zuen. Ez zuen nahi Vitelio Italian sar zedin. Hala ere, Po ibaian baino ez zuen geldiarazi ahal. Germaniako ofizialek eskarmentu handiago zeukatenez, buruz buruko borroka ekidizekoa zen, Dalmaziako tropak iritsi arte behinik behin. Nolanahi ere, Otonen jeneralen ezinegonak erasoa eragin zuen. Estrategian abilagoa, Vitelio garaile atera zen. Otonek porrota onartu zuen. Hitzaldi duin batean, hobe zela, asko baino, bat hil zedin esan ostean, bere burua hil zuen. Soldadu batzuek jeneralaren ereduari jarraitu zioten. Hil zenean, 37 urte zituen, eta bere gobernuak 3 hilabete iraun zuen."}
{"id": "9653", "revid": "6327", "url": "https://eu.wikipedia.org/wiki?curid=9653", "title": "Stalin", "text": ""}
{"id": "9654", "revid": "105290", "url": "https://eu.wikipedia.org/wiki?curid=9654", "title": "Diagnostiko", "text": "Diagnostikoa edo diagnosia gaixotasunaren identifikatze prozesua da, horren zeinu eta sintomak antzematearen bidez. Erdietsi ondoren, hurrengo urratsa egin ahal izango dute, tratamendua alegia.\nMedikuek eritasunaren diagnosia lortzeko bi pauso nagusi segitu behar dute:"}
{"id": "9655", "revid": "219", "url": "https://eu.wikipedia.org/wiki?curid=9655", "title": "Diagnosi", "text": ""}
{"id": "9656", "revid": "105290", "url": "https://eu.wikipedia.org/wiki?curid=9656", "title": "Historia kliniko", "text": "Historia klinikoa pazientearen datuak eta haren gaixotasunaren informazio ahalik eta zehatzena jaso behar du. Bi zati nagusi ditu:"}
{"id": "9658", "revid": "237", "url": "https://eu.wikipedia.org/wiki?curid=9658", "title": "Erreala", "text": ""}
{"id": "9659", "revid": "237", "url": "https://eu.wikipedia.org/wiki?curid=9659", "title": "Barne Medikuntza", "text": ""}
{"id": "9660", "revid": "1659", "url": "https://eu.wikipedia.org/wiki?curid=9660", "title": "Paziente", "text": "Pazientea, gaixoa edo eria gaixotasuna pairatzen duen pertsona da. Berak kontatutako gaitzak sintomak dira, medikuak berari egindako elkarrizketari \"anamnesia\" deritzo, eta jasotako arakatze prozesuak \"miaketa fisikoa\" izena du.\nEritasunaren kronologiaren arabera, gaixoak akutuak edo kronikoak izan daitezke. Hainbat kasutan, gaixotasun bera daukaten pazienteak batzen dira elkarteetan, askotan aringarri suertatzen dena, informazioa partekatzeko eta bestelako babes eta onurak eskuratzeko asmoz (ikusi kanpo loturak).\nBestela, paziente terminala da irtenbide onik ez daukan gaixotasuna jasaten duena.\nHistorian zehar pazientea eta medikuaren arteko harremana aldatzen joan izan da, \"eredu paternalista\" batetik \"berdinen arteko modelo\"rantz lerratuz.\nGaur egun, hainbat liburu edo webguneen bidez pazienteak informazioa lor dezake, kontuan hartuta iturri guztiak ez direla fidagarriak edo zientifikoak."}
{"id": "9661", "revid": "15795", "url": "https://eu.wikipedia.org/wiki?curid=9661", "title": "Medikuen biografia interesgarriak", "text": ""}
{"id": "9662", "revid": "336", "url": "https://eu.wikipedia.org/wiki?curid=9662", "title": "Sendabide", "text": "Medikuntzan, sendabidea, osabide edo terapia gaixotasuna sendatu, horren ondorioak arindu nahiz gaixotasunen prebenitzeko bidea da, izan kimikoa, fisikoa, psikikoa edo bestelakoa. Gaixotasun edo osasun bat arindu, sendatu edo aurrezaintzeko egokia den horri terapeutikoa dela esaten da. Sendabide sintomatikoak (sintomak arindu edo ezabatzeko) edo sendabide espezifikoak (gaixotasunaren eragileen aurka) bereizten dira. Sendabideak kimikoak (adibidez, sendagaiak), fisikoak (elektroshock eta erradioterapia, kasu) nahiz psikikoak (psikoterapia) izan daitezke."}
{"id": "9663", "revid": "119347", "url": "https://eu.wikipedia.org/wiki?curid=9663", "title": "Renzo Piano", "text": "Renzo Piano (Genova, 1937 irailaren 14 - ) arkitekto italiarra da.\nArkitekto familia baten jaio zen, aita, aitona eta osaba arkitektoak izanik. Ikasketak Florentzian eta Milanen egin zituen, 1964an diplomatu eskola politeknikoko arkitektura sailean eta aitarekin hasi zen lanean, gero Franco Albiniren gidaritzapean. 1965 eta 1970 artean Louis Kahn arkitektoarekin egin zuen lan Filadelfian (AEB), baita Z. S. Makowsky-rekin Londresen. Garai horretan ezagutu zuen Jean Prouv\u00e9, honen lagun min egin zelarik, bere lana modu handi batean influentziatuko duena. 1971 urtetik Richard Rogers arkitektoarekin (\"Piano &amp; Rogers\") lan egingo du eta 1977 urtetik Peter Rice arkitektoarekin (\"Piano &amp; Rice\"), 1992an hil arte jarraitu zutelarik.\nPianok hiru arkitektura agentzia zuzentzen ditu gaur egun \"Renzo Piano Building Workshop\" izenpean: Genova, Berlin eta orain bizi den Parisen, non ehun bat arkitekto, laguntzaile, ingeniari eta espezialista biltzen dituen.\n1990ean Kiotoko saria jaso zuen eta 1998 urtean Pritzker Saria."}
{"id": "9664", "revid": "512", "url": "https://eu.wikipedia.org/wiki?curid=9664", "title": "Reynolds zenbakia", "text": "Reynolds zenbakia (Re) fluidoen dinamikan dimentsio gabeko zenbaki garrantzitsuenetarikoa da. Zenbaki honek indar inertzialen eta indar biskosoen arteko erlazioa ematen du. Horrela, Reynolds zenbaki berdina duten bi egoera dinamikoki antzerakoak dira, eta indar guztiak proportzionalak, beraz baten azterketa baliogarria da bestearen ezaugarriak jakiteko. Ezaugarri hau oso erabilia da ingenieritzako hainbat arlotan, saiatu nahi den gorputzaren eredu txikiago bat erabili daitekeelako, Reynolds zenbaki berdinean saiakuntzak eginez.\nIndar inertzialak masa eta abiaduraren deribatuaren arteko produktua dira. \"\u03c1\" fluidoaren dentsitatea baldin bada, eta \"L\" luzera esanguratsu bat, masa \"\u03c1L3\"-ri proportzionala izango da. Abiadura \"v\" izanik, \"v\" eta denbora esanguratsu baten (\"L/v\") arteko proportzioak abiaduraren deribatua emango digu (\"v\u00b2/L\"). Indar inertzialen mailaren garrantzia \"\u03c1v\u00b2L\u00b2\" da, beraz. Bestalde, indar biskosoak fluidoaren biskositatea, \"\u03bc\", eta abiadura-gradientearen, \"v/L\", arteko produktua azalera unitateko (\"L\u00b2\") dira, \"\u03bcvL\" hortaz. Azkenik, bien arteko erlazioak Reynolds zenbakia ematen digu:\nedo\nnon:\nReynolds zenbaki txikietan indar biskosoek gainditzen dute beraz. Egoera honetan fluidoaren mugimendua laminarra da, fluidoaren barneko abiadura ezberdintasunak biskositateak azkar xahutzen baititu, eta muga-geruzaren banantzea errazago gerta daiteke. Aldiz, Re handitu ahala, indar inertzialek garrantzia hartzen dute eta biskositatea ez da nahikoa korrontea egonkortzeko. Situazio honetan turbulentziak sortzen dira. Hodi batean 2000tik behera laminarra izango da eta 4000tik gora turbulentoa.\nAdibide bat.\nAdibidez, hegazkin txiki baten abiadura \"U0\" = 250 km/h-koa bada (70 m/s), eta hegalaren korda metro bat formula_8, airearen biskositate zinematikoa \u03bd = 1.4\u00b710-5 m2/s ingurukoa denez, Reynolds zenbakia ondorengoa genuke:\nAnalisi dimentsionala.\nAnalisi dimentsionalaren bidez problema batetako edozein magnitude ahalik eta dimentsio gabeko zenbaki kopuru txikienaren funtzio bezala adieraztea lor dezakegu. Ondoren gure arazoa errepresentatzen duen modelo bat eraiki genezake eta gure modeloan ageri diren zenbaki adimentsionalen balioak eta kasu errealeko balioak berdinak badira modeloan lorturiko neurketak kasu errealera extrapola genitzake. Hori dela eta oso garrantzitsuak dira dimentsio gabeko zenbakiak tamaina eta baldintza errealetan probatu ezin diren makina edo prozesuak laborategian simulatzeko.\nDemagun adibidean ageri den hegala kontrolpeko baldintza batzuetan aztertu nahi dugula eta hegal osoa hartzeko gai den tunelik ez dugunez tamaina erdiko eredu bat erabili behar dugula gure tunel aerodinamikoak har dezakeen handiena delako. Aztertu nahi ditugun magnitudeak Reynolds zenbakiaren funtzio bezala adieraztera iritsiko bagina korrontearen abiadura bikoiztearekin nahikoa genuke Reynolds zenbakia mantendu eta gure saiakeren emaitzak tamaina errealeko hegalarekin erlazionatzeko.\nNondik datorkio izena?\nZenbakia Osborne Reynoldsen omenez ematen da, berak definitu baitzuen 1883an. Fluidoen dinamikako aitzindarietako bat izan zen Ipar Irlandan jaiotako ingeniari britaniar hau eta eskalako modeloak entsaioetan erabiltzea ahalbidetu zuen."}
{"id": "9666", "revid": "336", "url": "https://eu.wikipedia.org/wiki?curid=9666", "title": "Vitelio", "text": "Aulo Vitelio Germaniko (; Erroma, 15eko irailaren 24a - \"ib.\", 69ko abenduaren 22a) Lau enperadoretako urtean hirugarren enperadorea izan zen, apirilaren 17tik hil zen arte.\nVitelio 48an kontsula izan zen. 60an Afrikako prokontsula ere izan omen zen. 68an, Galbak, denon harridurako, Germania Inferior probintziako armadaren buruan kokatu zuen. Berehala ospe handia eskuratu zuen beheko ofizialen eta soldaduen artean, haren eskuzabalarengatik eta permitibitatearengatik, zeinek, azkenean, diziplina suntsitu zuten.\nVitelio bera alferra eta apetatsua zen, konspiratu eta zelatatu baino jan eta edan nahiago zituena. Enperadore izendatzea Zezinari eta Valenteri, Rhin ibaiko bi legioen buruei zor zien. Bi gizon hauek matxinada antolatu zuten, eta 69ko hastapenean, soldaduek enperadore aldarrikatu zuten.\nErromako mundu osoak onartu ez bazuen ere, Senatuak ohiko ohore inperialak eman zizkion Vitelioren armada garaitutakoan. Izendatze jaietan, kaosa eta triskantza nagusitu ziren Erroman. Dalmazia eta Iliriako armadek Vespasiano euren jeneralaren alde jo zutela jakin zen bezain pronto, Vitelioren jarraitzaile asko desertatu zen.\nVitelio postua uzteko prest agertu arren, Pretoriar Guardiak ez zion laga: Enperadorearen ikurrak Konkordiaren tenplura eramaten ari zela, jauregira bueltarazi zuten. Vespasiano Erroman sartzean, Vitelio ezkutaleku zikin batean sartutakoan hil egin zuten.\nViteliok zuzen gobernatzeko nahia erakutsi zuen. Alabaina Zezina eta Valenteren eskuetan zegoen. Hauek enperadorearen gehiegikeriak bultzatu zituzten euren onura bilatzeko asmo bakarrean."}
{"id": "9667", "revid": "512", "url": "https://eu.wikipedia.org/wiki?curid=9667", "title": "Zezina", "text": "Zezina (latinez \"Aulus Caecina Alienus\") jeneral erromatarra izan zen. 68an Hispania Baetica probintziako kuestor karguan zegoen.\nNeron hil zenean, Galbak Germaniako legio baten buruan kokatu zuen. Fabio Valenterekin batera, Vitelio euren jeneralaren, Oton enperadorearen aurkako matxinada eragin zuen.\nZezinaren armadak Cremonan porrota jaso zuen. Hala ere, Fabio Valentek Otonen armada garaitu zuen Bedriacum bataila erabakigarrian.\nVitelio enperadore berriaren gaitasun ezak Vespasianoren matxinada eragin zuen. Zezinak Vespasianoren aurka egiteko agindua jaso bazuen ere, matxinatuekin bat egiten saiatu zen. Soldaduek, halere, preso atzeman zuten.\nVespasiano enperadore bihurtzerakoan, aske utzi zuten Zezina. 79an Vespasianoren kontrako konspirazio batean parte hartzea leporatu zioten, eta Tito hiltzera zigortu zuen.\nTazito historialariaren arabera, Zezina gizon ederra baina mugarik gabeko handinahia zen. Hizlari trebea, soldaduek miresten zuten.\nTazito, \"Historiae\", i. 53, 61, 67-70, ii. 20-25, 41-44, iii. 13; Dion Kasio Ixv. 10-14, Ixvi. 16; Plutarko, \"Oton\", 7; Suetonio, \"Tito\", 6; Zonaras xi. 17."}
{"id": "9671", "revid": "56334", "url": "https://eu.wikipedia.org/wiki?curid=9671", "title": "Fabio Valente", "text": "Fabio Valente () Neronek aupatutako erromatar jenerala izan zen. 69an \"Legio I Germanica\"ko burua izan zen. Soldaduek Galba enperadorea ondartzeari muzin egitean, Vitelio, Germania Inferior probintziako gobernaria, enperadore aldarrikatu zuten.\nVitelioren armadak bitan banatu ziren. Bata Zezinaren agindupean, eta bestea Valenteren menpean. Cremonan egin zuten bat. Orduko Oton zen Erromako enperadorea, Galba hil ostean. Bedacrium izeneko batailan Vitelioren armada batuek eta Otonenak talka egin zuten. Zezina eta Valente garaile atera ziren. Otonek bere burua hil zuen eta Vitelio Erroman enperadore sartu ahal izan zen.\nHala eta guztiz ere, ekialdeko armadek Vespasiano aldarrikatu zuten enperadore. Valente gaixorik zegoen orduan. Hortaz, Zezina geratu zen matxinoen aurka egiteko armadaren buruan. Zezinak, ordea, Vespasianoren alde jo zuen. Valente borrokatzera ailegatu baino lehen, Vespasianoren armadak Viteliorenak garaitu zituen.\nValentek borrokatzeari jarraitu nahi zion. Galiara abiatu zen tropa berrien bila. Nolanahi ere, bidean atzemanda, hil egin zuten. Errenditu gabe geratzen zitzaien tropei Valentere burua erakutsi zitzaienean, amore eman zuten matxinoek."}
{"id": "9672", "revid": "6327", "url": "https://eu.wikipedia.org/wiki?curid=9672", "title": "Markaketa lengoaiak", "text": ""}
{"id": "9673", "revid": "15795", "url": "https://eu.wikipedia.org/wiki?curid=9673", "title": "Antso Gartzia I", "text": ""}
{"id": "9675", "revid": "15795", "url": "https://eu.wikipedia.org/wiki?curid=9675", "title": "Antso III Handia", "text": ""}
{"id": "9676", "revid": "360", "url": "https://eu.wikipedia.org/wiki?curid=9676", "title": "Valente (I. mendekoa)", "text": ""}
{"id": "9677", "revid": "336", "url": "https://eu.wikipedia.org/wiki?curid=9677", "title": "Tito", "text": "Tito Flavio Vespasiano (; Erroma, 39ko abenduaren 30a - Cotilia, 81eko irailaren 13a) Antzinako Erromako enperadorea izan zen 79tik hil zen arte.\nBizitza.\nEstreinako urteak.\nVespasiano eta Flavia Domitila Maiorren lehen semea izan zen Tito. 61ean, Britainiako tribuno militarra izan zen. Vespasianorekin, juduen matxinada zapuztera uztera joan zen 67an.\n69an, Lau enperadoreen urtean, Vespasiano Erromara enperadore titulua aldarrikatzera itzuli zenean, Tito Judean geratu zen matxinadari aurre egiteko. 70ean, lau legiok Jerusalem arpilatu zuten: Tenplua birrindu eta jende asko hil eta erbesteratu zuten.\nErroman harrera beroa eman zioten eta haren omenez arku bat eraiki. Kontsula ez ezik, Pretoriar Guardiaren burua ere izendatu zuten, horrela leial egon zedin.\nAgintean.\nTitok aitari jarraitu zion inperioaren buruan 79an. Senatari batzuk horren kontra zeuden, ordea, haren emazte Berenize Kleopatra bezalakoa zelakoan. Nolanahi ere, biziki maitatua zen Berenize. Titok traizio-epaiketak geldiarazi eta herriak gorrotatutako salatariak zigortu zituen. Eraikitzeari ere ekin zion: termak, Koliseoa bukatu zuen eta, 80an, Erromak su hartu zuenean, dirutza gastatu zuen kalteak jasan zituztenen alde.\nAgintean bi urte zeramatzala, sukarrak hil zuen, agian medikuak pozoituta, Domiziano haren anaia enperadore izan zedin; izan ere, boterean hark jarraitu zion. Titoren ospeak gora egin zuen, anaiarenaren aldean. Hurrengo enperadoreen eredu bilakatu zen eta Senatuak jainko izendatu zuen.\nTalmudaren arabera, juduen tenplua suntsitutakoan, eltxo batek heldu zion eta min sekretua egin: min hil akabatu zuen Tito azkenean, haren gaiztakerien ordainetan."}
{"id": "9680", "revid": "336", "url": "https://eu.wikipedia.org/wiki?curid=9680", "title": "Domiziano", "text": "Domiziano (; 51ko urriaren 24a - 96ko irailaren 18a) Flaviar leinuko azken enperadorea izan zen, 81etik hil zen arte.\nLehen urteak.\nErroman jaio zen Domiziano. Goi mailako gazte baten heziketa jaso zuen. Erretorika eta literatura ikasi zituen. Suetonioren arabera, nerabe ikasia eta elkarrizketa dotorekoa zen Domiziano. Titok ez bezala, ez zuen Vespasiano aitaren kanpainetan parte hartu.\nVespasiano enperadore bihurtzerakoan, Senatuan Flaviar leinuko lehen ordezkaria izan zen, aita eta anaiak iritsi baino lehen.\n70ean Domitia Longinak dibortziatzea lortu zuen Domizianok. Berarekin ezkondu zen eta bikote bitxia osatu zuten. Domiziano gonazale porrokatua izan arren, Domitia ez zen jeloskor. Are gehiago, iturri batzuek diotenez, senarrarekin bat egiten zuen maitaleengan zihoazela. Bi seme-alaba izan zituzten, baina gazte hil ziren biak.\nBigarren semea izanda, Domizianok ez zeukan ardurarik. Ohorezko kargu batzuk izan zituen, baina batek ere ez zion botererik eman. Titoren agintaldian egoerak berdin jarraitu zuen. Hala ere, Domizianok bere handinahiak zituen. Tito hiltzen ari zela, oinordeko izendatzea eskuratu zuen Pretoriar Guardiari esker.\nAgintean.\nGobernarik kaskarra zela hasiera-hasieratik erakutsi zuen Domizianok. Ekonomiak behera egin zuen eta zergak gora. Herriaren mirespena lortzeko nahian, dirutza gastatzen zuen obra publikoetan. Erromak oraindik jasotzen zituen Neronen garaiko sutearen ondorioak.\n85ean, bere burua behin betiko zentsore izendatu zuen. Erromatarren morala eta jokabidea ikuskatu nahi zituen. Bere morala, ordea, ereduetatik urrun zegoen. 83rako, biek sortutako eskandaluek bikote inperiala apurtu zuten. Domitia eta maitalea elkarrekin atzemanda, dibortzioa eta Domitiaren erbesteratzea eskuratu zuen Domizianok. Maitalea hil egin zuten. Titoren alabarekin maitemindu zen orduan Domiziano, baina erditzen ari zela, hil zen. Geroztik, Domitia bueltatu zen Jauregi Inperialera, Domiziano harekin berriro ezkondu ez bazen ere.\nDomizianoren grina nagusiak artea eta jokoak ziren. Kapitoliko Jokoak asmatu zituen. Joko Olinpikoetan bezala, mundu guztietako atletek parte hartzen zuten lau urte oro, Domizianok bidaia ordaindu behar bazien ere. Gladiadoreen ikuskizunetan, berrikuntzak ekarri zituen: nanoen edo emakumezkoen borrokak esate baterako.\nAgintaldiaren azken urteetan bere ankerkeria erakutsi zuen Domizianok. Juduak eta kristauak jazarri zituen. Jazarpen-paranoia garatu zuen Domizianok berak. Aristokraziari beldur zionez, Senatuari botere guztiak kendu zizkion.\n96ko irailean erail zuten Domiziano, senatariek, Pretoriar Guardiak eta Domitiak osatutako konspirazio batean. Domizianoren ondorengoa Senatuak hautatu zuen: Nerva.\nDomiziano eta kristauak.\nErromatar guztiek Domizianoren Kultua gurtu behar izan zuten, enperadorearekiko leialtasuna frogatzeko. Kristauen dotrinak idolo faltsuak gurtzea debekatzen duenez, kristauek muzin egin zioten ohitura inperial honi.\nKinka larri horretan, kristau asko kristautasuna uzteko zorian egon zen. Hori zela eta, Patmoseko Joanek \"Apokalipsia\" idatzi zuen, hainbat autorek diotenez. Kristauei oroitarazi zien Salbatzailea berriro etortzekoa zela, fidelak saritzera eta traidoreak zigortzera.\nErreferentziak.\n "}
{"id": "9681", "revid": "512", "url": "https://eu.wikipedia.org/wiki?curid=9681", "title": "Karlos V.a Germaniako Erromatar Inperio Santukoa", "text": "Karlos V.a Germaniako Erromatar Inperio Santukoa (Gante, Belgika, 1500 - Yusteko monasterioa, Espainia, 1558), izengoitiz Karlos artxidukea, Germaniako Erromatar Inperioko eta Gaztela eta Aragoiko Koroetako agintari gorena izan zen, azken bi horietan Karlos I.a izenaz, tartean zela ere Nafarroa Garaia, eta Gaztelaren inguruan osatzen ari zen Espainiar Inperioa (1516-1556). Garai hartan Espainiako Erresuma ez zen existitzen, \"Espainiak\" baizik, baina Espainiako errege gisa ere ezagutzen da Espainiako historiografian. Bere titulua Germaniako Erromatar Inperio Santuko enperadore izan zen, eta Karlos V.a izena hartu zuen horretarako (1520\u20131558).\nJoana I.a Gaztelakoaren (\"Joana Eroa\" izengoitiz ezaguna) eta Filipe Ederraren ondorengoa izan zen eta aitona-amona ospetsuak izan zituen: Maximiliano I.a Austriakoa eta Maria Borgoinakoa aitaren aldetik eta Errege-erregina katolikoak amarenetik. Oinordetzaz, lur asko izan zituen bere menpe: Herbehereak, Austriako lurraldeak eta tronu inperialerako eskubidea jaso zituen aitona Maximiliano eta amona Mariagandik eta Errege-erregina Katolikoek, berriz, Gaztelako konderria, Napoli, Sizilia, Indiak, Aragoi eta Kanariar uharteak utzi zizkioten.\nBiografia.\nPrinsenhof jauregian (Gante, Flandria) dantzaldi bat ospatzen ari ziren bitartean, haurdun zegoen Joana artxidukesak tripako min handiak zituen. Inoren laguntzarik gabe, komunerantz abiatu zen eta horrelaxe jaio zen bere bigarren semea, asteartea zen 1500eko otsailaren 24ko goizeko 03:30ean. Joanak Juan deitu nahi izan zion, orain dela gutxi hildako anaiaren omenez, baina azkenean, Karlos izenez bataiatu zuten aitak hala nahi zuelako.\nUrtea bete baino lehen, Filipek Luxenburgoko duke izendatu zuen, baita Urrezko Toison deritzon Borgoinako ordenako zaldun ere.\n1501eko azaroaren 16an, Filipe eta Joanak Espainiara bidaiatu zuten, Errege-erreginen oinordeko izendatu baitzituzten eta Karlos txikia Margarita Yorkekoaren eskuetan geratu zen. Frantziatik pasatu zirenean, Filipek eta Luis XII.ak bere seme-alabak ezkontzeko ituna sinatu zuten eta, urte batzuk beranduago, itun hori Bloisko itunean berretsi zen.\nFilipe Flandriara itzuli zenean, Margarita zaintzailea edadetua zela eta Ana Borgoinakoaren esku utzi zuen printze txikia eta bere hezkuntza zuzenduko zutenak ere izendatu zituen. Fernando Katolikoak, berriz, printzea Gaztelako errege izan zitekeen ustean, Luis de Vaca bidali zuen Flandriara, gaztelania eta Gaztelako ohiturak irakasteko haurrari. Alferrikako ahalegina, nonbait, urte batzuk geroago Karlos printzea Espainiara hurbildu zenean, oraindik ez baitzuen hizkuntza erabat menperatzen.\nEuskaraz ere halamoduz hitz egiten zuela eta gustatzen zitzaiola euskaraz hitz egitea ere jaso izan da. Lope Martinez de Isastik 1620an jaso zuenez, Karlos V.ak euskaldunak zituen medikua, kapilaua eta konfesorea, eta haiengandik ikasi omen zuen euskara apurra.\n1506an, Elisabet Katolikoaren heriotzaren ondoren, Filipe eta Joana berriro joan ziren Gaztelara, hango koroa eskatzera. Lortu zuten, baina hauen erregealdiak gutxi iraun zuen, Filipe hil egingo baitzen eta Joana, berriz, erotu egin zela-eta, Tordesillasko komentu batean itxi baitzuen aitak.\nKarlos adinez txikia zenez, bere aitona Maximiliano I.ak hartu zuen Herbehereen erregetza, baina berehala utzi zion kargua Margarita Austriakoari, Karlos eta bere senideen heziketarekin batera. Horrela bada, printze gaztearen hezkuntza guztia Flandrian garatu zen. 1509an, enperadoreak Adrian Utrechtekoa izendatu zuen Karlosen maisu.\nAzkenean, 1515eko urtarrilaren 5ean, Karlos adinez nagusi zela esan zuten eta Herbehereetako jaun izendatu zuten. Horrela bukatu zen izeba Margaritaren erregeordetza, baina errege gazteak ez zuen gobernatzeko gogorik eta Chi\u00e8vresko jaunak zuen botere osoa bere esku. urte horretan etorri zen Adrian Utrechtekoa Gaztelara, aitona Fernandok bere oinordetza eskubideak kenduko ote zizkion beldur. Karlosen anaia gazteagoa zuen gogoko, bere ondoan hezitakoa eta harenganako joera zuela zirudien.\nGaztelako eta Aragoiko erregea.\n1516ko urtarrilaren 22an, aitona Fernando II.a Aragoikoak azken testamentua idatzi zuen, bertan Karlos Gaztela eta Leongo erresumen gobernari eta administratzaile izendatuz. Joanaren ordez jarri zuen tronuan, honek ezin baitzuen zuen gaixotasunagatik. Aragoiko koroari zegokionez, bere alaba Joanari uzten zion, beti ere Karlos gobernari nagusi izendatzen zuelarik. Karlos etorri bitartean, Cisneros kardinalak gobernatuko zuen Gaztelan eta Alonso Aragoiko artzapezpikuak, berriz, Aragoin.\nMartxoaren 23an, Fernando erregea Madrigalejon (gaur egun, Caceres) hil zen. Hortik aurrera, Karlos errege sentitzen hasi zen. Gaztelako Kontseilua ez zegoen horrekin ados eta martxoaren 4an gutuna bidali zioten, amaren tituluak errespetatzeko eskatuz, Joanak bizirik jarraitzen baitzuen. Hala ere, Fernandoren hiletak bukatu eta 10 egunetara, oihuek garbi erakusten zuten, aldaketa zetorrela:\nKarlosek gaztelarren gutunari erantzun zion, errege izateko erabakia komunikatuz. Eztabaida luze baten ondoren, apirilaren 3an, Cisneros kardinalak Karlosen erabakiaren berri eman zion erreinuari eta 13rako gauzatuta geratu zen.\nBestalde, Nafarroako 3 estamentuek fideltasuna egin zioten zin Karlosi.\nBitartean, Aragoiko koroaren egoera erabat kaotikoa zen. Lurralde hartako justiziak Alonso Aragoikoa artzapezpikuari agintea kendu zion, Aragoiko legeen arabera kargu hori tronuaren oinordekoari zegokiola esanez.\nAragoiko Erregeren Audientziak arrazoia eman zion justiziari, baina artzapezpikuak goberna zezakeela erabaki zuen, Joanaren sendagile eta zaintzaile zelako. Justiziak ez zuen onartu, ordea, Joana ez zela oinordeko esan zuen, semea izan bezain pronto, haren eskutara pasatzen baitzen agintea. Beraz, eta Fernandok beste seme bat izan zuenez Germana Foixkoarekin, Joanaren zina ezerezean geratzen zen (umea jaio eta ordu gutxira hil zen arren).\nMaiatzaren 13an, Karlosek Joanaren zaintzaile bezala zituen botereak errekonozitu zizkion artzapezpikuari, baina zina egiteari uko egin zion. Gainera, Aragoiko Erreinuaren Diputazioak Joana hartu zuen koroaren oinordeko bezala, gaixo zegoenez, gobernutik alboratu eta bere semeagan erortzen bazen ere kargu hori. Gainera, ez zen Aragoiko instituziorik Karlos errege bezala onartzen zuenik, foruak ez bazituen zin egiten.\n1518ko otsailaren 9an, Gaztelako Gorteak, Valladoliden bilduta, Karlos izendatu zuten errege. 600.000 dukat ere eman zitzaizkion eta Gorteek hainbat eskaera egin zizkion. Hauek dira haietako batzuk:\nAragoiko egoerak zaila izaten jarraitzen zuen. Maiatzaren 9an, Karlos Zaragozara iritsi zen. Aragoiko Gorteen bilera saioak maiatzaren 20an hasi ziren eta, eztabaida luzeren ondoren, maiatzaren 29an, Karlos egin zuten Aragoiko errege. Joana ere erregina izango zen, baina gobernatzeko gaitasunik ez zuen eta bere tituluak nominalak besterik ez ziren.\n1519ko otsailaren 15ean, Karlos Bartzelonara iritsi zen eta Gorteak konbokatu ziren hurrengo egunerako. Aragoiko hitzaldiaren antzeko baten ondoren eta ondorengo eztabaiden ondoren, Karlos eta Joana koroatu zituzten apirilaren 16an. 1520ko urtarrilera arte ez zen diruaren kontua garbitu eta, azkenean, 300.000 libera eskaintzea erabaki zuten.\nHau guztia gertatzen ari zen bitartean, 1519ko urtarrilaren 12an, Maximiliano I.a enperadorea hil egin zen. Ekainaren 28an, Karlos izendatu zuten Frankfurten Germaniako Erromatar Inperio Santuaren enperadore eta horregatik utzi zuen bertan behera Valentziarantz bidaiatzeko asmoa. Gaztelako Gorteei deitu zien Santiagora 1520ko martxoaren 20rako. Horrela, Karlosek Adrian Utrechtekoa bidali zuen bitarteko izateko eta ondoren Valentziakoa ere konbokatu ahal izateko. Legez kanpokoa zen hori eta estamentu pribilegiatuek gaizki hartu zuten. Iskanbila ugari izan zen eta 1520ko apirilaren 30ean, erregeak dokumentua bidali zien, foruak eta pribilegioak gordetzeko prest zegoela esanez. Azkenean, erregeak legeak agintzen zuen guztia bete zuen, Monzongo Gorte Orokorretara joan zen, Valentziatik pasatu zen eta foruak zin egin zituen maiatzaren 16an.\n4 urte pasa ziren kontu guzti hauetan eta Karlos izango zen Gaztela, Aragoi eta Nafarroa bilduko zituen lehen erregea.\nArazoak Gaztelan: Komuneroak (1520-21).\nKarlos Gaztelara iritsi zenean, eskarmenturik gabeko gazte bat zen; ez zituen bertako ohiturak ezagutzen, ez hizkuntza ere eta horregatik Flandriatik etorritako kolaboratzaile borgoinarren laguntza hartu beharra izan zuen, aberastasun ugari eskaintzen zien bitartean. Hau guztia ez zen gaztelauen gustuko izan eta horrelaxe jakinarazi zioten Valladolideko Gorteetan 1518an. Erregeak ez zion jaramonik egin eta berehala joan zen Aragoirantz. Gaztelauek gero eta haserreago zeuden, behar hainbateko arreta ez zielako eskaini.\nBartzelonan jakin zuen erromatarren errege egin zutela eta Santiagokora deitu zituen Gorteak, atzerriko gastuak ordaintzeko, batez ere. Orduan Gaztelako hiriak ezezkoa eman zioten, ez baitzuten Alemaniako interesak Gaztelaren aurretik jartze hori eta erresumara itzultzeko deia egin zioten. Azkenean, amore eman zuten eta Karlos Alemaniarantz joan zen, Hadriano Utrechteko kardinalari erregetza utziz.\nGustu txarra zabaltzen joan zen Gaztela osoan eta Medina del Campoko suteak komuneroen altxamendua piztu zuen. Jauntxoen aurkako altxamenduak zirenez, hauek Karlosi lagundu zioten eta, pixkanaka, komuneroen mugimendua itzaltzen joan zen. Azkenean Juan Padillaren agindupean zeuden komuneroei irabazi zien Villalarreko guduan (Valladolid).\nArazoak Aragoin: Germaniak (1519-23).\nLevanteko lurraldeetan gertatu zen hau. Valentziako artisauak Fernando Katolikoak emandako pribilegioa zuten. Miliziak antola zitzaketen berbereen aurka egiteko. 1519an, Karlosek baimena eman zuen milizia haiek osatzeko eta Joan Lloren jarri zen agintean.\n1520an, izurria izan zen Valentzian eta nobleek alde egin zuten; miliziek agintearen jabe egin ziren eta Hadriano Utrechtekoaren disolbatzeko agindua ez zuten obeditu. Egun gutxiren buruan, mugimendua Balear uharteetara ere iritsi zen eta 1523ra arte iraungo zuen.\nKomuneroena garaitu bezain pronto, armadak berehala bukatu zuen Germaniekin ere.\nEspainiar inperioaren antolaketa: sistema polisinodiala.\nIzen hori eman zitzaion 1521 eta 1523 artean, enperadore hautaketak eta komuneroen arazoak konpondu ondoren, gauzatu zuten Kontseiluz osatutako antolaketa sistemari. Badirudi Gattinara kantzilerra izan zela Karlosi \"Estatuaren Kontseilu Sekretua\" proposatu ziona. Hori izango zen Gaztelako Kontseiluaren hazia, beste kontseilu guztiak eratzeko modeloa izango zena eta Filipe V.aren agintaldira arte iraungo zutenak.\nKontseiluetako kideak erregeak berak aukeratzen zituen eta, erregearen aurrean edo ordezkariren baten aurrean, hainbat gai eztabaidatzen zituzten. Erregeak zuen azken hitza, baina izugarrizko boterea zuten:\nKontseilua, Inkisizioaren Kontseilua...).\nGarrantzi handia zuten idazkariek. Kontseiluetako idazkariek ematen zien erregeari Kontseiluan tratatutakoaren berri edo Kontseiluari eramaten zizkion erregearen erabakiak. Azkenean, eragin handia zuten kontatzeko erarekin, aurreratu edo atzeratzeko neurriekin... Askotan salatu zituzten eta eskandalu ugari izan ziren (gehienbat Filipe II.aren garaian).\nGaztelako Kontseilua.\nGarrantzitsuena zen ezbairik gabe. Gaztelako etxe noble handiak biltzen zituen, 2 edo 3 eklesiastiko eta lizentziatu kopuru bat ere bai.\nBere funtzioetan Gaztelako erresuma gobernatzea zeuden eta justizia administratzea.\nEstatu Kontseilua.\nEspainiako erregearen tresna garrantzitsua zen atzerriko politika eztabaidatzeko. Errege-erregina Katolikoen garaian ere horrelako zerbait bazen Erret Kontseiluan. 1526an hasi zen lanean, Sulieman Handiak Austria mehatxatu zuenean.\nKontseilu bakarra da presidenterik gabekoa, Erregea baita lan hau egingo duena. Kontseilariak ez dira lege gizonak, harreman internazionaletan, baizik, Albako Dukea bezala edo Nikolas Perrenot. Beraz, kontseilari hauek beti ziren goi nobleziakoak edo goi klerokoak.\nFilipe II.aren garaian, erregea askotan ez zen egoten kontseilu honetan eta Antonio P\u00e9rez idazkaria bidaltzen zuen bere ordez.\nKontseilu honen lana erregeari atzerriko politikan aholkuak ematea zen eta hainbat enbaxadetako kontrola bereganatzen zuen: Erroma, Viena, Venezia, Genova edo Europako potentzia nagusienak: Frantzia, Ingalaterra eta Portugal.\nGaztelako Kontseiluan, erregeak kontseilarien esanak entzun eta gauzatzen zituen. Estatu Kontseiluan, ordea, erregeak berak eramaten zituen eztabaidatzeko gaiak, kontseilarien esanak entzun eta nahi zituen erabakiak hartzen zituen.\nAragoiko Kontseilua.\nKontseilu honek ere bere berezitasunak zituen:\nInkisizioaren Kontseilua.\n1535ean eraiki zuen Karlos V.ak, Inkisizioak zeukan jurisdikzioa kontrolatu nahian. Hala ere, 1545ean, Filipe erregetzan zegoenean, berriro eskaini zion aurreko jurisdikzioa Inkisizioari. kontseiluak bitartekari lanak egin beharko zituen.\nOrdenen Kontseilua.\nErrege-erregina Katolikoen garaian, Fernando erregeak ordena militarren independentzia ezerezean utzi zuen eta bere burua 3 ordena militar garrantzitsuenen maisu izendatu zuen.\n1523an, Adrian VI.a aita santuak ordenak eman zizkion Gaztelako erresumari eta ondare garrantzitsu bat geratu zen erregearen jurisdikziopean: 2 hiri, 200 herri eta ehun bat herrixka, Santiagoren Ordenapean zeudenak, Gaztelako %4a suposatuko zuena. Bestalde, maisuaren irudia desagertzean, aurreko antolaketa era galtzen zuten eta Ordenen Kontseiluak hori konponduko zuen.\nPixkanaka, Karlos haien pribilegioak gutxitzen joan zen, batzuetan arrazoi politikoak erabiliz, komuneroei lagundu ziela edo... Askok alde egin zien zigorrei, pribilegio hauek zirela-eta.\nAzkenean, Filipe II.aren garaian, Kontseilu hau Ohorezko titulu bat balitz bezala hartu zen, odol garbitasunaren bermea, alegia.\nHasieran, aita santuak emandako 3 buldak administratzeko sortu zen, Erresumari laguntzeko federik gabekoen aurka zuen borrokan eta Mediterraneoan zuen galera flota mantentzeko.\nGehien bat, elizgizonak zeuden bertan eta dirua bildu eta bula horien administrazioan aritzen ziren, inperioaren finantza iturri handia ezbairik gabe.\nOgasuneko Kontseilua.\n1523an sortutako kontseilu honek, Gaztelako Ogasunaren arrazionalizazio handia suposatu zuen.\nHorrela osatu zuten: 3 kontseilari, normalean Gorteko burokrazian eskarmentu handiko lizentziatuak, eta 4 asistente: diruzaina, finantza eskribaua, kontadorea eta idazkaria.\nFuntzioen artean hurrengoak ditugu: gastuak burutu, finantza iturri berriak bilatu, aurrekontuak egin, beste kontseiluetako kondaroeei informeak eskatu... Normala den bezala eta familia garrantzitsuenetako kideak ez izatean, kontseilua hau berehala hasi zen beste kontseiluekin ika-mika.\nIndietako kontseilua.\n1511n sortu zuten eta Karlosek 1524an erreformatu zuen.\nHorrela osatzen zuten: Presidente bat, Kantziler Handia, 12 kontseilari, betiko pertsonala eta Indiako Kontseiluari zegozkion postu bereziak, Indietako kronista ofiziala, kosmografoa, Kontratazio Etxeko entzulea...\nBere konpetentzien artean, Mundu Berriko itsaso eta lurren gaineko edozer zegoen, bai militar eta bai politikoa, bai bakea eta bai gerra, bai zibila eta bai kriminala. Indietako Kontratazio Etxea zaintzen zuen Sevillan. Indietarako erregeordeak, armadetako jeneralak, artzapezpikuak... proposatzen zituen. Auziak ere erabakitzen zituen.\nBere erregealdian gertatutako hainbat gauza hurrengoak dira:\nHonek denak, lehen inperio globalizatua eraiki zuen, Filipe II.ak jarraituko zuena.\nNafarroako gerra.\nGaztelako komuneroen gerra ikusita eta Nafarroako desmilitarizazioa zela eta, 1521ean, nafarrek kontraerasoa jo zuten hirugarren aldiz okupazioaren kontra, erresuma berreskuratu nahian. Oraingo honetan, Henrike II.a Nafarroakoak Frantzisko I.a Frantziakoaren laguntza zuen, eta ia Nafarroa osoa altxatu zen haien alde. Hasierako arrakastaren ondoren, Andr\u00e9 Foixkoa jeneral frantsesaren akats estrategikoek eta armada espainiarraren errekuperazio azkarrak Noaingo gudua izugarrira eraman zuten, Karlos V. enperadorearen garaipenaz.\nHurrengo urteetan, armada nafar-frantsesek erasoa jo zuten Baztan-Bidasoara, baita denbora batez Belatetik iparraldeko lurraldea bereganatu ere. Aldiz, Karlos enperadoreak emandako eraso batek azpiratu egin zuen nafarren erresistentzia Amaiurren eta Hondarribian (1523-1524) eta, harrezkero, espainiarrak berriz ziren Donibane Garaziren atarian. 1528tik aurrera, su-etena izan zen, eta Karlos enperadorearen tropek Luzaidera egin zuten atzera, arrazoi estrategikoengatik. Hala ere, gerra-egoerak indarrean jarraitu zuen Nafarroan.\nErromatarren errege.\nFrankfurtko Germaniar Erromatar Inperioa enperadorerik gabe geratu zen 1519ko ekainean, Maximiliano I.a hil zenean. Baina berehala konpondu zen hau Karlos enperadore berri izendatuz. Hala ere, Frantziako erregea zen Frantzisko I.ak lehia garbia egiten zion eta diru askoren beharra izan zuen Karlosek. Gaztelan bilatu zuen dirua eta Jakob Fugger bezalako alemaniar bankariena ere bai.\nAlemaniara itzuli zen errege koroatzeko eta Espainiatik at ibili zen 1522 arte. 1520ko urriaren 23an koroatu zuten errege Akisgranen eta, 3 egun beranduago, enperadore egin zuten.\nTurkiarren aurkako gatazka.\n1516an, Selimek, Aljerko printzeak \"Baba Aruj\" (\"Bizargorri\" goitizenaz ezaguna) itsaslapurrari Gaztelaren menpekotasuna deuseztatzeko laguntza eskatu zion. Arujek baiezkoa eman zion, baina Aljertik espainiarrak bota ondoren, Selim hil eta errege izendatu zuen bere burua. Cisneros kardinalak, Karlosen iritsiera arte Gaztelako erregeorde izan zenak, 8.000 gizoneko gudataldea bidali zuen Diego de Veraren agindupean hiria birkonkistatzeko. Heziketa militarrik gabeak ziren ordea, eta galtzaile izan ziren.\n1517an, Arujek Tilimsen hartu zuen, Orango gobernadore espainiarraren zergadun zen hiria. Handik urtebetera, gobernariak itsaslapurra garaitu eta hiltzea lortu zuen, eta bere anaia Hayreddin Bizargorri Aljerko errege egin zuen. Karlosek honen berri izan zuenean, berehala bidali zuen Hugo de Moncada 7.500 gizonez osaturiko espedizio baten buru, hiria birkonkistatzeko asmoz. Abuztuaren 17ko gerra kontseiluak Tilimisengo erregearen laguntza itxarotea erabaki zuen, baina, ekaitz izugarri batek ontziteria guztia hondatu zuen, Hugo de Moncadak atzera egin behar izan zuen.\n1520an Selim I.a hil eta gero, bere seme bakarra zen Suleiman Bikaina Otomandar Inperioko sultan bilakatu zen eta erasoa hasi zuen Balkanetan eta Mediterraneoan. 1521ean, Belgrad sakeatu eta erre zuen eta hurrengo urteetan, bere erresuma Hungariako erresumarantz inguratu zen. 1526ko abuztuaren 29an, Suleimanek Luis II.a Hungariakoa garaitu zuen Moh\u00e1csesko guduan eta Fernando I.a Habsburgokoa izendatu zuten oinordeko, Anarekin ezkonduta zegoelako, Hungariako erregearen arrebarekin, alegia.\nPrintze protestante alemaniarren laguntzarekin, eta Gaztelako nobleziarenarekin, Karlos anaiaren laguntzan agertu zen 1532an, Viena Suleimanen erasoetatik defendatzeko. Hala ere, Frantzisko I.ak enperadoreak turkiarrak garaitu eta bere aurkako gerran hasiko ote zen beldur zen eta ez erasotzeko aholkua eman zion sultanari, borrokarik egin gabe erretiratu zelarik.\nUrte berean Hayreddin \"Bizargorrik\" Aljerko haitzetik espainiarrak kanporatzea lortu zuen eta 1533an Solimanekin elkartu zen, bere ontzidiaren almirante izendatu zuelarik. Itsaslapurrak Tunis hartu zuen hurrengo urtean, Karlosek bi operazio burutu zituen. Lehenengoa 1535ean izan zen, Tunisko jardunaldia izenez ezagutua, eta \"Bizargorriri\" Tunis kendu ziotenekoa eta bigarrena, Aljerko jardunaldia, 1541ean, eguraldi txarra zela-eta porrot egin zuena.\nFrantziaren aurkako gerrak.\nLau gerra burutu zituen Frantzisko I.a Frantziakoaren aurka, inperioko koroaren atzetik baitzebilen hau ere, eta Karlosek Borgoinaren itzulpena eskatzen zion:\nProtestantismoa.\nAita santuaren eskutik koroa jaso ondoren (1530), Karlosek luteranismoak sortutako arazoei erantzun beharra sentitu zuen.\n1530ean, Augsburgeko Dieta deitu zuen, luteranoak eta katolikoak aurrez aurre jarriz, \"Augsburgeko Konfesioak\" deritzonean. Karlosek Wormseko Ediktoa konfirmatu zuen 1521, luteranoak eskumikatuz. Luteranoek Schmalkaldengo Liga osatu zuten 1531n eta armada eta finantziazio komun bat ziurtatu zuten, protestanteen liga deitu zitzaion honentzako.\nErreformaren beharra onartuz eta arazoa konpondu nahian, Paulo III.a aita santuak Trentoko Kontzilio Ekumenikora deitu zuen, 1545eko abenduaren 5ean hasiko zena lanean.\nProtestanteek ez zuten Trentoko Kontzilioa onartzen eta enperadoreak 1546ko ekaineko gerra hasi zuen. Aita santuaren armak ziren eta Oktavio Farnesek agintzen zuen, Austriako Fernandoren esanetara zegoen austriar bat, alegia. Sajoniako Maurizio ere enperadorearen alde zegoen, Schmalkaldengo Ligatik apartatu baitzen. Karlosek garaipen garbia izan zuen M\u00fchlbergeko guduan 1547an eta, handik gutxira, alemaniar printzeak erretiratu eta enperadorearen aginduetara jarri ziren.\nGaraipen itzela izan bazen ere, ez zuen luteranismoa eta katolizismoa bateratzea lortu eta 8 urte geroago Augsburgoko Bakea sinatu beharrean izan zen, nahi zuten erlijiora atxikitzeko alemaniarrek eskubidea onartuz. Betirako ez zen izango, baina momentuz, Erreformak sortutako arazoa baretuta geratu zen.\nKarlos V.aren abdikazioa eta oinordekotza.\nHainbeste gerra eta gatazkaren ondoren, Karlos erreflexio aldarte batean murgildu zen; bere burua, bizitza, bizipenak eta Europaren egoera zituen buruan.\nXVI. mendeko lehenengo erdian berarekin batera izandako Europako protagonista handiak hilik ziren, jada: Henrike VIII.a Ingalaterrakoa eta Frantzisko I.a Frantziakoa, Martin Luther, Erasmo Rotterdamgoa eta Paulo III.a aita santua ere desagertuta zeuden.\nBere bizitzako eta egin zuen guztiaren balantzea ez zen guztiz positiboa. Habsburgotarrek gobernaturiko inperio unibertsalaren ametsak porrot egin zuen eta Borgoina berreskuratzeko ahaleginak ere bai. Erromatar Elizaren defendatzaile sutsua izanik ere, ezin izan zuen luteranismoaren ezarpena gelditu. Itsasoaren beste aldeko lurrak asko hazi zitzaizkion, baina administrazio egonkor bat lortu gabe zegoen oraindik. Italian, aldiz, espainiar agintea finkatuta zegoen eta 1559an bermatuko zen Cateau-Cambr\u00e9sisko Bakean eta 150 bat urte iraungo zuena.\nKarlosek gero eta argiago zuen Europa printze berrien eskuetan eroriko zela, eta Inperioaren ideia baztertzen ari zen, Espainiaren hegemonia azpimarratzen zihoan bitartean.\nBruselako abdikazioetan (1555-1556), Karlos V.ak bere anaia, Fernando, izendatu zuen erromatarren errege eta Espainia eta Indiak bere semea zen Filiperi utzi zizkion. Flandriatik Laredoraino bidaiatu zuen Espainiarantz itzuliz eta hezueriak ematen zizkion sintomak lasaitu nahiaz. Hiri handietatik urrun zegoen herri bat gomendatu zioten horretarako, La Vera eskualdean (Extremadura), eta hilabete eta 3 aste iraun zuen Jarandilla de la Verarainoko txangoak. Oropesako kondeek utzi zioten gaztelua bertan bizi ahal izateko.\n1556ko otsailaren 3ra arte, itxaron zuen han, Yusteko monasterioaren ondoan eraiki behar zuen jauregia egiteko obrak bukatzen ziren bitartean. Erretiro honetan, urte eta erdi egon zen, hirietatik eta politikatik urrun, Jeronimoen ordenako fraideen gidaritza espiritualean.\n1558ko irailaren 21ean hil zuen paludismoak, hilabeteko agoniaren ondoren. Testamentuan, Joan Austriakoa errekonozitu zuen Barbara Blombergekin 1545ean izandako bere seme bezala. Yusteko monasterioaren ondoko jauregian ezagutu zuen lehenengoz.\nEzkontza eta seme-alabak.\n1526ko martxoan, Karlos V.a bere lehengusua zen Elisabet Portugalgoarekin ezkondu zen (Joan III.a Portugalgoaren arreba) Sevillan. Honako seme-alaba hauek izan zituen harekin:\nEzkontzaz kanpo izandako seme-alabak"}
{"id": "9683", "revid": "15795", "url": "https://eu.wikipedia.org/wiki?curid=9683", "title": "Karlos V.a", "text": ""}
{"id": "9684", "revid": "59723", "url": "https://eu.wikipedia.org/wiki?curid=9684", "title": "Gengis Khan", "text": "Gengis Khan (1162?-1227ko abuztuaren 18a) mongoliar tribu guztiak batu zituen eta Mongolen Inperioa sortu zuen printze bat izan zen. Benetako izena Temudjin zuen eta tenplu izena, Taizu. Asiako hainbat erreinu konkistatu zituen, hala nola \"Hsi-Hsia\" erreinua (txinatarrak), \"Kara-Khitai\" erreinua eta \"Khwarezm\" inperioa (musulmanak).\nInperioa.\n1167an jaio zen, Baikal aintziratik gertu, ingurugiro aristokratiko batean. Borjigin klanekoa zen, Amur ibaitik Txinako harresirainoko eskualdean zabaltzen zena eta haren aita Yesugei, buruzagia. Hura tartariarrek pozoituta hil zen eta Timuyin bihurtu zen tribuaren buruzagi hamahiru urte zituela.\nHori zela eta, hainbat klanek bere babesa emateari utzi zioten eta handik aurrera haren familiak (ama, sei anaiak eta bera) pobrezian bizi behar izan zuen, nekazaritzatik eta arrantzatik. Horrez gain, matxinadak izan ziren eta baita bere aitak utzitako boterea lortzeko hainbat borroka ere. Baina laster erakutsi zuen gaitasun eta indar militarra eta bere menpekoak garaitzeaz gain, inguruko herrialdeak ere garaitu zituen.\nGarai hartan razziak eta erasoaldi txikiak egiten zituenez, hainbat gazteren leialtasuna lortu zuen eta harekin elkartu ziren. Haien artean Jamuka gaztea aipagarriena da. Horren gizarte mailak (noble familiakoa zen) eragina izan zuen Timuyinen botererako bidean. Eta horrela, hasierako jarraitzaile horiek zirela eta, geroago haren goardia inperiala izan zena sortzen joan zen. Hala ere, botere bidean bere aitaren lagun Toghrilek (Keraiten buruzagiak) gehien lagundu zion, armadako bigarren lerroko nagusi izendatu baitzuen eta horrela gizon gehiago elkartu baitzitzaizkion.\nGeroago, hainbat liskar eta lehia egon ziren botereagatik. Haien ondorioz, Timuyin eta Jamuka banandu egin ziren. Azkena bere babesa kentzen saiatu zen, baina menpean zeuzkan klanak Timuyinen agintepean jarri ziren. Honetaz gain, Troghril ere banandu egin zen, bere alaba Timuyinen seme zaharrenarekin ezkontzeko baimena ukatu eta gero. Orduan, Jamuka eta Troghil elkartu egin ziren lehenago bere kidea izandakoari aurre egiteko, baina beraien armadako barne arazoak zirela eta, garaituak izan ziren; beren ondoan borroka egin zuten klan asko Timuyinekin elkartu ziren, gainera. Horrela, Keraitak garaituak izan ziren eta geratzen zen botere indartsu bakarra Namianoak izanik, Jamuka eta jarraitzaileak hauin babespean jarri ziren. Baina garaituak izan ziren (baita Merkitak ere, geroxeago haien aliatuak zirenak) eta Jamuka atxilotu eta hil egin zuten.\nAzkenean 1206rako Mongolia guztia bere menpe zuen. Tribuen asanblada orokor batek Timuyin (39 urte zituen), Gengis Khan izendatu zuen Onon ibaiaren ertzean Quriltai izeneko zeremonia bat eginez. Uigurrera jarri zuten mongoliarren ahozko eta idatzizko hizkuntza moduan eta herrialde antolatuagoa eta orekatuagoa bihurtzeko lanetan hasi ziren. Karakorum Mongoliako hiriburu izendatu zuten.\nOirateak, kirgizak eta uigureak garaitu eta boterearen oinarriak finkatu ondoren, Txinako konkista hasiz zuen Gengis Khanek beste hainbat herrialderen laguntzarekin. 1208an Txinako Harresia zeharkatu zuten mongoliarrek eta euste-puntu bat jarri zuten barruan. 1213an bere armadak mendebaldera eta hegoaldera bidali zituen eta Qin dinastiak gobernatzen zuen lurraldera sartu ziren. 1215ean Yenking hiria (gaur, Beijing) hartu zuten. Txinako hegoaldera ez sartzea erabaki zuen, alde batetik, bere gizonentzat gogorregia zelako eta beste aldetik, Txinako hegoaldea iparraldea baino indartsuagoa zelako.\n1218an Kara-kitai erreinua lortu zituzten. Azken horrekin inperioak Khwarezm inperio musulmanarekin (egungo Irak, Iran eta Turkestango zati bat) muga izatea lortu zuen eta hango agintariak erasorako asmorik ez zuela ematen zuenez, merkatariei inperiorako bideak zabaltzea erabaki zuen Gengis Khanek. Baina Ala al-din Muhammad agintariak Mongoliatik itzultzen ari zen karabana bat erasotu zuen eta bertako pertsona guztiak hil. Horrengatik, eta merkatu bideen erabateko jabetza lortu nahi zuelako, Gengis Khanek musulmanak erasotzea erabaki zuen. Ala al-dinek bere armada talde txikietan banatu zuenez eta mongoliarrak agertzean ihes egin zuenez, garaipena erraza izan zen, nahiz eta bere semea armada berriro osatzen eta mongoliarrei aurre egiten saiatu. Beraz, Bukhara eta Samarkanda (Khwarezmeko hiriburua) suntsitu zituen, bere jeneraletako bik iparraldean eta hegoaldean aurrera segitzen zuten bitartean. 1222an, gaur Errusia diren lurraldeetan sartu eta Volga eta Dnieper ibaietatik Pertsiako golkoraino iristen zen eskualdea arpilatu zuten. 1223rako Jwarizm guztia bereganatua zuten; geroago, Peshawar eta Lahore hiriak (Indiako iparraldea eta Pakistan) konkistatu zituzten.\n1225ean, Mongoliara itzuli zen, garaile. Ondoren, sortu ziren matxinadak zapaldu zituen, Hisi-Hisiako lurraldean batez ere, ez zituztelako azken kanpainarako soldadurik bidali nahi eta matxinada hasiera izan zitekeelako (Gengis Khan hil arte ez ziren deuseztatu).\nGengis Khan 1227ko abuztuaren 18an hil zen zalditik erori eta pairatu zituen zauriengatik, Hisi-Hisiako erreinuari eraso egin baino lehen. Bera hil ondoren, Mongoliar inperioa bere lau semeen artean banatu zen, Ogodei hirugarren semearen agintepean. Hura 1229an \"khan\" izendatu zuen mongoliar printzeen asanbladak. Aitaren konkistak sendotu zituen; Txina iparraldekoa eta Koreako menderatzea osatu zuen; inperioa zabaldu zuen; Georgia, Armenia eta Kaukasiari bere babesa eman zien eta Errusiako Danubio lautadan sartu.\nKublai Kan bilobak Txina osoa (bai iparraldea, bai hegoaldea) erabat menderatu zuen: Txinako enperadore garrantzitsuenetako bat izatera iritsi zen.\nMongoliar inperioa 1368an erori zen.\nArmada eta estrategiak.\nGengis Khanek Mongoliar Inperioa ez zuen indarragatik bakarrik lortu, baita estrategia onak erabili zituelako eta gobernadore ona izan zelako ere. Haren ezaugarrietako bat bere izaera eta lider itxura ziren. Garai hartako batezbesteko mongoliarra baino altuagoa zen, buru zabala zuen, masailezur indartsua eta begirada sarkorra.\nMongoliarrak borrokalariak ziren: gizon libre guztiak (nobleak zirenak, behintzat), gaztetatik gerrarako entrenatzen ziren eta zaldunen tradizio indartsu eta aspaldiko bat zuten. Horrek, Gengis Khanek armadaren antolaketan egindako erreformekin batera eta goardia pertsonalaren sorrerarekin batez ere (haren semeek eta beste familiako batzuek osatua), oso paper garrantzitsua izan zuen Mongoliar inperioaren sorreran. Hona haren erreforma batzuk:\nGengis Khanek garaile izateko aukera eman zioten aldaketa horiez gaina, diziplina inoiz baino gehiago sendotu zuen eta arau zorrotzak jarri. Armada zaldunez osatzen zen ia erabat eta geroago, ingeniari talde bat sartu zuen, setioak egiteko. Arkua armarik eraginkorrena zen: txikia zen eta zaldi gainean azkar zihoazen bitartean erabiltzeko erraza. Atzealdean airearekin soinua ateratzen zuen dispositibo bat zuen, horrela gerlariak bazekien gezia nora zuzendu, nahiz eta ez ikusi. Indar handiaz, armadurak zeharka zitzakeen.\nTenperatura baxuak jasan ahal izateko, gerlari mongoliarrak jantzi egokiekin ibiltzen ziren eta bidaia handiak egiteko beharrezko guztia eramaten zuten, baina zaldiek pisu handirik eraman gabe, borrokarako behar baitzituzten. Gerlariak aztertuak izaten ziren gerrara joan aurretik eta tresneria egoera onean mantentzen ez zuena zigortzen zen.\nMongoliarren armadaren egitura, normalean, aurrealdean zaldun pisutsuen bi lerrokoa eta atzean zaldun arinen hiru lerrokoa izaten zen. Azken hori aurreratu eta arkuak erabiltzen zituen gero, atzera itzultzen ziren bidea zaldun pisutsuei uzteko.\nBeste ezaugarri garrantzitsu bat komunikazioa da. Ostatuak zeuden puntuetan yanak jarri zituen janari, edari eta ordezko zaldiekin bai mezularientzako eta baita bere espioientzako ere. Askotan espioiak bidaltzen zituen karabanekin bidaia zezaten eta beste askotan, etsaiaren herritarrek ematen zioten informazioa. Aurkakoa erasotu baino lehen, hari buruz ahalik eta informazio gehiena lortzen zuen, horrela eraso egokia prestatzeko.\nGerra psikologikoa ere erabili zuen: etsaiak garaitzeko, konkistatutako lurraldeetan beldurra zabaldu zuen. Mongoliarrek sarraski izugarriak egin zituzten eta herritarrei ondorioak erakusten zizkieten (gorpuak, buruak...).\nBeste abantaila estrategiko mongoliar bat beren etsaiek beraiek inguruan zuten ezjakintasuna zen eta zaila izaten zen etsaientzat mongoliarren gerlarien kopurua kalkulatzea. Hainbat estrategia erabiltzen zituen, zaldien gainean panpinak jartzea, adibidez, eta horrek ezustekoa mongoliarren alde jartzen zuen.\nHona adibide batzuk:\nHala ere, nahiz eta agintari gaizto eta bihozgabea zela izan, bere lurraldeetan bakea eta ordena ezarri zituen, tribuen arteko borrokak bukarazi, komunikazio bide berriak eraiki, bere menpekoen erlijioak errespetatu eta irakurtzen jakin ez arren, hizkuntza idatziaren balioa baloratzen jakin zuen."}
{"id": "9685", "revid": "1519", "url": "https://eu.wikipedia.org/wiki?curid=9685", "title": "Abraham Lincoln", "text": "Abraham Lincoln (Hodgenville, Kentucky, AEB, 1809ko otsailaren 12a - Washington, AEB, 1865eko apirilaren 15) politikaria eta abokatua izan zen, Ameriketako Estatu Batuetako hamaseigarren presidentea 1861-1865 artean, kargu hori eskuratu zuen lehenengo errepublikanoa.\nOspetsua da Ameriketako Estatu Konfederatuak garaitu ostean nazioaren batasun federala berrezarri zuelako, baita AEBn esklabotza amaiarazi zuelako ere. John Wilkes Boothek erail zuen, antzerki bat ikusten ari zela. Carl Sandburg idazleak sakon aztertu zuen Lincolnen biografia.\nBizitza.\nKolono baten semea zen, eta Indianako lurretan eman zituen haurtzaroko urteak. Amerikar natiboen aurkako erasoetan parte hartu zuen (1832) eta ondoren legegizon ikasketak egin zituen, autodidakta gisa. 1847an diputatu aukeratu zuten Illinoisen, eta Mexikoren aurkako gerraren kontra agertu zen.\n1856an Alderdi Errepublikano sortu berriko kide bihurtu zen. Urte horretan bertan, Senaturako bidea eragotzi zion Stephen Douglas demokratak, baina Estatu Batuetan oihartzun handia izan zuten esklabotasuna indarrik gabe uztearen alde erabili zituen argudioek. Gerra zibilaren garaian, gutun-elkartruke oparoa izan zuen Karl Marxekin (\"Guerra y emancipaci\u00f3n\" liburuan bildutakoa).\nGerrako zailtasunak.\n1860an Estatu Batuetako lehendakari aukeratu zuten, eta berehala bereizi ziren Hegoaldeko estatuak Batasunetik. Gerra zibila saihesten saiatu zen arren, gerra piztu zen. Gerrarako, New Yorkeko bankuen babesa bilatzen saiatu arren, banku handi horiek hortzak erakutsi zizkioten Lincolni, %24-36ko interesa eskatuz. Lincoln izututa atera zen bilera horretatik eta, aholkularitza bilatu ondoren, \"greenback\" dolarra, diru publikoa, igorri zuen gobernuak bere burua finantzatzeko.\nSalmon P. Chase Diruzaintza Ordezkariak, ordea, Banku Nazionalen Legeak bultzatu zituen (1863 eta 1864), era horretan dirua sortzeko boterea esku pribatuetara itzuliz. Lincolnek, berriz, kontraerasoa egin zuen, sare hori gerra garaira muga zedila kongresua konbentzituz. Lincolnek ondorengoa azaldu zuen Estatu Batuetako herriari egindako adierazpenean:\nHorren ondoren, Frantziak eta Ingalaterrak, nazioarteko finantzari handien eraginpean (Rothschild etxea), Konfederazioari militarki laguntzeko mehatxua egin zioten. Horren aurrean, berriz, Lincolnek ezusteko aliatu bat aurkitu zuen. Errusiako Tsarrak, nazioarteko finantzen handikien jo-puntuan baitzegoen, ohartarazi zuen Mendebaldeko herrialde horiek Konfederazioa babestuz gero, berak Lincoln babestuko zuela eta nazioarteko gerra piztuko zela. Errusiak Europako uretan Konfederazioaren kontrako blokeo bat ezarri ez ezik, bere flotaren zati bat bidali zuen San Frantziskoko badiara eta New Yorkera.\n1863ko uztailean Gettysburgeko guduan, gerraren patua erabaki zen Batasunaren alde eta, estatuen jurisdikzioen gainetik, Lincolnek esklabotasuna bertan behera uzten zuen lege federala ezarri zuen. Hala ere, Lincoln Batasuneko presidenteak (eta errepublikanoak) 1864ko hauteskundeak irabazi behar zituen. Demokraten eta finantza gizon handien nahigaberako, Lincolnek irabazi zuen 1864ko hauteskundea (azaroaren 8an), gehiengo osoaz. Belmonten demokraten hautagaia garaituta, Lincolnek ondorengoa adierazi zuen 1865 hasieran:\nRobert E. Lee hegoaldetar jeneralak armak utzi ondoren (1865ko maiatza), Estatu Batuetako biztanle guztiak elkarganatzeko programa bat prestatu zuen. Hala ere, Lincolnek ez zuen hori ikusi: 1865 apirilaren 5ean Lincoln hilik atera zen Ford antzokitik, John Wilkes Boothek bere kontra egindako erasoan. 1868an Ulysses Grant aukeratu zuten lehendakari, eta Lincolnek aurrez antolatuaz bestelakoa egin zuen, zapalkuntza latz bat bideratu baitzuen Hegoaldeko estatuen aurka.\nLincoln kulturan.\n1865ean hil zenetik, Abraham Lincoln estatubatuar pertsonaia ikoniko bat izan da, normalean aldeko ikuspegiz edo are era heroikoan irudikatua. \nIllinoisek Abraham-Lincoln Museoa dauka Springfield herrian, presidenteari eskainitako museo nagusietako bat dena. Lincoln Center for the Performing Arts New Yorkeko kultur zentro bat da, 1960ko hamarkadan eraikia eta arte eszenikoen dozena konpainiaren egoitza oraindik ere.\nZinean.\nHorrela, heroi baten eran, ikusi izan du Hollywoodek, adibidez . Forma ugaritan agertu da zinean, tartean ukronia alternatiboetan, animazio, dokumental eta kameotan barne, baita fikziozko interpretazio igari ere. Lanik entzutetsuena 21. mendean 2012an Steven Spielberg zinema zuzendariak presidente honen bizitzako azken hilabeteei buruzko \"Lincoln\" izeneko filma izan daiteke.\nEskultura.\nAmerikako hainbat hiri eta estatuk Lincolnen monumentuak dituzte. Ezagunenak Rushmore mendian landutako irudia eta Lincoln Memoriala dira. \nChicago hiriak presidentearen estatua bat dauka Grant parkean. \nLiteratura.\nWalt Whitman Lincolnek liluratu zuen Ameriketako Gerra Zibilean eta berari buruzko hainbat poema idatzi zituen hil ondoren . Whitman-en Lincoln-en poemak dira :\nKomikia.\nRobert Kirkmanek idatzitako \"Invencible\" komikietan, \" \"The Immortal\" \" izeneko superheroia Abraham Lincoln presidentea ere izan zen bere bizitza luzean."}
{"id": "9687", "revid": "12788", "url": "https://eu.wikipedia.org/wiki?curid=9687", "title": "Benito Mussolini", "text": "Benito Amilcare Andrea Mussolini (Dovia di Predappio, Forl\u00ec-Cesenako probintzia, Emilia-Romagna, 1883ko uztailaren 29a - Giulino di Mezzegra, Comoko probintzia, Lombardia, 1945eko apirilaren 28an) italiar politikari, kazetari, eta Alderdi Nazional Faxistaren burua izan zen. 1922-1943 bitartean Italiako Erresumako lehen ministroa izan zen.\nBizitza.\nDuce ezizenaz ezaguna den Benito Amilcare Andrea Mussolini 1883ko uztailaren 29an\u00a0 jaio zen. Bere aita Alessandro Mussolini lider sozialista ezaguna zen, baina ama, Rosa Maltoni, aldiz, kontserbadoreagoa.\nDovian hasi zituen bere ikasketak, baina zenbait arazo eta liskarren ondorioz askotan mugitu behar izan zuen ikastetxez. Hala, Forlimpopolin ikasten ari zela, militar sozialismora hurbiltzen hasi zen eta Italiako Alderdi Sozialistara aurkeztu zuen bere burua. 1902an Suitzara ihes egin zuen soldaduskara joan behar ez izateko eta han zegoela herririk herri eta lanez lan ibili zen bizi irauteko. Suitzan zegoela bi aldiz atxilotu zuten. 1904an Italiara itzuli eta soldaduska egitera joan zen. Soldaduska egin eta gero, irakasle lanetan aritu zen, baina hala ere, ez zuen atzean utzi bere militantzia kutsu hori eta berriz ere espetxeratua izan zen zenbait aldiz. Hurrengo urteetan Mussolini zenbait aldizkaritan lanean aritu eta sozialismoari buruz zuen ezagutza zabaltzeari ekin zion. Urte hauetan, berriz ere, pare bat aldiz atxilotua izan zen. 1900. urtean Alderdi Sozialistan sartu zen, eta 1912an \"Avanti!\", alderdi sozialistaren aldizkari ofizialaren zuzendari izendatu zuten.\n1914an Lehen Mundu Gerra piztu zen eta hasiera batean, Mussolini neultraltasunaren aldekoa bazen ere, hots Italiak gerran neutral agertu behar zuela defendatzen bazuen ere, urte berean iritzia aldatu zuen eta hala adierazi zuen publikoki Avanti!-n argitaratutako artikulu batean. Honen ondorioz, egunkariaren zuzendaritzatik apartatu zuten eta Alderdi Sozialistatik kanporatua izan zen. Gerora, \"Il Popolo d\u2019Italia\" \u00a0 izena zuen egunkari ultranazionalista sortu zuen.\n1915ean frentera joan zen, gerra merituen ondorioz mailaz igo zuten eta 1917an Italiara itzuli zen gerran zauritua izan ostean. Mussolini gerratik pasa ondoren, \"Il Popolo d\u2019Italia\"-ren tendentzia nazionalista eta inperialista hazi egin zen. Gerra amaitu eta gero, Mussolinik Italiak Versallesko Itunarekiko zituen desadostasunak aprobetxatu zituen italiar jendea bere alde jartzeko.\n1919an, Fasci Italiani di Combattimento sortu zuen, 1921ean eratu zen Alderdi Nazional Faxistaren oinarri izan zirenak. Mussolinik poliki-poliki botere nabaria bereganatu zuen. Hala, Italia krisi ekonomiko eta politiko latzean sartua zegoenez, sektore kontserbadoreak bere alde jarri ziren.\nGerraosteko italiar suminari probetxu ateraz, 1922ko urrian Erromarako Martxa antolatu zuen milaka Alkandora beltzekin, terrorismo anarkistaren biktimen omenez eta honela, bere burua komunista eta sozialisten aurkakotzat aurkeztu ahal izan zuen.\nEgun batzuk geroago, Viktor Emanuel III.a erregeak gobernua antolatzeko agindua eman zion. Antzinako Erromako buruzagi militarren antzera, \"duce\" (latinez: \"dux\", \u00abgidaria\u00bb) titulua hartu zuen eta legez kanpo utzi zituen alderdi eta sindikatu ez faxista guztiak eta indarrik gabe prentsa askatasuna. 1925. urtean eman zion hasiera erregimen faxistaren diktadurari.\n1925 eta 1929 urteen tartean diktadura faxistaren oinarria ezarri zen eta ondorengo urteetan ildo beretik jarraitu zuen Italiak. 1935-1940 urteean kanpo politika oldarkor bati ekin zioten eta zenbait liskar izan zituzten, horien artean, Etiopia eta Albania inbaditu zituen, eta Espainiako Gerra Zibilean Francori laguntza eman zion.\n1940an, Bigarren Mundu Gerran, Hitlerren alde jarri zen. Gerran Italiak izan zituen hondamendi militarren ondorioz, Kontseilu Faxista Nagusiak atxilotu egin zuen 1943an. Mussolini kargutik kendu eta bere ordez Pietro Badoglio ezarri zuten. Atxilotuta Maddalena uhartera eraman zuten, bertan bere buruaz beste egiten saiatu zen bere burua aliatuei entregatu ez ziezaioten baina SSetako komando batek askatu zuen. Italiako iparraldean Saloko Errepublika faxista aldarrikatu zuen, eta zapalkuntza latza bideratu zuen. Aliatuak Italian barrena aurreraka zihoazela eta, alemaniarren babesa galdu zuenean, Suitzara ihes egin nahi izan zuen, baina Italiako erresistentziako talde batek atxilotu eta, Clara Petacci neska-lagunarekin batera, fusilatu zuen, 1945eko apirilaren 28an.\nMussoliniren kanpo-politika.\nMussolini boterera iritsi baino lehen ere, Italiak Mediterraneoan eta Balkanetan zuen eragina hedatu nahi zuen, eta inperio kolonial bat sortu Afrikan. Gainera, 1919-1920ko Parisko Bake Konferentziak (Italian \"garaipen mutilatu\" izenez ezaguna) eragindako etsipenak berekin ekarri zuen italiar errebisionismoa.\nMussolinik suspertu egin zituen helburu horiek, eta kanpo-politika oportunista bultzatu zuen, helburutzat zuena Italia potentzia bilakatzea. 1920tik 1930era bitartean, Saint-Germaineko Ituna eta Balkanen gaineko politika berraztertzen saiatu zen, baina apenas sortu zuen emaitzarik, Fiume okupatzea (1924) eta Albaniarekin adiskidetasun-itun bat sinatzea (1926) izan ezik (itun horrek Italiaren estatu satelite bilakatu zuen Albania).\n1930eko hamarkadaren erdialdetik aurrera, Mussolinik joera argiro espantsionista hartu zuen, eta Alemaniarekin aliantza bat egin zuen. 1935-1936an, italiar tropek Etiopia inbaditu zuten. Nazioen Elkarteak gaitzetsi egin zuen konkista hura. Erresuma Batua eta Frantzia Mussolinirengandik urruntzen joan ziren, eta italiar agintaria Hitlerrengana hurbiltzen hasi zen. Italiaren eta Alemaniaren arteko harremana estutu egin zen, Espainiako Gerra Zibilean partu hartu zutenean Erroma-Berlin Ardatza sortu zutenean (1936).\nMussoliniren botereak 1925ean.\n\"Botere betearazlearen agintari gorena da: bere ministroak aukeratzen ditu, eta ministro horiek erantzukizuna dute bai erregearen aurrean, bai bere aurrean; hark erabakitzen du zenbat ministerio izango diren, eta bere gain har ditzake hainbat ministerio; errege-familiako kideen tutoretzako kontseiluan parte hartzen du eta koroaren txanbelan funtzioa betetzen du; ganberek ezin dute inolako gairik eztabaidatu, hark aldez aurretik baimenik ematen ez badu; bi ganberetako batek lege-proiekturen bat baztertzen badu, berriro aurkez dezake hiru hilabeteko epea igaro ostean (...). Inork gobernuburuaren bizitzaren, osotasun fisikoaren edota askatasunaren aurka egiten badu, gutxienez hamabost urteko espetxe-zigorra izango du; eta atentatua hilgarria bada, heriotza-zigorra ezarriko zaio. Inork gobernuburua iraintzen badu, bai hitzez, bai ekintzez, sei eta hogeita hamar hilabete bitarteko espetxe-zigorra izango du.\"\n1925eko abenduaren 24ko legea.\nDuce.\n\u201cDuce\u201d da Benito Mussolini lider faxistak erabili zuen ezizen propagandistikoa politika italiarrean 1925etik 1945era parte hartu zuen bitartean.\nTerminoaren jatorria.\nTermino hau latin klasikoko \"dux\" hitzetik dator. \"Duco\" (gidatu) aditza jatorri duen dux hitzak jeneralaren maila militarrari egiten zion erreferentzia. Historian zehar termino hau behin baino gehiagotan erabilia izan da zenbait pertsonaiei erreferentzia egiteko, besteak beste, Benito Mussolini. Lehen Mundu Gerran terminoa egunerokotasuneko hizkeran erabat onartua zegoen eta askotan erabili izan zen propaganda periodistiko gisa. Mussolini jada ezaguna izanik, askotan egin zitzaion erreferentzia aldizkarietan Duce ezizenarekin.\nTerminoaren erabilera.\nAlderdi faxistaren sorrerakin, terminoa mugimendu honen liderrari, hots Benito Mussoliniri erreferentzia egiteko hasi zen erabiltzen soilik. Hala, duce eta dux terminoak askotan erabili izan ziren propaganda faxista egiteko. Mussolini boterean egon zen bitartean Duce izan zen bere karguari erreferentzia egiteko erabiltzen zen izena, baina kargua utzi ostean, hala ere, Duce izenaz ezaguna izaten jarraitu zuen 1945ean fusilatu zuten arte."}
{"id": "9689", "revid": "56334", "url": "https://eu.wikipedia.org/wiki?curid=9689", "title": "Futbol", "text": "Futbola taldekako kirol bat da, hamaikana jokalariko bi talderen artean baloi esferiko batekin jokatze dena. 250 milioi jokalarik praktikatzen dute munduko 200 herrialde baino gehiagotan, eta beraz munduko kirolik hedatuena da; eta diru gehien mugitzen duen kirola ere, saskibaloiarekin, 1 Formularekin eta golfarekin batera. Kirola bere muturreko bi aldeetan ate bat duen zelai laukizuzen batean jokatzen da. Jokoaren helburua baloia aurkako taldearen atean sartzea da.\nFutbola antzinarotik jokatzen den baloidun jokoetako batetik eratorritako kirola da. Gaur egungo kirolaren arauak 1863an sortu ziren, Ingalaterran \"The Football Association\" elkarteak futbol arauak sortu zituenean.\nJokalariek ezin dute baloia eskuekin edo besoekin ukitu jokoan ari diren bitartean, atezaina area penalean dagoenean izan ezik. Beste jokalariek euren hankak erabiltzen dituzte, gehienetan, baloia pasa edo atera botatzeko, baina batzuetan eskuak edo besoak ez diren beste gorputzaren zatiak ere erabiltzen dituzte. Partidaren amaieran gol gehien sartu dituen taldeak irabazten du. Partidaren amaieran berdinketa baldin badago, partida horrela amai daiteke edo luzapena eta penalti jaurtiketak egin daitezke, lehiaketaren arabera. Munduan osoan, FIFA erakundeak kudeatzen du futbola, eta sei konfederaziotan banatuta dago: AFC, CAF, CONCACAF, CONMEBOL, OFC eta UEFA. FIFAk Munduko Futbol Txapelketa antolatzen du lau urtean behin.\nFutboleko jokalariei futbolari deritze.\nHistoria.\nHastapenak.\nDokumentuek diote gutxi gorabehera K.a. 2500ean hasi zirela antzinako txinatarrak Tsu-Chu izeneko jokoan. \"Tsu\" hitzak \u00aboinekin baloia jotzea\u00bb esan nahi omen du, \"Chu\"k, aldiz, \u00ablarruz egindako pilota\u00bb, eta enperadorearen urtebetetzeko ospakizunetan jokatzen zen.\nJaponiarrek ere Kemari izeneko jokoa garatu zuten K.a. 300 eta 600 urteen artean; 8 jokalari edo gutxiago aritzen ziren partidatan eta baloiak lurra ez ukitzea zen helburua. Amerikan, Mayak eta Aztekak Pok-A-Tok jokoan aritzen ziren; baloia hankekin jo arren, helburua berau uztaian sartzea zen. Kalkuluen arabera, esaten da joko honek 3.000 urteko antzinatasuna duela. Aurkitutako zelairik zaharrena, Paso de la Amada, Mexiko, K.a. 1600ekoa da.\nIpar Amerikan, beranduagokoak dira Pasuckuakohowog jokoaren inguruko berriak, XVI. mendearen amaierakoak hain zuzen. 1.000 pertsonatik gorak hondartza zabaletan bildu eta baloiarekin jokatzen zuen, sarritan egun bat baino gehiago irauten zuten partida kaotikoetan. Alaskako eskimalek ere halako zerbait egiten omen zuten, baina izotz gainean; Asqaqtuk esaten zioten jokoari.\nGroenlandian ere futbolaren antzeko kirola jokatzen zen, eta Ozeaniako \u201cMarngrook\u201d izeneko jokoak, berriz, Australiako futbolaren antz handiagoa zuten ezaugarriak zituen.\nLehen garapena.\nFutbolaren bertsio modernoa Europan sortu zen eta bertan ere aurrekariak badira. Antzinako Grezian, Episkyrosean aritzen ziren. Beste kiroletan bezala, biluzik jokatzen zuten eta, gizonezkoak gehiago izan arren, emakumezkoek ere jokoan parte har zezaketen. Aurretik, linoz eta hilez egindako baloiek (Egiptoko hilobi batean aurkitutakoa kasu) ez zuten punparik ia eta greziarrek follis edo puztutako baloia garatu zuten. Zerrien maskuriak erabiltzen zituzten horretarako, baina belaki zatiekin egindako pilotak ere baziren.\nErromatarrek Episkyrosa garatu eta izena aldatu zioten: Harpastum izena zuen Inperioaren modako jokoak (bere azken urteetan bereziki). 5-12 jokalarik erditik banandutako zelai errektangularrean jarduten zuten. Talde bakoitzak bere erdian mantendu behar zuen baloia, eta arerioa baloia lapurtu eta bere zatira eramaten saiatzen zen. Harpastuma follisa baino pilota txikiago eta gogorragoekin jokatu ohi zen.\nZizeronek berak kasu bitxia deskribatu zuen: Gorteko bizartegian gizon bat hil omen zuten, bizarra mozten zioten bitartean norbaitek baloiari ostikoa jo eta leihotik barrura sartu zenean; pilotak bete-betean eskuan jo omen zion bizarginari eta bezero gizarajoari lepoa moztu zion labanak. Atheneausek ere Harpastumari buruz idatzi zuen: \u00abHarpastum da gehien gustatzen zaidan jokoa. Ahalegina eta nekea izugarriak dira, lepoaren bira bihurriak bezalaxe\u00bb. Eta Antiphanesek hauxe kontatu zuen: \u00abBaloia hartu eta lagunari pasa zion, jokalari bat saihestu eta barre egiten zuen bitartean\u00bb.\nInperioaren hedapenean erromatarrak Britainiar irletara iritsi ziren, baita euren jokoa ere. Erromatarren eta britainiarren arteko Harpastum norgehiagoken berri iritsi da. Erromatarrek erraz lortzen omen zuten garaipena. Erdi Aroan Italian eta Ingalaterran jarraitu zuten baloi jokoan. Bi herrietan joko jendetsu eta bortitzak egiten ziren.\nAzkenik, XI. mendean normandiarrek Ingalaterra inbaditu eta Soule sartu zuten, euren ospakizuna inauterietan hedatuz. Soulearen funtzionamendua sinplea zen: Bi herri edo auzo lehiatzen ziren belarrez betetako txerri-maskuri baten, larruzko edo oihalezko pilota baten edo zurezko pieza biribil baten laguntzaz. Helburua pilota aurkariaren eliza nagusiko atera eramatea zen, eta horretarako, oinak, eskuak eta baita makilak ere erabil zitezkeen. Inauteri honen izena Shrovetide Football edo Inauterietako Futbola deitzen hasi zen. Kointzidentzia hutsagatik eta Florentziako Inauterietako jaiekin paraleloki ospatzen zenez, erromatar izeneko Harpastum joko zaharra indartu zen. Lehenengo partidak XV. mendearen hasieran ospatzen hasi ziren. Horrekin batera, 1681ean Florentzia Kaltzio izeneko futbola praktikatzen hasi zen. Futbol mota honen helburua Santa Croce plazaren muturretan dauden kaioletan golak markatzean zen. Ingalaterran, aldiz, futbolean jokatzeko debekua kendu zen. Hori horrela, unibertsitate eta ikastoletan masiboki praktikatzen zen \"gentleman\" jarduera kirola bihurtu zen. \nXIX. mendeko bateratzeak.\nXIX. mendearen erdialdean, Britainia Handian, Futbol ihauteria arautzeko prozesu bat hasi zen, eta arau idatziak ezarri ziren, zabal partekatu ahal izateko modukoak. Garai hartan futbola bigarren mailako eskola pribatuetako ikasleen artean praktikatzen zen, eskola batetik bestera nabarmen aldatzen ziren arau oso zehaztugabeekin. Eskola batzuetan pilota eskuetan hartuta korrika egin zitekeen, beste batzuetan ez; batzuetan jokoz kanpoko lerro bat zegoen, baina beste batzuetan ez; batzuetan kontrako jokalariari hartu, plakatu eta ostikoka egin ahal zitzaion, eta beste batzuetan ez; batzuek pasean oinarritutako taldekako joko bat sustatzen zuten, baita pasea ere. Beste batzuetan, berriz, jokalari bakoitzaren trebetasunean eta indarrean oinarritutako banakako joko bat bultzatzen zuten. Eta eskola bakoitzean aldaera eta aldaketa amaigabeak zeuden.\n1840ko hamarkadan, Britainia Handiak garapen handia izan zuen bere trenbide-sarean, eta, horri esker, pertsonak distantzia handiagoetara joan ziren. Prozesu horrek elkargoen arteko eskumenak gauzatzea ahalbidetu zuen, baina, handik gutxira, argi geratu zen beharrezkoa zela arauak bateratzea.\nFutbol Elkartearen legeak 1863an ofizialdu baziren ere, Cambridgeko arauak gaur egungo kodea sortzeko oinarritzat hartu ziren eta Sheffield-eko arauek ere ezaugarri garrantzitsuak ekarri zizkioten kirol berriari.\nFutbol modernoa.\n1863an joko arau zehatzak idatzi ziren eta orduan sortu zen egungo futbola Ingalaterran. Urte gutxi beranduago, 1867an, lehen futbol taldea (Sheffield Football Club) zelaira irten zen. \nData zehatza eta onartua ezartzea zaila bada ere, futbolaren jaiotza 1863ko urriaren 26a izan zen, \u201cThe Football Association\u201d sortu zeneko eguna.\nKirolaren nazioarteko hedapena munduan eta Espainian, Lehen Mundu Gerra arte (1900-1914/19).\nXIX. mendearen amaieran eta XX. mendearen hasieran futbola Europa osoan zehar zabaldu zen. Herrialde gehienek jadanik haien futbol elkartea sortua zuten. Espainian, aldiz, 1913an sortu zen. Europako etorkinen bidez, Hego Ameriketan futbola zabalduz joan zen. Azken hau, gaur eguneko Hego Ameriketako klub askoren izenei erreparatuz hauteman daiteke (\"River Plate\" edo \"Corinthians\", adibidez). Futbolaren eraginaren ondorioz, Parisen 1914. urtean Europako zortzi herrialdetako ordezkariek FIFA (\"Federation Internationale de Football Association\") erakundea sortzea eragin zuen . Herrialde hauen artean ez zeuden ez Irlanda, ezta Britainia Handia ere, mundu osoko futbol erakunde bat izateko ideiaren aurka baitzeuden. Sortu eta bi egunetara, Robert Gu\u00e9rin lehendakari izendatu zuten. FIFAren lehen lorpen garrantzitsua FAren (\"The Football Association\") afiliazioa lortzea izan zen. FA Ingalaterrako futbol-erakunde gorena da, 1863ko urriaren 26an sortua. Munduko futbol elkarterik zaharrena da eta Ingalaterrako klub profesional guztiak biltzen ditu. 1910etik aurrera, Europaz kanpoko partaideak afiliatu ziren.\n1906. urtean mundu mailako txapelketa bat egitearen ideiak huts egin zuen, eta Joko Olinpikoek ez zuten munduko txapelketa bat sortzeko bezainbeste garrantzirik. Futbola 1900 eta 1904 urteetako Joko Olinpikoetan kirol erakusgarri bezala agertu zen. FIFAren ustez, 1908ko Joko Olinpikoetan mundu mailako lehen txapelketa ofiziala aurrera eraman zen .\nLehen Mundu Gerra (1914-1919) gerrarik gogorrena izan zen. Armadek kirol jarduerak eta txapelketak antolatu zituzten soldaduen kemenari eusteko. Ondorioz, gerrak kirolaren praktika Europako klase ertain eta baxuetako gizonen artean hedatzen eta dibertsifikatzen lagundu zuen. Hala ere, orduko goi mailako futbolean kalte handiak sortu zituen. Europarrek ez zuten uste gerra hain luzea izango zenik. Izan ere, gerra laster bukatuko zela uste zuten, baina ez zen horrela izan. Erresuma Batuak paper garrantzitsua jokatu zuen, eta horren ondorioz, nahiz eta jokatzen jarraitu, futbola asko kaltetu zen. Ingalaterran kirol guztiak bertan behera gelditu ziren futbola izan ezik. Ingalaterrako futbol txapelketa 1916an galarazi zen, Ingalaterran jokatzen zuten jokalari asko gerrara bidaliak izan zirelako. Hauei hasieran traidore deitzen zieten. Klubek erabakitzen zuten jokalaria gerrara zihoan edo ez, eta askok ezetz esan zuten. Jendearen ustez, futbolariek pribilegio hori merezi ez zutenez, gatazka asko egon ziren egoera honen inguruan.\nEmakumezkoen futbolari dagokionez, XX. mende hasieran zalantzan jarri zen. Britainiako elkarteek ez zuten futbol hau bultzatzen; hau da, ez zen begi onez ikusten jende askoren artean. Arraroa badirudi ere, Lehen Mundu Gerrak emakumezkoen futbolerako onurak ekarri zituen. Fabriketako gizonak gerrara joan ziren eta haien postua taldeen barruan emakumeek hartu zuten . Hauen artean Preston hiriko \"Dick Kerr\u00b4s Ladies\" taldea izan zen garrantzitsuena.\nXX. mende hasieran, Espainiako estatu osoan futbola zabaldu zen futbol klubak sortuz. Hasieran elkarteak atzerritarrez osatuak zeuden. Futbolaren garapen azkarrak honen erregulazioaz arduratuko ziren elkarteak sortzera eraman zuen. Lehena Kataluniako \u201cFoot-Ball Associaci\u00f3\u201d elkartea izan zen. Lehen txapelketa antolatu zen Hispania Athletic Club-ek sortutako \u201cCopa Macaya\u201d-ren bitartez . Urte hauetan futbolak oztopo handiak izan zituen; jokatzeko arriskutsua zela esaten zen. 1902an, nazio mailako lehen txapelketa jokatu zen, \u201cConcurso Madrid de Foot-Ball Association\" edo \"Copa de la Coronaci\u00f3n\u201d, gaurko \u201cCopa del Rey\u201d-aren aitzindaria.\n1909an nazio mailako lehen elkartea sortu zen, \u201cFederaci\u00f3n Espa\u00f1ola de Clubs de Football\u201d deitua. Honekin batera \u201cUni\u00f3n Espa\u00f1ola de Clubs de Foot-Ball\u201d aurrera eraman zen. Bien artean eztabaidak egon ziren eta FIFA-k ez zuen Espainia partaide bezala onartu. Ondorioz, 1913an, biek bakea sinatu eta gaurko \u201cEspainiako Futbol Federazioa\u201d sortu zen .\nKirolaren globalizazioa, merkaturatzea eta dibertsifikazioa munduan (1992etik gaur arte).\nLokatz futbola 90. hamarkadan eskandinabiarrek sortutako jokoa da. Haien atleta eta soldaduak entrenatzeko teknika bat bezala izan zen . Izan ere, lokatz artean jokatzean, jokalariek gerriraino lokatzez beteta amaitzen zuten. 1998an, joko honek Finlandian ospea hartu zuen, non hamahiru taldek Jyrki V\u00e4\u00e4n\u00e4nenek sortutako txapelketa jokatu zuten. 1999rako 57 talde zeuden kontinente osoan.\nLehen Mundiala 2000. urtean ospatu zen Finlandia iparraldeko Hyrynsalmi hirian, eta hain hedapen handia izan zuenez, gaur egun urtero ospatzen den txapelketa bat da. Mundialean 1000 taldek parte hartzen dute. Txapelketan zehar \"Vuorisuo\" deituriko kirol instalazioko 20 zelaietan jokatzen dute. 30.000 pertsona inguru biltzen dira bertan eta, futbol konbentzionalean bezala, herrialde desberdinetako jendea joaten da haien selekzioa animatzera . Kirol gehienetan ez bezala, garrantzitsuena haientzat ez da irabaztea. Gainera ez da emakume eta gizonezkoen arteko bereizketarik egiten. Txapelketa amaitzean, denak batera afaldu eta ospakizun bat egiten dute. Gaur egun 200 taldek praktikatzen dute kirol hau eta nahiko ospetsua da Eskozian, Suedian, Islandian, Holandan, Errusian, Txinan eta Brasilen.\n90. hamarkadatik aurrera futbolak bigarren garapen bat izan zuen. Kirol klubak kiroleko sozietate anonimo bihurtu ziren. Telebistan partiduak emateagatik diru mordoa lortzen zen. Fitxaketa garestiak hasi ziren, eta Bosmanen sententziari esker, futbolarien globalizazioa hasi zen. Bosman jokalari belgikar bat zen. Bere klubarekin kontratua amaitu eta kontratu berriarekin soldata jaitsi nahi zioten. Beste klub batera joateko nahia zuen, baina bere jatorrizko klubari bere fitxaketagatik ordaindu behar zion. Bosmani ez zitzaion bidezkoa iruditzen, beraz, abokatu baten laguntzaz erreklamazioa egin zuen. Haren helburua futbol jokalarien eskubideak edozein langilenarekin parekatzea zen, \"Union of European Football Associations-i\" (UEFA) auzia irabazi zion futbol jokalarien eskubideak hobetuz. Hortik aurrera jokalari batek klub batekin kontratua amaitzen zuenean, jokalari hori automatikoki jokalari aske bihurtzen zen. Gainera, Bosmanen Legeak Europar Batasuneko futbol jokalarien mugimendu librea ekarri zuen, Europako kluben fitxaketa politika aldatuz. Hortik aurrera Europako klubetan jokalari europarrak ez ziren atzerritarrak kontsideratuko. Honi esker, klubek atzerritarren kupoak jokalari ez europarrak fitxatzeko erabili zituzten .\n1994. urtean Estatu Batuetan Mundiala egin zen. Kopa Mundial honek, besteekin konparatuz, hainbat berrikuntza izan zituen. Lehenengoa, aurretik aipatutako arau berriak lehenengo aldiz aplikatu zirela da. Bigarrena, Estatu Batuak historia futbolistikorik ez zuenez, hainbat kritika egon zirela. Hala eta guztiz ere, diru gehien lortu zuen eta asistentzia gehien izan zuen Mundiala izan zen. 24 selekzio izan zituen azken mundiala izan zen. Alemania Federalak eta Italiak neurketan berdindu ostean, historian zehar finala penaltietan erabakitzen zen lehenengo aldia izan zen .\n2002. urteko mundialaren aurretik hainbat aldaketa egiten ziren lehiaketa honi begira. Hauetatik\u00a0 garrantzitsuena honako hau izan zen: \u00a0Mundialetako historian lehenengo aldiz irabazleak ez zuela hurrengo Kopa Mundialarako pasea ehuneko ehunean bermatuta. Beste aldaketa garrantzitsu bat selekzio guztietako jokalari guztiei antidopin froga egitea izan zen. Urte honetako Mundiala Hegoaldeko Korean eta Japonian egin zen, eta bi herrialdeek batera ospatzen zuten lehen Kopa Mundiala izan zen. Horrez gain, XXI. mendean Asian egindako lehenengoa izan zen. Mundial hau oso ezaguna da polemika arbitralengatik. Hego Korea selekzioari laguntza eskaini zitzaion txapelketako momentu haueten: multzoen fasean Portugalen aurka, final zortzirenetan Italiaren aurka eta final laurdenetan Espainiaren aurka . Hainbat urte geroago, 2015. urtean partidu horietan Hego Koreak azpijokoak egin zituela erakutsi zen. Horren ondorioz, FIFAko hainbat mandatari atxilotuak izan ziren. Horretaz aparte, oso asistentzia gutxi ikusi zen partiduetan zehar.\n2010. urtean Kopa Mundiala Hegoafrikan egin zen. Afrikan ospatzen zen lehenengoa izan zen eta bosgarrena hego hemisferioan. Mundial honetara hainbat selekzio bueltatu ziren urte asko Mundialetan lehiatu gabe egon eta gero: Ipar Korea (1966), Honduras eta Zelanda Berria (1982), Algeria (1986), Grezia (1994) eta Txile (1998). Hauei Serbia eta Eslovakia batu behar zaizkie. Espainiaren garaipenarekin lehenengo aldia izan zen Europako selekzio batek Europatik kanpo Mundial bat irabazten zuela .\nKirolaren globalizazioa, merkaturatzea eta dibertsifikazioa. Espainia (1992etik gaur arte).\n90. hamarkadan Espainian futbolak eraldaketa bat jasan zuen. Klubek telebistek partiduak emateagatik diru mordoa lortzen zuten, klubak fitxaketa garestiak egiten hasi ziren eta aurretik aipatutako Bosmanen Legeari esker, klubek haien fitxaketa politika aldatu zuten. Bosmanen efektua 1996-1997 liga txapelketan ikusi zen argi eta garbi, \u201cfutbol jokalari atzerritarren inmigrazioak eta milioi askoko diru sarrerek fitxaketa garestiak ekarri zituzten. Uda hartan Espainiako ligan 92 atzerritar izatetik 199 atzerritar izatera pasa zen 170 milioi euro fitxaketetan gastatuz\u201d .\nFutbolaren eraldaketa honen ondorioz, kluben arteko desberdintasunak handitu ziren. Futbol kluben lorpenak kluben balio ekonomikoaren araberakoak izaten hasi ziren. Horregatik, ordutik aurrera, tituluak ahalmen ekonomiko handiena zuten klubak lortzen hasi ziren, maila goreneko jokalariak soldata izugarriekin erakartzen zituztelako.\nGizonezkoen futbola ez bezala, emakumezkoen futbola ez zen profesionala 90. hamarkadan RFEF-ak ez zituelako emakumeentzako lizentzia profesionalak onartzen. Hala ere, jokalari semiprofesional gutxi batzuk agertu ziren. Alabaina, emakumezko selekzioak, \u201cjokalari semiprofesional eta amateurrez beteak zeudenak, ez ziren nahikoak munduko potentziekin lehiatzeko, hala nola, Italia edo Alemania. Herrialde hauetan, jadanik, profesionalismorantz pausuak ematen hasiak zirelako. Horregatik, Emakumezkoen Espainiako Selekzioak, garai hartan, ez zen Mundial baterako klasifikatu eta 1997an bakarrik Eurokopa jokatzea lortu zuen\u201d.\n\u201cXXI. mendearen hasieran emakumezkoen futbolak izugarrizko garapen eta hedapena izan zuen Espainian, Superligaren eraketari, gizonezko klub profesionalen inplikazioari eta jokalari mediatikoen agerpenari esker\u201d. Honen adierazle nagusi bat San Mamesen Athetic Club taldeak 35.000 ikusleren aurrean lortutako liga txapelketa izan zen. Nahiz eta selekzioak lorpen garrantzitsurik lortu gabe jarraitu, azpi kategorietako selekzioak potentzia mundialei aurre egiten hasi ziren nazioarteko txapelketetan.\nXXI. mendearen bigarren hamarkadan, nahiz eta jokalari gutxi batzuk profesionalak izan, goi mailan gehienak semiprofesionalak ziren. Gizonezko eta emakumezko goi mailako futbolaren artean oraindik ere alde handia zegoen. Nahiz eta egoera honi konponbidea emateko esfortzu handiak egin, ez zuten erantzunik jasotzen, eta, 2019ko azaroan, greba egitea erabaki zuten. Horrela jarraitzea erabaki zuten haien baldintzak hobetu ziren arte. Azkenean, 2020ko otsailean, akordio batera heldu ziren RFEF-arekin, Emakumezko Futbolaren Konbenio Kolektiboa sinatuz. Honen bidez orain arte existitzen ez ziren eskubideak lortu zituzten profesionalizaziora begira pausu handia emanez. Gainera, esan beharra dago \u201cEspainia emakumezko futbolaren buruan jarri zela ez dagoelako sektore honetan konbeniorik duen beste herrialderik Europan\u201d. Emakumezko kirolarentzako gertaera garrantzitsua izan zen, eta hauek dira bertan azaltzen diren neurrietako batzuk: kontratuetan % 75eko partzialitatea, soldata minimo bat izatea, urtean zehar 30 egun opor izatea eta kontratuko azken urtean jokalaria haurdun egon bada hitzarmena beste urte bat luzatzea, baldintza berberak mantenduz.\nFutbol zelaia.\nJokorako lekua 45 eta 90 metro bitarteko zabalera eta 90 eta 120 metro bitarteko luzera duen belarrezko zelaia izaten da. Area bakoitzean hiru zutoinek osatutako ate bat egoten da. Zelaia bi zatitan banatzen da eta ateen aurrean bina area egoten dira: area txikiak atezaina inork oztopatu ezin duen gunea da, eta area handia atezainak baloia eskuaz jokatu dezakeena eta defentsak ari den taldeak egiten duen falta penalti bezala adierazten dena.\nZelaiaren ezaugarriak.\nOndorengo arau hauek kontuan izan behar dira ere:\nJokoaren arauak.\nFutbol partida baten 10 jokalari eta atezain batek osatutako bi taldek jokatzen dute. Talde batek gola lortu duela esaten da baloia arerioaren atean sartzea lortzen duenean. Jokoaren helburua arerioak baino gol gehiago lortzea da.\nJokoaren hasiera.\nBi taldeetako bakoitzak 11 jokalari izango ditu gehienez, eta 7 gutxienez. Partidan zehar, jokalari horiek ordezkoekin aldatu ahal izango dira. Jokalari titularretako batek atezaina izan beharko du. Baimenduta dago taldeko atezain batek eta beste jokalari batek posizioa trukatzea norgehiagokan zehar, betiere etenaldi batean bada, arbitroaren baimenarekin.\nJokalari bakoitzak oinarrizko janzkera bat izan beharko du: mahukadun kamiseta edo jertsea, praka motzak, galtzerdiak, zango-babesak eta oinetako egokiak. Bi taldeetako jantzien koloreak eta atezainenak argi eta garbi bereizi behar dira. Kapitainek (talde bakoitzaren ordezkari diren jokalariak) identifikazio-markaren bat eraman beharko dute, arbitroak beharrezkoa denean deitu ahal izateko.\nFutbola forma esferikoko baloi batekin jokatzen da, larruzkoa edo baimendutako bestelako materialez eginda dagoena. 68 eta 70 zentimetro arteko zirkunferentzia izango du, 410 eta 450 gramo arteko masa eta 0,6 eta 1,1 atmosfera arteko presioa itsas-mailan. Jokalariek gorputzeko edozein atalekin ukitu eta mugitu dezakete baloia, besoekin izan ezik. Atezainak abantaila bat du: bere gorputzeko edozein atal erabil dezake horretarako, baina bere penalti-area barruan bakarrik.\nPartidari hasiera emateko, talde bateko jokalari batek edo gehiagok baloia aurkariaren aterantz mugituko dute erdiko lerroaren erdiko puntutik, eta une horretan arauzko denbora zenbatzen hasiko da. Gauza bera egiten du beste taldeak bigarren zatiaren hasieran. Gol bakoitzaren ondoren ere gertatzen da egoera berbera, gola jaso duen taldeak sakea egiten baitu.\nFaltak eta jokoari berrekitea.\nBaloia eskuekin hartu dezakeen bakarra atezaina da, beti ere area handiaren barruan. Talde bereko jokalari batek atezainari baloia eman eta gero eskuarekin hartzen badu, falta da.\nNorgehiagoka bakoitza arbitro nagusi batek kontrolatuko du. Arbitro hori lehiaketaren antolakuntzak izendatuko du, eta bera izango da partiduaren agintari nagusia eta jokoaren arauak betearazteko arduraduna. Epailearen erabaki guztiak behin-betikoak dira. Berak bakarrik alda dezake erabaki bat, baldin eta jokoa edo partida berriz hasi ez bada. Gainera, bi arbitro laguntzaile edo marrazainak (lineako gizona) izango ditu eskura erabakiak hartzen laguntzeko. Laugarren arbitro bat ere badago, eta horrek berretsi egiten du; horretaz aparte, ordezkoak eta teknikariak kontrolatzen ditu. Laugarren arbitroak, gainera, ordezkapenak eta arauzko denbora gehitzea adierazten ditu. Epaileak kargu hartuko dio jokalari bati, kargu hartze hori merezi duen arau-hauste bat egiten duenean.\nJokalari batek beste bat jotzen duenean edo jotzen saiatzen den bakoitzean, bultzatzen duenean, abantaila bat ateratzeko atxikitzen duenean, txistua botatzen duenean edo baloia bere eskuekin ukitzen duenean (atezainak izan ezik), epaileak zuzeneko jaurtiketa libre bat markatuko du arau-haustea egin ez zuen taldearen alde, arau-haustea gertatu zen lekutik exekutatuko dena. Penalti-arean gertatzen diren faltak penalti izango dira (penalti-arean markatuta dagoen zirkulutik jaurtiko direnak).\nJokalari batek modu arriskutsuan jokatzen badu, arerioa oztopatzen badu edo atezainari baloia eskuekin ateratzea galarazten badio, arau-haustea egin ez duen taldearen aldeko zeharkako jaurtiketa libre bat markatuko da, arau-haustea egin den lekutik exekutatuko dena. Gainera, zeharkako jaurtiketa libre bat egingo da atezainak pilota bere eskuetan 6 segundo baino gehiagoz mantentzen badu, taldekide batengandik edo zuzenean hegaleko sake batetik jasotzen badu.\nJokalari batek txartel horia (kargu-hartzea) edo gorria (kanporatzea) jaso ahal izango du, araudian zehaztutako arau-hausteren bat egiten badu. Jokalari batek txartel gorri bat jasotzen badu, zelaitik botako dute eta ezin izango da beste batekin ordezkatu, gainera, zigorraren arabera, hurrengo partida edo bat baino gehiago galdu ditzake. Jokalari batek partida berean bi txartel hori jasotzen baditu, txartel gorria jasoko du eta kanporatu egingo dute. Txartelak jokalariek jokoaren arauak betearazteko modu bat dira.\nBaloia helmugatik irteten bada defentsako jokalari batek ukitu ondoren, korner bat emango zaio aurkariari. Erasotzaile batek azken aldiz ukitzen badu, helmugako sake bat emango zaio defentsa taldeari. Baloiak hegaleko lerroetako batetik zelaia uzten badu, azken aldiz baloia ukitu ez duen taldeari hegaleko sakea emango zaio.\nJokalari batek baloia alboko marratik kanpora botatzen badu, alboko sakea egiten du aurkako taldeak. Bere zelaiko hondoko marratik kanpora badoa, kornerra da eta beste taldearen zelaiko hondoko marratik kanpora badoa, ateko sakea.\nEpaileak jokalariak ohartarazi ditzake arauz kontrako ekintzaren bat eginez gero. Futbolean ohartarazpenak txartel horia eta txartel gorria erakutsiz egiten dira, ekintzaren arabera. Bi txartel hori edo gorri bat ikusten dituen jokalariak zelaia utzi behar du. Epaileak talde bereko 5 jokalari bidaltzen baditu, partida amaitutzat ematen da, eta talde horrek galtzen du.\nIraupena eta emaitza.\nPartida baten iraupena, erregelamenduaren 7. arauan zehaztutakoa, 45 minutuko bi denbora berdinekoa izango da, eta tarteko atsedenaldia ezin izango da 15 minututik gorakoa izan; iraupena lehiaketa bakoitzaren araudiak ezarri beharko du. Denboraren erdi bakoitzaren iraupena aldatu ahal izango da baldin eta lehiaketaren arauek horretarako aukera ematen badute, eta arbitroa eta bi talde parte-hartzaileak ados badaude partida hasi aurretik. Partida jokatu bitartean galdutako denbora zati bakoitzaren amaieran berreskuratu beharko da, eta epaile nagusiaren esku geratuko da horien iraupena.\nKirolaren helburua aurkariak baino gol gehiago sartzea da. Talde batek gol bat sartu duela esango da, baloiak helmuga erabat gainditzen duenean zutoin bertikalen artean eta aurkariaren atearen zutoin horizontalaren azpitik igaroz (betiere aldez aurretik joko-arauak urratu ez badira). Bi taldeek gol kopuru bera sartzen badute, partida berdindutzat joko da.\nEsan bezala, partida batek 45 minutuko bi zati izaten ditu, 15 minutuko atsedenarekin tartean. Jokoan zehar izandako geldiuneak direla-eta, epaileak minutu batzuk luzatu dezake zati bakoitza. Denbora tarte honi deskontu-denbora deritzo.\nJokoaren 90 minutua igarotakoan berdinketarekin amaituz gero, luzapena jokatu daiteke partidak derrigorrezko irabazle bat izan behar badu; adibidez, kanporaketetan. Luzapen hau 15 minutuko bi zatik osatzen dute. Hala eta guztiz ere, berdinketak jarraitzen badu, penalti jaurtiketak egiten dira irabazlea erabaki arte. Penalti gehien sartzen dituenak irabazten du norgehiagoka. Kasu askotan, partida berdinketan amaitzen denean, bi taldeetako bat irabazletzat jotzeko moduren bat bilatu behar da, eta hori lortzeko hainbat modu daude. Partida berdinduta amaitzen bada, luzapen bat edo denbora gehigarri bat joka daiteke. Luzapen edo denbora horrek bi zati izaten ditu, gehienetan 15 minutukoa bakoitza, eta bertan hasierako partida jarraitzen da. Gainera, luzapena denbora baino lehen amaitzeko bi modu daude: urrezko gola eta zilarrezko gola, nahiz eta forma horiek alde batera utzi diren azken urteetan.\nBerdintasunak jarraitzen badu, penaltiak egingo dira. Talde bakoitzak penaltiak txandaka jaurtitzean datza, bakoitzak guztira 5 jaurti arte. Gauzatutako 10 penalti edo penaltien ondoren berdintasunak jarraitzen badu, talde bakoitzeko penalti bat exekutatzen jarraituko da irabazle bat izan arte.\nLuzapenaren eta penaltien erabilera oso ohikoa da futbol modernoan, eta horren adierazle nagusia Munduko Futbol Kopako azken faseko kanporaketa-faseak dira. Lehiaketa batzuetan, hasierako partida amaitu ondoren zuzenean hasten dira penaltiak betetzen, luzapena erabili gabe. Sistema horren adibide argia dira Amerika Kopako kanporaketa-faseak.\nAdibide guzti hauetan partida bakarra jokatzen zen, baina badira beste txapelketa batzuk non kanporaketa faseak bi partiduetara jokatzen diren, joan-etorriko partidak deiturikoak. Giltza (bi partidak) berdinketan amaitu ote den erabakitzeko, bi taldeen aldeko golak batzen dira bi partidetan, eta emaitza berdina lortzen badute, giltza berdinketan amaitu zela esaten da. Kasu batzuetan, giltza berdinduta amaitzen bada, berdinketa hausteko sistema bat erabiltzen da, luzapenarekin edo jaurtiketa penalekin, eta horiek giltzaren bigarren partida amaitzean exekutatzen dira.\nBeste kanporaketa fase batzuetan berdinketa hausteko beste modu bat erabiltzen da, luzapena edo penaltiak egin aurretik: bisitarien golak. Bi partiden buruan talde bakar batek ere ez bazuen bestea aldeko goletan gainditu, talde bakoitzak bisitari gisa jokatu zuen partidan sartutako gol kopurua zenbatuko da. Bi partiden buruan talde batek bisitarien gol gehiago sartu bazituen, bera izango da irabazlea, baina bisitarien goletan ere berdintasunak jarraitzen badu, luzapena ezarriko da. Sistema horren adibide dira Amerikako Libertadores Kopako eta UEFAko Txapeldunen Ligako kanporaketa-faseak.\nFutbola 17 lege arautzen dute unibertsalak direnak, nahiz eta horien barruan zenbait aldaketa baimentzen diren emakumezkoen, haurren eta seniorren futbolaren garapena errazteko. Arauak argi eta garbi definituta egon arren, aplikazioetan zenbait desberdintasun daude, hainbat alderdiren ondoriozkoak, adibidez, jokoa garatzen den eskualdea. Alde batetik, Europan, bereziki Ingalaterran, arbitroak faltekin eta arau-hausteekin permisiboagoak izateagatik nabarmentzen dira, modu horretan ohartarazpenak eta kanporatzeak murriztuz; beste leku batzuetan, aldiz, Hego Amerikan adibidez, faltak sarriago zigortzen dira txartelekin.\nJokoaren arauak \"International Football Association Board\"ek definitzen ditu, FIFAk eta Erresuma Batuko lau elkarteek osatzen duten erakundeak. Aldaketa bat onartzeko, gutxienez FIFAren botoak eta Erresuma Batuko elkarteen 4 botoetatik 2 izan behar ditu.\nJokalarien funtzioak.\nAtezaina: futbolean, atezaina aurrelariak golik ez sartzeko funtzioa duen jokalaria da, horretarako eskuez baliatu ahal delarik (bere area barruan aurkitzen bada). Oso posizio espezializatua da eta taldeetan arruntena atezain bakarra edukitzea izaten da. Bizkarrean izaten duen zenbaki ohikoena 1, 13 edo 25 izaten da.\nAtzelaria: atzean dauden jokalariak dira. Horien helburua kontrako taldeak golik ez sartzea da. Atzelarien dortsal ohikoenak 2tik 6ra izaten dira. Normalean, jokalari indartsuenak eta handienak atzelariak izaten dira eta ia beti futbol partidu bateko talde batek lau atzelarirekin jokatzen du, bi zentral eta bi hegalekoek osatuta.\nErdilaria: erdilaria futbolean zelaiaren erdian jokatzen duen pertsona da. Posiziorik ospetsuena da kirol honetan, hauek bai defentsa lanetan eta baita eraso lanetan ere murgiltzen direlako. Beste gauza batzuen artean, baloiak berreskuratzea, erasoetarako jokaldiak egitea edota baloiaren jabetza mantentzea da beraien lana. Euskal Herrian badaude erdilari ospetsu asko; ospetsuenak Xabi Alonso, Mikel Arteta eta Raul Garcia dira.\nAurrelariak: aurrelaria futbolean jokatzen duen jokalari bat da, eraso posizioetan ibiltzen dena, hots, aurkariaren atetik hurbil, taldearen aldeko gol gehientsuenak eginez. Posizio hain aurreratu honekin defentsa lan gutxiago egiten du, baina taldean gol gehien egiten du. Bizkarreko zenbaki ohikoenak 7, 9 eta 11 izaten dira. Eskuin hegalean, erdian edo ezker hegalean ibiltzen dira. Munduko aurrelari ospetsuenak, Cristiano Ronaldo, Messi, Ribery, etab. dira.\nJoko sistemak.\nJoko sistema erasoko eta defentsako mugimenduak egin aurretik talde bateko jokalariek zelaian duten eta mantentzen duten posizio bezala defini daiteke. Antolamendu mota hau atzera-egite baten ondoren edota erdigunetik edo atezainaren atetik atera ondoren ematen da, eta helburua joko eremua behar bezala okupatzea da. Joko sistema hauek aldaerak izan ditzakete. Hasierako posizio batetik abiatzen den jokalari batek posizio hori aurreratzen edo atzeratzen badu eta denbora jakin batez eta inoiz ez modu iraunkorrean beste lerro batean sartzera iritsi gabe egiten bada joko-sistemaren aldaera bezala kontuan hartuko da. Aldiz, aldaketa era horretan ematen ez bada, joko-sistemaren aldaketa bezala definituko da. Aldaera baloiaren jabetzan egiten bada, erasokoa izango da. Aldaera baloiaren jabetzarik gabe egiten bada, defentsiboa izango da.\nOinarriak:\nTalde baten barruan, zelaiko beste hainbeste eremu behar bezala zehazten dituzten lerroak hartu behar ditugu kontuan:\nHauek dira joko sistema printzipalak:\nTalde garrantzitsuak.\nEuskal Herrikoak.\nIpar Euskal Herrian ez dago futbol talde garrantzitsurik, estatuko lehen edo bigarren mailan jokatu duenik. Izan ere, beste kirol batzuek indar handiagoa dute Ipar Euskal Herrian; errugbiak, bereziki.\nSelekzio nazionalak.\nEuskal Herriak ez du talde ofizialik, baina bada Euskal Herriko futbol selekzioa, lagunarteko partidak jokatzen dituena."}
{"id": "9691", "revid": "237", "url": "https://eu.wikipedia.org/wiki?curid=9691", "title": "Faxista", "text": ""}
{"id": "9693", "revid": "336", "url": "https://eu.wikipedia.org/wiki?curid=9693", "title": "Orereta", "text": ""}
{"id": "9694", "revid": "6327", "url": "https://eu.wikipedia.org/wiki?curid=9694", "title": "Oarsoalde", "text": ""}
{"id": "9696", "revid": "119247", "url": "https://eu.wikipedia.org/wiki?curid=9696", "title": "Moztutako batezbesteko", "text": "Mutur bakoitzean datu kopuru jakin eta finko bat, ehunekotan emanda eskuarki, baztertu ondoren, gainerako datuekin kalkulaturiko batez bestekoa da moztutako batezbestekoa. Adibidez, %10ean moztutako batez bestekoa, 10 eta 90 pertzentilen arteko datuen batezbestekoa da. Teorian definitzen dira baita ere mutur bietan ehuneko ezberdinak ezabatzen dituzten moztutako batez bestekoak, baina praktikan ez dira ohizkoak.\nBeheko muturrean \u03b1 eta goiko muturrean \u03b2 moztutako batez bestekoa honela izendatzen da: formula_1.\nBatez besteko hauen helburua muturreko datuen eragina deuseztea da, datu multzoaren zentroa emateko orduan. Beraz, jasankorra dela esan daiteke. Hau dela eta, moztutako batezbestekoa datuen azterketa esploratzailean proposatzen den neurria da. Eragozpen bezala, datu batzuk eta ondorioz jakingarria izan daitekeen informazioa baztertzen ditu.\n%5-%25ean moztutako batez bestekoak ohizkoak dira. Gehiago mozten bada, batez bestekoak adierazgarritasuna galduko du, datu asko baztertzen direlako. Gutxiago mozten bada, moztutako batez bestekoaren helburua kolokan jartzen da, muturreko datuak sartzen direlako batezbestekoaren kalkuluan.\nKoartil arteko batez bestekoa moztutako batez bestekoaren kasu berezia da, non mozketa %25ekoa den.\nBesteak beste, kiroletako estatistiketan erabili ohi da, kirolari baten errendimendua edo trebetasuna neurtzean askotan marka hoberena eta okerrena baztertu egiten baitira.\nAdibidea.\n16 urteko 12 gazteri matematika azterketa bat egin zaie. Hauek dira emaitzak:\n 1.2 1.8 2.3 3.7 4.5 4.7 5.2 5.8 5.9 6.0 6.5 9.8\n%10ean moztutako batez bestekoa kalkulatzeko, lehendabizi datu kopurua bider moztu beharreko ehunekoa egin behar da: formula_2.\n1.2garren datutik beherakoak (lehenengo datua, beraz), abstraktuan hitz eginez, eta handienetik hasita 1.2garren datutik gorakoak (12.garren datua, beraz) ezabatu behar dira, datuak ordenaturik daudela. Beraz, batez bestekoa gainerako datuekin kalkulatu behar da:\nDatu guztiak kontuan hartuz, batezbesteko aritmetiko sinplea kalkulatzen bada:\nBatezbesteko handiagoa suertatzen da, muturrekoa den datu handienaren eraginagatik."}
{"id": "9698", "revid": "105290", "url": "https://eu.wikipedia.org/wiki?curid=9698", "title": "Pretoriar Guardia", "text": "Pretoriar Guardia () Erromako enperadoreek erabilitako bizkartzainen indar armatu berezia izan zen. Inperio garaian baino lehen, guardia hori gerra-jaunek erabilia zen, K.a. 275ean Eszipion leinuak esate baterako. Pretoriar guardak Antzinateko gudari trebeen eta ospetsuenetakoak ziren.\nHistoria.\nPretoriar hitza erromatar armadako pretore (edo jeneral) hitzetik dator. Erromatar buruzagi askok tropen artetik soldadu batzuk hautatu ohi zituzten euren bizkartzain bihurtzeko. Garai batean, talde horren izena \"cohors praetoria\" izan zen. Pertsonaia garrantzitsuek zeukaten, Julio Zesarrek, Marko Antoniok edo Augustok besteak beste. Augusto, botere osoa eskuratzean, konturatu zen tropa indartsu bat batailetan ez ezik, politikan ere beharrezkoa zela. Probintzietako armaden artean, Augustok Pretoriar Guardia osatu zuen.\nEstreinako urteak.\nHastapeneko taldea eta urte batzuk gerokoa, zeinek enperadoreak hil izan zituen, oso ezberdinak izan ziren. Augustok uste zuen Erroman babesa behar zuela, baina Senatua mehatxatu gabe. Hortaz, 9 kohorte osatu zituen, hasieran 500 gizonekoak eta gero 1.000koak, eta hiru baino ez zeuden jardunean aldi berean. Batzuek Jauregia eta eraikin nagusiak zaintzen zituzten bitartean, besteak Erromatik at zeuden kanpaturik. Tropa horiengandik ez zen inolako arriskurik sortzen.\nAugustoren heriotzak Pretoriar Guardiako barealdia apurtu zuen. Augusto izan zen guardia horren leialtasun osoa jaso zuen enperadore bakarra. Hortik aurrera haren indarra erabili zuten Erromako politikan eskua sartu ahal izateko. Seiano prefektuari esker, Erromaren barrura eraman zuten. Honela, azkarrago erabili ahal izaten zuten enperadoreek, baina, aldi berean, enperadoreak pretoriarren menpe geratzen ziren. 31an, Tiberiok Pretoriar Guardiaz baliatu behar izan zuen Seianoren jarraitzaileei kontra egiteko. Leial aritu ziren pretoriarrak, baina haien garrantzi politikoa agerian agertu zen.\nKanpoko borroketarako, Pretoriar Guardia besteak bezalakoa zen. Estreinako enperadoreek ez zuten askotan erabiltzen, ordea. Otoren alde egin zuten Lau enperadoretako urtean. Domiziano eta Traianorekin Dazian eta Mesopotamian jardun zuten. Marko Aureliok Danubioko mugan jarri zituen.\nPolitikan nahasiak.\nSeianoren hilotzaren ondotik, pretoriarren paper politikoa gero eta garrantzitsua bilakatu zen. Behar adina diruarekin, enperadoreak ere erailtzen zituzten. 41ean, Kaligula Guardiak eta senatariek osatutako konspirazioak hil zuen. Pretoriarrek Klaudio jarri zuen Inperioren buruan eta Senatuak ezin izan zuen erabakia deuseztatu. Enperadoreak jartzeko edo kentzeko boterea bazuten ere, Inperioko administrazio arruntean ez zeukaten inolako paperik.\nVespasianok ere, Viteliok botatako kohorteei boterea zor bazien ere, haren kopurua murriztu zuen. 193an, Septimio Severok Erroma hartu zuenean, Pretoriar Guardia desegin zuen eta talde berri bat osatu zuen bere Panoniako legioetako gizonekin.\nPretoriar Guardiako gainbehera.\n284an Dioklezianok pretoriarren estatusa baliogabetu zuen. Nicomedian bizi izanda, pretoriarrek ez zuten politikan parte hartzerik. Haren ordez indar berriak osatu zituen Joviarrak eta Herkuliarrak. Tetrarkian zehar ukigabea jarraitu zuten talde horiek.\nPretoriarren azken ekintza 306an gertatu zen. Maxentio aldarrikatu zuten enperadore. Galerio Guardia desegitea saiatu zen, baina gainerako pretoriarrek matxinoekin bat egitea baino ez zuen lortu. Konstantino I Handiak Italia eraso zuenean, Maxentzioren armadaren gehiena pretoriarrek osatzen zuten. Konstantinok, garaitutakoan, betiko desegin zuen Pretoriar Guardia. Soldaduak Inperioko bazter guztietan sakabanatu ziren eta haien kanpalekuak suntsitu zituen.\nGuardiaren gaineko azterketa.\nHaren izena konspirazio, hilketa eta leialtasun ezarekin lotu bazaio ere, bi lehenengo mendeetan, orokorrean, indar lagungarria suertatu zen. Garai haietan batez ere enperadore ankerrak, ahulak edo ospe gabekoak kentzen zituen boteretik; eta enperadore indartsuak, zuzenak eta ospetsuak babesten zituen. Azken hauek sendotzean, egonkortasuna ematen zitzaion inperioari.\nMarko Aurelioren ostean bukatu zen garai hori, eta pretoriarrek beraiek anker jokatzen hasi ziren. Severar leinuarekin eta batik bat III. mendeko krisialdian, Pretoriar Guardia ez ezik, gainerako legioak, Senatua eta enperadoreak gainbehera etorri ziren."}
{"id": "9700", "revid": "237", "url": "https://eu.wikipedia.org/wiki?curid=9700", "title": "Pretoriar Goardia", "text": ""}
{"id": "9702", "revid": "336", "url": "https://eu.wikipedia.org/wiki?curid=9702", "title": "Nortasun-agiri", "text": "Nortasun-agiria edo nortasun-txartela pertsona bat nor den jakinarazten duen txartel-formatuko agiria da.\nNortasun-agiri ofizialak.\nEspainiako nortasun-agiri nazionala.\nPlastikozko txartela da, eta bertan, identifikatuaren izena-deiturak ageri dira, datu hauekin batera: jaioteguna, identifikazio zenbakia, helbidea, gurasoen izenak, identifikatuaren sinadura, eta identifikatuaren argazkia. 14 urtetik aurrera, nahitaezkoa da (eta jaioberritatik aurrera ere bai, zenbait jardueretarako: Espainiako espetxeetan preso daudenei bisita egiteko, hegazkinez bidaiatzeko...). Nortasun-agiri hau aski da Europar Batasunean zehar bidaiatzeko; ez da pasaporterik behar.\nFrantziako nortasun-agiri nazionala.\nPertsonaren nortasunari buruzko egiaztagiri osoa da. Plastikozko txartela da, eta bertan, identifikatuaren izen-deiturak ageri dira beste datuekin batera.\nEuskal Nortasun Agiria (ENA).\nEuskal Nortasun Agiria (ENA) sigla beretako Elkarteak sortutako eta hedatutako dokumentua da. Hastapenetatik 15 bat euskara elkartek, 25 udalek, 5 alderdik une zehatz batzuetan eta hainbat herritarrek lagundu zuten zabaltzen, laguntza horiek aldatzen doazen arren. Beraren bidez euskal herritartzat eta euskaraz tratatuak izateko aukera eskaintzen hasi zen."}
{"id": "9705", "revid": "119347", "url": "https://eu.wikipedia.org/wiki?curid=9705", "title": "\u00c1lvaro Siza Vieira", "text": "\u00c1lvaro Joaquim de Melo Siza Vieira (Matosinhos, Portugal, 1933ko ekainaren 25a) arkitektoa da.\nPortoko (Portugal) Arte Ederren Goi Eskolan ikasi zuen, eta 1955 urtean jaso zuen diploma. Bere arkitektura estiloa aldi berean modernoa eta tradizionala dela esan daiteke: modernismo poetikoz jantzia, eraikina eta testuingurua uztartzearen aldekoa da, beti ere ezaugarri unibertsalak harturik. Kokalekuan inspiratuta, tokiari darion esentzia aurkitzen saiatzen da, eta hortaz, lotura adiskidetsua lortzen du eraikin eta naturaren artean, zahar eta berriaren artean, zentzumen eta arrazoiaren artean. Fernando T\u00e1bora arkitektoarekin batera \"Oportoko Eskola\"ko erreferentzia bihurtu da Siza eta biok jardun zuten irakasle bertan.\nEuskal Herrian ezagun bilakatu da Bilbon Euskal Herriko Unibertsitateko paraninfoa eraiki duelako Abandoibarrean, Rafael Moneo arkitektoaren Deustuko Unibertsitateko liburutegiaren ondoan.\n2001 urtean Pritzker Saria jaso zuen."}
{"id": "9707", "revid": "512", "url": "https://eu.wikipedia.org/wiki?curid=9707", "title": "Domitia Longina", "text": "Domitia Longina lehen mendeko erromatar emakumea izan zen, Gneo Domizio Korbuloren alaba eta Domiziano enperadorearen emaztea.\n70ean Domitia Luzio Elio Lamiarekin ezkondurik zegoen. Baina Domiziano Vespasiano enperadorearen semearen arreta erakarri zuen. Berehala, lehen senarraz dibortziatu eta Domizianorekin ezkondu zen. Geroago Domizianok hilarazi zuen Lamia, hainbat susmo leporatuta.\nBi seme-alaba izan zituen, baina haurtzaroan hil ziren. Domizianok biziki maite zuen Domitia, eta bidaia guztietara eraman zuen. Hala ere, maitale andana zeukan enperadoreak. Baina emazteari horrelako jokabidea izatea ez zion uzten.\n83an, Domitiak Paris izeneko aktorearekin izandako afera aurkitu zuen Domizianok. Paris hil zuten eta Domitiak dibortzio-gutuna jaso zuen. Erbesteratua izanda ere, Erromako politikari gertutik jarraitu zion. 96an, Domiziano hiltzeko konspirazioan paper erabakigarria jokatu zuen. Domitia bakean hil zen 126an."}
{"id": "9708", "revid": "96586", "url": "https://eu.wikipedia.org/wiki?curid=9708", "title": "Berenize", "text": "Berenize Ziliziakoa edo Julia Berenize Herodes Agripa I.a Judeako erregearen alaba izan zen. Anaia Agripa II.a bezala, erromatarren menpeko erregina izan zen. Erromak uzten zion gaur egungo Siriako hainbat lur gobernatzen zuen.\nPolemon Ziliziako erregearekin ezkondu izan zen, baina Agripa II.gana bueltatu zen. Judeako matxinadako garaian, Tito liluratu zuen Berenizek. 75ean Titorekin Erromara joan zen. Hala ere, Vespasiano enperadoreak Tito semeari agindu zion Berenize Siriara bueltarazteko.\nBerenizeren influentzia handia izan zen. Hala diote Juvenalek, \"Satirae\", vi, eta Tazitok, \"Historiae\" ii. 2.\nHalaber, Berenize hainbat libururen oinarria da: Jean Racineren \"B\u00e9r\u00e9nice\", (1670), eta Pierre Corneilleren \"Tite et B\u00e9r\u00e9nice\"."}
{"id": "9714", "revid": "17", "url": "https://eu.wikipedia.org/wiki?curid=9714", "title": "Sakabanatze neurriak", "text": ""}
{"id": "9717", "revid": "2048", "url": "https://eu.wikipedia.org/wiki?curid=9717", "title": "Bernart Etxepare", "text": "Bernart Etxepare (Sarasketa, Nafarroa Beherea, 1480 inguru \u2013 heriotza leku ezezaguna, 1560 inguru) euskarazko lehen liburu inprimatuaren idazlea izan zen. Apaiza zenez, mosen trataera ematen zaio askotan.\nBizitza.\nGutxi dakigu Bernart Etxepareren bizitzaren inguruan. Nafarroa Behereko Garaziko eskualdekoa zen. Sarasketan jaio zela uste da, XV. mendearen azken aldean (1480 inguruan), Nafarroako erresuma oraindik independentea zenean, eta bizitza gehiena ere Garazi aldean eman zuen, Eiheralarreko erretore eta Donibane Garaziko bikario izan baitzen.\nNafarroako Erresuman 1512tik aurrera izan ziren gerrak eta istiluak gertutik bizitzea egokitu zitzaion. Agiriak badira frogatzen dutenak 1516an, Henrike II.a Nafarroakoak, Fernando II.a Aragoikoa erregearen aurka, Donibane setiatu zuenean Etxepare han zela. Poema batean azaltzen duenez, preso egon zen Biarnon Nafarroako erregearen aginduz, segur aski Gaztelako erregearen alde egin zuelako akusazio pean. Atxilotzearen arrazoiak ez daude oso garbi: batzuen iritziz, garai hartako gatazkan Gaztelako erregearen alde jokatu izana leporatuko zioten. Beste batzuek, ordea, arrazoi politikoak bainoago, moralak izango zirela uste dute. Egileak berak bere buruari hika eginez eskaintzen dion XIII. poeman, MOSEN BERNART ETXEPAREREN KANTUIA poeman, irakur daiteke kontuari buruz dagoen testu bakarra.\nHala ere, Etxeparek ozen aldarrikatu zuen bere errugabetasuna. Horren ondoren, poema liburua idatzi eta argitaratu egin zioten. Sasoi hartarako ez zen gutxi, euskarazko lehenbizikoa zela kontuan izanik. Bordelen plazaratu zen 1545ean liburua, \"Linguae vasconum primitiae\" izenburuarekin. Izenburuan bertan, hitzaurrean eta amaierako poemetan agerian uzten du Etxeparek lehen euskal idazlea dela. Euskarari \"kanpora, plazara dantzara\" irteteko agintzen dio, eta euskaldunek ere bide berriak urra ditzaten nahi du, moldiztegiaren bitartez, euren burua erakutsiz.\n\"Linguae vasconum primitiae\".\nHamabost poemaz osatutako bilduma bat da, 52 orrialde guztira, eskaintza moduko hitzaurre labur batekin. Latinezko izenburu horrek \u00abeuskararen hastapenak\u00bb esan nahi du. Lehenengo poema luzean gai erlijiozkoa darabil, hurrengo hamaiketan amodiozkoa, sarri gordintasun betean azaldua. Hamahirugarren poema autobiografikoa da (kartzelako egonaldia), eta azken bietan euskararen goraipamena egiten du, lehen aldiz inprimategira eramaten zelako bozkarioz betea. Euskara Garazikoa da ia oso-osorik, eta neurkerari dagokionez, gehienetan, 15 silabako bertso-lerro luzeak ontzen ditu bi ataletan banatuak. Bertso-moldea eta gaien erabilera herrikoia da erabat, eta antz handia du herri-lirikarekin.\nAurelia Arkotxak egindako analisi paratestual eta materialaren arabera, liburuaren estalia XVI. mendekoa zen, eta bi azaletan agertzen zen armarria Luis I.a Borboi-Cond\u00e9ko gerlari kalbinistarena zen, Joana III.a Albretekoa Nafarroako erreginaren koinatua zena.\nZenbaitek Hitako artziprestearen eta Etxepareren arteko kidetasuna azpimarratu du. Hain zuzen ere, Eduardo Gil Beraren arabera, Yon Etxaide izan zen bi idazleak lotzen lehenbizikoa bere \"Amasei seme Euskalerri'ko\" liburuan (1955), ondoren Koldo Mitxelenak jarraitu ziolarik, azkenerako literatura historiografian ohiko iritzi bilakatu arte. Villasanteren arabera, \"\u00abQuien lee a Dechepare y conoce por otra parte a otra gran figura de la literatura castellana medieval, al famoso arcipreste de Hita y su Libro del Buen Amor, no se puede resistir a la idea del gran parecido o analog\u00eda que existe entre ambos. El arcipreste de Hita canta en su libro los dos amores, el amor bueno o de Dios, pero canta y describe tambi\u00e9n, y en forma bien libre por cierto, el amor malo o mundano. Lo mismo viene a hacer Dechepare\u00bb\". Baina, eraginei dagokienez, ezin dira ahaztu beste zenbait poeta ere, Fran\u00e7ois Villon, Cl\u00e9ment Marot eta Proventzako trobadoreak, esaterako.\nEtxepareren lana Patxi Altunak honela laburbildu zuen:\n\"Heuscara ialgui adi campora\".\n\"Linguae vasconun primitiae\" lanaren amaierako kontrapasaren hasierak honela dio:\n&lt;poem&gt;\n\"Heuscara ialgui adi campora\"\n\"Garacico herria\"\n\"Benedica dadila\"\n\"Heuscarari eman dio\"\n\"Behar duyen thornuya.\"\n\"Heuscara\"\n\"Ialgui adi pla\u00e7ara\"\n\"Berce gendec vste \u00e7uten\"\n\"Ecin scriba \u00e7ayteyen\"\n\"Oray dute phorogatu\"\n\"Enganatu cirela.\"\n\"Heuscara\"\n\"Ialgui adi mundura\"\n&lt;/poem&gt;\nXabier Letek 1960ko hamarkadan musikan ezarri zion, nahiz eta disko eran geroago ikusi zuen argia (\"Xabier Lete\" diskoan, Elkar, 1974). Harrezkero, \"Kontrapas\" euskal literaturaran eta kantuan klasiko handi bilakatu da.\nHizkera eta euskara.\nEtxepareren hizkerak hizkuntzalari eta aditu askoren interesa piztu du. Etxeparek, Leizarragak ez bezala, ez zuen euskara batu batekiko kezkarik. Beraz, bere obra idazteko, zekien euskara bakarra aukeratu zuen: ekialdeko behe-nafarrera. Etxeparek berezko ezaugarri batzuk zituen:\nOro har, Etxepareren ortografia nahiko irregularra da, eta hori ahozko hizkuntzan oinarritu den seinale da; izan ere, haren liburua euskaraz argitaratutako lehena izan zenez, ez zuen euskara idatziaren eredurik."}
{"id": "9718", "revid": "1491", "url": "https://eu.wikipedia.org/wiki?curid=9718", "title": "Pedro Axular", "text": "Pedro Axular edo Pedro Agerre \"Axular\" \u2014jaiotzako izen-deiturak Pedro Agerre Azpilkueta zituen, baina bere jaiotetxeari hartutako Axular ezizenaz ere ezaguna da \u2014 (Axular baserria, Urdazubi, 1556 - Sara, 1644ko apirilaren 8a), apaiza izan zen. Inoizko euskal idazle handienetakoa da eta hark idatzitako \"Gero\" liburua euskal literaturako lan nagusietakoa dugu, euskara batua zehazteko balio ere izan duena, haren obra hartan erabilitako lapurtera klasikoan oinarriturik.\nGoitizenaren ahoskera eta idazkera.\nHaren goitizena gaur egun \"Axular\" ahoskatzen dute inguru hartako euskaldunek. Hala ere, Atsular idazkerarekin agertu izan zen XX. mendearen erdialdeko zenbait euskal testutan, Euskal Herriko iparraldeko idazle batzuk \"x\" letra erabiltzen zutelakoan gaurko digramaren soinua adierazteko. Aitzitik, Pedro Axularrek berak \"Gero\"n \"ts\" erabiltzen zuen gaur egiten dugun bezala eta, 1970etik aurrera, \"Axular\" da testu mota guztietan ikusten den grafia bakarra, bai euskaraz, bai gaztelaniaz, bai frantsesez.\nBizitza.\nJaiotzez nafarra, goitizena bere jaiotzezko Axular baserritik datorkio, Lapurdirekin mugan dagoen Urdazubikoa. Herri horrek Zugarramurdi, Ainhoa eta Sararekin batera, Xareta izeneko eskualde naturala osatzen du.\nIru\u00f1ean ikasi zuen lehenengo eta, Lleidatik igaro ondoren, Frantzia aldeko Tarbesen (Bigorra) egin zen apaiz 1596an. Salamancan ere ikasi bide zuen. Ondoren, Donibane Lohizunera jo zuen. Berak idatzitakoek eta Sarako herriaren gogoan gordetakoek hori ematen dute aditzera. 1600ean, Sarako parrokiako erretoretza eskuratu zioten, Bertrand Etxauz Baionako apezpiku baigorriarrak lagunduta, eta hantxe bizi izan zen, hil arte. Han idatzi zuen Pedro Axularrek \"Gero\" liburua, eta han gorpuztu zen herri gogoak gorde duen Axularren irudi ia mitikoa: Pedro Axular, kristau jakituriaren eredu, Salamancan eta deabruaren eskolan ikasi ondoren deabrua garaitu zuen apaiza da.\nIdazle, sermolari eta hiztun oparoa zen. Horregatik izango zuen horrenbeste eragin eta itzal sasoi hartako eta geroagoko euskal idazleen artean. Haren luma trebeak dotorezia ordu arte ezezaguna erantsi zion euskarari. Esaldi luze eta korapilatsu samarrak ditu batzuetan, laburrak eta trinkoak bestetan, baina mezu ulergarria eta garbia emango digu beti.\nPedro Axularrek eta haren taldeko lagunek urratutako bideari jarraituz, beste elizgizon batzuek ere landu zuten mende hartan lapurtera, adibidez, Harizmendik, Silvain Pouvreauk eta Gazteluzarrek. Haiekin batera, Oihenart zuberotar idazle laikoak ere euskal letrak gora eraman zituen.\n\"Gero\".\nEuskal literaturaren historian lehen prosazko liburu original argitaratua da. Joannes Leizarragaren itzulpena eta 2004an aurkitu ziren Lazarragaren testu laburrak alde batera utzirik, \"Gero\" dugu euskarazko lehen liburu mardula. Euskal idazle klasikoek, Iparraldekoek nahiz Hegoaldekoek, euskal maisulantzat goraipatu zuten, eta denbora luzez euskara jasoaren eredu izan da. XIX. mendean Pedro Antonio A\u00f1ibarrok, liburua ia osorik Bizkaiko euskarara itzuli zuen; beraz, Pedro Axularren ospeak bizkaierazko literaturan ere eragina izan zuen.\nPedro Axular hil baino urtebete lehenago inprimatu zen \"Gero\", 1643an. Inongo mistikarik gabe, irakurlearen jokabidea aldarazi nahi du: kristauari zeinen arriskutsu izan dakiokeen arimaren zereginei berehala ez atxikitzea, erlijioarekiko betebeharrak biharko uztea, beti \u00abgerotik gerora luzamendutan ibiltzea\u00bb. Liburuaren gai nagusia \u00ab\"Gero\" dioenak \"bego\" dio\u00bb atsotitzak laburtzen du; hori ez da izan, noski, kritikoek maisulantzat hartzeko arrazoia, Pedro Axularren estilo bizi eta aldi berean landua baizik.\nSinonimia eta esanahi bereko perpaus molde desberdinen ugaritasuna erabiltzen ditu liburuan, herri mintzairaz, bertako ideiak ahalik eta euskaldun gehienek uler ditzaten eta argudioak sendotzeko autore klasikoen eta testu sakratuen aipuak tartekatzen ditu. Harexen harira, nabaria da latinezko aipuak euskaratzean erakusten duen sena eta dotorezia.\nIzenburuaren \u00abbi partetan partitua eta berecia\u00bb azpitituluak hainbat zalantza ekarri dizkie adituei. \u00abIrakurtzaileari\u00bb izeneko atarikoan dioenez, bere nahia liburua bi liburukitan argitaratzea da, baina liburuaren bigarren zatirik ez da inon ageri. Batzuen ustez, argitaratu gabeko bigarren zati hura testu galdua izan liteke; beste batzuen iritziz, ostera, bi \u00abparte\u00bb haiek liburuki berean batera argitaratu bide ziren, bereizi gabe.\nPedro Axularren liburuaren izenburu osoak ez du liburu horretan lantzen den gaiaz zalantza izpirik uzten. Erlijio liburu edo gidaliburuak, erlijio betekizunak geroko uzteak ekar litzakeen kalte eta zorigaitzez dihardu. \"Gero\" obra Pedro Axular hil baino urtebete lehenago eman zen argitara, 1643an hain zuzen. Idazle oparoa eta didaktikoa izaki, obrak ez du mistizismo apurrik ere erakusten, bertan du Axularrek irakurlea, bere garaiko gizaseme nahiz emakumea, eliz pulpitutik ari bailitzan. Erudizio maila handia erakusten duen autore honen inspirazio iturriak Espainiako Urrezko Mendeko idazle erlijiosoak dira nonbait (Luis Granadakoa), alabaina puntu hau ez dago garbi oraingoz. Bere kabuzko obra ala itzulpena ote zen eztabaidatu da. Halako bihurpen zuzenik egin zukeenik baztertu egin behar da, ordea, ez baita ezagutzen zordun zuzena zatekeen obrarik. Inspirazio iturriak ugari eta anizkoitzak direnik ez du halere inork ukatzen. Pasarte asko egokitze baten fruitu dira, egokituak dira, eta hor ageri da nagusien Pedro Axularren luma. Idazle trebe eta oparoa, euskal sena du beti ere abiapuntu, nahiz adierazitakoen jatorria askotan, gehienetan, erdal hizkuntza izan, latina nagusiki.\nBere garai eta inguruko jendearen izaera eta bizimodua inoiz ere baztertzen ez dituen idazlea, mende hartako euskal gizarteari buruzko erreferentziak ugari ageri dira bere obran. Lapurteraz idatzi zuen Pedro Axularrek, hizkuntza idatzian osotasunezko maila literarioa erakutsi zuen lehen euskalkian, berean, jardun zuen. Pedro Axularrekin jo zuen gaina lapurtera klasikoak, ondokoak bere obraren mende utziz, hizkuntzari dagokionez. Jende xeheak ere irakurria izan zedin idatzia zen; Pedro Axular ez da behin ere herri mintzairatik urrun ari. Garbi adierazi beharrak joskera argia eta lexiko ulergarria eskatzen ditu: molde zaharkitu batzuk izan ezik, Pedro Axularren obra guztiz ulergarri gertatzen zaio Ipar Euskal Herriko egungo irakurle euskaldunari, eta neke handiegirik gabe irakur dezakete Hego Euskal Herrikoek. Lan honetako testuen joskera Ipar Euskal Herriko ahozko tradizioak gorde duena bera da, gorabeherak gorabehera; eta sinonimoen nahiz esanahi bereko perpaus molde desberdinen ugaritasunak guztiz errazten du ulertzea.\nSei argitalpen izan ditu \"Gero\" liburuak, Julio Urkixok \"Eusko Ikaskuntzen Nazioarteko Aldizkaria\"n eginiko argitalpenaz eta gipuzkeran, bizkaieran nahiz euskara batuan eginiko bertsioez gainera:\nPedro Axular, Herri sineskeriatik Euskal Mitologiara.\nJose Dueso-k nahastuta dabilela esan genezake Pedro Axular Mikelatsekin parekatzen zutela dioenean, aldiz, bere anai Atarrabi-rekin ordezkatu zituzten aitzinagotik zetozen elezaharrak.\nSarako herritar zaharrenek Jose Migel Barandiaran etnologoari kontatu ziotenez, Pedro Axularrek jakituria guztia Deabruri zor zion. Deabruak Salamankako leize batean zuen unibertsitatean, Pedro Axular mota guztietako zientzia ilunetan lizentziatu zen. Harixe esker lortu zuen halako erudizioa eta oratoriarako etorria; hainbesterainokoa, non Sarako eliztarren oroimenean mendez mende bizirik iraun baitzuen. Ordain gisa, Deabrua haren itzalaren jabe egin zen, eta hil zen egunera arte, itzalik gabe bizi beharra sufritu behar izan zuen Pedro Axularrek."}
{"id": "9719", "revid": "6327", "url": "https://eu.wikipedia.org/wiki?curid=9719", "title": "Pedro axular", "text": ""}
{"id": "9720", "revid": "336", "url": "https://eu.wikipedia.org/wiki?curid=9720", "title": "Bernart etxepare", "text": ""}
{"id": "9721", "revid": "336", "url": "https://eu.wikipedia.org/wiki?curid=9721", "title": "Be\u00f1at Etxepare", "text": ""}
{"id": "9725", "revid": "336", "url": "https://eu.wikipedia.org/wiki?curid=9725", "title": "Hodei", "text": "Hodeia ur eta izotz partikulen metaketa ikusgaia da, eguratsean dilindan dagoena. Hodeiak atmosferako behe geruzako, troposferako, edozein lekutan ager daitezke, eta duten konposaketaren eta agertzen diren altueraren arabera sailkatzen dira. Munduko Meteorologia Erakundeak (WMO) hainbat azpitaldetan banatzen diren 10 hodei mota sailkatu ditu.\nHodeiak airearen baitan geratzen dira eta kolore aldakorrekoak izaten dira, eguzkiaren argia jasotzen duten moduaren arabera. Hodeiak aire masa hoztuak dira. Ur lurrunez osaturiko airea beherantz joaten denean, edo lurrarekin edo beste aire geruza hotzago batekin topo egiten duenean airea hozterakoan sortzen dira. Presio aldaketek eta irradek ere sor ditzakete; lurrunduriko euri tantak atmosferan izaten diren hauts, itsas gatz, ke edo bestelako hondarrei eransten zaizkie. Ur tanta hauek duten pisuagatik erori egiten dira (tanta txikiak erortzean berriro lurruntzen badira ere, behar adina handitzen badira, lurrera iristen dira eta era horretan euria sortzen da).\nHodeiak aztertzen dituen zientzia Nefologia da (grezieratik \u03bd\u03ad\u03c6\u03bf\u03c2, \"nephos\", 'hodeia'); bertan, hodeiak eta euren eraketa, osaketa, dentsitatea, tenperatura, forma, eboluzioa, mugimendua, taldekatzea eta sailkapena ikertzen dira. Meteorologiaren adar bat da.\nHitza.\n\"Hodei\" da euskara batuan erabili beharrekoa, nahiz eta euskalki eta eskualdearen arabera beste aldaera batzuk ere erabili, hala nola \"odei\", \"hedoi\" eta \"oroi\".\n\"Hodei\" (eta horren aldaera \"Hedoi\") pertsona-izena ere bada, gizonezkoa, jatorria Euskal Mitologian duena, Hodei ekaitza eta harria ekartzen dituen jainkoa. \"Hodeia\" ere pertsona-izena da, baina emakumezkoa.\nEuskalki batzuetan, gipuzkeraz batez ere, \"laino\" erabili izan da hodeiak izendatzeko. Euskara batuan ordea, \"laino\" lurretik gertu dauden hodeiak izendatzeko erabili ohi da.\nOsaera.\nTanta eta partikula edo kristal horiek txiki-txikiak dira eta atmosferan dagoen ur-lurruna kondentsatzean sortzen dira, tenperatura hotzagoak aurkitzen dituztenean; oso txikiak dira, 0,01 milimetro ozta-ozta, eta oso arinak direlako egoten dira airean zintzilik.\nAire beroko masa bat zeruan gorantz igotzen denean, bere barruan duen ur-lurruna hoztu eta kondentsatu egiten da, tantatxoak edo izotz kristalak eratuz: horrela sortzen dira hodeiak. Goi-goiko hodeiak hotzago daude, atmosferako tenperatura hotzagoa den altitudean daudelako, eta, horregatik, Goi-goiko hodeiek izotz kristalak baino ez dituzte; aldiz, Behe-beheko hodeiak beroago egoten dira eta, horregatik, ur tantak dituzte; dena dela, badaude hodei mistoak ere, hau da, ur-tantak eta izotz-kristalak nahastuta dituztenak.\nBeraz, hodeiak ez daude ur-lurrunez osatuta, baizik eta, esan bezala, ur-tanta eta izotz-kristal txiki-txikiez. Lurrunez osatuta egonez gero, ikusezinak izango lirateke. Aldiz, ur eta izotz partikulak bai ikusten dira.\nHodeiak altitude desberdinetan egoten dira zeruan, atmosferako baldintzen arabera. Goi hodeitzat jotzen dira 7.000 metrotik gorakoak; hodei ertainak 7.000 eta 2.000 metro bitartean egoten dira, eta behe hodeiak 2.000 metrotik behera.\nMotak.\nHodei mota asko dagoenez, era askotako irizpideen arabera sailkatzen dira. Garaierari dagokionez, lau kategoria bereizten dira, lurburuetatik ekuatore aldera garaiera muga gero eta handiagoa dutenak, tenperatura eta ur edukia aldatu ahala. Atmosfera, eta zehazkiago troposfera, hodei jakin batzuk agertu ohi diren hiru zatitan banatzen da.\nAltitudearen araberako sailkapen hau, era berean, hodeien konposaketarekin bat etorri ohi da.\nEguratsaren behealdeko geruzetan goikoetan baino ur gehiago dagoenez, zenbat eta gorago egon hodeia, orduan eta meheagoa eta arinagoa izango da.\nHodeiak ere hiru talde nagusitan banatzen dira: zirruak, kumuluak eta estratuak. Eta aipatutako hiru sailkapen hauetatik lortzen dira 10 hodei motak. Hamar genero horien izenak nazioartean onartu ziren, hitzarmenez, eta 1956an argitara emandako Munduko Meteorologia Erakundearen Nazioarteko Hodei Atlasean bildu ziren.\nGoi hodeiak.\nZirruak troposferaren goiko partean soilik azaltzen dira, 7 eta 13 kilometro arteko altueretan. Zuntz eta noizean behin zeta-antzeko itxura izan ohi duten hodei meheak izan ohi dira. Itsasgizonen artean \"katu buztan\" izenez ere ezagunak dira. Egunez guztiz zuriak izan ohi dira, itzalik gabeak, baina ilunabarreko eguzki-izpiekin kolore hori-gorria hartzen dute, eta iluntzean tonalitate grisa hartzen dute.\nErrefrakzio fenomenoak sortzen dituzte eta zeru guztia estaltzen dutenean, hurrengo 24 orduetan eguraldiak aldaketa bortitza jasango duela eta tenperaturak jaitsiko direla aurreikusi.\nZirruak bezala, goi partean soilik azaldu ohi dira eta esne koloreko errezel dirdiratsu leun itxura izan ohi dute. Ortzia guztiz edo partzialki estaltzen dute, eta oso meheak direnez, Eguzkiaren eta Ilargiaren inguruan haloak sor ditzakete. Ertzak mugatuta izan ohi dituzte.\nZirruen ondoren agertu ohi dira, ekaitzak edo fronte epelen bat datorrela iragarriz.\nGoi partean azaltzen diren eta ordenatuta, lerrokatuta edo taldetan laiatutako lits zuri txikiez osaturiko hodeiak dira. Guztiz zuriak izan ohi dira eta ez dute itzalik izaten.\nMaiz, zirruekin batera agertu ohi dira eta hurrengo 12 orduetan eguraldia aldatuko dela adierazten dute. Normalean, laino mota hau izaten da ekaitzen aurretik agertzen dena.\nErdi-mailako hodeiak.\nErdi-mailako altueran egon ohi diren eta lerrokaturik dauden maluta erraldoi esferiko gisa azaltzen diren hodeiak dira. Gris-zuri kolorea izan ohi dute eta normalean, itzalak izan ohi dituzte. Zirrokumuluak baino apur bat mardulago, handiago eta ikusgaiagoak dira.\nAltokumuluen altuera igualtsuan agertu ohi diren hodeiak dira. Zerua, osorik edo partzialki tapatzen dute eta apur bat ildaskatutako hodei-geruza uniforme gris itxura izan ohi dute. Lodiak izan ohi dira, eta normalean Eguzkia guztiz lainotzen dute, halorik sortu gabe. Euri fina eta tenperaturaren jaitsiera iragarri ohi dituzte laino hauek.\nHodei oso mardul eta ilunak izan ohi dira, Eguzki-izpiei igarotzen uzten ez dieten adinakoak.\nUdaberri eta udako euri eta neguko elur hodei tipikoak dira.\nBehe hodeiak.\nNormalean beheko mailan agertzen diren arren, goiko altueretaraino hedatu daitezkeen hodei hauek ganga-forma izan ohi dute eta banaturik, gutxitan, edo konpaktuak, normalean, agertu ohi dira. Azalore erraldoi itxura izan ohi dute eta goiko partea Eguzki-izpien ondorioz argia izan hi den bitartean, beheko alde horizontala, iluna izan ohi da.\nKumuluak, eguraldi onaren adierazgarri dira hezetasun eta mugimendu atmosferiko txikia dagoenean, baina hezetasun handia eta gorako korronte gogorrak daudenean tamaina handia hartu eta ekaitzak eta euri-jasa handiak sor ditzakete.\nBertikalki hedatzen diren laino handi hauek dira ekaitzak sortzen dituztenak, eta kazkabarra ere sor dezakete. Goiko zatia izoztean gertatzen dira ekaitzak, eta orduan, motots haritsu itxurako goiko zati zapaldua izan ohi dute.\nLurretik hurbilen agertzen diren hodeiak dira, lainoak (edo behe-lainoak hain zuzen ere. Gris edo zuri kolore homogeneoa izan ohi dute eta zeru guztia tapatzen dute.\nUdazken eta neguan egun guztian zehar mantendu daitezke zeruan egunari triste itxura emanez, baina udaberrian eta udan, gaueko ordu txikietan sortu eta egunaren hasieran desagertzen dira, eta eguraldi ona egingo duela adierazten dute.\nNormalean, behe-mailako altueran agertzen diren hodei hauek kolore gris-zuria izan ohi dute, eta beti agertzen dira zati ilunak hodei-multzoan. Masa biribildu eta multzokatu zabalak izan ohi dira.\nEstratokumuluek, normalean, ez dute euririk botatzen, ninbostratu bihurtzen ez badira behintzat, eta eguraldi ona adierazten dute.\nEstralurtarrak.\nHodeiak begiztatu dira Eguzki Sistemako beste planeta batzuetan, baina urez ordez beste gai batzuez osatuta daude. Artizarran hodeiak sufre dioxidozko tantez osatuta daude, aktibitate bolkanikoak eraginda. Hiru geruza nagusitan antolatuta daude, 45-65 kilometroko garaieretan, zeintzuk planetaren azalera iluntzen duten, eta \"virga\" sor dezaketen. Martek ur eta karbono dioxidozki hodeiak ditu, gehien bat poloetatik hurbil dauden zirru, zirrokumulu eta estratokumuluak. Ur-izotzezko lainoak ere begiztatu dira Marten.\nTitan, metanozko hodeiak ezkutatzen dituen hidrokarburo laino trinko batez estalita dago. Jupiter eta Saturno planeta erraldoiek amoniakozko hodeiak dituzte, zirru itxurakoak. Amonio hidrosulfurozko bitarteko hodeiak eta ur hodei sakonak ere badituzte. Uranok eta Neptunok, beharbada, Jupieterren antzeko hodeiak dituzte, baina metanozkoak.\nEguzki Sistematik kanpoko planeta batzuek hodei atmosferikoak dituzte. 2013ko urrian Kepler-7b exoplanetaren atmosferan altitude handiko hodei lodiak detektatu zirela argitaratu zen, eta 2013ko abenduan GJ 436 b eta GJ 1214 b planeten atmosferetan.\nEspazioan badira beste egitura edo multzo batzuk, hodei izenekoak, baina ez direnak benetako hodeiak, hala nola Magallaesen Hodeiak, Izarrarteko Hodei Lokala eta Oorten hodeia. Hauen ezaugarri nagusia da elementu multzokatuz osatuak egotea.\nHodeiak eta gizakia.\nHodeiek rol garrantzitsua dute hainbat kultura eta erlijio-tradiziotan. Antzinako akadtarrek uste zuten hodeiak Antu jainkosaren bularrak zirela eta euria haren bularretako esnea.\nEuskal mitologian, \"Hodei\" jeinu bat da. Mariren aginduetara dago, eta, ekaitza denean, tximistak edo trumoiak botatzen ditu.\nTxinan, hodeiak zortearen eta zorionaren ikur dira. Gainjartzen diren hodeiek betiereko zoriona ekartzen dutela uste da, eta kolore desberdinetako hodeiek \"bedeinkapen ugaritua\" adierazten dutela.\nHodeiak begiratzea haurren denbora-pasa ezaguna da, askotariko itxurak aurkitzeko asmoarekin, pareidoliari esker."}
{"id": "9726", "revid": "336", "url": "https://eu.wikipedia.org/wiki?curid=9726", "title": "El Ni\u00f1o", "text": "El Ni\u00f1o (euskaraz \"Mutikoa\") izenaz ezagutzen den fenomeno atmosferikoa, Ekuatore inguruko Ozeano Bareko itsasoa eta atmosferaren sistema globalean gertatzen den alterazioa da, normalean abendua eta martxoa artean gertatzen dena, non normalean oso hezeak diren inguruak, Indonesia kasu, lehor izatera igarotzen diren, normalean lehorra den Hego Amerikako mendebaldeko kostan prezipitazio ugari gertatzen den bitartean.\nIzena duela mende batzuk jarri zioten itsasgizon perutarrek, abendu amaieran hasten zenez, \"El Ni\u00f1o de Dios\"-en etorrera iragartzen baitzuen, Eguberria hain zuzen ere. Izen zientifiko gisa, ENSO gertaera ere erabiltzen da, ingelesezko (\"El Ni\u00f1o - Hegoaldeko Oszilazioa\").\nEzaugarriak.\nFenomeno hori bitik zazpi urtera bitarteko tarteetan agertu ohi da. Itsasoak eta atmosferak egoera anormala hartzen dute hamabi eta hemezortzi hilabete inguruko periodoan. Fenomenoa Ozeano Bare Tropikalean hasten da, Australia eta Indonesia inguruan. Hainbat lurraldetako presio atmosferikoak aldatzen dira, haizeek norabide eta abiadura aldaketa bortitzak jasan, eta ingurune tropikaleko masa euritsuak mugitu egiten dira.\nEgoera normalean, ekialdetik mendebaldera doazen alisio haizeek ur eta bero kantitate handiak pilatzen dituzte Ozeano Barearen mendebaldean. Horren ondorioz, itsasoaren maila, gutxi gorabehera, metro eta erdi goragoa izan ohi da Indonesian, Peru eta Ekuadorreko kostaldean baino. Gainera, itsas gainazaleko tenperaturaren inferentzia 8\u00a0\u00b0C-koa da bi zonaldeen artean. Itsaso azpialdean higitzen diren ur-masa hotzek Amerikako kontinentearen kontra jotzean azaleratu egiten baitira, goi geruzak hoztuz.\nEurite gehienak Asia hego-ekialdean gertatzen dira, hodeien formazioa eta ondorioz sorturiko prezipitazioak Ozeano Bareko itsaso beroen gainean berotu eta higitutako airearen ondorio baitira. Ozeano Barearen ekialdea, Amerikatik gertu dagoen sektorea, ordea, nahiko lehorra da.\nEl Ni\u00f1o garaian, ordea, presio aldaketen eraginez alisio haizeak ahuldu egiten dira. Itsasoaren gainazaleko tenperatura maximoak ekialderantz higitzen dira, sei hilabeteren barruan Hego Amerikako kostara iritsiz. Ondorioz, Ozeania ingurua hoztu egiten da. Ozeano Barearen ekialdean presioa jaitsi egiten da, mendebaldean igo egiten den bitartean, ondorioz, aire masa, eta laino eta euriak ere Amerikarantz mugitzen dira.\nGuzti honen ondorioz, aipatu bezala, normalean oso hezeak diren inguruak, Indonesia kasu, lehor izatera igarotzen dira, normalean lehorra den Hego Amerikako mendebaldeko kostan prezipitazio ugari gertatzen den bitartean.\nLa Ni\u00f1a.\nLa Ni\u00f1a fenomenoa El Ni\u00f1oren kontrakoa da. Kasu horretan, ekialdean presio altuak mantentzen dira denbora luzez, mendebaldean presio baxuak sortzen diren bitartean. Gainera, alisio haizeak biziagotzen dira eta ondorioz, El Ni\u00f1oren kontrako fenomenoa gertatzen da: aire masa hezeak mendebalderantz higitzen dira eta prezipitazio gogorrak Asia hego-ekialdean eta Ozeanian gertatzen dira.\nENSO gertaera.\nOzeano Bareko tropikoetatik lurburuetarako latitudeetaraino antizikloi zelulak dira nagusi; zelula horietan Ekuatore alderako alisioak sortzen dira. Antizikloi zelulek ekuatoreko aldean ekialdetik mendebalderako haizeak eratzen dituzte, eta haize horiek itsaso aldera jotzen dute antizikloi zelulekin batera, ekuatorearen paraleloan ekialde-mendebal norabideko bi itsaslaster paralelo eratuz (Ekuatore iparraldeko eta Ekuatore hegoaldeko itsaslasterrak, hain zuzen). Itsaslaster horiek ur epelez kargatuta daude, ur epela Ozeano Barearen mendebaldean pilatzen da, eta pilatze horren ondorioz Asiatik Ameriketara 5-6\u00b0 ipar latitudera doan Ekuatoreko kontrako itsaslaster bat eratzen da, Erdiko Ameriketara eta Mexikora iristen dena. Hego Ameriketako kostaldean, ordea, ez da joera hori betetzen eta ur hotzeko itsaslasterra da nagusi.\nTxileko kostaldean goi latitudeetatik iristen dira ur hotz horiek, hego-mendebaldeko haizeekin batera; iparralderago ipar-mendebaldeko norabidea hartzen du haizeak eta \"upwelling\" izeneko fenomenoa eragiten du Peruko kostaldean: fenomeno horren ondorioz, oso ur hotza izaten da inguru horretan, batez ere 15-20\u00b0 hego latitudeen artean. Hego Hemisferioko udan (urtarrila-martxoa) Ozeano Barearen hegoaldeko antizikloiak hego-mendebalderantz egiten du.\nHorrek indarra kentzen die Txile-Peru kostaldeko alisioei eta, aldi berean, gorantz egitea eragozten dio itsas hondoko ur hotzari.\nEkuatoreko kontrako itsaslasterrak hegoalderanzko joera har dezake horrela, Peruko kostaldean barrena, eta depresioa (presio gutxiko zelula bat, alegia) sor dezake; depresioak euria eragingo du Perun, Ekuadorren eta beste herri batzuetan.\n\"Upwelling\" delako gertaerarekin loturik, aipatzekoa da Latinoamerikako Ozeano Bareko kostalde guztian hego-ekialdeko haize alisioak Peruko itsaslasterreko edo Humboldt itsaslasterreko ur hotzaren gainean mugitzen direla; azaleko ura kostaldetik urrutira eramaten dute, eta sakoneko urak, ur hotzagoak eta elikagaiez beteak, gorantz igotzen dira, \"upwelling\" fenomenoaren bidez. Goialdeko geruzetako ura mendebalderantz aldatze hori Ozeano Barearen hegoalde guztian gertatzen da, Pazko uharteko tropikoaz kanpoko presio garaiko zelularen eraginpean (zelula hori da hain zuzen ere alisioen eragileetako bat, ekuatoreko lerroaren azpialdeko alisio zerrenden eragilea zehazki). Ura mendebaldean pilatzen da eta ur epeleko geruza gero eta lodiagoa egiten da, edo beste era batera esanda, gero eta sakonago dago termoklina (tenperatura alde handia duten uren arteko bereizketa egiten duen ur zerrenda edo geruza).\nHorrela, Hego Ameriketako aldean 50 metroko sakoneran hasten da termoklina, eta Ozeano Barearen mendebaldean, aldiz, ez da 200 metro baino gorago hasten.Indar handiko ENSO gertaera Hego Amerika aldean alisioen zirkulazioa gehiegi baretzen denean antzematen da.\nHegoaldeko oszilazioa Walker eta Blissek aurkitu zuten 1924an; esapide horrekin adierazten den gertaeraren ezaugarri nagusia presioaren gorabehera da, Tropiko aldeko Ozeano Barean ekialdearen eta mendebalaren arteko egurats presioaren aldearen gorabeherak, hain zuzen ere. 1920ko hamarkadan Gilbert Walkerrek, Indiako meteorologia zerbitzuko zuzendari zenak, India aldeko udako montzoiaren intentsitatea eta hasiera data antzemateko sistema bat aurkitu nahian, kontrako zeinuko korrespondentzia aurkitu zuen Ozeano Bareko hego-ekialdeko (edo Pazko uharteko) antizikloiaren eta Indiako ozeanoaren presio eremuaren artean, eta Hegoaldeko oszilazioak Indiako udako montzoiaren jardueran zerikusi handia zuela ikusi zen horrela.\n\"El Ni\u00f1o\" izena eman zioten gertaera horri espainiar konkistatzaileek. El Ni\u00f1o itsaslaster epela eta, oro har, ahula zen, eta Ekuador hegoaldean eta Peru iparraldean agertzen zen Eguberri aldera, horregatik jarri zioten izen hori. Inguru horretako ur azalean Humboldt itsaslaster hotza, elikagaiez betea, mugitzen da, horrek fitoplanktona elikatzen du, eta horrela antxoa sardak hazten dira. Eguberrietan, ur epela iristean uraren elikagaiak gutxitu egiten dira, eta horrek arrantza jarduera jaitsarazten du. Peruko iparraldera bitarteko ura bakarrik epeltzen da, ordea, eta martxoa-apirila bitartean berriro iristen da ur hotza eremu horretara ere. Ur epelarekin batera, bestalde, itsasoaren eta kontinentearen arteko haize erregimena aldatu egiten da. Horrela, apiriletik aurrera kontinentetik itsaso aldera jotzen du haizeak, eta urte amaiera aldera haize jario hori eten egiten da, eta kontrako joera ere hartzen du. Gertaera hori Indietako zenbait bidaiarik eta kronikagilek aipatu zuten, eta horrek aukera eman zion Fray Tomas Berlangakoari 1535ean Galapago uharteak aurkitzeko, haren itsasontzia otsaila amaieran Panamatik Ekuadorrera abiatu ondoren aldatu egin behar izan baitzuen hasierako norabidea.\nTarteko tenperatura ohi baino askoz ere garaiagoak, euri gogorrak eta uholdeak gertatzen dira eremu horretan, hau da, giroaren erabateko aldaketa gertatzen da; aldaketa horren ondorioz, plankton asko hiltzen da, eta horrek kalte egiten dio (ura gaixotu egiten dela esaten da, azido sulfhidrikoek usteldu egiten baitute) Humboldten itsaslasterrarekin eratutako kate trofikoari edo elikaduraren kateari (izaki bizi bakoitzak bere beharrak asetzeko elikagaiak bilatu behar ditu, eta beste izaki batzuk janez lortzen du behar hori asetzea; elikaduraren kate horretan, izaki mota batzuek beste mota batzuen beharra duten egoerari deritzo kate trofiko edo elikadura katea).\nArrantzan eta arrantzarekin loturiko jardueretan ere arazo handiak izaten dira, eta itsasoko hegazti asko hiltzen dira. Aldiz, eta nahiz eta arrantzan hondamen handiak izaten diren, ENSOren indar handiko ekinaldiak eragiten duen udako euria onuragarria zaie landei, eta alubioiek hondamena ekartzen ez badute, edo guano (itsasoko hegaztien zirina, ongarri gisa erabiltzen dena) gehiegi sortzen ez bada, nekazaritzako uzta hobetu egiten da.\nENSO gertaerarekin, El Ni\u00f1oren itsaslaster kontrakoa gehiago nabarmentzen da eta aurrez adierazitako denbora-espazio mugak gainditzen ditu. Ur epelak hartzen du Ekuador eta Peruko kostalde guztia eta Txilekoaren parte bat, batzuetan Valparaisorainoko tartea hartzen du (33\u00b0 hego latitudea), eta handik Ozeano Barearen hegoalderaino, mendebaldetik 150-160\u00b0 latituderaino iristen da, eta ez da desagertzen martxoan edo apirilean, hantxe gelditzen da urte guztian.\nHorrela, 1525etik aurrera 81 ekinaldi nabarmendu dira, indar handikoak edo oso indar handikoak horietako batzuk: 1578, 1728, 1791, 1828, 1877, 1878, 1891, 1925-1926, 1957-1958, 1972-1973 eta 1982-1983. Bereziki aipagarriak izan ziren 1925-1926, 1972- 1973 eta, batez ere, 1982-1983 urteetakoak; Peru aldeko kostaldeko uraren tenperatura 7\u00b0 C igo zen inguru hartako batez besteko tenperaturaren balioarekin alderatuta eta arrantzan galera handiak eragin zituen berotze horrek.\nXX. mendeko ENSOren gertaerarik indar handikoena 1982-1983koa izan zen. Urte horretan Ozeano Bareko antizikloia hainbeste mugitu zen hego-mendebaldera ezen Ozeano Barearen ekialdea eta erdialdea haren eraginpetik at gelditu baitziren, eta eremu horretan eragin ordez, Australian (urte sasoi horretan depresio termikoa izaten da oro har), Indonesian eta Koral itsasoan kokatu zen. Horrela, Ekuatoreko itsaslaster kontrakoaren ur epelak ohi baino latitude beheagoetara iritsi ziren, eta Peruko kostaldean kokatu ziren; horrek galera handiak ekarri zizkion arrantzari eta, Peruko biztanleriaren parte handi bat arrantzarekin loturiko jardueretan aritzen dela kontuan harturik, ekonomiari oro har. Horrez gainera itsaso epel horien gainean kokaturiko depresioak uholdezko euriak eragin zituen Perun eta Ekuadorren, eta hondamen handia gertatu zen. Ozeano Barearen erdialdean ere antzera gertatu zen; antizikloiaren eragina gutxitu zenean, lurruntzea ere gutxitu egin zen, eta itsasoko tenperaturak gora egin zuen, 27\u00b0 C-tik gora; horren ondorioz zikloi tropikalak eratu ziren eta 12\u00b0 eta 27\u00b0 hego latitudeen arteko uharteak suntsitu zituzten. Ozeano Barearen mendebaldeko muturrean, aldiz, lehorte handia gertatu zen Australia guztian, eta baita Afrikan eta Hego Ameriketan ere, batez ere mendebaldean, hego-mendebalderantz mugitu baitziren Indiako ozeanoko eta Ozeano Atlantikoaren hegoaldeko antizikloiak.\nBeraz, Hego Hemisferioko eguratsaren zirkulazioan erabateko aldaketa gertatu zen; gorabehera horrek hondamen handia eragin zuen, hemisferio guztian eratzen diren harremanak kontuan harturik, hemisferioaren eremu guztian.\nENSO gertaeraren nondik norakoak aztertu ondoren, garrantzi handikoa litzateke ekinaldiak noiz hasiko diren atzematea.\n1982-1983 ekinaldi indar handikoa arte (hura izan da orain arte XX. mendeko handiena) ohikoa baino alisio indar handiagokoak zirenean Ozeano Barearen hego-mendebaldean eta erdialdean, Kelvin uhin indar handikoak gertatzen zirela uste izan da eta horrek ur epela eramaten zuela Hego Amerika aldera. Dena dela, 1981eko eguberrien aurretik ez zen haize alisio handirik izan, eta beraz haize alisio indar handikoak izatea ez da ezinbesteko baldintza ENSO gerta dadin.\nIkusten denez, gertaera honen arrazoiak eta xehetasunak ez dira zehatz-mehatz ezagutzen oraindik.\nOndorioak.\nLekuan lekuko klimatologiaren azterketan garrantzi handia ematen zaio gaur egun ENSO gertaeraren eta mundu guztiko eskualdeetako klima aldagaien balioen arteko loturari.\n\u00abUrruneko loturak\u00bb dira, hau da ENSO eta beste gertaera ez ohiko batzuek munduan zehar eragiten dituzten aldaketak, gertaera ez ohikoaren eta lekuan lekuko klimen artean eratzen diren lotura bitxiak.\nENSO gertaerak ondorio hauek ditu Ozeano Barearen hegoaldean: euri ugari Perun eta Txileko iparraldean, eta antxoa sardak suntsitzea, eta lehortea Australia inguruan eta Indonesian. Ondorio horiei dagozkien datu sozioekonomikoak bereziki aipagarriak dira: 1970 eta 1983 artean Peruko arrantza-guneetako arraina 12 milioi tonatik (munduko lehenengo herrialdea) milioi t?erdi tonara jaitsi zen ENSOren 1972-1973 eta 1982-1983 urteetako gertaera bortitzen ondorioz. Antxoaren arrantzarentzat oso ondorio kaltegarriak izan zituen batez ere 1972-1973ko ekinaldiak: 1.500 itsasontzi gelditu zen lan gabe eta 200 bat arrain lantegi itxi behar izan ziren, arrantzan edo arrantzari loturiko jardueretan aritzen ziren ehun bat mila lagun langabezian gelditu zen.\nArrantzaren hondamenaz gainera, EN- SOren erasoek Ozeano Bareko Iberoamerika aldeko nekazaritza ekoizpena eta etxebizitzak eta azpiegiturak honda ditzakete, uholdeen eraginez besteak beste. 1982- 1983ko ENSOak, esaterako, 3.000 milioi dolarreko galerak eragin zituen Perun, Ekuadorren eta Bolivian, beroaren ondorioz.\nBestalde, 300 lagunetik gora hil ziren gosez Indonesian, eta Australian, baso asko erretzeaz gainera, gari uztaren erdia galdu zen eta hainbat abelburu hil ziren: orotara, 2.500 milioi dolarreko galerak izan ziren.\nBaina lekuan lekuko gorabehera horiez gainera ENSOren indar handiko ekinaldiek mundu guztian zehar eragiten dituzte meteorologia gorabeherak. Horrela, Tahitiko uharteak adibidez, nahiz eta hiru urtez behin bakarrik izaten duen zikloi bat, sei zikloi tropikal izan zituen ENSOren 1982-1983ko ekinaldian zehar, horien artean \u00abVeena\u00bb izenekoa (apirilaren 12a), azken berrogeita hamar urteetan izan duten gogorrena.\nEra berean, lotura ikusi da Hego Hemisferioko itsaso tropikaletako tenperatura ohi baino garaiagoen eta Sahel inguruko Afrikako lurraldeetan udan prezipitaziorik ez izatearen artean.Mediterraneoko arroaren mendebaldean ere atzeman da harremanik ENSOren eta udazkeneko prezipitazio indar handikoen artean.\nZenbait adituren ustez, Valentzia inguruan ohi baino prezipitazio gehiago izaten da ENSOren ekinaldiaren garaian; izan ere, 1891z gero Ozeano Barean gertatu diren ENSOren ekinaldietatik % 77an ohiko balioez gaindiko euriteak izan dira Espainiako Levante aldean.\nAzpimarratzekoa da 1957ko urrian (Turiaren uholdea, Valentzian), 1972ko (Segura arroan uholdea, Alacanteko Vega Baja eskualdean) eta 1982ko (Campo de Alicante eta Jucar ibaiaren arroa) urrian izan ziren udazkeneko euri jasa gogorren eta ENSOren 1957-1958, 1972- 1973 eta 1982-1983ko ekinaldien arteko lotura.\nHala ere ez dago erabat finkatuta ENSOren eta munduko beste lurralde batzuetako gertaeren arteko lotura hori."}
{"id": "9727", "revid": "1545", "url": "https://eu.wikipedia.org/wiki?curid=9727", "title": "Laino", "text": "Lainoa edo lanbroa lurretik gertu edo ukitzen duen hodeia da, lurrazalaren edo ur-azalaren gainean lurruna eratzen duen fenomeno meteorologikoa, ikusgaitasuna kentzen duena. Lainoa normalean lurzoruaren hezetasuna lurruntzeak sortzen du, aire hezearen igoera eragiten duena. Euskalki batzuetan, \"laino\" hodeiren sinonimoa da, zenbagarria. Horregatik, lurretik gertu dagoenari behe-laino deitzen zaio.\nHitza.\n\"Laino\" da euskara batuan erabili beharrekoa, nahiz eta euskalki eta eskualdearen arabera beste aldaera batzuk ere erabili.\nEuskalki batzuetan, gipuzkeraz batez ere, \"laino\" erabili izan da hodeiak izendatzeko, eta hortaz, testu batzuetan bien arteko nahasketa ikusten da. Horregatik, batzuetan \"behe-laino\" erabiltzen da biak desberdintzeko.\nBide batez, ez dira nahastu behar \"laino\" eta \"la\u00f1o\": \"laino\" izena da (hodei mota), eta \"la\u00f1o\" izenondoa \"apala\" edo \"laua\" (adibidez: \"Itsasoa la\u00f1o dago\" = \"bare dago\").\nEzaugarriak.\nLurra ukitzen ari den hodeigisa definitu ohi da askotan lainoa; izan ere, itxura eta egitura bera dute lainoak eta hodeiek. Horrenbestez, askotan ezin izaten da bereizi lainoa eta hodeia, nahiz eta ez diren era eta leku berean sortzen bata eta bestea. Lainoa intentsitate handiko gertaera izaten da batzuetan, baina egun gutxi batzuk baizik ez du irauten, desagertu egiten baita eguzkiaren beroarekin lurruntzea areagotzen denean edo haizearen lastertasuna handitzen denean.\nMotak.\nZein prozesu fisikoren ondorioz sortzen den, hiru laino mota hauek bereizten dira: erradiaziozkoak, adbekziozkoak, eta industriaren ondorioz sortuak.\nErradiaziozkoak.\nErradiazio bidez sorturiko lainoak oso laino mota ugaria da, aire geruza batek beste aire geruza hotzago bat ukitu eta eguratsa hoztean sortzen dira, erradiazioz (energia igortzez) beraz. Gau oskarbietan eratzen dira era honetako lainoak, eguraldia egonkorra denean, eta lur arrasean azpikoz goratze termikoa gertatzen delarik: lurraren tenperatura asko jaistean ihintza edo antzigarra eratzen da, eta laino geruzak sortzen dira eguratseko geruza apalak hoztu ahala. Erradiazio bidezko lainoa sortzeko eguratsean egonkortasuna behar den arren, haize leuna ere behar izaten da orobat, 3-10 km/h haizea hain zuzen, airea astindu dezan, eta zurrunbiloen bidez behe geruzetako airea goiko geruzetakoekin nahas dadin. Oro har, egunez eguzki irraden bidez gainaldea berotu egiten da eta lainoa lurrundu eta desagertu egiten da; lainoa \u00abbarreiatu\u00bb edo \u00abaltxa\u00bb egiten dela esan ohi da, nahiz eta lurra asko hozten denean eta azpikoz goratzea oso geruza lodian gertatzen denean lainoak zenbait egunetan irauten duen.\nAdbekziozkoak.\nAdbekziozko lainoak gainaldeko aire geruzak horizontalean mugituz hozten direnean sortzen dira. Aire geruza nola mugitzen den, bi eratakoak izaten dira hartara: aire epel hezea gainalde hotz baten gainean mugitzean sortuak, batetik, edo gainalde epel batean zehar aire geruza hotza mugitzean sortuak, bestetik.\nLehenengo kasua itsasoan gertatu ohi da batez ere, aire epela Ternuan Labradorko itsaslaster hotzaren gainean mugitzen denean, adibidez, edo Britainiako ekialdeko kostaldean ekialdeko haizeak Ipar itsaso hotzera iristen direnean. Kasu horretan laino trinkoa eratzen da, lurretik edo itsasotik hurbileko egurats geruzetan, eta indarra airearen eta uraren arteko kontrastearen araberakoa izaten du. Oro har, 6-24 km/h haizeak behar izaten dira: haizea ahulagoa izanez gero, hodei geruza txiki bat bakarrik eratzen da, eta haize indartsuagoak direnean, berriz, laino geruzak gora egiten du eta behe hodeiez estaltzen da zerua.\nBigarren motako lainoari, masa hotz batek gainalde epel batean sorrazten duenari alegia, lurruntze laino ere esaten zaio; laino geruza mehea izaten da, lurrun edo ke itxurakoa. Era honetako lainoak ur epeleko aintziren gainean aire hotza igarotzean sortzen dira batez ere, eta baita itsaslaster epeletan ere, Persiako golkokoan edo Kuroshio mendebalekoan, Japonia iparraldean, besteak beste.\nKutsadurazkoak.\nIndustriak sorturiko lainoak, azkenik, haran hondoetan eta sakongune topografikoetan eratzen dira besteak beste, hiriguneetan edo industria guneetan. Aireak zatiki higroskopiko asko izaten ditu ingurune horretan, hiriko eta lantegietako jardueraren bidez eguratsera igorriak, eta horrek lainoak sorrarazten ditu, laino trinkoak gainera, % 100 baino hezetasun erlatibo apalagoa denean ere. Kutsadura handiko guneetan, beraz, laino trinkoa eratu ohi da, kea eta beste gai kutsagarri batzuk lainoarekin nahasten direnean, eta smog edo ke-laino esaten zaio laino trinko horri."}
{"id": "9728", "revid": "336", "url": "https://eu.wikipedia.org/wiki?curid=9728", "title": "Montzoi", "text": "Montzoia atmosferako zirkulazio orokorreko haize-sistema da, urtaro batetik bestera norabidea aldatzen duena: fenomenoa latitude txikietako Afrika mendebaldetik Ozeano Barerainoko lurraldeetan gertatzen da eta prezipitazio eta tenperatura patroien aldaketa bortitzak sorrarazten ditu. Terminoa maiz erabiltzen da epe laburrean lokalki gertatzen diren eurite handiei buruz hitz egiteko. \nKokapena.\nMontzoirik ezagun eta gogorrenak Indiakoak dira: izan ere, udan, kontinenteko airea beroagoa da eta, hortaz, presioa baxuagoa, Indiako ozeanoko aire hezea sartzen da. Aireak India iparraldeko mendien kontra jo ondoren, gorantz igo eta hoztu egiten da; hori dela kausa, kondentsatu da eta prezipitazio handiak sortzen ditu. Neguan, aldiz, itsas inguruneko airea beroagoa da eta presioa, baxuagoa; beraz, kontinenteko aire hotz eta lehorrak itsasorantz higitzen dira. Neguko montzoi lehorra ahulagoa da, kontinentearen eta ozeanoaren arteko tenperatura-aldea udakoa baino txikiagoa izaten baita.\nSorrera.\nMontzoien urteko zikloa eguzki-erradiazioaren eta lurraren eta uraren berotzeko ahalmen desberdintasunaren ondorio zuzena da. Urak eguzkitiko argia hainbat sakoneratan xurga dezakeenez, gutxiago islatzen da atmosferara, lurrak baino bero-energia handiagoa gordetzen baitu. Lur-masek beroa azkarrago jaso eta galtzen dute, xurgapena gainazalean bakarrik gertatzen baita. Oreka energetikoa mantentzeko, bero-energiaren soberako lekuetatik eskasiakoetara igarotzen da, eta itsasoa eta lurraren artean, lur-itsaso brisaren ondorioz gertatzen da. Esate baterako, udako egun beroetan lurreko airea lehenago berotzen da; hori dela eta, igo egiten da eta horrek uzten duen lekua itsasotiko aire hotzak betetzen du: itsas brisa izeneko fenomenoa da.\nMontzoiak antzerako zerbait dira, askoz ere eskala handiagoan, ordea. Itsasoz inguraturiko kontinente batean bero-energia pilatzean dentsitate baxuko aire masak sortzen dira, hots, presio apaleko zonaldeak; itsas ingurunean, berriz, presio altua nagusi da. Beraz, airea presio altuetatik baxuetara mugitzen denez, itsasoko aire masa kontinenterantz higitzen da, oreka energetiko orokorra lortzeko.\nGainazal lurtar eta itsastarren arteko desoreka energetikoak gertatzen diren bitartean, Lurraren inklinazioaren eraginez gertatzen den beroketaren espazio eta denbora aldaketak urtaroetako desoreka energetikoak sortzen ditu hemisferioetan. Udako hiletan erradiazio zuzen handiena jasotzen duen lurraldeak beroketa erradiaktibo netoa jasaten du, hau da, atmosferara isurtzen dena baino eguzkiaren energia handiagoa jasotzen da. Era berean, neguan dagoen hemisferioan hozketa energetiko netoa gertatzen da. Urtean zehar bero-energia handiegiko eta txikiegiko lurraldeak aldatzen direnez, garraio-norabidea ere aldatu egiten da.\nKlimaren ezaugarriak.\nMontzoi klimetan euri asko egiten du urtean, baina euri horiek udako hiruzpalau hilabeteetan egiten ditu. Montzoien eraginpean dauden eremuek izaten dute klima mota hori, eta badute ezaugarri berezi bat: haize alisioen eraginak urtaroak sasoiz aldatzen dituzte, eta euritea eta lehortea txandakatzen dira.\nMontzoien nondik norakoa ez da argitzen erraza, aldi berean izaten baitu tenperaturen eragina eta haize dinamikarena, eta orobat elkarren arteko eragina izaten dute itsasoko eta lehorreko gainazalen proportzioak, orografiak, eta latitude tropikaletako eta latitude epeletako egurats zirkulazioak.\nHasteko, lurrak eta itsasoak berotzeko edo hozteko duten ahalmenak ozeanoaren eta kontinentearen arteko tenperatura eta presio gradientea sortzen du. Horrez gainera, alde batetik, udan Tibeteko goi-ordokia asko berotzen da, eta eragin handia izaten du bero iturri gisa, eta, bestetik, Tropiko Arteko Konbergentzia Eremua (TAKE) India gainean 25\u00b0 Iparreraino mugitzen da ohi ez bezala; aldi berean, ekialdeko haizeek gogor jotzen dute goialdeko troposferan, haize laster oso indartsu eta norabide jakineko batez, eta haize laster hori Txinako hegoaldeko itsasotik Arabiako hegoalderaino hedatzen da. Haren eragin dinamikoa erabakigarria izaten da eremu horretako eguraldirako eta klimarako.\nUdazkena hasten denean, eguraldia aldatu egiten da. Lehenik, ozeanoaren tenperaturaren eta lurraren tenperaturaren arteko aldea gero eta txikiagoa izaten da eta hegoaldeko haize lasterrak ahuldu egiten dira; bigarrenik, erdiko latitudeetako mendebaldeko haizeek hegoalderantz jotzen dute eta batzuetan Himalaiaren hegoaldeko isurialdean jotzen dute; horrela, tropikoko zirkulazioa desegiten dute. Goialdean, ekialdeko aire-zurrustaren ordez, mendebaleko haizeek gogor jotzen dute. Haize horiek bi haize lasterretan banatuta daude: bata, Tibet-Himalaiaren iparraldekoa; bestea, Tibet-Himalaiaren hegoaldekoa. Lur azalean, berriz, Siberiako aire hotzeko antizikloiak kontinentearen barrualdea hartzen du. Aldaketa horrekin, udako zirkulazio sistema hausten da eta haizeek iparraldetik edo ipar-ekialdetik jotzen dute. Egoera horrek udaberria arte irauten du. Udan, mendebaleko haizeak iparralderago mugitu eta Himalaiaren hegoaldean jotzen duen haize lasterra gelditzen den bezain laster, berriz hasten da abian ekialdeko ekuatoreko haize-zurrusta, eta orduan hasten da udako montzoia.\nMontzoia hastearekin batera, giro freskoaren eta lehortasunaren ordez, berotasuna eta hezetasuna nagusitzen dira eta euria etengabe egiten du. Montzoien zirkulazioak eragin handiagoa izaten du Indiako ozeanoaren inguruko lurraldeetan eta txikiagoa Asia ekialdean (Txina erdialdean eta Japoniako iparraldean).\nEremu horretatik kanpo, beste eremu batzuetan ere haizeak urtaroz urtaro aldaketa handiak izaten ditu eta horiei ere montzoi klimak esaten zaie. Eskualde bakoitzean klima horiek zeinek bere baldintza eta tankera bereziak dituen arren, oro har, udan ozeanoetako haize-zurrusten eragina izaten dute eta horiek Saharako eta Arabiako, Indiako ipar-mendebaleko eta Asia erdialdeko presio apalak hartzen dituzte; eta neguan kontinenteetako alisioen aire tropikalezko masen eragina izaten dute, batzuetan alisio horiek tenperatura freskoak izaten dituzte, antizikloiaren erdigunean aire bero masa bat aire hotz masa baten gainean zeharretara mugitzen denean.\nMumbai da klima mota horren adibide adierazgarri bat; ia euri guztia lau hilabetean egiten du, ekainetik irailera, eta gainontzean, oso euri gutxi egiten du; euri jasekin batera izaten diren hodeiek tenperatura epeltzen dute eta, beraz, urteko hilik beroenak maiatzean eta ekainean izaten dira, tenperatura gorenak berrogei gradu zentigradutara iristen direnean. Neguan, hezetasuna txikia izaten delarik eta haizeek kontinenteen barrualdetik jotzen dutelarik, tenperaturak jaitsi egiten dira eta izotza ere egiten du inoiz."}
{"id": "9729", "revid": "336", "url": "https://eu.wikipedia.org/wiki?curid=9729", "title": "Australopithecus", "text": "Australopithecus edo australopitekoa primate hominidoen genero fosila da, Afrikako hegoaldean bizi izan zena orain dela ia 5 milioi urtetik 2 milioi urtera bitarteko epean.\nAntropologoen ustez australopitekoak hominido zaharrenak dira, genero honen espezie batetik \"Homo\" generoa sortu baitzen Afrikan, duela 2 milioi urte inguru. \"Homo\" generoaren aitzindariak dira, baina ezin dira oraindik \"Homo\" generotzat hartu.\nMorfologia.\nGaraiera txikikoak eta txaparrak ziren (1,20-1,40 metroko altuera). Haien buruhezurra gizakiarena baino askoz txikiagoa zen (450-600 \u00a0cm\u00b3, gizakiarena 1450 \u00a0cm\u00b3koa izanik), baina txinpantzearena baino handiagoa (300-500 \u00a0cm\u00b3). Beren altuerarako australopitekoek txinpantzeek baino garezur-edukiera askoz handiagoa zuten, gainera. Giza-ezaugarri batzuk zituzten: buru-hezurraren alde frontalaren garapena, gizakiarekin nolabaiteko antza duten hortz-haginak, pongidoen baino alde supra-orbitario txikiagoa, pelbisa zabala (bipedismoa eta zutik ibiltzea errazten duena)... Era berean, pongidoen ezaugarri batzuk gordetzen zituzten: kokotsa iheskorra, garezur-edukiera txikia, muturraren gisa aurrera zihoan aurpegia, masailezur sendo eta indartsua...\nBizimodua.\nBerebiziko garrantzia duen ezaugarri batean bat etortzen zen \"Australophitecus\" \"Homo\" generoarekin: bipedismoan, hots, zutik ibiltzeko gaitasunean. Pongidoen aldean, aldaketa anatomiko batzuk zituen \"Australophitecus\" generokoek, bipedismoa errazten zutenak: pelbisa motzago eta zabalagoa, hanketako femurra estu eta luzea, zulo okzipitala buru-hezurraren behealdean kokatuta egotea, etab. Bipedismoak eskuak libre izatea ekarri zuen, hauek ez baitziren lurrean jarri behar ibiltzeko. Horri esker, hainbat trebetasun garatu zituzten: esaterako, harriak eta hezurrak lantzen zituzten, sua egiteko gai ez baziren ere.\nAustralopitekoak orojaleak ziren eta Afrikako hegoaldeko lautadetan bizi ziren, uretatik gertu.\nEboluzioa.\nAfrikako ekialdean oihanen gutxitzearekin batera klima lehorragoa bilakatu zen, \"Australopithecus\" generoko lehen izakiak dieta berritzera eraman zituen gertakaria. Generoa duela 4 milioi urte inguru garatu zen Afrika ekialdean, kontinente osoan zabaldu eta duela 2 milioi urte desagertu baino lehen. Aldi horretan hainbat australopiteko mota egon ziren, hala nola \"Australopithecus anamensis\", \"Au. afarensis\", \"Au. sediba\" eta \"Au. africanus\". Australopithecina azpileinuaren barruan beste genero bat ere sortu zen, \"Homo\" generoaren aurrekoa ez dena, \"Paranthropus\" izenekoa. Hauek barail eta hortz oso handiak zituzten. Tradizioz esan da oskoldun fruituak eta elementu gogorrak prozesatzen zuen dieta baten ondorio zela, baina baliteke izatea nutriente oso gutxiko belar kopuru handiak jateko egokitzapena izatea. Egile batzuek genero hau \"Australopithecus\"en barruan sartzen dute; hala denean, \"australopiteko sendo\" eta \"australopiteko lirain\" bereizketa egiten da. \"Kenyanthropus\" generoa leinu berberekoa dela ere uste da.\nProposatutako espezie berri bat, \"Australopithecus deyiremeda\", Au. afarensis espeziearen garai berean aurkitu zen. \"Au. deyiremeda\" espezie berri bat den edo \"Au. afarensis\" den eztabaidatzen da. \"Australopithecus prometheus\", \"Oin Txiki\" bezala ere ezaguna, duela gutxi datatu da 3,67 milioi urtetan datazio teknika berri baten bidez, eta, horren ondorioz, \"Australopithecus\" generoa bezain zaharra. Oin Txikiren hatz lodi kontrajarria ikusita, badirudi eskalatzaile ona zela. Uste denez, eskualdeko gaueko harrapariak ikusita, plataforma bat eraikitzen zuten gauez zuhaitzetan habiak egiteko, txinpantze eta gorilen antzera.\nSailkapena.\nGenero honen barruan zazpi espezie ezberdin aurki ditzakegu:\nIkerlari batzuen ustez \"A. boisei\" eta A. \"robustus\" beste hominido genero batean sailkatu behar ziren: \"Paranthropus\" generoan."}
{"id": "9733", "revid": "237", "url": "https://eu.wikipedia.org/wiki?curid=9733", "title": "Australopiteko", "text": ""}
{"id": "9735", "revid": "105290", "url": "https://eu.wikipedia.org/wiki?curid=9735", "title": "Ardipithecus", "text": "Ardipithecus edo ardipiteko generoa, gizaki kontsideratu daitekeen lehen animalia da seguruenik. Duela lau eta erdi milioi urte bizi izan ziren eta gaur egungo txinpantzearen antza handia zuten. Australopithecusarekin konparatuz, ordea, diferentzia handia zuten.\nArdithipecus generoaren barnean bi espezie aurkitu dira orain artean. Biak ere Afrikan aurkituak izan dira. \"Ardithipecus ramidus\" eta \"Ardithipecus kaddaba\"."}
{"id": "9736", "revid": "119347", "url": "https://eu.wikipedia.org/wiki?curid=9736", "title": "Paranthropus", "text": "Paranthropus edo parantropo primate hominidoen genero fosila da, Afrikako ekialdean eta hegoaldean bizi izan zena orain dela 2,6-1,1 milioi urte. Genero honek eztabaida handia sortu du antropologoen artean, batzuek uste baitute genero honen aztarna fosilak australopitekoak direla. Beste ikerlari batzuen iritziz, aldiz, australopitekoen eboluzioaren ondorioz sortutako hominidoak dira, berezko ezaugarriak zituztenak. Azken hauen ustez, australopitekoek bi norabide ezberdinetan eboluzionatu zuten: adar batek Homo generoa sortuko zuen, eta besteak Paranthropus.\nHomo espeziearekin batera (\"Homo habilis\" eta \"Homo ergaster\") bizi izan ziren ezagutzen diren genero honetako hiru espezieak: \"aethiopicus\", \"bosei\" eta \"robustus\"\nParanthropus bipedoa zen. Masailezur handiak zituen eta 1,2-1,4 metroko garaiera. Bere garezur-edukiera australopitekoaren antzekoa zen (500-600 \u00a0cm\u00b3), eta Homo generoarena baino nabarmen txikiagoa.\nTaxonomia.\n\"Paranthropus\" izenak antzinako grekeran du jatorria, Para edo \u03c0\u03b1\u03c1\u03b1 (ondoan edo gertu) eta \u00e1nthropos edo \u03ac\u03bd\u03b8\u03c1\u03c9\u03c0\u03bf\u03c2 (gizona) hitzek osaturik.\n\"Paranthropus\" generoa 1938an aipatu zen lehen aldiz Robert Broom paleontologoaren eskutik. Bere argitalpenean, Broom-ek Hegoafrikako Sterkfontein kobazuloetan aurkituriko garezur bat deskribatzen du, dagoeneko ezaguna zen \"Plesianthropus transvaalensis\" espeziearekin konparatuz eta garezurra taxoi berri batean, \"Paranthropus robustus\" espeziean, kokatuz.\nEspezieak.\n\"Paranthropus aethiopicus\".\n\"Paranthropus aethiopicus\" espeziea, genero honetako zaharrena da. Duela bi milioi urte eta erdi bizi izan zen Homo generoarekin batera.\n1967an Turkana lakuaren inguruan, 2,5 milioi urteko mandibula bat aurkitu zen, baina aurkikuntza horrek ez zuen inportantzia handiegirik eduki harik eta Richard Leakey ikerlari famatuak burezur bat aurkitu zuen arte: burezur beltza, lehen aipatutako mandibularen espezie bereko gizaki batena.\nAzken aurkikuntza honek bide berriak ireki zituen eta \"P. bosei\" eta \"P. robustus\" espezieen ikerkuntza bultzatu zuen.\n\"Australopithecus\"en habitata baino leku lehorrago batean bizi izan zen, nahiz eta ez dirudien sabana zenik. Kontuan hartu behar dena duela 2,8 milioi urte aldaketa klimatiko handi bat gertatu zela da, \"Australopithecus\" generoaren azkena eta \"Paranthropus\" eta \"Homo\" generoen sorrera ekarri zuena.\nEspezie hau, bere generoan gutxien espezializatuena da, prognatismo handia gordetzen baitu.\n\"P. aethiopicus\"en fosil ezagunena KNM-WT 17000 da.\n\"Paranthropus bosei\".\n1,5 milioi urtez \"homo\" generoarekin batera bizi izan zen: \"habilis, ergaster\" eta \"rudolfensis\" espezieekin, hain zuzen ere. Honen frogak Konsoko (Etiopia), Omoko (Kenia) eta Olduvaiko (Tanzania) aztarnategietan aurkitu zituen Mary eta Louis Leakey bikote famatuak. Gazelen fosilek erakusten dutenez, sabana zen garai hartan lurralde hura, baina ez da uste gaur egungoa bezain lehorra zenik.\nLitekeena da familia bereko gizonek osatutako komunitateetan bizi izatea, emakume batzuekin.\nFisikoki Austrolopithecusaren antza handia duenez, ikerlari askok zalantzan jarri du espezie honen existentzia. Burezurraren kapazitatea 55o cc ingurukoa zen, aurpegi oso sendoa, hortz txikiak eta hagin handiak zituen. Foramen magnum-a Australopithecusarena baino aurreratuagoa zuen, Homo generoarekin gertatzen den bezala.\nKlima aldaketarekin batera, inguruak lehortu egin ziren, eta beraz, baita fruituak ere. Honenbestez, mastikatzeko muskulu sendoak garatu zituzten, sustrai, adaska eta tuberkulu lehorrak jan ahal izateko. Hala ere, gorputzeko gainerako atalek ez zuten aldaketa handirik izan Australopithecua-arekiko.\nEgun arte aurkituriko fosilak hurrenak dira;\n\"Paranthropus robustus\".\nHau izen zen \"Paranthropus\" generoko lehen aurkitu zen espeziea. Lehen aurkikuntzetan, Afrikako hegoaldean, mandibula handi batzuk aurkitu zituzten. Honen ondorioz gainontzeko gorputza ikaragarria izango zela uste izan zuten eta horra nondik datorren espezie honen izena. Ondorengo aurkikuntzek teoria hori bertan behera utzi zuten \"Australoputhecus\"aren antz handia zuela frogatzean.\n\"P. robustus\" Hegoafrikan bizi izan zen eta bere arbasoa izan zen \"P. bosei\" baino txikiagoa zen, seguruenik lurralde hezeagoan bizi izan zelako.\n\"P. bosei\" espezieak garatutako masailezur sendoak, garatzen jarraitu zuen eta aparatu murtxikatzaile oso sendoa zuen. Dimorfismo sexual handia zeukaten eta seguruenik familia bereko gizonek osatutako komunitateetan bizi izan ziren, eme batzuekin.\nIkerlari askok \"P. bosei\" eta \"P. robustus\" espezieak ez dituzte \"Parathropus\" generoaren barnean kontsideratzen, eta ohikoa da literaturan \"Australopithecus\" moduan ikustea.\nEgun arte aurkituriko fosilak hurrenak dira;\nKanpo estekak.\n&lt;noinclude&gt;"}
{"id": "9737", "revid": "56334", "url": "https://eu.wikipedia.org/wiki?curid=9737", "title": "Homo habilis", "text": "Homo habilis, \"Homo\" generoaren erregistro fosilean aurkitzen den lehen kidea da eta espeziearen izenak \u201cgizaki trebea\u201d esan nahi du; hainbat fosil harrizko tresneriarekin erlazionatuak baitaude. Afrikako Saharaz hegoaldeko eskualdeetan bizi izan zen duela 2,4 eta 1,5 milioi urte bitartean, Pleistozeno garaian. Ezaugarri bereizgarri gisa, nahiko handia zen garuna eta molar eta premolar txikiak aurkezten ditu aurreko homininiekin alderatuta. 1960-ko hamarkadan Olduvai Gorge-n aurkitutako fosilak oso garrantzitsuak izan ziren paleoantropologiarako; izan ere, garai hartan ezagutzen zen \"Homo\" taldeko kiderik zaharrena \"Homo erectus\"-a zen.\n\"Homo habilis\"-en ezaugarriak \"Australopithecus\"-en eta \"Homo\" taldeko espezie berantiarren artean koka daitezke. Beste aztarnen agerpenarekin (esaterako, Ipar Keniako Koobi Fora aztarnategian aurkitutakoak) egonkortu zen aurkitutako espezie berria \"Australopithecus\"-ekiko ezaugarri anatomikoetan oinarrituta desberdina zela zioen teoria. \"Homo\" taldean sartzeko arrazoiak izan ziren bere kapazitate kraniala, hortz molar eta premolar txikiak, baita objektuak manipulatzeko gai zela erakusten zuen eskuaren hezurrak ere. Espezie honen inguruan eztabaida handia egon da, ikerlari batzuek esaten dute \"Homo habilis\"-a australopitezino aurreratu bat dela eta aldiz, beste batzuek pentsatzen dute \"Homo erectus\"-aren forma goiztiarra dela. Bi ikuspuntu hauek agertzen dira \"Homo habilis\"-ek bere aitzindariekin konparatuz ez dituelako desberdintasun anatomiko oso nabarmenik erakusten.\nJatorri ebolutiboa.\n\"H. habilis\" Afrikan orain dela 2,3 milioi bat urte agertu zen. Bere jatorriari buruz eztabaida handia izan da, ez baitago batere argi zer espezietik sortu izan zen. Zenbait autoreek proposatu dute bere jatorri geografikoaren arabera lau espezie desberdinen ondorengoa izan zitekeela. Alde batetik, espeziearen jatorria Afrikako ekialdea balitz, \"Australopithecus afarensis\" edo \"A. garhi\" bere arbaso probableenak izango lirateke. Aldiz, espeziea Afrikako hegoaldean sortu izan balitz, \"A. africanus\" edo \"A. sediba\"-ren ondorengoa izango litzateke .\n\"H. habilis\"-aren sailkapen filogenetikoari dagokionez, gaur egun espeziea \"Homo\" generoan sailkatuta dago. Hala ere, autore eta ikertzaile batzuen ustez, sailkapen hau ez da egokia, beste arrazoien artean, modu honetan \"Homo\" generoa talde parafiletiko bihurtzen dela argudiatzen dutelako. Autore hauen esanetan, \"H. habilis\"-en behatutako zenbait ezaugarriei\u00a0 (ale batzuetan ikusi den garaiera txikia, prognatismo nabaria eta beste \"Homo\" espezieekin konparatuta kapazitate kranial txikia, besteak beste) erreparatuz, espezie hau \"Australopithecus\" generoan sailkatzea egokiagoa litzateke. Kasu honetan espeziearen nomenklatura binomiala \"Australopithecus africanus habilis\" edo \"Australopithecus habilis\" izango litzateke.\nBaina gaur egungo sailkapena aldarrikatzen dutenek (Tobias eta Falk, adibidez), \"H. habilis\"-eko aleetan behatutako ezaugarri modernoak azpimarratzen dituzte. Hauen artean garunaren tamaina eta batez ere, harrizko lanabesak egiteko gaitasuna nabarmentzen dituzte. Horrez gain, hasiera batean \"H. habilis\" bezala sailkatutako zenbait ale, KNM-ER 1470 kasu, \"H. rudolfensis\" espeziean sailkatuak izan dira. Hauen barne aipatutako KNM-ER 1470 eta\u00a0 KNM-ER 3732 aztarnak aipagarrienak dira (biak Koobi Fora aztarnategian aurkitutako aztarnak dira, Kenian).\nOlduvai Gorge (Tanzania).\n1960-ko hamarkadaren hasieran Olduvai Gorge-ko (Tanzanian) fragmentu fosilak induskatu zituzten. Aztarnategi honetan \"Paranthropus boisei\"-ren aztarnak aurkitu ziren 1959-ean; garezur baten zatia, masailezur, eskuetako hezurrak eta ia osorik zegoen ezkerraldeko oin. Lehenengo hirurak OH7 moduan taldekatu ziren eta oina OH8 moduan. 1961-ean Louis Leakey-k \"P. boisei\" espezieko aleen desberdina zela ondorioztatu zuen, eta\u00a0 gizaki modernoengandik hurbilago zegoela; baita harrizko tresneria fabrikatzeko gai zela ere.1964-an Leakey-k, Tobias-ek eta Napier-rek \"Homo habilis\" moduan sailkatu zituzten.\nOlduvaiko arroilak, Tanzaniako Serengetiko lautadetan dagoen sakana, 48 km-ko luzera eta 90 m-ko sakonera du. Ezaguna da aurkitu izan diren harrizko tresneria eta antzinako ugaztunen aztarnengatik. Olduvai Gorgeko geologia konplexua da; izan ere,\u00a0 batik bat laku sedimentarioen metaketaz, labazko fluxuaz eta errauts bolkanikoen metaketaz eratuta dago; denborarekin, faila aldaketak eta higadura jasan ditu. Aztarnategia 7 ohetan bananduta dago, eta 50 homininien aztarnak ditu, 1\u201975 milioi eta 15 mila urte tartean datatuak .\nAnatomia.\n\"Homo habilis\"-aren anatomia oso aldakorra izatean sailkapena oso eztabaidatua dago baina gaur egun, \"H. habilis\", \"Homo\" generoko lehen espeziea kontsideratzen da . Australopitezino eta ondorengo \"Homo\" espezieen tarteko ezaugarriak aurkezten ditu; gorpuzkera tximino antzekoa du eta kranioan aurki daitezke aldaketa nabarienak.\nKranioaren bolumenaren emendioa izan daiteke aldaketa nagusia australopitezinoekiko. Izan ere, australopitezinoek 400-500 cm3-ko bolumeneko kranioak zituzten\u00a0 eta \"H. Habilis\"-ak berriz, 600-750 cm3 bitartekoak . Ondorengo Homininietan, bolumena handituz joan da (\"H. erectus\" eta \"H. ergaster\" espezieek 900-1000 cm3) gaur egungo \"H. sapiens\"-aren 1300 cm3-ak lortu arte. Eskuetan eta hortzerian ikusitako zauriek lanabesak erabiltzen zituztela iradokitzen digute, baina eskuetako bakarrean soilik aurkitzean, eskuintiak edo ezkertiak zirela ondorioztatu da; garunaren lateralizazioaren ondorioz . Lateralizazio hau garunaren berrantolaketaren efektu bat da eta aurreneko \"Homo\" espezietan ager izan zitekeen, aurkikuntza hauen esanetan. Kranioko beste ezaugarriei erreparatuta: ez dute gandor sagitalik, maxilarrean prognatismoa aurkezten dute eta torus supraorbitario nabarmena eta hortik aurrera horizontala da; \"Homo\" espeziean hezur frontala bertikalagoa bihurtuz doa\u00a0 . Hezurrak meheagoak dira eta murtxikatze-aparatuari dagokionez, txikiagoa eta hortzetan dagoen esmalte geruza murriztuta dago. Barailaren formari dagokionez, aldakortasuna aurkezten du, itxura parabolikoa du baina \u201cV\u201d edo \u201cU\u201d forma tarteko ereduak aurkezten dituzte .\nGorpuzkeran, tximino edo australopitezinoen ezaugarri asko aurkezten dituzte. Moldapenei erreparatuz, zuhaitzetako bizimodurako moldapenak dituzte , baina distantzia luzeeetan bi oinen gainean ibiltzeko ahalmena zutela ikusi da hanken morfologiari erreparatuz . Besoko eta eskuko hezurrak proportzionalki luzeak dira, zuhaitzetara moldatuak. Eskuko falange distalaren morfologia eta luzera gainontzeko \"Homo\" espezieen antzekoa da baina diametro zabalagoa eta hezur kurbatuagoa dute; zuhaitzei oratzeko pentsatua. Altuera aldakorra aurkezten dute\u00a0 100-120 cm-ko garaieratik 150 cm-ra ailegatzen diren espezieak aurkitu dira. Pisua, 32 eta 37 kg bitartekoak izan zirela estimatu dute. Garaiera txiki samarra dute, australopitezinoen antzera baina femur eta oin zola luzeak aurkezten dituzte . Are gehiago, artikulazioak eta orpoak zurrunagoak garatu eta belaunetako aldetarako mugimendu ahalmena galdu dituzte. Era honetan erraztasun eta ahalmen handiagoa garatu zuten bipedia optimizatzeko. Ezaugarri hauek, ondorengo homininietan hobetuz joango dira . Aztarna fosilak aztertuz eta alderatuz, ondorioztatu da hazkuntza-tasa azkarra zutela; hau da, gaztaro laburra zuten eta helduaroa azkar garatzen zuten. Banako batetik besterako aldakortasunaz gain, sexu arteko dimorfismo markatua ere ikusi da, banako arrak orokorrean garaiagoak eta pisutsuagoak dira . Habitat hotzetara moldatzeko, ile-geruza mehe bat garatu zutela uste da .\nKultura.\nJokabidea.\n\"H. Habilis\"-ek utzitako harrizko tresneriak eta ez erabilitako hondakin materialek (nagusiki pikatzeko tresnak eta xafla zorrotzak) gizaki hauen jokabideari buruzko informazioa ematen dute. Olduvai Gorge-ko aztarnategian aurkitu zen tresneriarekin batera, animalien fosilak ere aurkitu ziren; horren ondorioz suposatu zen \"H. habilis\"-ek ehizatutako animaliak oinarrizko kanpamendu antzekoetara eramaten zituztela sakrifikatzeko; hala ere, orain uste da konplexuagoa zela. Ekorketazko Mikroskopio Elektronikoa (SEM) erabiliz frogatu zen animalien hezurretan agertzen ziren hainbat ebaketa \"H. habilis\"-en tresnenak zirela, baina horrek ez du esan nahi \"H. habilis\"-ek animaliak ehizatzen zituenik; izan ere, analisiak erakutsi zuen harrapakin horietako asko ez zituela harrapakari hominini batek ehizatu. Beraz, nahiz eta \"H. habilis\"-ek harrapakin txikiak (esaterako, antilopeak) ehiza zitzaketen, onar daiteke \"H. habilis\"-a sarraskijalea zela; tamaina handiko animaliaz baliatzen ziren beste harrapakari batek hiltzen zituenean. Eztabaidagai da \"H. habilis\" eta Olduvai arteko erlazioa, agian hauen tresnen eta lehengaien gordelekua zen, zeina animalien berehalako prozesamendu leku egokia zen; beraz, ezezaguna da hominni hauen bizilekua, ezta haien egitura soziala ehiztari-biltzaile prototipikoa bazen. Azkenik, mintzaira eskuratu bazuten beste funtsezko zalantza da. Hainbat anatomistek uste dute molde endokranealek adierazten dutela mintzamenarekin erlazionatutako eskualdeak garatuta daudela; hala ere, beste asko ez daude ados, moldeak egiteko ondo kontserbaturiko garun kopurua baxua baita. Dena den, uste da sinboloak eta mintzaira erabili zuen lehen homininia \"H. erectus\" izan zela,\u00a0 ez \"H. habilis\".\nGizarte antolakuntzaren inguruan ezer gutxi ezagutzen da eta teoriak oso eztabaidatuak daude. Aurkezten duten dimorfismo sexuala poliginiarekin erlazionatzen da. Espezimen arrak gorpuzkera handiagoak izatean, uste da hainbat ar espezie eme talde batekin antolatzen zirela, baina arrek taldea babestu beharrean, arren arteko lehiak emendatzen zirela; \u201calfa arra\u201d nor zen determinatzeko. Teoria hau babesten duen ezaugarri nagusia letaginen tamaina da, zeina ar espezimetan bereziki handiak dira borroketan abantaila lortzeko. Dena den, dimorfismoaren aldeko frogak espezimen gutxi batzuetan soilik aurkitu izan dira, konklusio argiak ateratzea zaila litzateke, beraz . Bestalde, aztarnek ondorioztatu dute \"H. rudolfensis\", \"H. ergaster\", \"H. erectus\" eta \"Paranthropus boisei\" garaikideak izan zirela. Aldiz, hauen arteko elkaregiteen inguruko informazioa ezezaguna da.\nDieta.\n\"Austrolopithecus\" generotik \"Homo\" generorako iragapenean ukaezina da dieta aldaketa bat egon zela. Molarren tamaina, kapazitate kraniala eta tresneriaren agerpena horren ebidentzia dira. Halaber, \"Homo habilis\"-en dietan haragi proportzioa emendatuko zen, aitzindariekin alderatuz. Haragi kontsumoaren emendioak eta sukaldatzeak, dieta energetikoago bilkatu zuen eta honekin batera, garunaren emendapena. \"Homo\"-ren sorrera azaltzen duten eredu ekologiko gehienek iradokitzen dute dieta aldaketa gakoa izan zela \"Homo\" generoaren eboluzioa bultzatzeko.\nTeoria garrantzitsuenetariko bat ehizan eta sarraskian oinarritzen da; honen arabera,\u00a0 \"Homo habilis\"-a beste animaliak ehizatzen zituen ikuspuntu energetikotik aberatsagoa zen haragia kontsumitzeko. Hala ere, pentsatzen da \"Homo habilis\"-a batez ere sarraskijalea zela, eta beste harrapakarien sarraskiak lapurtzen zituela. Gainera, sarraskiak kontrolatzen eta monopolizatzen zituzten, horrela hautespen presioa sortuz. Hautespen presioa, adaptazio kognitiboak eta lokomotoreak eragin zituen. Beste ikerlari batzuek diote ehiza oso garrantzitsua izan zela, baina, elikagaien sukaldatzea, elkarbanaketa eta biltegi organoen garapena dietaren aldaketaren eragile askoz garrantzitsuagoak izan zirela. Teoria hauek hasierako Pliozenoan eman zen idortasunaren emendioak biltegi organoen fidagarritasuna handitu zutela diote. Biltegi organoak kalorietan eta mantenugaietan aberatsak dira eta horregatik baldintza idorretan oso onuragarriak ziren. Klima aldaketa dela eta elikagaiak aurkitzea zailago bihurtu zen eta zeuzkaten elikagaiak haurrei ematen zizkieten eta honen ondorioz, nerabezaroa luzatu egin zen eta ondorioz, gorputz-tamainaren emendioa. Klima aldaketa eta sabanarako migrazioa gertatu arren pentsatzen da \"Homo habilis\"-a neurri bateraino zuhaitzetako bizimodura moldatuta zegoela, eta horregatik ez zela oso ehiztari ona . Azkenik, zenbaitek proposatu dute \"Homo habilis\"-ek landare xerofito gehiago sartu zituela dietan, dietaren %60-%70 landareak izanik.\nHainbeste denbora iraungita daraman espezie baten dieta azaltzea eta aztertzea nahiko zaila egiten zaie ikerlariei. Dieta azaltzeko moldapen anatomikoak aztertzen dira. Dietaren aldaketak, baraila eta hortzen aldaketa ekarri zuen eta honekin beste teoria berriagoak \"Homo habilis\"-aren dieta azaltzeko. \"Homo habilis\"-ak aurreko hortzak handiagoak zituen \"Austrolopithecus\"-ekin konparatuz, intzisiboen tamainaren handipena honen ebidentzia nagusia da. Bestetik, alometria molarraren bidez ikusi da gero eta molar handiagoak izan, gero eta gainazal handiagoa zuten elikagai gogorrak murtxikatu ahal izateko. \"Homo habilis\"-en molarrak \"Autralopithecus\"-arenak\u00a0 baino txikiagoak ziren eta gaur egungo gizakienak baino handiagoak. Honi esker, ondoriozta dezakegu \"Homo habilis\"-aren dietak gaur egungo \"Homo sapiens\"-ena baino estres mekaniko handiagoa sortzen zuela. Nahiz eta molar txikiak izan, erliebe oklusal handiagoa zeukaten. Honen ondorioz, \"Homo habilis\"-ak hobeto prozesatuko zituzkeen elikagai gogorragoak \"Australopithecus\"-a baino. Berrikuntza teknologikoek elikagai espektro zabalagoa kontsumitzea ahalbidetu zuten. Beraz, dietaren aldaketa bultzatu zuten eragile nagusiak haragia jatea ,aldaketa klimatikoa, tresneriaren agerpena eta elikagaien sukaldatzea izan ziren .\nTresneria.\n\"H. habilis\" izan zen bere generoaren barruan harrizko tresnak landu zituen lehen espeziea. Izan ere, \"H. habilis\" Kultura Oldubaientsearen sortzailetzat hartzen da gaur egun. Kultura honetan sailkatutako tresnak oro har gutxi landutako harriak eta hauetatik sortutako zatiak dira.\u00a0 Normalean, animalien larruazalak eta hezurrak mozteko erabiltzen zituzten, baina, batzuetan landare bigunak mozteko ere bai. Material desberdinetako tresnak erabiltzen zituzten; basaltozkoak, granitozkoak edo kuartzozkoak, besteak beste. Aztarnategiaren arabera tresnen forma edo materiala alda daitezke, adibidez: Koobi Foran aurkitutako tresna gehienak basaltozkoak dira eta forma esferoidea daukate, aldiz, Olduvai-en aurkitutako tresnak kuartzozkoak dira.\nOldubaientseko tresnen artean aipagarrienak beste harriak lantzeko \u201cmailu\u201d moduan erabiltzen ziren harkoskorrak, egitura gogorrak mozteko erabiltzen ziren ertz zorrotzeko landutako harkoskorrak edo \u201cmarrazak\u201d eta aurrekoen sortze prozesuan hondakin gisa eratutako xafla zapal eta zorrotzak dira. Xaflak bakarrik alde batetik lantzen zituzten. Batzuetan, hezurrak erabiltzen zituzten tresna gisa . Azkenengo ikerketek diote \"Homo habilis\"-a tresnak helburu zehatz baterako aurretiaz diseinatzeko eta estandaritzeko gai zela. Tresna berrien agerpena elikatzeko estrategia berriak ahalbidetu zuen.\nAztarnategi nagusiak.\nKoobi Fora.\nTurkana Lakuaren (Kenia) ekialdean Koobi fora aztarnategia aurkitzen da, bertan KNM-ER 1805 eta KNM-ER 1813 fosilak aurkitu dira. KNM-ER 1805 pertsona heldu baten kranioaren 3 zati dira. Lehen aldiz, Homo erectus bezala sailkatu zen, baina gerora Homo habilis zela kontsideratu zuten kranioaren formagatik eta azaltzen zuen prognatismoagatik. 1,74 m.u.tan datatua. KNM-ER 1813, 510 cm3 -ko kapazitate kraniala duen kranio ia osoa da eta 1,9 m.u.tan datatua.\nOlduvai Gorge.\nHomo habilis espeziearen aztarnategi nagusia Olduvai Gorge (Tanzania) da. Bertan, Homo habilis espeziari loturiko hainbat aztarna aurkitu dira. \"Homo habilis\"-ari dagokionez, aztarna garrantzitsuena OH 7 da, espeziearen holotipoa eta \u2018Johnny-ren umea\u2019 bezala ezagutzen dena. Gazte baten (12-13 urte) beheko masailezurra 13 hortzekin, goiko molar bat, bi parietal eta eskuko eta eskumuturreko 21 hezur.\u00a0Bere kapazitate kraniala 363-710 cm \u00b3 tartekoa da eta 1,75 m.u tan datatua dago.\nOlduvai Gorge-n ere \"Homo habilis\" espeziaren paratipoak aurkitu dira; OH 13 \u2018Cinderela\u2019 ezizena ipini zaio gazte honi.\u00a0 650 cm3-ko kapazitate kraniala du eta barailaren eta kranioaren hezurrak aurkitu dira. 1,6 m.u.tan datatua. Bestetik, OH 24 \u2018Twiggy\u2019 izenarekin ezagutzen da. Eme heldu baten kranio partziala, molar guztiak agertzen ditu.\u00a0 600 cm3 -ko kapazitate kraniala du, espezie honen beste fosilek baino kapazitate kranial handiagoa aurkezten du. Nzubek aurkitu zuen 1968an eta Mary Leakey deskribatu zuen hiru urte geroago. Azkenik, OH 62 \u2018Dik-dik homininia\u2019 bezala ezagutzen da. Goiko eta beheko gorputz-adarrak dituzten hondakin fosilen multzoa. Eme heldu baten eskeleto postkraniala da eta 300 hezur zati baino gehiago aurkitu dira. 1986an Johansonek eta Whitek aurkitutakoak. 1,8 m.u.tan datatua. Azkenengo ikerketek diote OH 8, OH 10 eta OH 35 bezala sailkatutako fosilak indibiduo berarenak izan daitezkeela.\nSterkfontein.\nSterkfontein-en (Hegoafrika) espezie honi dagokion kranio bat aurkitu da, STW 53\u00a0 1,8 m.u.tan datatua dagoena."}
{"id": "9738", "revid": "336", "url": "https://eu.wikipedia.org/wiki?curid=9738", "title": "Homo rudolfensis", "text": "Homo rudolfensis orain dela 2 eta 1,7 milioi urte inguru Afrikako ekialdean bizi izan zen hominini espezie bat da, 1972. urtean aurkitutakoa. Espezimen tipoa, KNM-ER 1470, Richard Leakey-ren ikerketa taldeko kidea zen Bernard Ngeneok aurkitu zuen, Koobi Fora-n, Turkana lakuaren ekialdeko ur-bazterrean. Momentu hartan \"Homo\" generoaren barnean sailkatu zuten, espeziea zehaztu barik. 1986.urtean, Valerii P. Alexevek \"Pithecanthropus rudolfensis\" moduan izendatu zuen, baina geroago \"Homo\" generoan sailkatu da berriro.\nAle hauTurkana lakuan aurkitu zenez, Kenian, Rudolph ekialdean, espezieari \"rudolfensis\" izena eman zitzaion.\nSailkapena.\nFosil garrantzitsuenak.\nFosil garrantzitsuena KNM-ER 1470 izeneko garezurra da. Dena den, KNM-ER 1802, KNM-ER 1590, KNM-ER 1801 eta KNM-ER 3732 fosilak ere espezie honen barnean sailkatzen dira. Bestetik, KNM-ER 1472 eta 1481 sar litezke ere, baina azken hauen garezurrak ez dira aurkitu, soilik gorputz-adarren hainbat zati.\nKNM-ER 1470 aurkitu zen lekutik 10 km inguruko erradioan, hiru fosil gehiago aurkitu ziren. 2007an beheko barail zati bat, 2008an kraneo bat goiko barailarekin (KNM-ER 62000), eta azkenik, 2009an, \"Homo\" generoko behe barail osoena, KNM-ER 60000 gisa ezagutua.\nFosil guztiak Urharan, Malawin eta Turkana lakuan aurkitu dira, Kenian. \nBeste espezieekiko erlazioak.\n\"H.rudolfensis\" bizi izan zen garai berdinean hiru \"Homo\" espezie bizi izan ziren: \"H.habilis\", \"H.rudolfensis\" eta \"H. ergaster\", hain zuzen ere. Bestalde, bestelako hominini batzuk ere bizi izan ziren adibidez, \"Paranthropus boise\"i. Afrikako ekialdean sakabanatuta zegoela dirudi, hainbaten ustetan endemismo bat izanik. Aipatzekoa da ere, lehen aipatutako espezieak, \"Afrikaren Heagoaldeko Australopithecus sediba\" eta Asian bizi zen \"Homo georgicus\"-en garai berean existitu zirela.\n\"H. rudolfensis\"-aren fosil garaikide gehienak \"H.rudolfensis\" espezieari egotzi zaizkio, izan ere, batzuen ustetan \"H.erectus\" espeziearen aintzindaria da. Hala ere, fosil gehienak, sailkapen taxonomiko okerra dute: UR-501 \"Paranthropus\" generoari egotzi zaio eta KNM-BC 1 \"Homo sp\". garaikide gisa egotzi da, \"H.rudolfensis\" espeziekoak direla frogatu ezinik.\nDena den, KNM-ER 1470 fosilari dagokionez, hasiera batean, \"Homo habilis\" espeziearen barnean sailkatu beharko litzakela uste izan zuten zientzialari askok. Hala ere, \"Homo habilis\" espezieko garezurrekin konparatzean, haien arteko desberdintasunak handiegiak izan ziren espezie bera izateko.\n\"Homo habilis\" espeziarekin gertatzen den bezala, kontrobertsia handia dago \"Homo rudolfensis\" espeziearen sailkapenaren inguruan. Oraindik ez dago argi \"H. rudolfensis\" bezala sailkatutako fosilak espezie horretan, \"Kenyanthropus rudolfensis\" edo \"Australopithecus rudolfensis\" bezala sailkatu beharko diren. Hain zuzen ere, zenbait analisik erakusten dute fosil hauek ezaugarriak partekatzen dituztela australopitezinoekin. Beraz, ez dakigu \"H. rudolfensis\" \"Homo\" generoaren aitzindaria ote zen, edo \"H. habilis\" espezieko kidea edo beste espezie desberdin batetan sailkatu beharko balitz.\nBestalde, 2007an, Timothy Bromage eta bere taldeak, KNM-ER 1470 garezurra berreraiki ondoren, tximino antropomorfo baten antzeko baraila eta kapazitate kraniala erakusten zituela ikusi zuten. Horren arabera, \"Homo habilis\" espezieko espezimen bat izango litzake.\n\"Homo habilis\" eta \"Homo rudolfensis\": eztabaida.\n\"H. habilis\", sentzu zabalean hartuta, espezie ezaguna da, baina makulki definituta dagoena. Horregatik, ez dago adostasunik \"H. habilis\" bezala sailkatutako fosilak guztiak, benetan espezie bakarrekoak direnik. Arazo honegatik, zientzialari asko ez daude ados fosilak espezie bakar baten barnean sailkatzearekin. \nEztabaida honen erdigunea diren fosilak KNM-ER 1470 eta KNM-ER 1813 dira. KNM-ER 1470 duela 1,7 milioi urte bizi izan zela estimatu da eta bere kapazitate kraniala 750-800 cm3 ingurukoa da. Hortzak ez dira kontserbatzen, baina badirudi australopitezinoen antzera, handia zirela; \"Homo habilis\"-en molarrak baino handiagoak. Bestalde, arku supertziliarra gutxi garatua du, eta aurpegia handia eta zapala da. Bestetik, KNM-ER 1813, 1973an aurkitu zen. Adinaren arabera, KNM-ER 1470ren garaikidea dela uste da, duela 1.7 milioi urtekoa. Zerebroa, aldiz, txikiagoa da, 500 cm3-koa gutxi gora behera. Hortzak gizakien oso antzekoak dira, aurpegia txikia eta ez oso zapala, arku supertziliar oso garatuekin.\nBi espezimen hauen arteko desberdintasunak bi modutan azaldu daitezke. Alde batetik, suposa dezakegu espezie bakarreko ar eta eme bat direla, KNM-ER 1813 emea eta KNM-ER 1470 arra izanik. Baina haien arteko desberdintasunak ez dira normalean ar eta emeen artean ikusten diren desberdintasunen antzekoak. Beste aukera, bi espezie desberdin izatea da. Ikerlari gehienak, honen alde daude eta batzuk bi genero desberdin ere badirela defendatzen dute. Eztabaida naaguasia \"Australopithecus africanus\", \"Homo habilis\" and \"Homo rudolfensis\"-en artekoa zen, baina 1999an \"Kenyanthropus platyops\" bezala sailkatu izan zen garezurra aurkitu zen, eta horrezkero hainbatek KNM-ER 1470 azken espezie honen barnean sailkatzen dute, \"Kenyanthropus platyops\" halegia.\nEzaugarri fisikoak.\nAurpegiaren forma oso luzea, sakona eta aurrerantza inklinatuta dauka. Kapazitate kranialari dagokionez, 750 cm3-takoa da eta \"Homo habilis-\"arena ordea 500 cm3. \"H.rudolfensis\", \"H.habilis\"-aren oso antzekoa da, aurpegi zapalagoa, atzeko hortzeria zabalagoa eta sustrai konplexuagoak, eta baita esmaltezko geruza lodiagoa dituelarik.\nZerebroaren kapazitate kraniala 750 cm3 ingurutan kokatzen da, \"Homo habilis\"-ena baino handiagoa. Altuera determinatzea nahiko zaila da ez dagoelako hezur postkranial askorik. Hala ere, garezur eta hortz handiek adieraz dezakete \"Homo habilis\" baino altuagoak zirela. Atzeko hhortzeria nahiko handia azaltzen dute. Hortz-koro handiak eta \"H.habilis\" baino sustrai konplexuagoak dituzte, azkenengo molarra bigarrena baino handiagoa izanik. Fosa glenoideo eta kanpo-meatu akustikoak kokapen aurreratua erakusten dute, \"Australopithecus\"-ekin konparatzen badugu, eta horretaz gain, aurpegi luzea eta goiko partean estua azaltzen dute. Maxilar karratua daukate, ahosabai leun eta laburrarekin, baina zabala da, australopitezioen kontrara. Arku zigomatikoaren hasiera aurrerantz okertzen da. Arku supertziliar txikia aurkezten du. Ez da gandor ez muskulu sendorik aurkitu, ez australopitezinoen kasuan bezala. Bipedoa zela onartzen da.\nBizimodua eta kultura.\n\"Homo rudolfensis\" bizi izan zen garaian, klima hotz eta lehorragoa aurkitu zuen. Espeziearen dietari buruzko oso ikerketa gutxi egin dira, baina hortzen formaren arabera eta beste espezie batzuekin konparazioak egin ondoren, badirudi landare eta haragiz elikatzen zirela.\nKulturari dagokionez, ez da tresnarik aurkitu \"Homo rudolfensis\"-arekin batera, baina bizi ziren garain badakigu beste hominini batzuek tresnak egiten zituztela."}
{"id": "9739", "revid": "512", "url": "https://eu.wikipedia.org/wiki?curid=9739", "title": "Gizaki", "text": "Gizakia edo Homo sapiens (latinetik \u00abezagutzen duen gizakia\u00bb) Hominina azpileinuan biziraun duen animalia espezie bakarra da. Gorila, txinpantze eta orangutanekin batera Hominidae familia osatzen dute. Ugaztun lurtarra da, bere mugimendu bipedoa dela eta ezaguna da. Beste animaliek baino tresna gehiago erabiltzen ditu, bere eskuen higidura oso zehatza eta abilezia dela eta; hizkuntza konplexua erabiltzeko gaitasuna du; beste animaliek baino burmuin konplexuagoa dute, arrazoitzeko gaitasuna ematen diona; eta beste edozein animaliak baino gizarte-antolaketa korapilotsuagoak ditu.\nDNAren ikerketetako datuetan oinarriturik, ondorioztatu da gizaki modernoa Afrikan sortu zela orain dela gutxi gorabehera 200.000 urte. Gaur egun kontinente guztietan aurki daitezke, baita Antartikan ere (nahiz eta oso kopuru txikian), eta 6.600 milioi baino gehiago ziren 2007an.\nPrimate gehienek bezala gizakia animalia soziala da naturalki eta beste batzuen beharra izan ohi du garapenerako. Hala ere, gizakiak komunikazio gaitasun handiak ditu eta horrekin antolaketaren inguruko ideiak garatu ahal ditu. Gizakiek egitura sozial konplexuak sortzen dituzte, elkarren artean kooperatzen eta lehiatzen duten taldeekin, familiatik hasita talde politiko, zientifiko eta ekonomikoetaraino. Elkarrekintza honek ohitura, erritual, herri, balore, arau eta legeak sortu ditu, gizakiaren elkarbizitzaren oinarri direnak. Gizakiak, era berean, estetikaren balorazioa du, kultura berrikuntzen, artearen, literaturaren eta musikaren oinarrietako bat dena.\nGizakiek ere interesa dute euren inguruan dagoena ulertzeko eta hauek zientzia, filosofia, mitologia eta erlijioaren bitartez azaltzeko. Gaitasun honek hainbat izadi-gai ezagutzera eraman ditu eta gai dira sua erabiltzeko, sukaldatze, janzteko eta beste hainbat teknologia erabiltzeko.\nHistoria.\nEboluzioa.\nGiza eboluzioa ulertzeko alde batetik \"Homo\" generoa bera ikertu behar da baina gaita ere hainbat hominido eta hominino, \"Australopithecus\" gisa. Gizaki modernotzat \"Homo sapiens\" bera jotzen da. Orain dela 130.000 urte baino gehiagoko fosilei, antzinako ezaugarri batzuk oraindik gordetzen dituztenak \"Homo sapiens idaltu\" (\u00abGizaki jakintsu zaharra\u00bb) izenarekin identifikatu ohi dira. Anatomikoki modernotzat jo daitezkeen gizakiak orain dela 130.000 urte agertu ziren Afrikan.\nGaur egun bizirik dauden espezierik gertuenak \"Pan\" generoko bi animalia dira: \"Pan paniscus\" (Bonoboa) eta \"Pan troglodytes\" (txinpantzea). Bi espezie hauek arbaso bera dute eta duten antolaketa dela eta bereizten dira nagusiki (beste ezaugarri anatomiko batzuk ere badituzte, hala ere): Bonoboa matriarkala da eta txinpantzea patriarkala da. Genoma osoaren sekuentziazioa eginda R. J. Brittenek egiten duen ikerketan honakoa esaten du:\nBeste ikerketa batzuek ere antzeko datuak eskaintzen dute. Lan horiek hartuta gizakien leinua txinpantzeenetik orain dela 5 milioi urte gutxi gorabehera bereizi zela aurkitu da eta goriletatik orain dela 8 milioi urte. Txaden aurkitutako hominido burezur bat (\"Sahelanthropus tchadensis\" gisa klasifikatua) orain dela 7 milioi urtekoa da eta barez baliteke bereiztea lehenago eman izana.\nGaur egun gizakiaren eboluzioaren inguruan bi teoria garrantzitsu daude. Lehenengoak, Afrikatik kanpora hipotesia, gizakia Afrikan sortu zela dio eta bertatik kanpora joan zela zeuden beste Homo guztiak ordezkatuz. Hipotesi eskualdeaniztunak dioenez gizakiaren eboluzioa leku batean baino gehiagotan eman zen aldi berean hominido populazio ezberdinetatik abiatuz.\nLynn Jorde eta Henry Harpending genetistek proposatu dutenez gizakien barnean dauden DNA aldaketak oso txikiak dira beste hurbileko espezie batzuekin alderatua. Hau azaltzeko Pleistozenoa bitarte gizakien populazioa oso txikia izan behar zuela ondorioztatu da, agian 10.000 baino gutxiago eta aukerak daude 1.000 inguru izateko. Horrela oso aldakortasun genetiko txikia egongo litzateke. Hau azaltzeko Toba katastrofearen teoria erabili da.\nGizakiaren eboluzioan aldaketa morfologiko eta fisiologiko garrantzitsuak egon dira \"Homo\" eta \"Pan\" berezitu zirenetik. Lehenengo aldaketa (bai denboran eta bai definizioan erabiltzen delako) Hominina azpileinua definitzeko erabiltzen dena da. Aldaketa hau bi hanken gainean ibiltzera moldatzea litzateke, zuhaitzetako (denbora guztian edo zati batean) bizitza batetik. Horretarako hainbat aldaketa eman ziren belaunen valgusean, gorputzaren goialdearen indarrean eta besoen eta hanken arteko luzeran (hanka luzeak besoekin alderatua). Honen ondoren burezurraren tamaina eta horrekin batera burmuinarena handitu ziren. Gaur egun tamaina hau 1.400 cm\u00b3 inguruko bolumena da, gorila eta txinpantzeetan baino askoz handiagoa. Gainera eskuen erabileran hobekuntza nabarmenak egon ziren hortzeriaren tamaina murrizten zen bitartean. Letaginaren txikitzea eman da. Laringearen eta hezur hioidearen jaitsiera ere eman zen, hitz egiteko gaitasuna ematen duena. Garapenari loturik burmuinaren hazte tamainan heterokronia bat ematen da, ikasteko prozesua luzatuz (haurtzaroa luzatzen baita). Burmuinaren tamainaz gain honen berrantolaketa bat ere eman zen, adibidez hitz egiteko beharrezkoak diren Brokaren area eta Bernickeren arearen handi-txikia eta egoera. Gizaki emeetan (emakumea) aldaketak daude obulazioan eta honen bukaeran estrogeno kopurua 1/3 baino ez da jaisten, beste primate batzuetan ia guztiz desagertzen den bitartean. Gizakiak gainera kultura materiala du eta hauek edukitzeak estatusa ere adierazten du. Aldaketa guztien ordenak eztabaida sutsuak pizten ditu gaur egun.\n\"Homo sapiens\"aren sorrera.\nGiza eboluzioa prozesu ebolutiboa da primateen historiaren barruan. \"Homo sapiens\"a hominidoen familiatik bereizitako espezie gisa agertzea deskribatzen du, tximino handi guztiak barne hartzen dituen prozesua. Prozesu horrek giza bipedalismoaren, trebetasunaren eta hizkuntza konplexuaren ezaugarriak mailaz maila garatzea ekarri zuen, baita beste hominino batzuekiko mestizajea ere. Giza eboluzioa ez zen lineala izan, korapilatua baizik. Giza eboluzioaren azterketak hainbat diziplina zientifiko hartzen ditu, hala nola antropologia fisikoa eta ebolutiboa, paleontologia eta genetika.\nPrimateak beste ugaztun batzuengandik bereizi ziren duela 85 milioi urte inguru, Goi Kretazeoan, eta haien lehen fosilak duela 55 Ma baino gehiago agertu ziren, Paleozenoan. Denboraren poderioz, primateen barruan hainbat klado sortu ziren, tximinoen superfamiliara iritsi zirenak, bertatik hominidoen eta giboien familiak sortu zirelarik, 15 eta 20 milioi urte artean banatu zirenak. Hominido afrikarrak eta asiarrak (orangutanak barne) 14 Ma inguru banatu ziren. Hominidoak (australopitecina eta panina subtribuak barne) gorillini tributik (gorilak) 8-9 Ma artean bereizi ziren; australopitezinoak (gizakien arbaso bipedo desagertuak barne) 4-7 mya dituen \"Pan\" generotik (txinpantzeak eta bonoboak) bereizi ziren. \"Homo\" generoaren lehen arbaso ezaguna \"H. habilis\" izan zen, duela 2 Ma baino gehiago agertu zena; anatomikoki modernoak diren gizakiak, berriz, duela 300.000 urte inguru sortu ziren Afrikan.\nModernitatera jauzia.\nAntropologo gehienen ustez \"Homo sapiens\" Afrikako sabanan sortu zen orain dela 200.000 urte \"Homo erectus\"en eboluzioaz. Orain dela 40.000 urtetik Eurasia eta Ozeanian bizi zen eta gutxienez 10.000 urte dira Amerikan bizi dena. Eurasian bizi zen \"Homo neanderthalensis\"a eta \"Homo erectus\"a desplazatu zituzten.\nOrain dela 10.000 urte arte gizaki guztiak ehiztari-biltzaileak ziren (gaur egun ere batzuk aurki daitezke). Normalean talde nomada txikietan bizi ziren. Neolitikoan nekazaritza sortu zen eta horrekin batera gehiegizko janariaren produkzioa. Gizakiak egonkortu ziren eta lehenengo herriguneak sortu. Horrek animalien etxekotzea eta metalgintza ekarri zuen. Nekazaritzak komertzioa eta kooperazioa handiagotu zituen gizarte konplexuagoak sortzen. Herriak zibilizazio bilakatu ziren Ekialde Hurbilean, Mesopotamia inguruan.\nOrain dela 6.000 urte inguru lehenengo protoestatuak sortu ziren Mesopotamian, Antzinako Egipton eta Indus haranean. Hauek defendatzeko militarrak sortu ziren eta horrekin batera gobernu burokratikoak eta administrazioa. Estatuen artean kooperazioa eta lehia sortu zen gerrak sortuz. Orain dela 2000 eta 3000 urte artean Persiarrek, Txinatarrek eta Erromatarrek konkistaren bitartez inperio erraldoiak sortu zituzten, lehenengo inperioak sortuz. Erlijio garrantzitsuak sortu ziren Ekialde Hurbilean, Judaismoa kasu eta Hinduismoa Hego Asian.\nErdi Aroaren erdialdean ideia berri eta iraultzaileak sortu ziren. Txinan irarkola eta iparrorratza asmatu zituzten eta Islamaren Urrezko Aroa izan zen zientzialari ugarirekin. Europan klasikoen berraurkitzeak eta inprentak Pizkundea sortu zituen XIV. mendean. Amerikan inka, maia eta aztekek zibilizazio handiak sortu zituzten. Hurrengo 500 urtetan inperialismoaren garapenak Amerika, Asia eta Afrikako leku ugari Europarren kontrolpean utzi zituzten, independentziaren aldeko mugimenduak sortzen. Zientzia Iraultza XVII. mendean eta Industria Iraultza XVIII. eta XIX. mendean garraiobide ugari sortu zituen, trenbidea eta autoa kasu. Energia lortzeko bideak ugaritu ziren, argindarra eta ikatza gisa. Gobernuetan ere berrikuntzak egon ziren, demokrazia parlamentarioa eta Komunismoa bezala.\nAldaketa horiek direla eta gizakiak geroz eta elkarlotuagoa eta globalizatuagoa den mundu batean bizi dira. Gertakari honek zientzia, artea eta teknologiaren garapena baimentzen duen bitartean kulturen desagerpena, arma oso suntsikorrak eta kutsadura ere errazten du.\nHabitata eta biztanleria.\nHasierako giza populazio finkoek ura behar zuten gertu bizi ahal izateko eta bizi ereduaren arabera beste baliabide natural batzuk, hala nola lur emankorra (nekazaritzan eta abeltzaintzan aritzeko). Beste batzuek urtean zehar ehiza egotea ere behar zuten. Hala ere, gizakiek gaitasun handia dute euren ingurunea aldatzeko era ezberdinetara: ureztatzea, hirigintza, eraikuntza, garraioa eta baliabideak sortuz. Behin merkatu eta garraio egiturak izanda, ez da beharrezkoa baliabideetatik gertu egotea, eta horregatik herriak edo hiriak hazteko gaitasuna ez dago zuzenean lotuta bertako baliabideekin.\nTeknologiak gizakiari kontinente guztietan eta klima anitzetan bizitzeko gaitasuna eman dio. Azkeneko hamarkadetan gizakiek Antartika esploratu dute, baita ozeanoen hondoak eta espazioa ere, nahiz eta halakoetan denbora luzez bizirautea zaila den. 6.600 milioi biztanle baino gehiagorekin gizakiak dira ugaztunen artean talderik ugarienetarikoa. Gizakien gehiengoa % 61a Asian bizi da; % 14 \u2013 Ameriketan, % 13a \u2013 Afrikan, % 12a \u2013 Europan eta gainontzeko % 0,5a Ozeanian.\nGizakia ingurune ekologiko itxi batean bizitzeko gaitasuna badu ere, hau oso garestia da. Antartikan eta espazioan bizitzea epe laburretan egin izan du eta gehienez jota lurretik kanpo 30 bat biztanle eduki ditu aldi berean. 1969tik 1972era biztanleria hori gehitu zen, batez ere Ilargiaren esplorazioan, 200 bat izatera heldu baitziren. 2007an oraindik ez da beste planetarik bisitatu nahiz eta Nazioarteko Estazio Espaziala 2000ko urriaren 31n jaurti zenetik populazio egonkorra dagoen espazioan. Hainbat robot ere egin ditu beste planeta batzuk ikertzeko.\n1800etik 2000ra giza populazioa seikoiztu egin zen (1.000 milioitik 6.000 milioira). 2004an populazioaren % 39,7a inguru (2.500 milioi) hirietan bizi zen eta espero da XXI. mendean gehiago izatea. Gizakia hirietan biltzeak kutsadura- eta krimen-mota batzuk sortu ditu, batez ere hirien erdigunean eta periferiako zenbait auzotan. Hala ere, kultura handiagoa eta goseteei erresistentzia handiagoa sortu du.\nGizakiek ingurunea biziki kaltetzen dute. Uste denez iraganean gizakien ehizagatik hainbat espezie galbidera eraman ziren eta horregatik gizakia superharrapakari gisa ezagutu ohi da. Gaur egun poluzioa dela eta klima aldaketari laguntza ematea posibleena litzateke.. Klima aldaketa hauek Holozenoko iraungipenaren arrazoietako bat litzateke; horrela jarraituz gero hurrengo mendean espezieen erdia ere desagertu ahal da.\nBiologia.\nAnatomia eta fisiologia.\nGiza gorputza motak oso aldakorrak dira. Nahiz eta gorputzaren tamaina oso determinaturik dagoen geneengatik dieta eta ariketa fisikoak ere asko eragiten dute honen garapenean. Gizakiaren batez besteko altuera 1,5-1,8 metro artekoa da baina oso aldakorra da lekurik leku. Gizakiak guztiz gai dira bi hanken gainean ibiltzeko eta modu horretan eskuak libre uzten dira, objektuak manipulatzea baimenduz. Beste primateek bezala aurrez-aurre jar daitekeen erpurua dute.\nGiza gorputza, berrehun hezurretik gora, ehun artikulazio eta seiehun eta berrogeita hamar gihar, elkarrekin koordinatuak eta batera funtzionatzen duten egitura da. Gorputzak haren jarrera eutsi, higitu eta beste ekintza asko egin ahal ditu atal guztien elkarlanarekin. Hau guztia aztertzen duen zientzia da giza anatomia.\nGizakiak beste primate batzuekin alderatua nahiko ile gutxikoa da, nahiz eta buru, besape eta hankartean asko hazten diren. Hala ere, txinpantze batek haina ile-folikulu ditu gorputzean. Gizakien ileak motzagoak, finagoak eta pigmentu gutxiagokoak dira, eta ikusten zailagoak.\nGizakiaren azalaren eta ilearen kolorea melanina izeneko pigmentuaren araberakoa da. Kolorea marroi oso ilunetik arrosa oso argira joan daiteke eta ilea horaila, gorria, gaztainkara eta, batez ere, beltza izan daiteke. Jakintzari gehienen ustez, aldaketa hauek eguzki erradiaziok igortzen dituen izpi ultramoreetatik babesteko garatu zen, melanina eguzkiaren aurrean blokeatzaile ona baita. Larruaren pigmentazioa gaur egun geografikoki estratifikatua dago eta orokorrean izpi ultramoreen mailarekin du harremana. Gizakiaren larruak eguzkiaren indarrarekin batera iluntzeko gaitasuna ere badu, beltzarantzea.\nEgunero behar den lo kopurua 7-8 ordu artekoa da pertsona nagusi batean eta 9-10 artean ume batean. Zaharrak direnek 6-7 ordu inguruan egiten dituzte egunean. Gizarte modernoetan oso ohikoa da hau baino gutxiago lo egitea eta honek egoera txarrak sortu ahal ditu, nekea, agresibitatea eta bestelako gaixotasunak kasu.\nGenetika.\nGizakiak espezie eukariota bat dira. Zelula diploide bakoitzak 23 kromosoma pare ditu, horietako bakoitza gurasoen batetik jasota. 22 pare autosomak dira eta beste pare bat sexuaren determinaziorako. Uste da 20.000 eta 25.000 gene artean dituela. Beste ugaztun batzuetan gertatzen den bezala gizakiek XY sexu-determinazio sistema dute, non emakumeek XX kromosoma parea duten eta gizonek XY. X kromosoma handiagoa da eta informazio gehiago du Yk baino. Honegatik X kromosoman agertzen diren gaixotasun genetiko batzuek eragin handiagoa dute gizonengan emakumeengan baino, hemofilia kasu.\nGizakiek 2 ebakortz, letagin 1, 2 aurreko hagin eta 2 hagin dituzte baraila-erdi bakoitzean. Bere formula, beraz honakoa da:\nBizitzaren zikloa.\nGizakiaren bizitza zikloa beste karenadunen antzekoa da. Gizaki berriak modu bibiparoan sortzen dira ernalketan. Espermatozoide batek obulu bat ernaltzen du emearen barruan sarketaren ondoren. Hala ere in vitro ernalkuntza dela eta hau kanpoan ere egin daiteke. Obulu fertilizatua, zigoto izenekoa, umetokiaren barruan garatzen doa enbrioi batean bilakatu arte. 38 asteren buruan (9 hilabete) umeki bilakatu eta ondoren jaiotzen da. Guztiz hazi denean emakumearen gorputzetik atera eta arnasa bere kasa hartzeko gai da, ume bat bilakatuz. Momentu honetan kultura moderno gehienek pertsona gisa onartzen dute eta beraz legearen babes osoa izango du, nahiz eta jurisdikzio batzuetan pertsona izatea uteroaren barrura ere hedatzen den.\nBeste espezie batzuekin alderatua gizakien jaiotza arriskutsua da. 24 ordu baino gehiago irauten duten erditzeak ez dira arraroak eta umearen edo amaren heriotza eragin dezakete. Umekiaren buruaren tamaina dela eta (burmuin handia izateko beharrezkoa) eta emakumean duen aldaka estua dela eta (bi hanken gainean ibiltzeko beharrezkoa dena) ozta-ozta sartzen da bata bestean zehar.. XX. mendean zehar medikuntzan egon diren berrikuntzak direla eta erditzean hiltzeko aukerak asko murriztu dira. Hala ere garapen bidean dauden herrialde askotan oraindik ere arriskuak badirau, non erditzea dela-eta dagoen heriotza tasa 100 aldiz handiagoa baita.\nHerrialde garatuetan jaioberriek 3-4 kg. inguruko pisua dute eta 50-60 cm. arteko tamaina dute., Hala ere jaiotzan pisu gutxi izatea ohikoa da herrialde garatuetan eta umeen heriotza tasan eragin handia du. Umea jaio berria denean oso ahula da eta urte nahiko behar ditu hazten jarraitzeko. Heldutasun sexuala 12-15 urte inguruan heltzen da. Neskek 18 urte arte hazten jarraitzen dute eta Mutilek 21 urte arte. Modu honetan gizakien bizitzaren zikloa haurtzaro, nerabezaro, gaztaro, helduaro eta zahartzaroan bana daiteke. Hala ere azkeneko atal hauek ez dira oso finkoak eta iraupen ezberdina dute.\nBizi itxaropena ezberdina da herrialde ezberdinetan. Lehen Munduko biztanleria pixkanaka-pixkanaka zahartzen ari da, batez besteko adina 40 urtekoa da gaur egun (Monako da altuena, 45,1 urterekin). Hirugarren munduan, ordea, batez besteko adina 15-20 urte artean dago; Uganda da gazteena, 14,8 urterekin. Hong Kongen bizi itxaropena 84,8 urtekoa da jaiotzean emakumeengan eta 78,9 gizonengan, Eswatinin, ordea (eta batez ere HIESa dela eta), 31,3 urtekoa da bi sexuentzat. Bost europarretik batek 60 urte baino gehiago ditu baina bakarrik 20tik 1 heltzen da adin horretara Afrikan.\n100 urte baino gehiago dituzten biztanleen kopurua 210.000 inguru zen 2002an Nazio Batuen Erakundearen arabera. Jeanne Calment da ezagutzen dugun pertsonarik zaharrena, 122 urterekin. Munduan dauden 60 urteko 100 emakumeko 81 gizon daude.\nElikadura.\nHasierako \"Homo sapiens\"ek bilketa-ehiza metodo bat erabiltzen zuten elikagaiak lortzeko. Euren dietan urtaroetako landareak (fruituak, haziak, tuberkuluak, zizak...) eta ehiza tartekatzen zuten. Uste denez gizakiek gutxienez \"Homo erectus\"etik aurrera sua erabili dute sukaldaritzarako.\nGizakiak orojaleak dira, bai landareak bai animaliak jan ditzakete. Bakarrik bietako bat jaten duten gizaki taldeek edo gizabanakoek beharrezkoak diren sustantzia batzuen eskasia izan ohi dute. Animaliak bakarrik jaten dituztenek gaixotasun batzuk dituzte eta bakarrik landareak jaten dituztenek B12 bitaminaren eskasia izan ohi dute.\nGizakien dieta oso ondo aurkeztua dago bere kulturan eta elikagaien zientzia bat egotea ekarri du. Orokorrean gizakien 2tik 8 astera iraun dezakete janaririk gabe, duten gantzaren arabera. Urik gabe, ordea, 3-4 egun baino ezin da iraun. Hala ere janaririk ez edukitzeak arazo handiak sortzen ditu eta urtero 300.000 bat gizaki hiltzen dira elikagai eskasiagatik. Umeen elikadura txarrak ere gaixotasun ugari sortzen ditu. Hala ere munduan dagoen elikagaien banaketa ez da ona eta loditasuna agertzen da munduko leku askotan, baita epidemia gisa ere. Herrialde garatuetan eta garatzen bidean dauden batzuetan heriotza tasa altua dago gehiegizko loditasuna eta horrek sortzen dituen gaixotasunak direla eta. Loditasuna xahutzen direnak baino kaloria gehiago jateagatik sortzen da eta gizakietan beste animalietan baino ohikoagoa izaten da.\nAzkeneko 10.000 urtetan nekazaritza sortu eta garatu egin da. Gertakarik honek asko aldatu du gizakiek jaten dituzten elikagaiak. Hiriak eta populazioaren gehikuntza ekarri du, dentsitatea igotzea eta gaixotasunen garapena eta kutsadura azkarragoa izatea. Denbora eta munduko gune bakoitzean jaten diren eta elikagaiak eta hauek prestatzen erak asko aldatu eta aldatzen dira.\nPsikologia.\nGiza burmuina nerbio-sistema zentralaren erdigunea da eta zentzu guztien koordinazio lekua. Burmuinak autonomoak diren hainbat ekintza kontrolatzen ditu, hala nola arnas-hartzea eta txegostea. Burmuinak kontzienteak diren beste batzuk ere kontrolatzen ditu, nahita eginiko ekintzak, hala nola, pentsatzea, arrazoitzea eta abstrakzioa. Prozesu hauek psikologiak aztertzen dituenak dira.\nGiza burmuina horrelako ekintzetan oso garatua dagoela esaten da eta, beraz, adimentsuagoa dela beste espezie batzuk baino. Beste animalia batzuk tresna sinpleak sortzeko gai dira baina gizakien teknologia askoz garatuagoa da, aldaketa etengabeekin. Antzinako gizakiek zerabiltzaten tresnak ere edozein animaliak egiten dituenak baino askoz landuagoak ziren.\nAntropologia modernoak Charles Darwinek esandakoa hartzen du oinarritzat:\nSexualitatea eta maitasuna.\nGiza sexualitateak funtzio soziala betetzen du, birsortze biologikoaz gain: intimitate fisikoa sortzen du, loturak eta gizabanakoen arteko hierarkiak. Sexuak espiritu-haraindikotasuna du ohitura batzuetan. Sexua, gainera, hedonistikaren bitartez sariak lortzeko ere bidera daiteke. Gogo sexuala, edo libidoa, gizakiek ahalik eta azkarren sexua edukitzeko gogoa da eta maitasuna, estasia eta jeloskortasuna ekar dezake.\nSexualitateak garrantzi handia du gizakien artean eta hau obulazio ezkutuan, dimorfismo sexual handian (txinpantzeekin alderatua) eta emeek obulaziotik kanpo sexu-erlazioak izateko duten gaitasunean ikusten da.\nHorretaz gain gizakiek sexu jarrera ugariak eta oso askotarikoak dituzte: Heterosexualitateaz gain homosexualitatea ere badago. Sexuak funtzio birsorgailuaz gain, bestelakoak ere izan ditzake eta horregatik gizonak (arrak) emakumearen (emearen) aluan egindako sarpenaz gain, bi sexuen ipurtzuloan egin dezake eta felazioa zein \"cunnilingus\"a ere praktikatu, besteak beste. Gainera gizakiek familia-planifikazioa egiten dute eta hainbat neurri har ditzakete birsortzea lortu edo ekiditeko.\nGizakien artean eraso sexualak eta gaixotasun psikosexualak ugariak dira.\nPortaera.\nKulturaren definizio bat ematea zaila bada ere talde batek dituen ezberdintasun material, intelektualak, emozional eta izpiritualen multzo gisa uler daiteke, artea, literatura, bizimodua, balore sistema, ohiturak, erritualak eta sineskerak barne hartuta. Giza biologia eta giza portaera eta kulturaren arteko lotura oso estua da eta horregatik zaila egiten da bi gai horiek ezberdintzea. Horregatik gai batzuk arlo batean edo bestean jartzea konbentzioz erabaki ohi da.\nKulturaren barruan baloreak, arau sozialak eta asmakuntzak sartzen dira. Kultura baten baloreek etika zer den zehazten dute. Oso loturik agertzen dira arauak eta ohiturak. Asmakizunek hiru kontzeptu horiek biltzen dituzte.\nAntropologiak duen kulturaren ulermenak oso zaila egiten du jende askoren artean animalia bat direla gogoraraztea.\nHizkuntza.\nGizakiek kontzeptuak, ideiak eta argibideak batak-besteari hitzez eta idazten igaroarazteko duten gaitasuna ez da ikusten beste espezie guztietan. Hitz egiteko gaitasuna gizakiaren oinarrizko definizioak sartzen da. Hizkuntza gizakien arteko komunikazioren zentruan kokatzen da eta gainera nazioak, kulturak eta talde etnikoak batzen dituen ezaugarria da.\nIdazkeraren asmakuntza K.a. 4. milurtekoan hainbat hizkuntza objektu materialen gainean fosilizatzea ekarri zuen eta eboluzio kulturalean garrantzi handia izan zuen. Hizkuntza oso loturik dago ohitura eta erlijioari.\nHizkuntzalaritzak hizkuntzen egitura eta euren artean dagoen harremana deskribatzen du. Gaur egun 6.000 bat hizkuntza ezberdin daude munduan, zeinu hizkuntzak barne, eta beste hainbat desagertutako hizkuntzak dira.\nFilosofia eta autoerreflexioa.\nFilosofia (grezierazko \"\u03c6\u03b9\u03bb\u03bf\u03c2\" \"-filos-\" eta \"\u03c3\u03bf\u03c6\u03bf\u03c2\" \"-sophos-\" hitzetatik, \u00abjakintzaren maitasuna\u00bb) unibertsoari, munduari eta gizakiari buruzko gogoeta eta arrazoibide bat da. Jakintza-modu bat da filosofia, izadiaren eta gizakiaren errealitatea aditzeko eta adierazteko bide bat, zientzia, artea eta teologia diren bezala. Horien arteko harremanak oso konplexuak dira eta garai ezberdinetan eta pentsaera ezberdinen arabera elkar osatu zein ukatu egiten dutenak.\nFilosofiaren alor klasikoekin batera \u2013metafisika, logika, etika eta epistemologiarekin batera\u2013 zientziaren filosofia, zuzenbidearen filosofia, historiaren filosofia, filosofia politikoa, artearen filosofia, erlijioaren filosofia, hezkuntzaren filosofia eta abar ere bereizten dira.\nArtea, literatura eta musika.\nArtea gizakia gizaki denetik egon dela esan daiteke, historiaurreko artetik gaur egungo arte garaikiderarte. Artea gizakiek duten ezaugarri berezietako bat da eta beste espezieetatik bereizten du.\nGaur egun artea ulertzeko modua gizakiek materialak sortzeko bulkada baten bitartez egiteko gaitasun gisa definitzen da. Artea beste lanetatik desberdintzen da ez dagoelako beharra edo behar biologiko bat asetzen, baizik eta atsegin hartzea.\nMusika gertakari intuitibo natural bat da, erritmoan, harmonian eta melodian oinarritua. Musika entzutea baliteke unibertsala izatea eta entretenimendu moduan ulertu ahal izatea orokorra izatea. Musika ikasi eta ulertzea, bestalde, nahiko ohikoak diren diziplinak dira. Etnia bakoitzak bere musika motak ditu eta aldakortasun handia dago.\nLiteratura, idatzi eta, batzuetan, ahoz transmititzen den lanak, hitz laua, olerkiak, drama eta fikzio zein ez-fikzioa biltzen ditu. Literaturaren barruan genero epikoa, legenda, mitologia eta folklorea sartzen dira."}
{"id": "9740", "revid": "1659", "url": "https://eu.wikipedia.org/wiki?curid=9740", "title": "Neandertal", "text": "Neandertalak (halaber, Neandertalgo gizakia, Homo neanderthalensis edo Homo sapiens neandertalensis) Eurasian orain dela 40.000 urte arte bizi izan zen giza espezie edo azpiespezie arkaiko bat izan zen. Ziurrenik aldaketa klimatikoaren ondorioz, gaixotasunen ondorioz edo bi horien arteko konbinazio baten ondorioz desagertu ziren.\nEz dago argi neandertalak gizaki modernoengandik noiz banandu ziren; ikerketek duela 315.000 eta 800.000 urte bitarteko tarteak proposatu dituzte. \"H. heidelbergensis\" arbasoaren eta neanderthalen arteko dibergentziaren garaia ere ez da argia. Neanderthal hezurrik zaharrenak duela 430.000 urte datatuak daude, baina sailkapena zalantzazkoa da. Neandertalak fosil ugariengatik ezagutzen dira, batez ere duela 130.000 urtetik aurrera. Espeziaren tipoa, Neanderthal 1, 1856an aurkitu zen Alemaniako Neander haranean. Fosil horren baliagarritasunaz eztabaida asko izan ondoren, XX. mendearen hasieran primitiboak, inozoak eta basatiak zirela pentsatzen zen. Nahiz eta horien ezagutza eta pertzepzioa aldatu egin den, geroztik komunitate zientifikoan, eboluziorik gabeko kobazuloetako gizaki arketipoaren irudia nagusi da oraindik ere herri-kulturan.\nNeandertal teknologia nahiko sofistikatua izan zela uste da. Mousteriar harrizko lanabes industria zuten, eta litekeena da sua sortzeko eta haitzuloetako sutondoak eraikitzeko trebetasunak ere izatea, urki azalezko bikea, gutxienez burusien eta pontxoen antzeko arropa sinpleak, ehungintza, Mediterraneoan zehar nabigatzea, sendabelarrak erabiltzea, baita lesio larriak artatzeko ere, janaria biltegiratzea eta sukaldaritzako teknika ezberdinak erabiltzea ere, hala nola, erretzea, irakitea eta ketzea. Neandertalek elikagai asko erabiltzen zuten, batez ere apatxak dituzten animaliak, baina baita beste megafauna, landare, ugaztun txiki, txori eta uretako eta itsasoko baliabideak ere. Nahiz eta puntako harrapariak izan, hartza, lehoiak, kobazuloko hiena eta beste harrapari handi batzuekin lehiatzen ziren. Pentsaera sinboliko eta Paleolitikoko labar artearen hainbat adibide egotzi zaizkie Neandertalei, baina ez da ziurra. Adibideetako batzuk hegazti hezurretatik edo oskoletatik egindako apaingarri posibleak, objektu ezohikoen bildumak, hala nola kristalak eta fosilak, grabatuak, musika ekoizpena, Divje Babe flautak adierazten duen bezala, eta duela 65.000 urte baino lehen eztabaidarekin dataturiko Espainiako kobazuloko pinturak. Sinesmen erlijiosoen proposamen batzuk ere egin dira. Neandertalak mintzatzeko gai bide ziren, agian hizkuntza artikulatuekin, nahiz eta haien hizkuntzaren konplexutasuna ez den ezagutzen.\nGizaki modernoen aldean, neandertalek gorpuzkera sendoagoa eta gorputz-adar laburragoak zituzten. Ezaugarriok klima hotzean beroa mantentzeko egokitzapen gisa azaltzen dira sarri, baina neandertalak sarri bizi izan ziren paisaia epeletarako egokitzapenak ere izan litezke. Hala ere, hoztasun espezifikoko egokitzapenak zituzten, hala nola, gorputz gantz-biltegi espezializatua eta sudur handia, airea berotzeko (nahiz eta sudurra isuri genetikoek eragin izan). Gizon neandertalen batezbesteko garaiera 165 cm ingurukoa zen eta emakumezkoena berriz, 153 cm, industrializazioaren aurreko gizaki modernoen antzekoa. Neandertal gizonen eta emakumeen burmuinek 1.600 cm3 eta 1.300 cm3 inguru zituzten hurrenez hurren, gizaki modernoentzako balioen eremuan dagoena.\nBiztanleria oso txikia zen, gene ahul kaltegarriak nabarmen hedatu ziren eta distantzia luzeko sare eraginkorrak ez-ohikoak ziren. Dena den, eskualdeko kulturen eta komunitateen arteko komunikazio erregularraren frogak daude. Kobazuloetan bizi ziren, eta leize artean mugitzen ziren urtaroen arabera. Neandertalak tentsio handiko giro batean bizi ziren, traumatismo tasa altuekin, eta % 80 inguru 40 urte baino lehen hiltzen ziren. Neanderthalen eta gizaki anatomikoki modernoen arteko hibridazioaren frogak 2010eko Neanderthal Genoma Proiektuaren zirriborroan aurkeztu ziren. Baliteke duela 316-219 mila urte gertatu izana, baina litekeena da duela 100.000 urte gertatu izan eta, berriro ere, duela 65.000 urte. Badirudi, halaber, Siberiako gizaki arkaikoa zen Denisovarrekin ere hibridatu izana. Eurasiar, australo-melanesiar, natibo amerikar eta iparrafrikar genomen % 4 inguru gene neandertalak dira, Afrikako Saharaz azpiko eremuan azpialdeko biztanleek, aldiz, ez dute bat bera ere edo agian % 0,3ko gehienez ere. Guztira, neandertalren genomaren % 20 bizirik dirau gaur egun. Neandertalengandik heredaturiko gene asko kaltegarriak edo hautespen naturalaren eragina izan lezaketen arren, neanderthal genetikak giza immunitate sistema modernoan eragina duela dirudi, eta beste hainbat funtzio biologikotan eta egituratan ere inplikatuta dagoela, baina zati handi batek DNA ez-kodetzailea dela dirudi.\nTaxonomia.\nEtimologia.\nGaur egun \"neanderthal\" idazteko bi modu ezberdin daude nazioartean, izan ere \"Thal\" alemanezko hitzaren grafia XX. mendearen hasieran aldatu zen, eta gaur egun \"Tal\" erabiltzen da. Esanahia \u00abharana\u00bb da. \"Neander\" izena Joachim Neander poetaren ondorioz dauka bailarak, askotan bisitatzen zuen eremua zelako. Izen binomiala finkoa denez \"Neanderthalensis\" erabiltzen da, baina hizkera arruntean erdiko \"h\" hori erdara askotan kentzen da. Euskaraz, ohikoa izan da \"neanderthal\" hitza aurkitzea, baina azken urteotan \"h\" hori ere kendu da eta \"neandertal\" erabili ohi da. Ahoskera arrunta /t/ da, baina nazioarteko esparru batzuetan \"th\" hori /\u03b8/ gisa (ingelesezko \"think\", edo Espainiako gaztelania estandarreko \"Zamora\" hitzetako lehen soinuaz, alegia) ahoskatzen dute.\nNeanderthal 1, espezie tipoa, \"Neanderthal burezurra\" izenaz ezagutzen zen antropologiako literaturan, eta burezur horren ondorioz berreraikitako gizakiari \"Neandertalgo gizakia\" deitu ohi zitzaion. \"Homo neanderthalensis\" izen binomialaz, izaki zehatz batetik espezie osora hedatu zena, William King irlandarrak proposatu zuen 1863an. Hala ere, 1864an, gomendatu zuen neandertalak eta gizakiak genero banatan sailkatzea, neandertalen burezurra txinpantzeen antzekoa zela iradoki zuen eta argudiatu zuenez, \"ez ziren gai inongo kontzepzio moral edo teistiko\" izateko.\nIkerketaren historia.\nLehen neandertal hondarrak \u2014Engis 2 (burezur bat)\u2014 1829an aurkitu zituen Philippe-Charles Schmerling naturalista holandarrak Grottes d'Engisen, Belgikan, baina gizaki anatomikoki moderno baten antzinako burezurra zela uste zuen. 1848an Edmund Henry R\u00e9n\u00e9 Flintek Forbes harrobiko Gibraltar 1 arrastoak aurkeztu zituen Gibraltargo Zientzia Elkartean; hala ere, horrek ere gizaki moderno baten burezurra zela pentsatu zuen. 1856an, Johann Carl Fuhlrott irakasleak, Neander Bailarako Kleine Feldhofer Grotteko (Neanderthal 1) hezurrak ikui zituen, gizaki modernoengandik bereiziak, Hermann Schaaffhausen antropologo alemaniarrari eman zizkion 1857an. Kranioa, izterreko hezurrak, eskuineko besoa, ezkerreko humeroa eta ulna, ezkerreko iliuma (aldakako hezurra), eskuineko sorbaldako xafla eta saihetseko zatiak biltzen zituen. Charles Darwinen \"Espezieen Jatorria\" jarraituz, Fuhlrottek eta Schaaffhausenek argudiatu zuten hezurrek antzinako giza forma moderno bat irudikatzen zutela; Schaaffhausenek, gizarte-darwinista bera, uste zuen gizakiak basatiengandik zibilizaziora gradualki aldatu zirela eta, beraz, neandertalak haitzuloko barbaroak zirela. Fuhlrott eta Schaaffhausenek aurkakotasuna aurkitu zuten Rudolf Virchow patologo emankorraren eskutik, honek espezie berriak aurkikuntza bakar batean oinarrituta definitzearen aurka argudiatuz. 1872an, Virchowek ezaugarri neandertalak oker interpretatu zituen senilitatean, gaixotasunaren eta malformazioaren ebidentzia gisa, arkaikotasunaren ordez, Neandertalen ikerketa kolokan jarri zuena mendearen amaiera arte.\nXX. mendearen hasieran jada, hainbat Neandertal aurkitu ziren, eta \"H. neanderthalensis\" espezie legitimo gisa ezarri zen. Espezimenik ezagunena La Chapelle-aux-Saints 1 zen, La Chapelle-aux-Saintsen aurkitua, Frantzia. Marcellin Boule paleontologo frantsesak zenbait argitalpen egin zituen, Paleontologia zientzia gisa ezarri zuen lehenengoen artean, laginak zehaztasunez ikertuz, baina gizaki modernoekin urrun kokatu zituen, nolabaiteko tximino-formako izaki alfer bat bezala. 1912ko Piltdowneko Gizakiaren aurkikuntza (iruzurra izan zena), gizaki modernoekiko Neandertalek baino askoz antz handiagoa zuena, gizaki primitiboen adar ezberdin eta ahaiderik gabekoak existitzen zirela frogatzeko erabili zen, eta Boulek \"H. neanderthalensis\" berreraikitzeari eutsi zion, ahaide urrun eta adarrik gabeko bide ebolutibo gisa. Neandertalen herri irudian primitibo, barbaro, geldo eta astakirtena ezarri zen; irudi horrek hainbat hamarkadatan birsortu eta zientzia-fikzioko lanetan iraun zuen, hala nola 1911ko J.H. Rosny a\u00een\u00e9ren \"Suaren bila\"n eta 1927ko H. G. Wellsen \"The Grisly Folk\" eleberrietan, munstro gisa agertzen baitziren. 1911n, Arthur Keith antropologo eskoziarrak La Chapelle-aux-Saints 1 berreraiki zuen gizaki modernoen berehalako aitzindari gisa, su baten ondoan eserita, erremintak ekoizten, lepokoa jantzita eta giza jarrera handiagoa zuela, baina horrek ez zuen arrakasta zientifiko handirik egin, eta Keithek gerora bertan behera utzi zuen bere tesia 1915ean.\nMendearen erdialderako, Piltdowngo Gizonaren engainua ezagututa, La Chapelle-aux-Saints 1 fosilaren berrazterketan oinarriturik (zeinak osteoartritisa baitzuen, gorputzaren forman aldaketa eragin zuena) eta aurkikuntza berrietan oinarriturik, komunitate zientifikoa neandertalen ulermena berritzen hasi zen. Neandertalen portaera, adimena eta kultura bezalako ideiak eztabaidatzen ari ziren, eta haien irudi gizatiarrago bat agertu zen. 1939an, Carleton Coon antropologo estatubatuarrak neandertal bat berreraiki zuen negozio jantzi eta kapela moderno batekin, azpimarratzeko gizaki modernoen bereizezinak izango zirela, gutxi gorabehera, orainaldira bizirik iritsi izan balira. William Goldingen \"The Inheritors\" eleberriak (1955) neandertal emozionalagoak eta zibilizatuagoak irudikatzen ditu. Hala ere, Bouleren irudiak eragina izan zuen 1960ko hamarkadara arte. Gaur egun marrazten diren neandertalak oso gizatiarrak dira.\nNeandertalen eta gizaki modernoen arteko hibridazioa goiz iradoki zen, hala nola Thomas Huxley ingeles antropologoak 1890ean, Hans Peder Steensby daniar etnografoak 1907an eta Coonek 1962an. 2000ko hamarkadaren hasieran, ustezko ale hibridoak aurkitu ziren: Lagar Velho 1 eta Muierii 1. Hala ere, antzeko anatomia ere sor zitekeen, ugaltzea baino gehiago antzeko ingurune batera egokituz. 2010ean neandertalen nahasketa populazio modernoetan aurkitu zen, Neandertal lehen genoma sekuentziaren \"mapping\"-arekin. Hori Vindija kobazuloan, Kroazian, zeuden 3 laginetan oinarritu zen, ia % 4eko DNA arkaikoa zuena (genomaren sekuentziazio ia osoa egiteko aukera ematen zuena). Hala ere, gutxi gorabehera % 1 akats egon ziren 200 letrako (base pare) mutazio tasa altuan oinarrituta, ziurrenik laginaren kontserbazioaren ondorioz. 2012an, Graham Coop genetikari britaniarrak hipotetizatu zuen gizaki modernoekin hibridatu zen giza espezie arkaiko beste bat zela, 2013an, Denisova kobazuloko (Siberia) behatz-hezur batean kontserbatutako neandertal genomaren ondorioz faltsutu zen hipotesia.\nSailkapena.\nNeandertalak \"Homo\" generoko hominidoak dira, gizakiak bezala. Sailkapen batzuetan \"Homo neanderthalensis\" espezie gisa agertzen dira eta, beste batzuetan, \"Homo sapiens neanderthalensis\" azpiespezie gisa. Kasua hori denean, gaur egungo gizakiak \"Homo sapiens sapiens\" gisa sailkatzen dira.\nEztabaida honen gakoetako bat \"espezie\" kontzeptuaren zailtasuna da, gaur egun isolatutako bi populazio izendatzeko erabiltzen delako, baina badakigulako gizaki modernoen eta neandertalen arteko hibridazioa gertatu zela. Hala ere, neandertalen Y kromosoma patrilinealik edo DNA mitokondrial matrilinealik ez dago gaur egungo gizakietan, eta X kromosoma azpi-ordezkatua dago; horrek iradokitzen du agian hibridoen emankortasuna txikiagoa izan zela edo, kasu askotan, antzutasuna egon zela, bi taldeen arteko muga erreproduktibo bat sortuz eta, beraz, espezieen arteko diferentziazio beharra.\n2014an Svante P\u00e4abo genetistak esan zuen \"gerra taxonomiko\" hauek konponezinak direla, \"ez dagoelako kasua zehazki deskriba dezakeen espeziearen definiziorik\".\nNeandertalak gaur egungo gizakiengandik baino denisovarrengandik gertuago daudela pentsatzen da. Era berean, neandertalek eta denisovarrek azken arbaso komun gertuago bat dute gizakiekin dutena baino, DNA nuklearrean oinarrituta. Hala ere, neandertalek eta gizaki modernoek azken arbaso komun gertuago bat dute DNA mitokondriala ikertuz gero. Hori azaltzeko modua hau izan liteke: neandertal/denisovar bereizketa gertatu ostean, beste gizaki talde batekin hibridazioa gertatzea, beharbada. Hori agian bi eratara gertatu zen: edo neandertalak hibridatu ziren gizaki moderno arkaiko batekin edo, bestela, denisovarrak beste espezie/gizaki are arkaikoagoa eta ezezagun batekin hibridatu ziren.\nEboluzioa.\nUste da \"H. heidelbergensis\" izan zela Neandertalen, Denisovarren eta gizaki modernoen azken arbaso komuna Europan, Asian eta Afrikan populazioak isolatu baino lehen. \"H. heidelbergensis\"en eta Neandertalen arteko tarte taxonomikoa batez ere orain dela 300.000 eta 243.000 urte artean 8. itsas isotopo estaian dagoen fosilen arteko tartean oinarritzen da. \"Neandertalak\", konbentzioz, tarte honen ostean aurkitutako fosilak dira. Hala ere, Sima de los Huesosen orain dela 430.000 urteko fosilak Neandertal goiztiarrak izan litezke, edo oso gertuko talde bat, eta orain dela 400.000 urteko Aroeira 3 fosila trantsizio-fase batekoa izan liteke. Morfologia deribatu eta anzestralak aldi berean eman litezke, tarte batean gainjarriz. Baliteke ere Mendebaldeko Europatik eta Afrikatik isuri genetikoa egotea Pleistozeno Ertainean, Cepranoko eta Si\u0107evoko espezimenetan Neandertal ezaugarriak lausotuz. Erregistro fosila askoz ere osoagoa da orain dela 130.000 urtetik aurrera, eta garai horietako fosilen artean Neandertal hezurdura osoak ere aurkitu dira. Italiako Visogliano eta Fontana Ranuccio gune-arkeologikoetan aurkitu diren hezurrek diote Neandertalen hortzeria orain dela 450-430.000 urte garatu zela, Pleistozeno Estrainean.\nBi hipotesi nagusi daude Neandertalen eboluzioaren inguruan Neandertal/gizaki bereizketa eman ondoren: bi fasekoa edo akreziozkoa. Bi faseen hipotesiak proposatzen du ingurumen-gertakari garrantzitsu batek, adibidez Saale glaziazioak \"H. heidelbergensis\"en eragin zuela gorpuzkera sendotzea eta handitzea, eta, aldi berean, buruaren zabaltzea, zeinak 2. fase batean burezurraren anatomian beste aldaketa batzuk ekarri zituen. Hala ere, Neandertalaren anatomiako ezaugarri guztiak ez dira zertan lotuta egon klima hotzarekin. Akrezio ereduak proposatzen du Neandertalek pixkanaka eboluzionatu zutela denborarekin \"H. heidelbergensis\" anzestraletik, lau estaietan: aurre-Neandertal goiztiarra (MIS 12, Elster glaziazioa), aurre-Neandertala \"sensu lato\" (MIS 11-9, Holstein interglaziarra), Neandertal goiztiarrak (MIS 7-5, Saale glaziazioa-Eemiarra), eta Neandertal klasikoa \"sensu stricto\" (MIS 4-3, W\u00fcr glaziazioa).\nNeandertal/gizaki modernoen arteko bereizketa noiz izan den ikergai dago oraindik. 250.000 urte inguruko data proposatzen dutenek \"Homo helmei\" ustezko espeziea aipatzen dute Azken Arbaso Komun gisa, eta bereizketa Levallois teknikarekin lotzen dute. 400.000 urte proposatzen dutenek \"H. heidelbergensis\" dute arbaso komun gisa. 600.000 urte proposatzen dutenek \"Homo rhodesiensis\" aipatu dute arbaso komun gisa, gaur egungo gizakiak, alde batetik eta Neandertal/\"heidelbergensis\" leinuak sortuko zituenak. Orain dela 800.000 urte ere proposatu dute \"Homo antecessor\"ren defendatzaileek, baina interpretazio honek milioi bat urteraino eramango luke bereizketa. Hala ere, 2020ean egindako \"H. antecessor\"ren hortzen proteomaren analisi batek proposatzen du \"H. antecessor\" ez zela gure arbaso zuzena. DNA ikerketek oso proposamen ezberdinak eman dituzte, tartean 538\u2013315, 553\u2013321, 565\u2013503, 654\u2013475, 690\u2013550, 765\u2013550, 741\u2013317, eta 800\u2013520 mila urte; eta hortzeria analisi batek proposatu zuen orain dela 800.000 urte eman zela ezberdintzea.\nNeandertalak eta Denisovarrak elkarren artean gertuago daude gizaki modernoengandik daudena baino, beraz Neandertal/Denisovar bereizketa gizaki modernoen bereizketa baino beranduago gertatu zen. 1x10\u22129 edo 0.5x10\u22129 base pare urteko mutazioa onartuta, Neandertal/Denisovar bereizketa orain dela 236\u2013190 edo 473\u2013381 urte gertatu zen, hurrenez hurren. 1.1x10\u22128 aldaketa belaunaldiko onartuz gero, eta belaunaldi bakoitza 29 urtekoa izanda, 744.000 urte izango lirateke. 5x10\u221210 nukleotido gune urtero onartuta, 644.000 urte. Azken data hauek erabiltzen baditugu, bereizketa hominido hauek Europatik sakabanatzen hasi zirenean eman zen, eta Neandertalen ezaugarri bereizgarriak orain dela 600-500 mila urte hasi ziren eboluzionatzen. Bereizketaren aurretik, Neandertal/Denisovarrek (Neandersovarrek, proposatu den bezala) Europara migratu zuten, eta bertan zegoen espezie \"superarkaiko\" batekin hibridatu ziren. Superarkaiko hau Afrikatik orain dela 1,9 milioi urte atera zen espezieen ondorengo bat izango litzateke.\nDemografia.\nEremua.\nEemiar interglaziarraren aurretik bizi ziren aurre-neanderthal eta Neandertal goiztiarrak ez dira oso ondo ezagutzen oraindik. Gehienak Mendebaldeko Europako guneetatik datozen hondarrak dira. 130.000 urtetik hona, erregistro fosilaren kalitatea dramatikoki handitzen da, Neandertal klasiko deitzen den egiturarekin. Europako Mendebalde, Erdialde, Ekialde eta Mediterraneoan aurkitu dira, baita Asiako hego-mendebalde, erdialde eta Iparraldean, Siberiako hegoalderaino eta Altai mendietaraino. Aurre-neanderthal eta Neandertal goiztiarrak Frantzia, Espainia eta Italian baino ez zirela bizi ematen du, nahiz eta talderen bat gune honetatik atera zen eta Europako beste eremu batzuetan noizbehinka hedatu. Hala ere, Frantziako hego-mendebaldeak du garai guztietako Neandertalen dentsitaterik handiena.\nHegoaldeen aurkitutako arrastoak Shuqba leizekoak dira, Ekialde Hurbilean; Jebel Irhoud eta Haua Fteah Ipar Afrikako Neandertal arrastoak, gaur egun \"H. sapiens\" direla uste da. Ekialdean aurkitutako presentziarik urrunena Denisova leizekoa da, 85\u00baE. Txinako Mabako Gizonaren burezurrak Neandertalarekin harremana duela ematen du, baina baliteke hau Ozeano Barearen inguruan emandako eboluzio konbergentearen ondorio izatea. Iparraldean zuten muga 55\u00baN zela onartzen da, eta badaude gune batzuk 50-53\u00baN daudenak, baina oso zaila da baieztatzea, glaziazioek giza-arrasto guztiak suntsitu baitzituzten. Trine Kellberg Nielsen paleoantropologoaren ustez Eskandinavian ere bizi ziren, Eemiar interglazialean, baina ez da arrastorik geratzen edo ez dira oraindik aurkitu. Errusiako lautadetan 60\u00baN latitudean aurkitu dira Paleolito Ertaineko tresnak, baina gizaki modernoenak direla uste da gaur egun. 2017an aurkeztutako ikerketa batek proposatu zuen Kaliforniako Cerutti Mastodonte gunean, ipar Amerikan, orain dela 130.000 urteko \"Homo\" baten arrastoak zeudela, baina proposamen honek ez du onarpenik.\nEz dakigu zein abiadurarekin azken glaziazioko klimaren fluktuazioek (Dansgaard-Oeschger ebentoak) nola eragin zuten Neandertalen bizitzan, klima epelagoek tenperatura hobeak sortzen dituztelako baina, aldi berean, basoa hazi eta megafauna gutxitzen delako, garai hotzek kontrako efektua duten bitartean. Hala ere, Neandertalek baso-guneak nahiago zituztela uste da. Populazioa handiagoa izan liteke garai hotz baina ez estremoetan, adibidez orain dela 300 eta 191 mila urte arteko Saale glaziazioan. Baliteke ere euren eremua handitzea eta txikitzea izotzaren masa gutxitu eta hedatzen zen bitartean, eta maximo glazialetan esparru zehatzetan gordetzea populazioak.\nPopulazioa.\nGizaki modernoak bezala, Neandertalak biztanleria eraginkorreko \u2014seme-alabak izan edo guraso izan ditzaketen pertsona kopurua\u2014 oso biztanleria txikitik datoz, 3.000 eta 12.000 artean. Hala ere, Neandertalek populazio oso baxuari eutsi zioten, hautespen naturalaren efikazia gutxituaren ondorioz gene ahul kaltegarriak sortuz. Hainbat ikerketek, mtDNA analisiak erabiliz, populazio eraginkor ezberdinak ematen dituzte, hala nola, 1.000 eta 5.000 inguru; 5.000 eta 9.000 artean, iraunkorki; edo 3.000 eta 25.000 artean etengabe handituz duela 52.000 urte arte, iraungi arte. Hala ere, guztiak bat datoz populazio baxuarekin, izan ere, baliteke Mendebaldeko Europako giza populazio garaikideen %\u00a010 baino gutxiago izatea Neandertalek ugalkortasun-tasak askoz baxuagoak zituztelako. Milaka biztanletik gorako populazioa ematen duten aurreikuspenak zalantzan jartzen dira. \"Boserupen tranparen\" ondorioz, populazio baxu bat honela azal daiteke: biztanleria horrek duen janari kopurua mugatua da, eta hori, bere teknologiaren arabera, mugatua da. Populazioarekin berrikuntza areagotu egiten da, baina populazioa baxuegia bada, ez da berrikuntza azkar gertatuko eta populazioa baxu geratuko da. Hau koherentea da Neandertalen teknologia litikoaren 150.000 urteko egonkortasunarekin.\n206ko Neandertalen lagin batean oinarrituta, kalkulatu da 20 urtetik gora populazioaren % 80 inguru 40 urte bete aurretik hiltzen zela. Hilkortasun tasa hori, ziurrenik, estres altuko giroaren ondorio izango zen. Hala ere, Neandertalen garaiko biztanleria-piramideak eta gizaki moderno garaikideak berdinak zirela ere kalkulatu da. Haurren hilkortasuna oso altua izan zen Neandertalentzat, Eurasia iparraldean % 43koa gutxi gorabehera.\nNeanderthalak Euskal Herrian.\nEuskal Herrian gune arkeologiko ugari daude neandertalen presentziarekin. Gehienak kobazuloetan aurkitu dira, adibidez Axlor (Dima), Arrillor (Zigoitia) eta Lezetxiki, sekuentzia oso luzeetan eta, beraz, egonaldi luzeekin. Beste batzuetan tarteka bizi izan direla ematen du, adibidez Amalda (Zestoa) eta badira, azkenik, leizerik gabeko lekuak, adibidez Baiona ingurukoak, Barrikan, Urbasan edo Trebi\u00f1un. Gaur egungo kostaldea baino nabarmen baxuago zegoen garai hartan kosta, eta badirudi Neandertalek itsasotik gertu elikagaiak ustiatzeko ohitura zutela; honela, baliteke kostako lehen kilometroen azpian arrasto ugari egotea.\nDenboran antolatuta, aztarnategirik zaharrenak Lezetxiki (Arrasate) eta Arlanpe dira (Lemoa), biak Pleistozenko ertainekoak, eta segida txikia dutenak. Pleistozeno berantiarraren hasierako arrasto gutxi daude, horien artean Askondo (Ma\u00f1aria), agian Lezetxikin eta Axlorren hasieran. Baionan eta Aranbaltzan, (Barrika), aire zabaleko aztarnategiak daude, garai honetakoak. Barrikako aztarnategian egurrezko tresneria aurkitu da, normalki kontserbatzen ez dena.\nOrain dela 60.000 eta 40.000 urte artekoak dira arrastorik gehienak. Garai honetan teknologiak aurrera egiten du. Axlorren, adibidez, oreinak ehizatzeko Llevallois motako tresnak ikusten dira hasiera batean, baina, gerora, mikro-laskak ikusten dira. Arrillorren sutondoak eraikitzen zituztela ikusi da, baita musteriar motako tresnak. Neandertalen azken arrastoak Chatelperroniar garaiko Le Bast\u00e9 (Baiona), Gatzarria (Ozaze-Z\u00fchara), Labeko Koba (Arrasate), Ekain (Zestoa) edo Aranbaltza dira. Chatelperroniarreko tresneriak ez du jarraipenik, eta horregatik pentsatzen da Euskal Herritik lehenago desagertu zirela eta, gerora, beste talde bat jada Neandertalik gabeko lurraldera iritsi zela.\nHezurrei dagokionez, hiru aztarnategitan baino ez dira aurkitu: Lezetxiki, Axlor eta Arrillor. Lezetxikin humero oso bat aurkitu da, orain dela 164 mila urte ingurukoa eta orain dela 50.000 urte inguruko hortzeria bat. Axlorren eta Arrillorren ere garai bereko hortzak aurkitu dira, azken kasuan esne-hagin bat.\nMorfologia.\nHaren garaiera \"Homo sapiens\"aren antzekoa zen, baina hala besoak nola zangoak laburragoak zituen. Gihar sendoak zituzten, eta beraz pisu handiagoa. Ondorioz, neanderthalen hezurren bolumena ere handiagoa zen. Gizaki indartsuak ziren. Era berean, haien garezurrak \"Homo sapiens\"arenak baino bolumen handiagoa zuen: 1500 - 1600 cm3 bitarte. Horretaz gainera, gaur egungo gizakiekin alderatuta, hauek ziren neanderthalen bereizgarri nagusiak.\nGorpuzkera.\nNeandertalek itxura sendoagoa zuten gizaki modernoek baino. Toraxa zabalagoa eta kupela itxurakoa zen, aldakak zabalagoak eta, proportzioz, beso eta hanka motzagoak.\n14 gizonezko eta 7 emakumezkoren hezurren luzeretan oinarrituta, batezbesteko altuera 164 eta 168 zentimetro artekoa zen arrentzat eta 152 eta 156 cm artekoa emeentzat. Alderatuz, Goi Paleolitoko 28 gizon eta 10 emakume modernoren hezurrekin egindako ikerketak 176 cm eta 163 cm-ko garaierak eskaini zituen urrenez urren, baina 10 cm gehiago ziren Paleolito amaierako 21 gizonezko eta 15 emeentzako; eta, 1900ean, gizonezkoen batezbesteko altuera 163 zentimetro zen eta emakumezkoena 152,7 cm. Erregistro fosilak erakusten du helduen altuera 147,5 eta 177 zentimetro artekoa zela, baina baliteke batzuk askoz altuago ere izatea. 26 espezimenekin egindako pisuaren estimazioak esaten du gizonezkoek 77,6 kg. pisatzen zituztela bataz beste eta emakumeek 66,4 kg. 76 kg erabilita, neandertalen gorputz-masaren indizea 26,9 eta 28,2 artean kalkulatu da, gaur egungo gizakientzat gainpisua izango litzatekeena. Honek esan nahi du euren gorpuzkera sendoagoa zela. Neandertalen LEPR genea, gorputzean gantza metatu eta beroa sortzeko ardura duenetako bat, mamut iletsuaren antzekoa zen, klima hotzerako moldaketa bat izango litzatekeena.\nLepoko ornoak luzeagoak eta lodiagoak ziren gizaki modernoenak baino, buruaren forma eta tamaina ezberdina izanda egonkortasuna emango ziena. Neandertalen toraxa gizaki modernoen antzekoa bazen ere tamainan, saihetsak luzeagoak ziren eta horrek torax zabalagoa eskainiko luke, arnasketarako gaitasun handiagoarekin, ziurrenik diafragma eta birika handiagoekin. Kebara 2 fosilaren biriken bolumena 9,04 litrokoa dela kalkulatu da. Neandertalen bularra ere nabarmenagoa zen, aurretik atzera zabalagoa. Hezur sakroa bertikalagoa zen, eta pelbisarekiko beherago kokatuta zegoen; honela, bizkarrezurraren kurba ez zen hain handia, lordosi gutxiago zuten. Bizkarrezurreko aldaketa horiek alderdik aldeko mugimendua erraztuko zuten, torax zabal horretara hobeto egokituz. Ezaugarri hau ohikoena da Homo generoan, gure bularralde estuagoa bakarra delako giza eboluzioan.\nGorputzaren proportzioak, maiz, \"hiperrartiko\" direla esan ohi da, hotzera moldatutako animalia batenak, gaur egun klima hotzetara moldatuta dauden giza populazioen antzekoak direlako; Neandertalen gorpuzkera inuitena edo Siberiako yupikenaren antzekoa da. Gainera, gorputz adar erlatiboki laburragoak izatea beroa mantentzeko estrategia egokia dira. Hala ere, klima epelagoetan bizi ziren neandertalak, adibidez Iberiar penintsulakoak, oraindik hiperrartikoak ziren itxuraz. 2019an, John Stewart antropologo ingelesak eta bere kideek proposatu zuten moldaera horiek ez zirela klima hotzagoarekin lotuta, baizik eta korrika asko egiteko ohiturarekin. Euren alde argudiatu zuten neandertal gehiago zeudela basoetako eremu epeletan estepa hotzetan baino, eta DNAren analisiak erakutsi duela muskulu-ehun azkarren proportzioa handiagoa zela neandertalengan gizaki modernoengan baino. Gizaki modernoek denbora luzeagoan ibiltzeko gaitasuna izango lukete baina neandertalak azkarragoak izango lirateke lasterketa motzean. Azken finean, ehiza luzea soilik da eraginkorra ehizatu nahi den animalia hipertermia bidez nekatu nahi bada, eta ez da eraginkorra klima hotzagoak direnean. Beso laburragoek erresistentzia txikiagoa eskaintzen dute azkar korrika egiterakoan, eta euren belaunek azkarrago erreakzionatuko lukete hanka laburragoa izaterakoan, azelerazioa handituz. Erik Trinkaus paleoantropologo estatubatuarrak teoria berbera aipatu zuen 1981an, baina ez zuen pentsatzen hori zenik azalpenik onena.\nIlearen eta larruazalaren kolorea.\nEguzki argi gutxiago jasota, neandertalen azala argiagoa izango litzateke, baina Europan azal argiak ez ziren ohikoak izan Brontze Aroa iritsi arte. Genetikoki, BNC2 agertzen da neandertalengan, azal argiagoekin lotuta egon ohi dena; hala ere, BNC2ren bigarren bariazio bat ere bazegoen, UK Biobank erregistroan azal ilunagoarekin lotzen dena. Baliteke neandertalen azalaren kolorea aldakorra izatea eskualdearen arabera. Kroaziako neandertalen DNAk erakusten du gaur egungo europarrak baino azal, begi eta ile ilunagoa zutela.\nGizaki modernoengan, azalaren eta ilearen kolorea melanozitoa kitzikatzen duen hormonak erregulatzen du, MC1R geneak kodetzen duena. Honek, eumelanina (pigmentu beltza) feomelaninan (pigmentu gorria) eraldatzen du. Funtzioaren galera dakarren bost bariante ezagutzen dira gizaki modernoetan, guztiak azal eta ile argiagoarekin lotzen direnak, eta badago ere beste aldaera bat neandertalengan (R307G aldaera) azal argiagoarekin eta ile gorriarekin lotura izan dezakeena. Aldaera hau Monti Lessiniko neandertalengan ikusi da, Italian, eta baliteke ere Cueva del Sidr\u00f3nen egotea, Espainian. Hala ere, gizaki modernoengan gertatzen den bezala, ilegorriak ez ziren oso ohikoak izango, sekuentzia hau ez delako aurkitu ikertutako beste neandertal askorengan.\nBurua.\nFosa suprainiakoa toru okzipitalaren gainean dagoen sakonune eliptiko bat da. 20 eta 45 milimetro arteko zabalera du eta 10 bat mm altueran. Ia beti inguruan duen hezur altxatuak hiruki itxura du. Hiruki honen goiko erpina erdigunean dago eta oinarria toru okzipitalaren gainean. Hobi hau Neandertalgo gizaki gehienetan deskribatzen da. Ezaugarri hau Europako antzinako \"Homo sapiens\" batzuetan ere agertzen da, baina itxura ezberdina du. Neanderthalengan egitura zulatua du, agian birxurgatzen bat dela eta. Gainera hobia askoz markatuagoa da, \"Homo sapiens\"engan erdialdean eta biribilagoa da. Gainera hirukiaren erpina beherantz zuzendua dago.\nToru okzipitala kaskezurraren atzealdean neanderthalek duten ezaugarrietako bat da. Toru hau horizontala da eta bere zabalera bertikala konstantea da hedadura osoan zehar. Ez du jarraipenik alboetan. Ezaugarri hau Europako antzinako \"Homo sapiens\" batzuetan ere agertzen da, baina ez gaur egun.\nProzesu mastoidea burezurraren behealdean dagoen muinotxo bat da. Neandertalek entzunbidearen atzealdean zuten muinotxo hau, baina ez da jaisten alboetarantz, baizik eta atzerantz eta gorantz hedatzen dela, inzisura parietalerantz, gandor supramastoidearekiko paralelo. Batzuetan gandor okzipitomastoidea handiagoa da prozesu mastoidea baino. Beste batzuetan luzera bera dute. Neandertalengan gandorraren eta hezurraren arteko bereizketa hobi handi batekin egiten da. Bai \"Homo erectus\" bai \"Homo sapiens\"engan hobi hau gandorraren albo batean agertzen da eta inzisura digastrikoa deritzo.\nHortzerian hiru dira ezberdintasun nagusiak:\nGaur egungo gizaki populazio batzuek ere antzeko egiturak dituzte, hala ere.\n\"Homo sapiens\"ek kokotsa dute, baina beste hominidoen artean egitura hau ez da agertzen. Beraz fosil batek kokotsa badu automatikoki \"Homo sapiens\" giza sailkatzen da. Toru supraorbitarioa begien gainean agertzen den toru bat da. Ikusten erraza da, begien gainean, arku itxura baitu, sekzioa biribildua da eta bi begien arteko tartean jarraikortasuna du. Toru hau oso argi agertzen da begien zentroaren gainean baina alboetarantz desagertzen doa. Orokorrean hutsik agertzen da eta oso garatua. Toru hau \"Homo\" generoan garatzen joan da eta neanderthalen garaikideak ziren gizaki modernoengan ere agertu ahal zen. Neandertalengan ezberdina da, ordea: bi begien artean jarraikortasuna du eta bere atzean bekokia berehala doa atzerantz.\nHioide hezurra.\nHioide hezurra ez da erraz fosilizatzen eta gainera ez dago fisikoki beste hezurrekin lotuta. Horregatik hezur honen kokapen zehatza jakitea oso zaila izaten da. Baina hezur honek buru-hezurra, baraila, mihia, laringea, faringea, bularrezurra eta lepauztaia batzen dituzten gihar eta lotailuak ditu eta horregatik beste gauza askoren artean hitz egiteko gaitasunaren arduradunetako bat da. Bere posizioa eztabaidagai dago eta autore batzuen arabera ez ziren gai izango a, i eta u soinuak egiteko, beste batzuen arabera posible litzateke mihia beste modu batez mugituko balute. Bestetik, hezurra gizakiarenaren nahiko antzekoa da.\nBelarriaren barnealdea.\nBelarriaren barnealdea ez da berdina neanderthalengan eta \"Homo sapiens\"engan. Ezaugarri hau askotan espezieak definitzeko erabiltzen denez, nahiko eztabaidatua da hori ere. Labirintoak itxura ezberdina du eta baliteke hau harremanetan egotea gizakiaren mugimendu ezberdinekin. Bestetik mailua handiagoa da gaur egungo gizakiek dutena baino eta angelua ere irekiagoa da. ingudea ere ezberdina da, prozesu zuzena luzeagoa baita, artikulazioa altuagoa da eta angelua zorrotzagoa baita. Estribua ezberdina bada ere gaur egungo gizakien aldakortasunaren barruan kokatu daiteke.\nFosa kaninoa.\nFosa kaninoa letaginen gainean agertzen den fosa bat da. Depresio hau \"Homo sapiens\" gehienetan agertzen da, baina ez da hala gertatzen Neandertalgo gizakiengan. Hauetan itxura puztua izango luke. Hala ere baliteke itxura hau ez izatea bi espezie identifikatzeko ezaugarri bat, baizik eta aurpegiaren formaren arabera agertu daitekeen zerbait bezala.\nForamen mentala.\nForamen mentala kokotsaren inguruan dagoen zulo bat da, barailan dauden bietatik bat. Bertatik nerbio bat eta hainbat zain pasatzen dira. Gaur egungo gizakien kasuan % 63k bigarren aurreko haginaren azpian dute, baina neanderthalengan gehienetan lehenengoan aurki daiteke.\nSudurraren barnealdeko egiturak.\nSudurraren barnealdeko egitura ezberdina zuten neanderthalek. Are eta gehiago, dirudienez zuten itxura ezberdina zen beste ugaztun guztiekin alderatuta. Sudurraren barne marjinan proiekzio bat dute erdialdean bertikalki ondo garatua. Ez zeukaten lakrimalaren gainean hezurrezko sabairik. Beste autore batzuen arabera hezur hauek apurturik daude eta horregatik gertatzen da autapomorfia hau.\nHala ere dudarik ez dagoena da sudurraren itxura berezia dena: aurpegiaren tamainarekin alderatuta oso handia da. Aurpegiaren planoarekiko asko ateratzen zen sudurra eta horregatik euren itxura aurpegi oso luzea izatearena zen, aurrerantz botata egongo balitz bezala.\nAldakaren forma.\nAldaken forma ezberdina da gaur egungo gizakiekin alderatuta. Diferentziarik nagusiena emeek eta arrek forma bera dutela da, nahiko biribildua. Gaur egungo gizakiek, gainera, aldaka estuagoak dituzte, bai ar zein emeen artean. Aldakak hala ere zabalagoak dira latitude altuetan eta hori izan zitekeen arrazoietako bat. Iskion hezurra ere ezberdina da, primitiboagoa zelarik Neandertalen artean. Tamalez ez da ezagutzen \"Homo erectus \"en iskion hezurraren forma eta, beraz, ezin da jakin zein izan den bakoitzaren arbaso zuzena ikuspegi hau erabilita.\nKultura.\nGizarte egitura.\nTalde dinamikak.\nNeandertalak gizaki moderno garaikideak baino talde txikiagoetan bizi ziren, baina talde-tamainak 10 edo 30 kide ingurukoak zirela uste da, gaur egungo ehiztari-biltzaile taldeen antzera. Neandertal taldearen konposizioaren froga fidagarriak Cueva del Sidr\u00f3ndik, Espainian, eta Le Rozel, Frantzian, agertzen dira: lehenengoak 7 heldu, 3 nerabe, 2 gaztetxo eta haur bat; bigarrenak, berriz, oinatz tamainan oinarrituta, 10 eta 13 kide arteko talde bat erakusten du, non gaztetxo eta nerabeek % 90 osatzen duten .\n2018an analizatutako haur neandertal baten hortzek erakutsi zuten 2,5 urteren ondoren titia kendu ziotela, ehiztari-biltzaile modernoen antzera, eta udaberrian jaio zela, hau bat dator gizaki modernoekin eta beste ugaztun batzuekin, hauen jaiotza-zikloak ingurumen-zikloekin bat baitatoz. Txikia zenean estresak eragindako hainbat gaixotasunengatik adierazia, hala nola hazkuntza motela, Paul Pettitt arkeologo britainiarrak bi sexuetako haurrei titia kendu bezain pronto zuzenean lanean jartzen zituztela hipotetizatu zuen. Trinkausek esan zuen, nerabezarora iritsitakoan, norbanakoak ehiza handi eta arriskutsuan parte hartzea espero zitekeela. Hala ere, hezur-traumatismoa Inuit modernoarekin alderatzen da, antzeko haurtzaro bat iradoki dezakeena Neandertalen eta gizaki moderno garaikideen artean. Gainera, negu gogorretatik eta janari baliabide urrietatik ere ondorio berberera irits gintezke.\nHiru norbanako baino gehiagoren ebidentziarik erakusten ez duten guneek familia nuklearrak edo aldi baterako kanpalekuak adieraz ditzakete zeregin bereziko taldeentzat (hala nola, ehiza-talde batentzat). Taldeak ziurrenik kobazuloen artean mugitzen ziren urtaroen arabera, urtaroko zenbait elikagai eta materialek adierazten duten bezala, eta belaunaldi bat geroago leku berberera itzul zitezkeen. Leku batzuetan 100 urte baino gehiago eman zituzten jarraian. Baliteke leize-hartzek Neandertalekin norgehiagoka handia izatea kobazuloaren espaziorako, eta hartz populazioetan beherakada gertatzen da duela 50.000 urte hasita (nahiz eta haien desagerpena Neandertalak itzali ondoren gertatu zen). Nahiz eta Neandertalak kobazuloko egoiliartzat jo ohi diren, \"etxeko basea\" kobazuloa izanik, Ekialde Hurbilean kobazulo sistematik hurbil zeuden aire zabaleko egoitza garaikideek inguru horretako kobazulo eta aire zabaleko baseen arteko mugikortasuna adieraz zezaketen. Epe luzeko aire zabaleko egoitzak ezagutzen dira 'Ein Qashish kokalekuan, Israelen, eta Moldova Ian, Ukrainan. Nahiz eta badirudi Neandertalek gaitasuna izan zutela inguru askotan bizitzeko \u2014lautadak eta ordokiak barne\u2014, aire zabaleko Neanderthal guneak, espazio biziak baino, hiltegitzat eta ehiza zatitzeko gunetzat erabili izan direla interpretatu ohi da.\nTaldeen arteko harremanak.\nBrian Hayden etnoarkeologo kanadarraren kalkuluen arabera, endogamia saihestuko lukeen populazio buruaskia 450-500 banakok osatuko lukete, eta horrek talde hauek 8-53 bandarekin elkarreraginean egotea eskatuko luke, baina litekeena da estimazio kontserbadoreena izatea, populazio dentsitate baxua dela eta. Espainian, Sidron leizeko neandertalen ADNmt-aren azterketak, hiru gizon helduak, ama leinu berekoak zirela erakutsi zuen, hiru emakume helduak, leinu ezberdinetakoak ziren bitartean. Horrek egoitza patrilokal bat iradokitzen du (emakume bat bere taldetik kanpo joan zen bere senarrarekin bizitzeko). Hala ere, Errusiako Denisova leize-zuloko neandertal baten DNAk erakusten du 1/8ko endogamia koefizientea zuela (bere gurasoak erdi neba-arrebak ziren, ama komuna, lehengusu bikoitzak, osaba eta iloba bat edo izeba bat eta iloba bat, edo aitona bat eta biloba bat edo amona bat eta biloba bat), eta Sidronen leizeko biztanleek zenbait akats izan ditzaketela, endogamiaren ondorio izan daitekeena.\nArtefaktu neandertal gehienak kokaleku nagusitik 5 km baino gutxiagora lortu zirela kontuan hartuta, Haydenek ez zuen oso gertagarritzat jo banda hauek sarri elkarreraginean aritzea, eta neandertal garunaren mapatzeak, beren talde tamaina txikiak eta populazio dentsitateak taldeen arteko elkarrekintzarako eta merkataritzarako ahalmen murritza zutela adieraz lezakete. Hala ere, kokagune batean artefaktu neandertal gutxi batzuk 20, 30, 100 eta 300 kilometrora sor zitezkeen. Honetan oinarrituta, Haydenek, Australiako mendebaldeko basamortuko dentsitate baxuko ehiztari-biltzaile elkarteen antzera funtzionatzen zuten makrobandak sortu zirela ere espekulatu zuen. Makrobandek 13.000 km2 hartzen dituzte kolektiboki, eta bakoitzak 1.200 eta 2.800 km2 artean eskatzen ditu, aliantza sendoak mantenduz ugalketa sareetarako edo eskasia garaiei eta etsaiei aurre egiteko. Era berean, Eiluned Pearce antropologo britainiarrak eta Theodora Moutsiou arkeologo zipretarrak espekulatu zuten neandertalak 800 pertsona baino gehiago hartzen zituzten tribu etnolinguistiko geografiko zabalak eratzeko gai izan zitezkeela, iturritik 300 km-rainoko obsidianaren garraioan oinarrituz, gaur egungo ehiztari-biltzaile taldeen obsidianaren transferentzia-distantzian oinarrituta. Hala ere, ziurrenik, populazio nabarmen txikiagoaren ondorioz, bere ereduak, neandertalak distantzia luzeko sareen mantentzean gizaki garaikideak bezain eraginkorrak ez zirela izango ere aipatu zuen. Haydenek sei edo zazpi pertsonako hilerri itxurazko bat ikusi zuen La Ferrassien (Frantzia), gizaki modernoetan, identitate sozial bereizia zuen eta baliabideren bat kontrolatzen zuen talde korporatibo baten froga gisa erabiltzen dena, merkataritza, fabrikazioa eta abar. La Ferrassie Europako Pleistozenoko animalia migrazio ibilbiderik aberatsenetako bat da.\nAzterketa genetikoak adierazten du gutxienez 3 talde geografiko desberdin egon zirela \u2013Mendebaldeko Europa, Mediterraneoko kostaldea eta Kaukasoko ekialdea\u2013 eta eskualde horien artean nolabaiteko migrazioa egon zela. Eemiarraren ondorengo mendebaldeko Europako mousteriar litikoa, oro har, 3 makroeskualde ezberdinetan bil daiteke: tradizio acheuliar mousteriarra hego-mendebaldean, mikokiarra ipar-ekialdean eta mousteriarra bi aurpegi-tresnekin (MBT) lehen bien artean. MBT bi kultura desberdinen arteko elkarrekintza eta fusioaren ondorio izan daiteke. Hegoaldeko neandertalek, euren iparraldeko homologoekin alderatuta, tokian tokiko desberdintasun anatomikoak dituzte: hain esekia ez den masailezur bat, molarren atzeko hutsune laburrago bat eta bertikalki altuagoa den masailezur bat. Horrek guztiak iradokitzen du, ordea, komunitate neandertalek aldian-aldian elkarri eragiten ziotela eskualde baten barruko inguruko komunitateekin, baina ez hain maiz eskualde horretatik kanpo.\nHala ere, denbora luzez, kontinente arteko migrazioen frogak daude eskala handian. Kaukasoko Mezmaiskaia haitzuloaren eta Altaiko siberiar mendietako Denisova haitzuloaren lehen aleak, genetikoki, mendebaldeko Europan aurkitutakoen desberdinak dira; haitzulo horien ondorengo aleak, berriz, mendebaldeko Europako neandertalen profil genetikoen antzekoagoak dira, leku beretako lehen aleak baino, eta horrek migrazio luzea iradokitzen du. Era berean, Txagirskaia eta Okladnikoveko haitzuloetako artefaktuek eta DNAk, Altaiko mendietan ere, ekialdeko Europako neandertalen aztarnategien antz handiagoa dute, 3.000-4.000 kilometroko distantziara daudenak, Denisovako leizeko neandertal zaharrenen DNA eta tramankuluak baino. Badirudi neandertalek populazioaren gainbehera handia jasan zutela MIS 4n zehar (duela 71-57 mila urte), eta tradizio mikokiarraren banaketak adieraz lezake Erdialdeko Europa eta Kaukaso, Frantzia edo Hungariako ekialdeko babesleku batetik zetozen komunitateek birpopulatu zituztela (tradizio mikokiarraren ertzak), Prut eta Dniester ibaietan zehar sakabanatu zirenak.\nTaldearteko gatazken frogak ere badaude: La Roche \u00e0 Pierroteko (Frantzia) hezurdura bat, itxuraz hortz-zauri sakon batek eragindako garezurraren goialdean haustura orbaindua erakusten duena, eta Shanadir haitzuloko (Irak) beste bat, non jaurtigai armen zaurien ezaugarri den saihetseko lesio bat aurkitu zen.\nHierarkia.\nBatzuetan iradokitzen da, ehiza handiko ehiztari zirenez eta talde txikietan bizi zirenez, ez zegoela ehiztari-biltzaileen gizarte modernoetan ikusten den lanaren banaketa sexualik. Hau da, gizonek, emakumeek eta haurrek ehizan parte hartu behar zuten, gizonek ehizatu eta emakumeek eta haurrek janaria bilatu beharrean. Hala ere, ehiztari-biltzaileen gizarte modernoetan, haragiarekiko mendekotasuna zenbat eta handiagoa izan, orduan eta handiagoa da lanaren banaketa. Gainera, gizon eta emakume neandertalen hortzak higatzeko ereduek iradokitzen dute hortzak objektuak garraiatzeko erabiltzen zituztela, baina gizonek higadura handiagoa erakusten dute goiko hortzetan eta emakumeek behekoetan, eta horrek zereginetan desberdintasun kultural batzuk iradokitzen ditu.\nModu eztabaidagarrian proposatu da neandertal batzuek arropa edo bitxi apaingarriak zeramatzatela -leopardo larrua edo hegazti harrapakarien lumak, esaterako- taldean estatus altua erakusteko. Haydenek, aurkitutako neandertal hilobi kopuru urria, goi mailako kideek soilik lurperaketa landu bat jasotzen zutelako zela esan zuen, gaur egungo ehiztari-biltzaile batzuen kasua bezala. Trinkausek iradoki zuen Neandertal zaharrek hil errito bereziak jasotzen zituztela hainbeste denbora irauten zutelako, heriotza tasa altuak zirela eta. Beste aukera bat, askoz neandertal gehiago lurperatu izana da, baina hilobiak suntsituak izana, akaso hartzen eraginez. 4 urtetik beherako neandertalen 20 hilobi aurkitu direnez -ezagutzen diren hilobi guztien herena baino gehiago-, hildako haurrek, lurperatzean, beste adin talde batzuk baino zaintza gehiago jasotzen zutela pentsa daiteke.\nHarkaitzeko hainbat babesleku naturaletan berreskuratutako hezurdura neandertalak aztertzean, Trinkausek esan zuen, traumekin lotutako hainbat lesioekin neandertalak erregistratu ziren arren, horietako bakar batek ere ez zuela hanketan mugimendua ahultzen zuen traumatismo esanguratsurik. Kultura neandertalean autoestimua taldeari elikagaiak ekartzetik zetorrela iradoki zuen; lesio ahulgarri batek autoestimu hori ezabatu eta ia berehala hiltzea eragingo zuen, eta leizez leize mugitzen ziren bitartean taldearen erritmoari jarraitu ezin zioten pertsonak atzean uzten zituzten. Hala ere, zenbait urtetan zehar artatu ziren lesio oso ahulgarriak zituzten gizabanakoen adibideak daude, eta komunitate barruko zaurgarrienen zaintza \"H. heidelbergensis\"etik dator. Batez ere traumatismo-tasa handiak kontuan hartuta, litekeena da hain estrategia altruistak espezie gisa hainbeste denboran bizirik irautea bermatzea.\nDieta.\nNeandertalen dietaren osaketari dagokionez, kontserbazio arazoagatik, Paleolitoko dietari buruzko aztarna gehienak animalienak dira, ez landareenak. Hala ere, egungo ehiztari-biltzaileen gaineko azterketaren arabera, landarezko baliabide jangarriak ere garrantzitsuak izan behar ziren Paleolitoko giza-taldeentzat. Asturiasko El Sidr\u00f3n aztarnategiko giza hortzetako harritxoen azterketaren arabera, sendabelarrak ere kontsumitzen zituzten. Hortaz, bertako neandertalak haien ingurune naturala ondo ezagutzen zutela suposa daiteke. Ikerketa konparatibo baten arabera, aztarnategi horretako neandertalak belarjaleagoak (zizak, pinaziak eta abarrekin) ziren; eta Belgikako Spy aztarnategikoak, berriz, haragijaleagoak. Hortaz, toki bakoitzeko neandertalak ingurumenarenri egokitzen zitzaizkiola esan daiteke. Gainera, leku bera izanda, aldaketa klimatikoei egokitzeko gai ere izan zitezkeen, epealdi hotzean landarezko baliabideak gehiago kontsumituz eta epelean, haragizkoak gehiago. Hau da hain zuzen, Guadalarajako Jarama VI. aztarnategiaren kasua.\nIberiar Penintsulako Mousteriar Aldiko aztarnategietan, hau da, neandertalei atxikitzen zaien egonlekuetan, sarrien agertzen diren animaliak uroa, zaldia, oreina eta sarrioa dira. Aztarnategi batzuetan elefantea, errinozeroa, zaldia, dortoka, hiena, otsoa, hartza, leopardoa, lehoia eta abar ere badaude. Hala ere, aldi batzuetan beste animalia haragijaleek ekarritakoak izan zitezkeen, Llonin haitzuloan antzemandako bezala. Kostako Mousteriar Aldiko aztarnategietan, hala nola, Gibraltarreko Gorham, Vanguard haitzuloan eta Devil\u00b4s Tower harpean, lurreko baliabideak izan ezik, uretakoak ere aurkitu dira, batez ere itsas-txirlak eta soinberak. Arrantzarako tresneriarik ez aurkitu arren, arrainak agertzen dira aztarnategi batzuetan. Gibraltarreko aztarnategietan, gainera, itsas-txorien aztarnak ere badaude.\nEhiza-gaitasuna.\nNeandertalen ehiza-gaitasuna eztabaidan dago. Binford estatubatuar arkeologoak, zaldi eta bobido garezur nabarmenetan oinarrituta, ehizatzeko gai ez zirela eta sarraskijaleak zirela defendatzen ditu, hau da, beste animalia haragijaleek hilez gero aprobetxatzen zutela, jarrera oportunista erakutsiz. Jordan ere galdera bera aipatu eta erantzuten ahalegintzen da: \u201c\"The question is, whether they came by their meat mostly by hunting or by scavenging\".\u201d Berak dioenez, klima epelekin, bakterioek eragindako toxina zela-eta, ez lukete kontsumituko sarraskia. Klima hotzekin, aldiz, kontserbazio baldintza klimatiko hobeari esker eta baliabide mugatuari aurre egiteko, naturalki hildako edota beste animalia haragijaleek hildako animalien gorpuzkiak aprobetxa zitzaketen. Combe Grenal aztarnategian aurkitutako zaldien garezurren jatorriari dagokionez, Jordan ez dago ados Binford arkeologo prozesualistak 1970ko hamarkadatik defendatzen duenarekin, aisiarako jostailua izan baitzitezkeen buru handi horiek. Eta litekeena da, etxetik urrun zaldiak ehizatuz gero bertan zati haragitsu gehienak (adibidez, izterra) kontsumitzea, eta ondoren, geratutako zati txiki bat etxeko umeei ekartzea.\nKasu batzuetan, neanderthalen ehiza-gaitasuna ez da zalantzagarria. Izan ere, aire zabaleko aztarnategi batzuk \"kill-sites\" gisa identifikatuta daude. Bertan, alde batetik, %90 baino gehiagoko animalia-hezurrak espezie bati (adibidez, uroari edo bisonteari) dagozkio. Eta bestetik, hezur ugari horiekin batera, suharrizko tresnak (esaterako, \"chopping-tool\"-ak). Bi ebidentzia horiek animalien sarraskitze prozedura espezializatuaren frogak izan daitezke. Espezie jakin batzuetan oinarritutako espezializazio nabarmena adierazten duten aztarnategietako batzuk honako hauek izan daitezke: Espainiako Esquilleu (iberiar basahuntza), Pirinioetako Mauran (bisontea) eta Alemaniako Vogelherd (zaldia), kasu batzuetan espezie aukera askorik ez egotea litekeena bazen ere. Are gehiago, aztarnategi batzuetan espezie batzuen taldeak bideratzea eta labarretatik eroraraztearen bitartezko sarraski masiboaren ebidentzia dago. Frantziako la Quina aztarnategian, zaldien, elur-oreinen eta bobidoen hezurrak kareharrizko labarraren oinaldean daude pilaturik. Metodo berdinaz baliaturik, Ingalaterrako Cotte de St Brelade aztarnategian, sexu eta adin guztietako errinozero iletsuak eta mamutak sarraskitu zituzten. Hortaz, ehiza eta sarraskijaletasuna bi praktiken nahastea neandertalen ohiko estrategia izan zitekeen.\nHezurren isotopo egonkorren azterketek erakusten dutenez, oso haragijaleak ziren; eta, haien proteina ea guztia belarjale handiengandik zetorren. Gainera, dieta antzekoa mantentzen zuten 120.000 eta 37.000 urte BP bitartean Europako zonalde ezberdinetan (Frantzia, Belgika eta Kroazia barne). Azterketa hauetan parte hartu dutenak sarraskijaletasunaren aurka daude, neanderthalak ehiztari eraginkorrak zirelako irudia defendatuz. Izan ere, haragizko baliabideak erregularki lortzeko, aktiboki ehizan ari behar ziren.\nEhiza estrategia eraginkorrak bezala, ikerlari batzuek diotenez, \"kill-sites\" aztarnategien azterketaren arabera, era arbitrario batean taldea bizi ziren animalietako bat bakartuz gero hiltzea eta, espezie indibidual ahulak hiltzea ziren neanderthalen estrategia nagusiak. Are gehiago, aztarnategi batzuk, esaterako, Roca dels Bous, puntu estrategikoetan, hain zuzen, lautada alubialetik mendira joateko bidean kokatzen dira; litekeena da animalien urtaroko migrazioak kontrolatzeko izatea. Adibidez, Cabasa egonlekua ere, udan neanderthalek okupatzen zuten, zaldiak eta orein gazteak ehizatzeko; eta neguan, berriz, animalia haragijaleek. Abric Roman\u00ed ere horrelako ehiza-lekua izan zitekeen; udaberrian, neanderthalak zaldiak ehizatzera etortzen ziren; eta udazkenean, berriz, oreinak; eta batzuetan uroa, errinozeroa eta sarrioa ere ehizatzen zituzten.\nJakien prestaketa.\nNeandertalek, ziurrenik, sukaldaritzako teknika zabalak erabil zitzaketen, hala nola erretzea, eta baliteke zopa, gisatua edo abere-zopa berotu edo irakin ahal izatea. Kokalekuetan izandako animali hezur-zati ugariek hezur-muin irakinaren gantz-koipeak egiten zituztela adieraz dezakete, gosez hil ziren animalietatik hartutakoak agian. Metodo hauek, berez, gantz-kontsumoa areagotuko zuten, karbohidrato gutxi eta proteina altuko komunitateen elikadura-premia handia baitzen. Neandertalen hortzen tamainak txikiagotuz joan ziren duela 100.000 urte inguru, sukaldaritzarekiko menpekotasun handiagoa edo irakitearen hastapena adierazten zuena, janaria biguntzeko teknika bat.\nCueva del Sidr\u00f3nen (Espainia), Neandertalek janaria erre eta, agian, ketu ahal izan zuten, baita zenbait landarek ere \u2014 hala nola, milorria eta kamamila \u2014 zaporea gehitzeko erabili; agian, landaren hauek sendabelar gisa ere erabiltzen zituzten. Gorhameko kobazuloan, Gibraltarren, Neanderthalek pinaburuak erre zituzten pinaziak eskuratzeko.\nGrotte du Lazareten (Frantzia), guztira 23 orein gorri, 6 alpetar basahuntz, 3 uro eta orein 1 ehizaldi bakar batean ehizatuak izan zirela ematen du, orduan orein ar eta eme talde indartsuak biltzen zirenean. Badirudi gorpuak kobazulora eraman zituztela eta gero sarraskia egin zutela. Hau hondamena baino lehen kontsumitzeko hain elikagai handia denez, litekeena da Neandertal horiek negua iritsi aurretik haragia kontserbatzen aritzea. 160.000 urterekin, elikagai biltegien froga zaharrena da. Oro har harrapakin tipoetatik (adibidez, mamutak) bildu zitezkeen haragi eta gantz kantitate handiek elikagaien biltegiratzeko gaitasuna ere adieraz zezaketen. Itsaskiekin, Neandertalek jateko, prestatzeko edo, nolabait, biltzeko metodoak behar zituzten, hauek oso azkar iraungitzen baitira. Cueva de los Avionesen (Espainia), ikusi da \"Jania rubens\" alga jaten duten itsaskiak zeudela, eta proposatu da gaur egungo ehiztari-biltzaile komunitate batzuek bezala, itsaski horiek hartu eta, ondoren, algaz beteriko uretan sartzen zituztela, bizirik mantentzeko jateko ordura arte.\nLehia.\nIzotz Aroko harrapari handien arteko lehia nahiko handia zen. Leizeetako lehoiek ziurrenik zaldiak, orein handiak eta abere basatiak zituzten helburu, eta lehoinabarrek, batez ere elur-oreinak eta orkatzak, neurri handi batean neandertalen dietarekin bat zetozenak. Neandertalek ehizatutako animalia bat harrapari basati hauen aurka defendatzeko, neandertalek talde-erakustaldiak egingo litzakete, elkarrekin oihu eginez, besoak astintzen edo harriak jaurtitzen, edo haragia azkar bildu eta harrapakinetik alde egin. Hala ere, Spyko kobazuloan (Belgika), kobazuloetan aurkitu diren otso, lehoi eta haitzuloetako hartz hondarrek erakusten dute, neandertalek euren lehiakiderik handienak ere ehizatzen edo hiltzen zituztela, horren maila ezezaguna bada ere.\nNeandertalek eta haitzuloetako hienek nitxoen desberdintzearen adibidea eman zezaketen, eta elkarren artean lehiatzea aktiboki saihestu. Biak, nagusiki, izaki talde berberei zuzentzen zitzaizkien arren (oreinak, zaldiak eta behiak), neandertalak, batez ere, lehenak ehizatzen zituen, eta haitzuloetako hienak, azken biak. Gainera, neandertalen kobazuloetako animalien hondarrek adierazten dute nahiago zutela kalitate handieneko aleak ehizatu, haitzuloetako hienek harrapakin ahulagoak edo gazteagoak ehizatzen zituzten bitartean. Haitzuloetako hienen kobazuloek haragijale hondakin gehiago dituzte. Hala ere, ebidentziak dio hienek neandertalek utzitako haragi eta animalia zatiak lapurtzen zituztela, eta hildako neandertalak jaten zituztela.\nKanibalismoa.\nBanaketa-eremu osoan kanibalismoa praktikatzen duten neandertal kasu batzuk daude. Lehen adibidea Krapinatik (Kroazia) dator, 1899an, eta beste adibide batzuk aurkitu dira Espainian, Sidron eta Zafarraya leizeetan, eta Grotte de Moula-Guercy, Les Pradelles eta La Quina frantsesetan. Grottes de Goyet-eko (Belgika) bost neandertal kanibalizatuen kasuan, goiko gorputz-adarrak desartikulatuak, behekoen haragia kenduta eta txikituak (hezur-muina ateratzeko ziurrenik), barrunbe torazikoan tripak kenduta eta masailezurra zatikatuak izan zirela frogatu da. Halaber, neandertalek hainbat hezur erabiltzen zituzten erremintak konpontzeko. Goyeten Grotteetako haragi neandertalaren prozesamendua zaldi eta elur-oreinen antzekoa da. Marillac-le-Franceko (Frantzia) neandertalen %35 inguruk harakintza zantzu argiak dituzte, eta hortzak digerituta egoteak esan nahi du sarraskijaleek gorpuak abandonatu eta jan zituztela, hienak seguruenik.\nKanibal-joera horiek erritu-hondakin, ehorzketaren aurreko hondakin (sarraskijaleak edo usain txarra saihesteko), gerra-ekintza edo elikatzeko ekintza gisa azaldu dira. Kasu gutxi daudenez, eta kanibalizatutako banakoek animaliek baino mozketa-marka gehiago ikusten dituztenez (horrek esperientziarik eza adierazten du), kanibalismoa ez zen ziurrenik oso ohikoa, eta baliteke elikagai eskasia handiko garaietan soilik egitea, erregistratutako giza historiako kasu batzuetan bezala.\nArtea.\nApaingarri pertsonalak.\nJakina da neandertalek okrea erabiltzen zutela, lur buztintsuko pigmentu bat. Okrea ondo dokumentatuta dago duela 60 eta 45 mila urte bitartean neandertalen aztarnategietan, eta adibiderik zaharrena duela 250-200 mila urtekoa da Maastricht-Belved\u00e8ren (Herbehereak) (\"H. sapiens\"en okre erregistroaren antzeko denbora). Gorputz pintura bezala funtzionatzen zuen hipotesia planteatu da, eta Frantziako Pech de l'Az\u00e9ren pigmentuen azterketek, material bigunei aplikatzen zitzaizkiela adierazten dute (larru bat edo giza larru bat kasu). Hala ere, ehiztari-biltzaile modernoek, gorputz pinturaz gain, okrea ere erabiltzen dute botika gisa, larruak ontzeko, elikagaiak kontserbatzeko eta intsektuak uxatzeko, eta, beraz, neandertalak apaintzeko pintura gisa erabiltzea espekulatzailea da. Itxuraz, okre pigmentuak nahasteko erabiltzen ziren ontziak aurkitu dira, okrea helburu estetikoekin soilik eraldatzeko balio dezaketenak.\nJakina da neandertalek objektu singularrak bildumatzen zituztela, eta zintzilikario bihurtzeko aldatzen zituztela iradokitzen da, Italiako Grotta di Fumanetik zetorren \"Aspa marginata\" itsas barraskiloaren maskor fosil bat bezala, 100 km baino gehiagora eramana duela 47.500 urte inguru. Cueva de los Avionesen (Espainia) 3 maskor aurkitu dira, orain dela 120-115 mila urte ingurukoak, oinarrian perforazioa dutenak, \"Glycymeris insubrica\" eta \"Spondylus gaederopus\" espezietakoak. Biak daudepigmentu gorri eta horiekin dekoratuta, eta azkena hematita eta pirita nahasketa gorri-beltz batekin; eta Anton haitzuloko goethita eta hematita nahasketa laranjaren hondarrak dituen bieira maskorra. Azken bi hauen aurkitzaileek, kanpoaldera pigmentu bat aplikatu zela diote, barnealdeko berezko kolore biziagoekin bat etor zedin. 1949 eta 1963 artean Renneko leize frantsesean egindako indusketetan, neandertalen hezurrekin lotutako animalia, maskor eta bolizko hortzekin egindako chatelperroniar kontuak aurkitu ziren, baina datazioa zalantzazkoa da eta chatelperroniar tramankuluak gizaki modernoek eginak izan daitezke, eta soilik neandertalen hondakinekin utziak.\nBereziki, Clive eta Geraldine Finlayson paleoantropologo gibraltardarrek iradokitzen dute neandertalek hainbat hegazti-zati erabiltzen zituztela bitarteko artistiko gisa, zehazki luma beltzak. 2012an, Finlaysondarrek eta haien lankideek 1.699 aztarnategi aztertu zituzten Eurasia osoan, eta argudiatu zuten hegazti-harrapariak eta korbidoak, ezein gizakik kontsumitzen ez dituen espezieak, gehiegi ordezkatuta zeudela erregistroan eta soin mamitsuenaren ordez hegoetako hezurrak bakarrik prozesatzen zirela, eta, beraz, hegaldi-luma handien erabileraren ebidentzia direla. Zehazki, sai arreak, belatxinga mokogorriak, belatxinga mokohoriak, belatzak, Naumannen belatzak, ipar-beleak, beletxikiak eta itsas arrano buztanzuriak aurkitu dituzte Paleolito Ertaineko aztarnategietan. Neandertalen aldakuntza frogak dituzten beste hegazti batzuk arrano beltza, haitz-usoa, bele arrunta eta ugatza dira. Hegazti hezurdun bitxien lehen baieztapena Krapinatik (Kroazia) gertu aurkitutako 130.000 urteko itsas arrano buztanzuriaren hanka batzuk dira, 2015ean, lepoko bat zirela espekulatu zena. 39.000 urte dituen arrano beltzaren antzerako atzapar lepoko baten berri eman zuten 2019an Cova Foradan, Valentzian, nahiz eta Ch\u00e2telperronian estratua eztabaidagarria izan. 2017an, Ukrainako Zaskalnaya VI harpeko ebakidurekin apaindutako 17 bele-hezurren berri eman zen, duela 43-38 mila urtekoak. Koskak elkarrengandik distantziakide samarrak direnez, haragikeria hutsez azaldu ezin diren lehen hegazti-hezur eraldatuak dira, eta horien diseinu-asmoaren argudioa proba zuzenetan oinarritzen da.\n1975ean La Roche-Cotardeko maskara aurkitu zen, erdian egindako zulo batean sartutako hezur duen suharri zati lau bat \u2014 duela 32, 40 edo 75 mila urte datatua \u2014 aurpegiaren goiko erdiaren antza duena, begiak irudikatuz. Zalantzan dago aurpegi bat irudikatzen duen, edo arte gisa ere har daitekeen. 1988an, Alexander Marshack arkeologo estatubatuarrak, Grotte de l'Hortus-eko (Frantzia) Neandertal batek, lehoinabar larru bat zeramala proposatu zuen, apaindura pertsonal gisa, taldean egoera goratua adierazteko, berreskuratutako lehoinabar burezur, falange eta isats-ornoetan oinarrituz.\nAbstrakzioa.\n2014ra arte, Europa eta Ekialde Hurbileko Behe Paleolitoko 27 aztarnategitan grabatutako ustezko 63 aztarnen berri eman da; horietatik 20 silexean eginda daude, 7 aztarnategiko lauzetan eta 36 aztarnategiko harritxoetan. Horiek asmo sinbolikoz egin ziren ala ez eztabaidatzen da. 2012an, Gorhameko (Gibraltar) haitzuloaren zoruan atzamarkada sakon batzuk aurkitu ziren, duela 39.000 urte baino gehiago datatuak, aurkitzaileek arte abstraktu neandertal bezala interpretatu dituztenak. Harramazkak hartz batek ere egin zitzakeen. 2021ean, Alemaniako Einhornh\u00f6hle kobazuloaren sarreran, altze baten falange bat aurkitu zen, bost sigi-saga grabatuekin, bata bestearen gainean pilatuak eta duela 51.000 urte ingurukoak.\n2018an, Espainiako La Pasiega, Maltravieso eta Do\u00f1a Trinidad leizeetako hormetan gorriz margotutako zenbait puntu, disko, lerro eta eskuzko txantiloi 66.000 urteko antzinatasunarekin datatu ziren, gutxienez gizaki modernoak Mendebaldeko Europara iritsi baino 20.000 urte lehenago. Horrek neandertalen egiletza adieraziko luke, eta mendebaldeko Europako beste aztarnategi batzuetan erregistratutako antzeko ikonografia batek ere (les Merveilles, Frantzian, eta Cueva del Castillo, Espainian) jatorri neandertala izan lezake. Hala ere, espainiar kobazulo hauen datazioa eta, beraz, neandertalei esleitzea eztabaidagarria da.\nJakina da neandertalek ezohiko objektu batzuk biltzen zituztela -kristalak edo fosilak, esaterako-, benetako helburu funtzionalik eta erabilerak eragindako kaltearen zantzurik gabe. Ez dago argi objektu hauek euren ezaugarri estetikoengatik soilik jasotzen ziren edo esanahi sinbolikoren bat aplikatzen zitzaien. Objektu hauek, nagusiki, kuartzozko kristalak dira, baina baita beste mineral batzuk ere, zerusita, burdinazko pirita, kaltzita eta galena kasu. Aurkikuntza batzuek aldaketak dituzte, hala nola, mamut hortz bat ebakidura batekin eta nummulite maskor fosil bat, Tatatik (Hungaria) hartua, gurutze baten grabatu batekin; harlauza handi bat, 18 zulotxoekin, La Ferrassieko (Frantzia) hilobi batean aurkitua; eta Pe\u0219tera Cioareiko (Errumania) geoda bat, okre gorriz estalia. Frantziako neandertalen aztarnategietako zenbait maskor fosil ere ezagutzen dira, hala nola, errinkonelido bat eta Combe Grenaleko Taraebratulina bat, Grottes des Canaletteseko belemnite punta bat, Grotte de l'Hy\u00e8neko polipo bat, La Gonterie-Boulouneixeko itsas triku bat, errinkonelido bat eta krinoideo bat.\nMusika.\n1920ko hamarkadan jakinarazi zen bazirela hezur neandertaleko txirulen ustezko zatiak, hartz-hezur luzeak zituztenak Poto\u010dka zijalkan (Eslovenia) eta Ist\u00e1ll\u00f3s-k\u0151i-barlang (Hungaria) eta Mokri\u0161ka jaman (Eslovenia) 1985ean; baina orain giza jarduera modernoei egozten zaizkie. Divje Babe Esloveniako flauta, 43 mila urtekoa, neandertalei egotzi diete zenbait ikerlarik, eta Robert Fink musikologo kanadarrak esan zuen jatorrizko flautak eskala musikal diatonikoa edo pentatonikoa zuela. Hala ere, data ere bat dator Europarako giza immigrazio modernoarekin, eta horrek esan nahi du litekeena dela neandertalek ez fabrikatzea. 2015ean, Cajus Diedrich zoologoak argudiatu zuen ez zela txirula bat inola ere, eta zuloak hiena sarraskijale batek egin zituela; izan ere, ez dago tailatzearen ondoriozko mozketa-markarik, baina 2018an Matija Turk arkeologo esloveniarrak eta bere lankideek gezurtatu egin zuten oso litekeena dela zulaketak hortzek egitea, ebaketa-markak ez direlako beti egoten hezurrezko txiruletan.\nTeknologia.\nBerrikuntza litiko neandertalean 150 mila urteko itxurazko geldialdia egon arren, neandertal teknologia uste baino sofistikatuagoa zela frogatzen duten gailuak daude. Hala ere, ahulgarriak izan daitezkeen lesioen maiztasun handiak, teknologia oso konplexuak agertzea eragotz zezakeen, lesio garrantzitsu batek, aditu batek, hasiberri bati modu eraginkorrean irakasteko duen gaitasuna eragotziko bailuke.\nTresneria.\nNeandertalek harrizko tresnak egiten zituzten, Mousteriar kulturarekin lotzen direnak. Mousteriarra Afrikako iparraldeko \"H. sapiens\"ekin ere lotzen da duela 315.000 urtetik, eta Txinako iparraldean aurkitu zuten duela 47-37 mila urte inguru. Duela 300.000 urte inguru eboluzionatu zuen Levallois teknikatik, aurreko industria acheuliarretik garatu zena, \"H. erectus\"ek duela 1,8 milioi urte inguru asmatua. Levalloisek ezkaten formaren eta tamainaren kontrola erraztu zuen, eta, ikasteko zaila eta intuiziogabea den prozesu bat denez, litekeena da Levalloisen teknika zuzenean belaunaldiz belaunaldi irakastea, behaketa-ikaskuntza hutsaren bidez egin beharrean.\nMousteriar industriaren hainbat eskualde-aldaera daude, hala nola: Frantziako hego-mendebaldeko charentar industriaren Quina eta La Ferrassie azpimotak, tradizio acheuliarreko A eta B azpimotak Europako kostalde atlantikoan eta ipar-mendebaldean zehar, erdialdeko eta ekialdeko Europako micoquiar industria eta antzeko Sibiriatxikha aldaera, Siberian eman zena; Mendebaldeko Europako mousteriar dentikulatua eta beste batzuk. XX. mendearen erdialdean, Fran\u00e7ois Bordes arkeologo frantziarrak Lewis Binford arkeologo estatubatuarrarekin eztabaidatu zuen aniztasun hori azaltzeko (\"Bordes-Binford eztabaida\"), Bordesek argudiatuz horiek tradizio etniko bakartiak irudikatzen dituztela, eta Binfordek, berriz, ingurune desberdinek (funtsean, funtzioaren aurrean forma) eragindakoak. Azken iritzi horrek asmakizun-maila txikiagoa adieraziko luke gizaki modernoekin alderatuta, tresna berak ingurune desberdinetara egokituz teknologia berriak sortu beharrean. Etengabeko okupazio-sekuentzia bat ondo dokumentatuta dago Grotte du Rennen (Frantzia), non tradizio litikoa honako hauetan bana daitekeen: Levallois-Charentiar, Diskoide-Dentikulatua (duela 43,3 \u00b1 0,929-40,9 \u00b1 0,719 mila urte), Levalloiseko Musteriarra (duela 40,2 \u00b1 1,5-38,4 \u00b1 1,3 mila urte) eta Ch\u00e2ttelperroniarra (40.93\u00b10.393\u201333.67\u00b10.450).\nNeandertalek irismen luzeko armak ote zituzten eztabaidatzen da. Siriako Umm el Tlel hiriko asto basati afrikar baten lepoko zauri bat Levallois puntako xabalina astun batek eragin zuen ziurrenik, eta neandertalen ohiko jaurtiketarekin bat datozen hezur-traumatismoen berri eman da. Abri du Marasetik (Frantzia) datozen lantza punta batzuk hauskorregiak izan daitezke lantza jaurtigarri gisa erabiltzeko, eta horrek dardo gisa erabiltzea iradokitzen du.\nTresneria organikoa.\nCh\u00e2telperroniarra erdialdeko Frantzian eta Iberiar Penintsularen iparraldean Mousteriarraren ezberdina den industria da. Hipotesi oso eztabaidatu baten arabera, Neandertalek garatu zuten gizaki modernoen kulturari kopiatuz edo hartuz, akulturizazio prozesu baten bidez. Kultura horrek hezurrezko apaingarriak eta tresnak egiten zituen. Hipotesi horren arabera, egileek Neandertalen Mousteriarraren eta gizaki modernoen Aurignaziarraren arteko hibrido bat garatu zuten. Kontrako ikuspegian, Ch\u00e2telperroniarrak gizaki modernoak garatu zuten. Mousteriar/Ch\u00e2telperroniar trantsizio bat-batekoak berrikuntza teknologikoa suposa lezake soilik, Quina-Neroniar trantsizioa bezala orain dela 50.000 urte, gizaki modernoei lotutako trantsizioa erakusten duena, aizto txiki eta mikrolitoekin. Italiako Uluzziar industria eta Balkanetako Szelatiar industriak ere trantsizio eztabaidagarriak dituzte. \nMedikuntza.\nItsas-nabigazioa\nHerri kulturan.\nNeandertalak herri kulturan agertu dira, literaturan, ikus-entzunezkoetan eta komedian. Maiz, \"Neandertal\" hitza irain gisa erabiltzen da, zerbait edo norbait oso arkaikoa dela adierazteko (\"dinosauro\" erabiltzen den gisa) edo bere jarrera intelektualetik aldendu eta indar fisikoan oinarritzen dela adierazteko. Maiz, gizon basatiaren arketipoarekin ere nahastu da, eta bada proposatu duenik arketipo hori neandertalaren oroitzapenetik jaiotzen dela. Edonola ere, XIX. mendean, Neandertalaren eta Cro-Magnonaren aurkikuntzarekin, gizon basatiaren mitologia iraganera mugitzen da, eta galdutako katebegien, \"erdi-gizon-erdi-tximino\" eta tankerako kondairak sortzen dira. J. H. Rosny, Austin Bierbower, Stanley Waterloo, H. G. Wells, Fernand Mysor, Max Begou\u00ebn edo L\u00e9on Lambryk nobela aurrehistorikoaren generoa abiatzen dute, gai hori hartuta. Neanderthalaren eta Cro-Magnonaren arteko harremanak landu zituen ere Jean M. Auelek \"The Clan of the Cave Bear\" liburuarekin abiatu zen hexalogian.\nHerri kulturan trogloditaren figura sortzen da, kobazuloetan bizi den gizakia, ezaugarri oso antzestralekin (berez dituztenak baino gehiago), makil batekin edo arma oso handi batez lagunduta, ilez edo larruz estalita eta indar handiarekin: bere emakumea iletik tiraka eraman dezake kobazulora, eta mamut bat ehizatu eta arrastaka eraman.\nEstereotipo hau Arthur Conan Doyleren \"The Lost World\" (1912)en agertzen da, gaur egungo gizakiekin borrokan ari diren tximino-gizonekin. Edgar Rice Burroughsek ideia moldatu zuen \"The Land That Time Forgot\" (1918) liburuan. Filmetan ere genero bat sortu zen, lehenengoa D. W. Griffithen \"Man's Genesis\" (1912); Charles Chaplinek satirikoki landu zuen \"His Prehistoric Past\" (1914), \"Brute Force\" (1914), \"The Cave Man\" (1912) eta \"Cave Man\" (1934) filmekin. Griffithen pertsonaiek ezin dute hitz egin, makilak edo arrokak erabiltzen dituzte arma gisa eta heroiak Tarzanen itxura du eta dinosauroekin borrokatzen du. \"Captain Caveman and the Teen Angels\" marrazki bizidunetan arketipo hau esplotatzen da, ilez guztiz estalita eta makil handi bat daraman superheroi batekin. \"Harriketarrak\" antzinako gizakien zibilizazio moderno bat erakusten du."}
{"id": "9741", "revid": "119347", "url": "https://eu.wikipedia.org/wiki?curid=9741", "title": "Karbono hidrato", "text": "Karbono hidratoak edo karbohidratoak, azukre edota gluzido ere deituak, molekula organiko ugarienak dira gizakiongan. Polihidroxialdehido eta polihidroxizetonak dira, guztiek baitute hainbat hidroxilo taldez asetako katea karbonatua eta bi talde funtzional horietakoren bat, aldehidoa edo zetona, eduki ditzaketen beste hainbaten artean. Karbono [C], hidrogeno [H] eta oxigenoz [O] daude osatuak, eta nitrogenoa [N], fosforoa [P] eta sufrea [S] ere izan ditzakete eta formula enpirikoa [Cx(H2O)y] da. Energia gordetzeko formarik garrantzitsuenak dira.\nKarbohidratoen kateek luzera desberdinak dituzte, eta maila biologikoan garrantzitsuak diren hiru kategoria desberdintzen dira: monosakaridoak, disakaridoak eta polisakaridoak.\nDefinizio eta etimologiak.\nKarbono hidratoak edo karbohidratoak: 1996az geroztik, \"karbohidrato\" terminoa ordezkatzeko saiakerak izan ziren. Kimika Puru eta Aplikatuko Nazioarteko Batasunaren Komite Bateratuak (International Union of Pure and Applied Chemistry) eta Biokimika eta Biologia Molekularraren Nazioarteko Batasunaren Komite Bateratuak (International Union of Biochemistry and Molecular Biology) \"karbohidrato\" terminoa gomendatzen dute, eta \"karbono hidrato\" ez erabiltzea gomendatzen dute.\nGluzidoak: Polimerizazioaren eta ur-galeraren ondorioz, glukosaren deribatutzat har daitezke. Hitz hori grekotik \"\u03b3\u03bb\u03c5\u03ba\u03cd\u03c2\" (gly\u03ba\u00fds edo gluk\u00fas) dator. Izan ere, \"glukus\" hitzak gozoa esan nahi du.\nAzukreak: Termino hori monosakaridoetarako (aldosak eta zetosak) eta beheko oligosakaridoetarako (disakaridoak) bakarrik erabil daiteke. Singularrean (azukrea) sakarosa edo mahaiko azukrea adierazteko erabiltzen da.\nSakaridoak: Grekotik \"\u03c3\u03ac\u03ba\u03c7\u03b1\u03c1\" [s\u00e1cchar] datorrena eta \"azukrea\" esan nahi duena. Gluzido mota nagusien erro nagusia da (monosakaridoak, disakaridoak, oligosakaridoak eta polisakaridoak).\nIrinak: Izen horrekin ezagutzen dira ale-hauts guztiak, baita tuberkulu eta sustraienak ere, baldin eta fekula (almidoia) badute.\nFuntzioak.\nHainbat funtzio betetzen dituzte, eta horietako nagusiak honakoak dira:\nEzaugarriak.\nGluzido gehienak landareek sortzen dituzte fotosintesian (prozesu konplexu horren bidez, inguruneko karbono dioxidoa azukre sinple bihurtzen da). Gluzidoak, gehienbat, karbono, hidrogeno eta oxigeno atomoek osatzen dituzte. Lotura kimikoak dituzte, kobalente motakoak, baina energia asko biltzen dute, eta molekula oxidatzen denean askatzen da. Naturan, izaki bizidunen funtsezko osagaia dira, eta biomolekula isolatuen edo proteinak eta lipidoak bezalako beste batzuekin lotutako biomolekulen parte dira; konposatu organikorik ohikoenak dira naturan.\nGluzidoek funtsezko bi paper betetzen dituzte izaki bizidunetan. Alde batetik, zelulek berehala erabiltzeko molekula energetikoak dira (glukosa), edo ondoren kontsumitzeko biltegiratzen dira (almidoia eta glukogenoa); 1 g-k 4,5 kcal. ematen ditu. Bestalde, polisakarido batzuek egitura-funtzio garrantzitsua dute, landareen zelula-paretaren (zelulosa) edo artropodoen kutikularen zati baitira.\nSailkapena.\nMolekularen konplexutasunaren arabera, gluzidoak monosakaridoetan, oligosakaridoetan (horien artean daude disakaridoak, garrantzi biologikoagatik askotan aparte sailkatzen direnak) eta polisakaridoetan sailkatzen dira. Multzo horri beste biomolekula batzuk gehitu behar zaizkio, zati gluzidikoaz gain, kimikoki desberdinak direnak: monosakaridoen deribatuak, heteropolisakaridoak, peptidoglikanoak, glukoproteinak eta glikolipidoak.\nMonosakaridoak.\nGutxienez hidroxilo (-OH) talde bat eta karbonilo talde bakarra duten eskeleto karbonatuak dira. Beren formula enpirikoa (CH2O)y&lt;/sub) da eta karbonilo taldearen kokapenaren arabera, polihidroxizetona edo polihidroxialdehidoak izan daitezke. Karbonilo taldea (C=O) lehenengo karbonoan badago aldosa izango da, eta bigarrenean badago, aldiz, zetosa. Eskeleto karbonatu sinplea izan ohi dute, adarrik eta lotura bikoitzik gabea. Karbono kopuruaren arabera bereizten dira, tri/tetr/pent/hexosak izan daitezkeelarik, baina naturan agertzen diren ugarienak 6 karbonoko hexosak dira, glukosa eta fruktosa kasu. Bestalde, aldopentosak azido nukleikoen osagaiak dira, D-erribosa eta 2-desoxierribosa, hain zuzen ere.\nBi funtzio nagusi betetzen dituzte monosakaridoek. Alde batetik, bat-bateko energia-ekarpena ematen digute, eta, beste alde batetik, gluzido konplexuagoak sintetizatzeko monomeroak dira.\nMonosakaridoak hiru ezaugarriren arabera sailkatzen dira: karbonilo taldearen posizioa, daukan karbono atomo kopurua eta bere kiralitatea.\nKarbonilo-taldea katearen mutur batean aurki daiteke; kasu horretan, aldehidoa da, edo, kate ikaztuaren barruan, zetona. Molekulak aldehido-talde bat badu, monosakaridoa aldosa da; bestalde, zetona-talde bat badu, monosakaridoa, orduan, zetosa da. Monosakaridoak, ikuspuntu kimiko batetik, polialkoholak dira hidroxilo taldeen presentziaren ondorioz, eta, dituzten karbonilo taldearen arabera, polihidroxialdehidoak eta polihidroxizetonak bereizten dira.\nKarbono-kopuruaren arabera, triosak daude, hiru karbono-atomo dituztenak; tetrosak, lau badituzte; pentosak, bost badituzte; sei karbono-atomo dituztenei hexosa deritzo, eta, azkenik, zazpi karbono-atomo dituztenak heptosa dira.\nMonosakaridoen nomenklaturarako, ohikoa da azken bi irizpide horiek modu konbinatuan erabiltzea, agertzen den karbonilo-multzoaren arabera, monomeroaren karbono-kopurua adierazten duen izenaren aurretik \"aldo\"- edo \"zeto\"- aurrizkia ipiniz. Glukosa aldohexosa da (sei karbono atomo dituen polihidroxialdehidoa), eta erribulosa zetopentosa (bost karbono atomo dituen polihidroxizetona).\nGainera, karbono asimetrikoak daudenez (hau da, erradikal desberdinak dituzten karbonoak), isomeria dute. Karbono guztiak, katearen muturrekoak eta karbono karbonilikoa izan ezik, asimetrikoak dira. Karbono asimetrikoak egoteak estereoisomeria egotea ahalbidetzen du. Kiral-erdigunerik ez duen monosakarido zetotriosa bakarra dihidroxiazetona da.\nAsimetria hori dela eta, monosakarido bakoitzak isomero kopuru jakin bat du. Adibidez, D-glukosa aldohexosak (CH2O)6 formula du. Formula horretatik, sei karbono-atomoetatik bi izan ezik, guztiak erdigune kiralak dira, eta D-glukosa estereoisomero posibleetako bat da. Glizeraldehidoaren kasuan, aldotriosa bat, esteroisomero posible pare bat daude, enantiomeroak eta epimeroak direnak (1,3-dihidroxiazetona, dagokion zetosa, molekula simetriko bat da, erdigune kiralik ez duena).\nD edo L izendapena karbonilo taldetik urrunen dagoen karbono asimetrikoaren orientazioaren arabera egiten da: hidroxilo taldea molekularen eskuinean badago D azukrea da, eta ezkerrean badago L azukrea. D azukreak direnez ohikoenak, normalean, D letra ez da erabiltzen.\nD edo L notazioak konposatua zein familia edo serieri dagokion baino ez du adierazten, eta ez du, nahitaez, argi polarizatuan inprimatzen duen errotazioaren zeinua adierazten. Adibidez, D-fruktosa zetohexosa oso lebogiroa da, nahiz eta D seriekoa izan (izan ere, fruktosari lebulosa ere esaten zaio, molekula oso lebogiroa baita). Era berean, glukosa dextrogiroa da, eta, horregatik, antzina asko erabiltzen zen dextrosa izena ere hartzen du.\nTalde edo familia horietan, gluzidoak bereizteak garrantzi biologikoa du. Goi mailako organismoek D taldeko gluzidoak baino ez dituzte erabiltzen eta sintetizatzen. Oso gutxi dira egitura zelularretan edo gizakiaren humore organikoetan dauden L serieko konposatuak.\nAldehido-talde bat duten monosakaridoak substantzia erreduktoreak dira, batez ere ingurune alkalinoan. Zetosek, berriz, zetona sinpleek ez bezala, ahalmen murriztailea dute ingurune alkalinoan ere, isomerizazio xumea dutelako aldosen bitarteko forma enolikoen bidez. Laborategian erabiltzen diren monosakaridoak ezagutzeko erreakzio batzuek ahalmen murriztaile hori baliatzen dute.\nEratorritako monosakaridoak.\nEratorritako monosakarido mota hauek bereizten dira:\nZiklazioa.\nBost karbono atomo edo gehiago dituzten monosakaridoak eta aldotetrosoak (lau karbono atomoko hartz aldehido-talde funtzional batekin) modu ziklikoan agertu ohi dira eraztunak osatuz disoluzio urtsuan daudenean. Horretarako, karbono karbonilikoak lotura kobalente bat sortu du kate berean dagoen karbono atomo bati lotutako hidroxilo taldeko oxigenoarekin. Horrela, lotura hemiazetaliko bat gertatzen da (hidroxilo talde batek aldehidoarekin erreakzionatzen badu), edo lotura hemizetaliko bat (erreakzioa hidroxilo talde baten eta zetona baten artean gertatzen bada). Lotura hemiazetaliko eta hemizetalikoen eraketatik, karbono asimetriko gehigarri bat sortzen da (lau erradikal guztiak desberdinak dituena), karbono anomeriko izena hartzen duena, eta karbono anomeriko hori karbonoarekiko oxigeno-zubi batekin lotuta geratzen da, erreakzionatu zuen hidroxilo multzotik zetorrena. Karbono asimetrikoaren presentziari esker, bi estereoisomero berri ager daitezke: zentro anomerikoaren hidroxilo taldea (Fischerren proiekzioaren arabera) hidroxiloaren alde berean dagoenean urrutien dagoen kiral erdiguneari lotuta, \u03b2 esaten zaio; kontrako aldeetan kokatuz gero, berriz, ondoriozko estereoisomero pare horri anomero deritze.\nEratzen diren egitura ziklikoak piranosoak izan daitezke, pirano deituak sei erpineko eraztunarekin duten analogiagatik; edo furanosoak, furano izeneko bost erpineko molekularekin duen analogiagatik. Azken horietako gehienak aldopentosak eta zetohexosoak izaten dira. Hala ere, sei aldopiranosa-atomoko eraztunak aldofuranosak baino egonkortasun handiagoa du.\nErabilera zelulatan.\nMonosakaridoak dira metabolismorako erregai iturri nagusia, eta energia iturri gisa (glukosa da naturan garrantzitsuena) eta biosintesi gisa erabiltzen da. Monosakaridoak zeluletarako behar ez direnean, azkar hartzen dute beste forma bat, polisakaridoak esaterako. Gainera, erribosa eta desoxirribosa azido nukleikoen egiturazko osagaiak dira. Landare-ehun ugari dituzte, eta, horietan, egituran dituzten zuntz- edo zur-elementuak eta tuberkuluen, hazien eta fruituen nutrizio-erreserbako konposatuak osatzen dituzte. Animalien ehunetan ere, oso banatuta daude humore organikoetan disolbatuta eta funtzio desberdinak dituzten molekula konplexuetan. Landareek karbohidratoak sintetizatzen dituzte CO2 eta H2O-tik abiatuta, eta argi-energia hartzen dute fotosintesia izeneko prozesu batean. Gluzido horiek animaliek jaten dituzte, eta, neurri handi batean, erregai gisa erabiltzen dira. Giza elikaduran, karbohidratoak dira energia-hornitzaile nagusiak. Dieta orekatu batean, karbohidratoek kaloria guztien % 50-60 eman behar dute.\nBiosferaren ziklo energetiko nagusia karbohidratoen metabolismoaren mende dago hein handi batean. Azter dezagun labur ziklo hau. Fotosintesian, landareek atmosferako CO2-a hartu eta karbohidratoetan finkatzen dute. Oinarrizko erreakzioa honela deskriba daiteke (modu izugarri sinplifikatuan): CO2 karbohidratoetara murriztea, kasu horretan argiak eragindako glukosak irudikatuta. Karbohidrato horietako asko landareetan biltegiratzen dira almidoia edo zelulosa moduan. Animaliek landare edo animalia belarjaleak janda lortzen dituzte karbohidratoak. Horrela, landareek sintetizatutako karbohidratoak animalia-ehun guztien karbono-iturri nagusi bihurtzen dira. Zikloaren beste erdian, bai landareek, bai animaliek, metabolismo oxidatiboaren bidez, fotosintesiaren alderantzizko erreakzio bat egiten dute, eta, horren bidez, berriz ere CO2 eta H2O sortzen dute. Karbohidratoen oxidazio hori metabolismoaren energia sortzeko prozesu nagusia da.\nDisakaridoak.\n Naturan ugarienak diren oligosakaridoak bi monomeroz osaturikoak dira eta disakarido izenez ezagutzen dira.\nDisakarido batzuk karbono anomeriko bat aske izaten dute, eta ondorioz monosakaridoek zuten ahalmen erreduzitzailea mantentzen dute. Beste hainbat propietate ere gordetzen dituzte, hala nola, mutarrotazioa eta disolbagarritasuna. Mota honetako disakarido ezagunenak maltosa, isomaltosa, zelobiosa eta laktosa dira.\nBeste kasu batzuetan, ordea, bi karbono anomerikoak elkarri lotzen dira eta disakaridoak mutarrotazio eta erreduzitzaile ahalmena galtzen du.\nOhiko disakarido batzuk dira: \nOligosakaridoak.\nOligosakaridoak monosakaridoen hiru eta hamar molekula artean osatuta daude, eta, hidrolizatzean, askatu egiten dira. Hala ere, egileen arabera, gluzido baten definizioa aldatu egiten da oligotzat edo polisakaridotzat jotzeko. Kateko monosakarido kopuruaren arabera izan daitezke: disakaridoak (laktosa, adibidez), tetrasakaridoa (estakiosa), pentasakaridoak, eta abar.\nOligosakaridoak, maiz, proteinei lotuta egoten dira, glukoproteinak eratuz proteinen sintesiaren ondoren aldatzeko modu arrunt gisa. Itzulpenaren osteko aldaketa horien artean daude Lewisen oligosakaridoak, odol-taldeen bateraezintasunen erantzuleak baitira: alfa-Gal epitopoa, xenotrasplantean errefusatze hiperakutuaren arduraduna eta O-GlcNAc aldaketak.\nGiza esnean, frutan, barazkietan eta eztian egoten dira, bai konfigurazio librean, bai glukolipido eta glukoproteina moduan.\nPolisakaridoak.\nPolisakaridoak kateak dira, adarkatuak edo ez, hamar monosakarido baino gehiagokoak, ur-molekula batzuen galerarekin monosakaridoen molekula askoren kondentsaziotik eratorriak. Formula enpirikoa da: (C6 H10 O5)n. Polisakaridoak polimero biologikoen mota garrantzitsu bat dira, eta organismo bizidunetan duten funtzioa egiturarekin edo biltegiratzearekin lotuta egon ohi da.\nPolisakaridoek, lipidoek eta proteinek ez bezala, polimero linealak nahiz adarkatuak sor ditzakete. Izan ere, -osa desberdinak lotzen dituzten lotura glukosidikoak monosakaridoaren edozein hidroxilo taldetan gerta daitezke. Hala ere, polisakarido gehienak linealak dira, eta adarrak dituztenak ondo definitutako formetan egiten dituzte.\nHomopolisakaridoak.\nHomopolisakaridoak polisakarido mota bat dira, monomero-mota bakarrez osatuak, -osa edo haietatik eratorriak, eta lotura O-glukosidikoen bidez elkartzen dira. Homopolisakaridoen barruan, erreserba-funtzioa dutenak eta egitura-funtzioa dutenak bereiz daitezke. Sarritan, homopolisakaridoei izen bat ematen zaie, haiek osatzen duten -osa motatik eratorria: horrela, almidoia, glukogenoa edo zelulosa, oro har, glukano gisa bil daitezke (polisakaridoak, D-Glukosaren unitateen elkarketaz osatuak). Bestalde, galaktanoak galaktosaz osatutako polimeroak soilik dira.\nErreserba-funtzioa duten homopolisakaridoak.\nErreakzio metabolikoetan, energia lortzeko erreserba gluzidikoaren funtzioa duten homopolisakarido nabarmenenak glukogenoa eta almidoia dira:\nAlmidoia landare gehienek monosakaridoak biltegiratzeko erabiltzen duten modua da; hau da, landareen nutrizio-erreserba egiteko funtzioa du. Almidoia zeluletan uzten da, amiloplasto izeneko organulu batean, jatorrizko landarearen arabera forma eta tamaina aldatzen duten pikorrak eratuz. Giza elikaduraren karbohidrato nagusia da almidoia. Ogian, zereal-artoan, patatetan, arrozean, frutetan, esnekietan (esnea eta jogurtak, adibidez) eta lekale batzuetan aurki daiteke. Landare-zelula gehienek almidoia sintetizatu arren, nabarmentzekoa da almidoia tuberkuluetan (patata, adibidez) eta hazietan gordetzen dutela.\nBi glukano desberdinek osatzen dute: amilosa (lineala) eta amilopektina (adarkatua). Glukosa polimeroak dira, baina egitura eta propietate desberdinak dituzte. Oro har, almidoiak % 20 inguru izaten du amilosa, eta gainerakoa amilopektina izaten da. Proportzio hori aldatu egiten da almidoiaren jatorriaren arabera. Biak, amilosa zein amilopektina, amilasa eta glukosidasa entzimen bidez digeritu daitezke, listuan zein pankreako urinean.\nAmilosa: D-glukosaren 1.000-5.000 unitatek osatzen dute, eta horrek 160 eta 800 kDa arteko masa molekularra ematen du. Glukosak lotura glukosidikoen bidez lotzen dira beren artean \u03b1(1\u21924) kate luzeak osatuz. Lotura mota horrek katearen kokapen helikoidala ahalbidetzen du, ardatz nagusi baten inguruan bildua. Helize-buelta bakoitzak sei glukosa-unitate hartzen ditu. Hondakin monosakaridoen hidroxilo multzoak kanpora begira jartzen dira, eta, ondorioz, helizearen barrualdea nahiko giro hidrofobo bihurtzen da. Uretan, amilosa-molekulek elkartzeko eta prezipitatzeko joera dute, eta, horregatik, ez dute soluzio egonkorrik sortzen. Iodoarekin egindako erreakzioa almidoia ezagutzeko erabiltzen da (erreakzio kimiko horri iodoaren proba esaten zaio). Amilosa-iodo konplexuak kolore urdin bizia eragiten du, eta iodo eta amilopektinaz osatutakoak, berriz, gorriaren eta bioletaren artean aldatzen den kolorea ematen du. Kolore hori desagertu egiten da berotzean, sortutako egitura hautsi egiten baita.\nAmilopektina: Tamaina molekular handiagoa du amilosak baino; 100 milioi Da arteko masetara irits daiteke, eta horrek 600.000 glukosa baino gehiago polimerizatzea dakar. Oinarrizko egitura amilosarenaren antzekoa da; hau da, lotura glukosidikoen bidez lotutako glukosek osatzen dute \u03b1 (1\u21924), baina adarrak izateagatik bereizten da. Adarkadurak 24-26 glukosa arteko kate linealak dira, elkarren artean alfa-1-&gt;4 lotura glukosidikoen bidez lotuak, eta antzeko egitura duen erdiko kate bati lotzen zaizkio, lotura glukosidikotik \uf061 lehen glukosaren 1 karbonotik kate nagusiko glukosa baten 6 karbonora arte (alfa-1-&gt;6 lotura). Adarrak txertatzen diren katetik, hamar bat glukosa-unitatek bereizten dituzte. Adar primarioetatik ondorioztatzen dira (alfa-1-&gt;6 loturen bidez) bigarren mailako beste batzuk, eta, horietatik, 15-16 unitateko hedadura duten hirugarren sektoreko adarrak. 1-21 irudiaren eskemak amilopektinaren egitura posiblea adierazten du. Almidoia uretan berotzen denean, amilopektinak biskositate handiko disoluzioak eratzen ditu. Molekularen gainazalean dauden hidroxilo talde ugariek ura erakartzen dute, eta gela egonkor bat eratzen da (almidoia loditua). Amilosa eta amilopektina molekulen arteko egiturazko desberdintasunen ondorioz, iododun konplexuak kolorea du; amilopektinak kolore morea ematen du. Almidoiak ez du ahalmen murriztailerik, amilosa- edo amilopektina-molekulen glukosia-loturek aldehido-funtzio potentzialak blokeatzen dituzte (kate nagusiaren mutur batean bat izan ezik). Elikagaien almidoia digestio-zukuen entzimek degradatzen dute osagaiak libre utzi arte. Hesteetako mukosak monosakaridoak bakarrik xurga, eta organismoak erabili ditzake.\nEgitura-funtzioa duten homopolisakaridoak.\nZelulosa eta kitina egiturazko polisakaridoen adibideak dira. Zelulosak landareen eta beste organismo batzuen pareta zelularra osatzen du, Lurreko molekula organiko natural ugariena da. Kitinak zelulosaren antzeko egitura du, baina nitrogenoa du adarretan, eta, horrela, indarra handitzen du; artropodoen exoeskeletoan eta onddo askoren pareta zelularretan dago, eta polisakarido eraldatu, erresistente eta gogorra izatetik nabarmentzen da.\nZelulosa 10.000 glukosa-unitate baino gehiagok osatzen dute, eta \u03b2(1\u21924) lotura glukosidikoen bidez lotzen dira. Egitura lineala du, eta ez du adarrik. \u03b1(1\u21924) eta \u03b2(1\u21924) erlazioen geometrian dagoen aldea amilosa- eta zelulosa-molekulen osaera desberdinaren erantzulea da, nahiz eta biak glukosazko polimero linealak izan. \u03b2(1\u21924) zelulosa-lotuneetan, glukosa-unitate bakoitzak 180 gradu biratzen du aurrekoari dagokionez. Horri esker, kate zuzen luzeak sor daitezke hidrogeno-zubi motako loturen bidez egonkortuta. Amilosaren \u03b1(1\u21924) loturek, berriz, egitura helikoidala errazten dute. Zelulosazko hariak paraleloki biltzen dira erresistentzia fisiko handiko mikrofibrillak osatzen dituzten sortetan. Erresistentzia horretan, ondoko kateen artean dauden hidrogenozko zubi ugariek laguntzen dute. Gizakien digestio-zukuek ez dute beta lotura glukosidikoen hidrolisia katalizatzeko gai den entzimarik, eta, horregatik, ezin da zelulosarik erabili mantenugai gisa. Elikagai begetalekin sartzen den zelulosa ez da aldatzen hesteetako traktutik igarotzean. Landareen pareta zelularretan, zelulosazko mikrofibrillak beste polisakarido eta proteina zuntzdun batzuk dituen matrize batean sartuta daude. Matrize horren osaera landare ezberdinetan aldatzen da, baita landare beraren zati ezberdinetan ere; normalean, polisakarido konplexuagoak eta aldakorragoak aurkitzen dira, hemizelulosak eta pektinak kasu.\nKitina (grezieraz \u03c7\u03b9\u03c4\u03ce\u03bd \u00abtunika, estalia\u00bb) Lurrean zelulosaren ondoren ugariena den bigarren konposatu organikoa da. 1811n aurkitu zuen Henri Braconnot kimikari frantziarrak. Kitina homopolisakaridoa da, N-Acetilglucosamina molekulak osatua, eta, elkarren artean, O-glukosidiko \u03b2(1\u21924) loturen bidez lotzen dira. Kitina zelulosaren antzeko xafletan jartzen da, eta, hura bezala, ornodunek ezin dute digeritu. Kitinak, onddoen zelula-paretaz gain, artropodoen exoeskeletoak osatzen ditu beste egitura batzuen artean.\nIndustria mailan, kitina batez ere krustazeoen bidez lortzen da, iturri eskuragarriena baita, beste izaki bizidun batzuen egitura askotan existitzen den arren. Itsaski-industriak, batez ere krustazeoekin lotutakoak, hondakin kaltegarri ugari sortzen ditu ingurumenerako deskonposizio motela dutelako, eta horrek, kitina-ehuneko altu samarrekin batera, biopolimero hori lortzeko eta aprobetxatzeko egokiak egiten ditu industria-jardueretan hainbat produktutan erabili eta eraldatzeko. Kitosanoa, N-zetilglukosaminaren eta glukosaminaren hondakinez osatutako biopolimeroa, modu naturalean dago landare eta onddo batzuen pareta zelularretan (ikus adibide gisa Mucor rouxii espeziea). Modu industrialean, kitinaren desazetilazio kimiko partzialeko erreakzio batetik lor daiteke.\nBiopolimero biak antzinatik ezagutzen dira (kitina trilobiteen exoeskeletoan aurkitu da, paleozoikoan). Gaur egun, ugari direnez, biek aplikazio ugari dituzte hainbat eremutan, eta ilea eta azala zaintzeko produktuetan erabiltzen dira larruazala lehortzea saihesten duten propietate hidratatzaileak dituztelako.\nBeste homopolisakarido eta heteropolisakarido batzuk.\nBeste polisakarido batzuk honako hauek dira: kalosa (landare-jatorriko beta-glukanoa, glukosa-molekulez osatua eta \u03b2-1,3 loturen bidez elkartuta); laminarina (alga arreen erreserbako glukanoa, \u03b2-1,3 eta \u03b2-1,6 loturen bidez osatua 3:1 proportzioan); maltodestrina (almidoiaren hidrolisi partzialaren ondoriozko polisakaridoa, elikagaien industrian gehigarri gisa erabiltzen dena); xilanoak (landareen pareta zelularretan eta alga batzuetan dauden hemizelulosoen taldea), eta galaktomananoak (manosa-eskeleto batek eta galaktosaren alboko adarrek osatutako polisakaridoak).\nGluzidoen funtzioa.\nGluzidoek hainbat funtzio betetzen dituzte, eta, horien artean, energetikoa eta estrukturala nabarmentzen dira.\nGluzido energetikoak.\nMonosakaridoek eta disakaridoek, glukosak kasu, erregai biologiko gisa jarduten dute zelulei berehalako energia emanez; muskuluen jarduera, gorputzaren tenperatura, presio arteriala, hestearen funtzionamendu egokia eta neuronen jarduera mantentzearen arduraduna da. Gluzidoek, zelulei berehalako energia emateko funtzioa izateaz gain, erreserbako energia ere ematen diete haiei.\nEgiturazko gluzidoak.\nPolisakarido batzuek oso egitura biologiko erresistenteak osatzen dituzte:\nGainera, beste biomolekula batzuen egituraren parte diren gluzidoak aurki ditzakegu, hala nola proteinak, lipidoak eta azido nukleikoak.\nLandareen egitura-polisakarido nagusia zelulosa da, zelula begetalen pareta zelularraren zuntz-zatia osatzen baitute.\nGluzidoen metabolismoa.\nGluzidoak energia biltegiratzeko molekula nagusiak dira landareen erreserba gisa funtzionatzen dutelako. Begetalek fotosintesiz egindako glukosatik sortutako almidoi kantitate handiak biltegiratzen dituzte, eta, askoz ere proportzio txikiagoan, lipidoak (iraupen luzeko energiaren biltegiratzea).\nAnimaliek triglizeridoak (lipidoak) gordetzen dituzte funtsean. Gluzidoek ez bezala, lipidoek epe luzeagorako energia biltzeko eta lortzeko balio dute. Animalia-ehun eta -organo askok gluzidoak eta lipidoak energia-iturri gisa erabil ditzaketen arren, beste batzuek, batez ere eritrozitoek eta nerbio-ehunak (garunak), ezin dituzte lipidoak katabolizatu eta glukosaz hornitu behar dira etengabe.\nDigestio-aparatuan, dietako polisakaridoak (almidoia, batez ere) digestio-zukuen glukosidasek hidrolizatzen dituzte, monosakaridoak sortuz, horiek baitira azken digestio-produktuak; hesteetako epitelioko zelulek xurgatzen dituzte, eta gibelean sartzen dira atariko zirkulazioaren bidez, non, % 60 inguru, metabolizatu egiten baitira. Gibelean, glukosa lipido ere bihur daiteke, eta, gero, gantz-ehunera garraiatzen dira.\nMuskuluan, hartzidura oso ibilbide metaboliko garrantzitsua da, muskulu-zelulak oxigeno-kontzentrazio txikiko inguruneetan bizi baitaitezke denbora luzez. Zelula horiek aktiboki lanean ari direnean, haien energia-eskakizunak karbohidratoen metabolismo oxidatiboarekin jarraitzeko gaitasuna gainditzen du, oxidazio horren abiadura oxigenoa odolean berritu daitekeen abiadurak mugatzen baitu. Muskuluak, beste ehun batzuek ez bezala, laktato kantitate handiak sortzen ditu, eta odolean isuri, eta gibelera itzultzen da glukosa bihurtzeko, Kori zikloa izenez ezagutzen den prozesu metabolikoan.\nGluzidoen ibilbide metaboliko nagusiak hauek dira:\nMetabolismo oxidatiboan, lipidoen ibilbide komunak aurkitzen ditugu, hala nola Krebsen zikloa eta arnas katea. Oligoak eta polisakaridoak, hasiera batean, monosakaridoetara degradatzen dira glizosido hidrolasak izeneko entzimek eraginda. Orduan, monosakaridoak glukosaren ibilbide katabolikoetan sar daitezke.\nGluzidoen metabolismoa kontrolatzen duen hormona nagusia intsulina da.\nElikadura.\nPertsona baten gluzidoen kontzentrazioa 8,3 gramotik 14,5 gramora aldatzen da gorputz-pisuko kilogramo bakoitzeko. Proposatzen dena da giza organismoak egunero behar duen energiaren % 55-60 gluzidoetatik etortzea, dela almidoi ugariko elikagaietatik (hala nola pastetatik), dela gorputzaren erreserbetatik (glukogenoa). Ez da gomendagarria azukre motako gluzidoen gehiegizko kontsumoa oso jarduera oxidatzailea dutelako: kaloria edo glukosa askoko dietek bizkortu egiten dute zelulen zahartzea. Behar bada dieta hiperkalorikoak beharrezkoak izan daitezke klima hotzetan edo giharren higadura energetiko handiko uneetan. Kontuan izan sedentarismoak edo giza gorputzaren eguneroko mugimendu nahikorik ezak gantzak eta gluzidoak gaizki metabolizatzea eragiten dutela.\nGluzidoak, hidrofilo-izaera handia dutenez, ur-partikulez inguratzen dira, zeluletan leku gehiago hartuz, eta errazago erasotzen dituzte entzima hidrolitiko okerragoek proteinek edo gantzek baino, eta, horregatik, energia azkar lortzeko iturri dira. Proteinak eta koipeak ezinbesteko osagaiak dira gorputzeko ehuna eta zelulak eraikitzeko, eta, beraz, baliabide horiek ez xahutzea gomendatu beharko litzateke energia sortzeko erabiliz.\nKarbohidratoak ez dira funtsezko mantenugaiak, gorputzak bere energia guztia lor baitezake glukoneogenesiaren bidez proteinen eta gantzen sintesitik. Burmuinak ezin du gantzik erre, eta glukosa behar du gorputzetik energia lortzeko; beraz, glukosa hori proteinen bidez sintetiza dezake. Proteinen metabolizazioak 4 kcal. ematen ditu gramo bakoitzeko; gantzak, 9 kcal., eta alkoholak, 7 kcal. gramoko.\nGluzido asko dituzten elikagaiak dira: pasta, patata, zuntza, zerealak, lekaleak, barazkiak eta frutak. Kardiopatia eta obesitate arriskuaren ebidentzian oinarrituta, Medikuntza Institutuak (Ameriketako Estatu Batuak) gomendatzen du AEBko eta Kanadako helduek dietaren energiaren % 40tik % 65era gluzidoetatik abiatuta lor dezatela. FAOk (Elikadura eta Nekazaritza Erakundea) eta MOEk (Munduko Osasun Erakundea) gomendatzen dute elikadura nazionaleko gidek energia guztiaren % 55-75 bitarteko helmuga ezar dezatela gluzidoetatik abiatuta, baina soilik elikagaien % 10 azukre asketik abiatuta (gluzido sinpleak).\n\"Gluzido onen\" eta \"gluzido txarren\" arteko bereizketa oinarri zientifikorik gabeko bereizketa da. Nahiz eta kontzeptu horiek dieta zetogenikoen diseinuan erabili diren, hala nola gluzido gutxiko dietak, zeinak ale eta almidoien kontsumoa murriztea sustatzen duten proteinen mesedetan. Horren ondorioz, azukrea metabolizatzeko erabiltzen den intsulina gutxiago erabiltzen da, eta, zetosiaren bidez, energiarako gantzak gehiago erabiltzen dira (untxi-gosea ere esaten zaio prozesu horri).\nDigestio-aldiko gaixotasunak.\nDigestioan zehar karbohidratoen degradazioa eskasa bada hesteetako gaixotasun hereditario batengatik, hesteetako nahasmendu batengatik, Elikadura-urritasunagatik edo heste meharreko mukosa lesionatzen duten sendagaiengatik, digeritu gabeko karbohidratoa heste lodira iristen da, eta, hor, beherako osmotikoa eragiten du. Konposatuen hartzidura bakterianoak CO2 eta H2 bolumen handiak sortzen ditu, eta, horrek abdomeneko kolikoak eragiten ditu.\nSailkapena.\nNutrizionistek eta dietistek lehen karbohidratoak sinpletzat (monosakaridoak eta disakaridoak) edo konplexutzat (oligosakaridoak eta polisakaridoak) sailkatzen zituzten. Karbohidrato konplexu terminoa, lehen aldiz, Senatuko Batzorde hautatuaren Dietary Goals for the United States (1977) argitalpenean erabili zen, non \"fruta, landare eta ale osoak\" deitu baitzieten. Jarraibide dietetikoek gomendatzen dute karbohidrato konplexuek eta mantenugai ugari dituzten karbohidrato sinpleen iturriek (frutak eta esnekiak, adibidez) karbohidratoen kontsumoaren zati handi bat estali beharko luketela. 2005eko USDA amerikarrentzako gida dietetikoek alde batera utzi zuten sinplearen/konplexuaren arteko bereizketa, eta, horren ordez, osoko elikagaiak eta zuntz ugarikoak gomendatzen dituzte.\nIndize gluzemikoa eta gluzemia-kargaren sistema sailkapen metodo alternatiboak dira, eta karbohidrato ugariko elikagaiak sailkatzen dituzte odoleko glukosa-mailetan duten eraginean oinarrituta. Intsulina-indizea antzeko sailkapen-metodo bat da, berriagoa, eta elikagaiak sailkatzen ditu intsulina-mailetan duten eraginean oinarrituta. Sistema horrek onartzen du indize gluzemiko handia duten elikagaiak adieraz daitezkeela elikagai onargarriena izateko.\nMOEren eta FAOren Dieta, Nutrizio eta Gaixotasun Kronikoen Prebentzioko adituen txostenak (WHO 916ren txosten teknikoak) gomendatzen du karbohidratoen kontsumoa eguneko energiaren % 55-75 izatea, baina \"azukre librearen\" kontsumoa % 10era murrizten du.\nAplikazio industrialak.\nKarbohidratoak erabiltzen dira: ehunak, plastikoak eta beste produktu batzuk egiteko. Zelulosa rayon biskosan eta paperezko produktuetan bihur daiteke. Zelulosa nitratoa (nitrozelulosa) lakak, zementua, kotoizko bolbora, zeluloidea eta antzeko plastiko motak egiteko erabiltzen da. Almidoia eta pektina, agente betegarriak, gizakiarentzako eta abereentzako elikagaiak prestatzeko erabiltzen dira. Arabiako goma sendagai demulzenteetan erabiltzen da, eta gehigarri bat da elikagaien industrian, E-414 zenbakiarekin. Gominolak, txikleak, gozogintza fina, edari eferbeszenteak eta ardogintza sektorean ere erabiltzen da. Agarra libragarri batzuen osagaia da, eta, elikagaietan, lodigarri gisa eta bakterioak hazteko bitarteko gisa erabiltzen da, baita material itsasgarriak, kolatzekoak eta emultsioak prestatzeko ere. Hemizelulosa, izan ere, fabrikazioan, papera aldatzeko erabiltzen da. Dextranoak medikuntzan odol-plasmaren bolumen-hedagailu gisa erabiltzen diren polisakaridoak dira konmozio akutuei aurre egiteko. Beste karbohidrato bat, heparina sulfatoa, odolaren antikoagulatzaile bat da.\nGluzidoen kimika.\nKarbohidratoak erreaktiboak dira hainbat erreakzio organikotan, hala nola:"}
{"id": "9742", "revid": "41062", "url": "https://eu.wikipedia.org/wiki?curid=9742", "title": "Karbohidrato", "text": ""}
{"id": "9748", "revid": "237", "url": "https://eu.wikipedia.org/wiki?curid=9748", "title": "Homo Habilis", "text": ""}
{"id": "9749", "revid": "1545", "url": "https://eu.wikipedia.org/wiki?curid=9749", "title": "Homo Sapiens", "text": ""}
{"id": "9752", "revid": "336", "url": "https://eu.wikipedia.org/wiki?curid=9752", "title": "Gizakia", "text": ""}
{"id": "9753", "revid": "15795", "url": "https://eu.wikipedia.org/wiki?curid=9753", "title": "Neanderthal", "text": ""}
{"id": "9754", "revid": "237", "url": "https://eu.wikipedia.org/wiki?curid=9754", "title": "Gluzido", "text": ""}
{"id": "9756", "revid": "58701", "url": "https://eu.wikipedia.org/wiki?curid=9756", "title": "Thom Mayne", "text": "Thome Mayne (Waterbury, AEB, 1944ko urtarrilaren 19) arkitekto estatubatuar dekonstruktibista da.\nHego Carolinako Arkitektura unibertsitatean graduatu zen 1968an eta Harvardeko unibertsitatean master bat lortu 1973an. 1972an Morphosis arkitektura agentzia sortu zuen Jim Stafford eta Michael Rotondirekin batera Santa Monican (Kalifornia). 1990 hamarkada amaieran hasi ziren asmo handiko proiektuak egiten.\nThom Mayneren arkitekturak oraingo teknologiak sakonki erabiltzen ditu, oraingo beharrei erantzuten dieten estilo dinamiko bat sortuz.\n2005 urtean Pritzker Saria jaso zuen.\nLan garrantzitsuak.\nEraikitzen.\nMorphosis agentziak New Yorkeko 2012ko Joko Olinpikoen herri olinpikoa eraiktzeko lehiaketa irabazi zuen, baian hiriak ez ditu azkenean jokoak antolatuko, baizik-eta Londresek."}
{"id": "9757", "revid": "119347", "url": "https://eu.wikipedia.org/wiki?curid=9757", "title": "Australopithecus anamensis", "text": "Australopithecus anamensis Meave Leakey ikerlariak aurkitutako espeziea da. Honen arrasto gutxi aurkitu dira orain arte: aurpegi baten zati bat hortz batzuekin, eskeletoko hezur batzuk eta osatu gabe dagoen mandibula bat.\nJakina da bere haginak Ardithipecus ramidus-arenak baino handiagoak direla, eta aurkitutako tibia zabal eta gogor bati esker, hankabikoa zela ziurtatzen da. Letaginen txikitzeak, seguruenez, ahoekin eginiko borrokak amaitutzat ematen ditu. \"Anamensis\"aren hortz esmaltea bere arbasoak baino lodiagoa da eta honek esan nahi du, oihan inguruetan bizi bazen ere, fruitu lehorrak bezalako jaki gogorrak jaten zituela, tuberkulu eta haziez gain.\nBere habitata bere arbasoena baino irekiagoa zen, oihan eta baso irekietan bizi baitzen, eta horrela, jaki eta babesleku gehiago zituen.\nAurkitutako hezur urriekin eginiko kalkuluen arabera metro eta erdira iristen ez zen garaiera zuten gizaki hauek eta 30 kilogramo inguru pisatzen zituzten, gaur egungo txinpantzeen antzera.\nEspezie hau eta gero, giza eboluzioaren katea banatu egiten da, batzuk milioi urte batzuk eta gero desagertu egiten direlarik eta beste batzuk gu bizi garen garairaino iraun dugularik."}
{"id": "9758", "revid": "336", "url": "https://eu.wikipedia.org/wiki?curid=9758", "title": "Austrolophitecus anamensis", "text": ""}
{"id": "9760", "revid": "90523", "url": "https://eu.wikipedia.org/wiki?curid=9760", "title": "Australopithecus africanus", "text": "\"Australopithecus africanus (homo afrikanus)\", Australopithecus generoko espezieetatik lehena aurkitu zutena izan zen. Bere arrasto gehienak Hegoafrikako Makapansgat, Sterkfontein eta Taung-eko aztarnategietan aurkitu dira.\nAipatutako aztarnategi guzti hauek haitzuloen barnean daude, eta hominidoekin batera animalien aztarnak aurkitu zirenez, ehiztariak zirela, armak erabiltzen zituztela... esan zuten, nahiz eta beranduago hau horrela ez zela konturatu.\nIzan ere \"Australopithecus africanus\" espeziea ere, bere generoko beste guztiak bezala, guztiz belarjalea zen, aurkitutako haginetako batzuetan aurkitutako tuberkulu eta fruitu lehorren aztarnak garbi erakusten dutenez.\n\"Africanus\" espeziea, fisikoki burua borobilagoa, masail irtenagoak eta mutur txikiagoagatik bereizten da. Burezurraren kapazitatea 420eta 500 cc artean dago. Letaginak berriz, \"Homo\" generoarenak baino zorrotzagoak dira eta hagin oso handiak zituen.\nBere ibilkera guztiz bipedoa zen, nahiz eta denbora asko igaro zuhaitz gainetan igota. Hala erakusten dute behintzat beso luze eta hanka kakotuek. Bestalde bere foramen magnum-ak (burmuina, bizkarrezur muinarekin lotzeko burezurraren azpialdean dagoen zuloa) posizio tente bat adierazten du.\nBere ondorengoei dagokienez duda anitz daude, batzuek \"homo\" generoarekin lotzen baitute eta beste batzuek, berriz, parantrapus-arekin. Oraingoz, ez dauka ondorengo finkorik."}
{"id": "9761", "revid": "119347", "url": "https://eu.wikipedia.org/wiki?curid=9761", "title": "Australopithecus garhi", "text": "Australopithecus garhi Afrika ekialdean, Etiopian zehazki, duela 2.5 milioi urte inguru bizitako hominini espezie bat da. Bere aztarna fosilak Etiopian dagoen Bouri formazio geologikoko Afar sakonunean aurkitu ziren 1996an, Kaliforniako Berkeley Unibertsitateko Tim White eta Berhane Asfaw ikerlarien agindupean zegoen ikerketa taldeagatik. Etimologikoki, garhi hitzak Afar hizkuntzan \"ustekabe\" edo \"sorpresa\" esan nahi du, izan ere giza leinuaren eboluzioaren berreraiketarako garrantzitsuak izan diren aztarnak dira.\nAurkikuntza.\nBerhane Asfaw eta Tim White paleoantropologoen ikerketa lantaldeak, lehendabizi 1990an eta gero 1996-1998 urte bitartean aurkitu zituen aztarna hauek. Aurkikuntzaren kokalekua Etiopian dagoen Afar sakonunea izan zen, bertako Awash ibaiaren erdialdea zehazki. Bertan kranio partzial bat (BOU-VP-12/130) eta beste aztarna eskeletiko batzuk aurkitu ziren, duela 2.5 milioi urtetan datatuak.\nDiagnosia.\n\"A. garhi\" beste hom\u00ednini espezie berri bat bezala sailkatua izan zen, ordurarte deskribatuta zeuden espezie fosilekin konparatuta, bat ez zetozen ezaugarriak zituelako. \"A. afarensis\"-engandik hortzeria handia dela eta bereziten da; \"A. aethiopicus, Paranthropus robustus\" eta \"P.\" \"boisei\"-engandik bereizten da, \"A. garhi\"-k faltan dituelako hauek dituzten ezaugarri eratorri dentalak, aurpegikoak eta kranialak; eta \"A. africanus\"-arekin konparatzerakoan, \"A. garhi\"-k aupegia eta hortzeria primitiboagoak ditu.\nAztarnen deskripzioa.\nHolotipoa.\nARA-VP-12/130 kranio zatien multzoa da, hezur frontal, parietal eta maxilara dituena, azken hau hortzeriarekin. Y. Haile-Selassie-ek aurkitu zuen 1997ko azaroaren 20an eta gaur Etiopiako Museo Nazionalean aurkitzen da, Adis Abeba-n.\nHortzeria.\nAtzeko hortzeriaren tamaina da aipagarriena, oso handia baita, \"P. robustus\"-en antzekoa. Aurre hortzeria ere handia du, \"Australopithecus\" generoko handienak. Hortz kanino/ premolar/ molar erratioak \"A. afarensis\", \"A. africanus\" eta \"Homo\" goiztiarren antzekoak dira, baina kanino/ intzisibo erratioa \"A. africanus\"-en antzekoagoa.\nGarezurra.\nKapazitate kraniala 450 cm3-koa da, aurpegiare behe aldea nahiko irtena du, arkada dentala U formakoa da eta hezur parietal ondo formatuak ditu.\nDimorfismo sexuala.\n\"A. afarensis\" eta \"P. boisei\" eredu bezala hartuta, dimorfismo sexuala behatu da: gizonezkoak emakumezkoak baino handiagoak dira. Baina fosil gehiago beharko lirateke dimorfismo sexual hau hobeto ulertzeko.\nGorputz adarrak.\nBouri-ko aztarna postkranialek homininien eboluzioaren zenbait aspektu argitzeko balio izan dute; adibidez hominini goiztiarren gorputz-adarren luzera eta proportzioak ezagutzeko. Batetik, BOU-PV-12/1 espezimenaren humero/femur erratioaren balioa, gizakien berdina da, beraz eboluzioan gertatutako femurraren luzapena islatzen du. Bestetik, espezimen honen besoko indizea\", A. afarensis-\"en bezala, tximinoen antzekoagoa da. Hortaz, humero/ besaurre erratioa primitibotik modernora \"H. erectus\" edo \"H. ergaster\"-ekin batera aldatu zela ondorioztatzen da. Azkenik, besaurrearen luzera femurrarekin konparatuta, luzea zen, hortaz, hominini goiztiarretan femurraren luzapena besaurreraren laburtzea baino lehen gertatu zen.\nEztabaida taxonomikoa.\n\"A. garhi\"-ren bereizgarritasunengatik, hauen artean kapazitate kranial txikia eta hortz handiak izateak, australopitezinoen barruan beste espezie gazteago batean sailkatzen da (2.5 mu), eta honek eszenario filogenetiko ezberdinak planteatzeko aukera eman du.\n\"A. africanus\" kontsideratu izan da \"A. afarensis\" eta \"Homo\" goiztiarren arteko lotura, baina, \"A. africanus\" eta \"Homo\" generoaren arteko lotura filogenetikoa ezartzea bereziki eztabaidatu da, batez ere, \"H. habilis\" espeziaren barruan dimorfismo sexuala onartu edo \"H. habilis\" eta \"H. rudolfensis\" bi espezie ezberdin direla ez baitago argi. \"A. garhi\"-ren kasuan, \"A. afarensis\"-en ondorengoa dela kontsideratu daiteke hortzeria kontuan hartuta, baina, kranioaren anatomia dela eta, ez da \"A. africanus.\"\n\"A. garhi\" giza leinuaren aitzindaria izateko leku eta garai egokian agertzen den arren, bere morfologia ez dator bat hipotesi horrekin. Aztarna batzuk agerian uzten dute \"Homo\" generoko lehenengo espezimenek hortz handiak zituztela, eta bestalde, \"A. garhi\"-k ez ditu oso ezaugarri sendoak autralopitezino bezala sailkatzeko, baina, gure leinuaren aitzindaria izateko ezaugarri asko faltan ditu: kapazitate kraniala, jokabidea eta abarrekin erlazionatuta. Kontuan hartu behar da beraz, \"A. garhi\" giza leinuaren aitzindaria balitz, bere ondoren aldaketa kraniofazial handiak gertatu izan beharko zirela, zerebroaren emendioarekin erlazionatutak egongo liratekenak. Gainera, urte gutxiren buruan jokabide berriak agertu beharko ziren, haragiaren kontsumo eta harrizko teknologia erabiltzearekin batera.\nLaburbilduz, orain indarrean dagoen sailkapen filogenetikoaren arabera, \"A. garhi\" australopitezino lirainen barruan kokatzen da, giza leinuaren aintzindari posible bezala, \"A. afarensis\" eta \"H. habilis\"-en arteko lotura izan daitekelarik."}
{"id": "9765", "revid": "105290", "url": "https://eu.wikipedia.org/wiki?curid=9765", "title": "Australopithecus bahrelghazali", "text": "Australopithecus bahrelghazaliaren arrastoak Afrikako ekialdean dagoen Txad estatuan aurkitu ziren. Ikerkuntza honetan mandibula bat besterik ez zuten aurkitu baina nahikoa izan zen antza espezie berri baten aurrean geundela konturatzeko.\nAurkikuntza honek, ideiak aldatu zituen, ez baitzen uste, Afrikako ekialdea hain azkar poblatu zenik."}
{"id": "9768", "revid": "124047", "url": "https://eu.wikipedia.org/wiki?curid=9768", "title": "Australopithecus afarensis", "text": "Australopithecus afarensis espeziea \"Australopithecus\" generoko espezierik ezagunena eta dokumentatuena da, eta honen ondorioz, eztabaida handiak sortu ditu. Donald Johanson izan zen aurkikuntza egin zuen ikerlaria, Etiopian, 1974an. Bertan aurkitu zuten hain famatua egin den Lucy. Fosil honetan duela 3 milioi urteko \"afarensis\" eme baten hezurduraren % 40 kontserbatzen da.\nEspezie honetan garbi asko ikus daiteke zeukaten dimorfismo sexuala. Gizonak emakumeak baino askoz ere handiagoak ziren, espezie ezberdinak emateraino.\nHominido hau belarjalea zen ia bere osotasunean. Bere arbaso \"Australopithecus anamensis\"ak bezala esmalte lodia zuen, fruitu lehorrak, tuberkuluak eta sustraiak jaten zituztelarik. Baso ikerietan bizi izan zen eta familia bereko gizonek osatutako erkidegoetan bizi ziren. Komunitate bakoitzean eme batzuk zeudelarik.\nAfarensisak burmuin txikia zuen 400-500 cc. ingurukoa eta bipedoa zen, bere besoak luzeak izan arren.\nEspezie hau duela 3,7 milioi urte ingurutik, duela 2,9 milioi urte ingurura arte bizi izan zen, bai baso itxietan, baita baso irekietan ere. Ia milioi bat urtez bizi izan ziren ia aldaketarik jasan gabe eta klima aldaketa baten ondorioz iritsi zen beraien azkena. Tenperatura hoztuz joan zen eta hezetasuna jaisten, espezieri ez zion moldatzeko denborarik eman eta beraien bizitza moztu egin zen. Hala ere, beste genero bati eman zion txanda, \"Paranthropus\"ari, alegia."}
{"id": "9772", "revid": "113572", "url": "https://eu.wikipedia.org/wiki?curid=9772", "title": "Linguae vasconum primitiae", "text": " (latinezko izenburua; \u00abeuskaldunen hizkuntzaren hastapenak\u00bb, \u00abeuskaldunon hizkuntzaren hasikinak\u00bb esan nahi du) ezaguna dugun lehen euskal liburu inprimatua da, 1545. urtean argitaratua, Bernart Etxeparek idatzia. Etxeparek lehen euskal idazlea izatearen kontzientzia nabarmena zuen, eta horretaz harro ageri da liburuan, izenburutik bertatik hasita. \nEdizio eta aleak.\nBordelen argitaratu zuen Etxeparek 1545ean. Oihenarten esanetan, bigarren argitarapen bat ere izan zuen liburuak, Adrien Morronten etxean (XVII. mendearen hasieran, hortaz), baina ez zaigu honen beste berririk iritsi. Ren\u00e9 Lafonen ustez, beharbada lehenago izan zen edizio laburrago bat, erabat galdua; hori pentsarazten dute, besteak beste, kantuen arteko grafia ezberdintasunek.\nLiburuak ez bide zuen zabalkunde handirik izan, eta ez zaigu heldu ale bakarra baizik, Parisko Liburutegi Nazionalean gordeta dagoena.\nEdukiak.\nTestuak 31 lerroko hitzaurrea eta kantuak ere badiren 15 (8/7) silabetako bertso ditu, behenafarreraz idatziak, euskalki hori herri xeheak erabiltzen zuen bezalaxe baliatuta.\nEtxepareren metrikak latinezko Erdi Aroko poesian ditu erroak. Hamabost kantuetatik lau izan ezik, guztiak dira zesurak erdibitutako zortzi eta zazpi silabako bi hemistikioz osatuak.\nHamabost kantu horiek lau multzotan bildu ohi dira, gaiaren arabera: erlijiozko bi, amodiozko hamar, autobiografiarako eta askatasuna goratzeko bat, eta euskara goresteko bi.\nAmodiozko bertsoetako batek honela dio:\nAskatasuna goraipatzen duen poema autobiografikoan, Bernart Etxeparek kontatzen du Bearnon espetxeratua izan zela, Nafarroako erregeari traizio egin izanaren salaketa faltsua jarri ziotelako.\nEuskararen historia egiten.\nAzken bi kantuak, \"Kontrapas\" eta \"Sautrela\", euskarari egin zizkion odak dira. Autorea oso jakitun zen bere lanaren garrantzi historikoaz, eta ez bakarrik hitzaurrean, liburua ixteko bi kantu horietan azpimarratzen du bereziki. \"Heuscara ialgui adi mundura\", kontrapasaren leloa, aski argia da zentzu horretan:\nHizkera eta euskara.\nEtxepareren hizkerak hizkuntzalari eta aditu askoren interesa piztu du. Etxeparek, Leizarragak ez bezala, ez zuen euskara batu batekiko kezkarik. Beraz, bere obra idazteko dakien euskara bakarra aukeratzen du: ekialdeko behe-nafarrera. Etxeparek berezko ezaugarri batzuk ditu bere idazkeran, esaterako:\nOro har, Etxepareren ortografia nahiko irregularra da, eta hori ahozko hizkuntzan oinarritu den seinale da; izan ere, bere liburua izan zenez euskaraz argitaratutako lehena, ez zuen euskal hizkuntza idatziaren eredurik.\nLiburuaren azalak.\nAurelia Arkotxak egindako azterketen arabera liburuaren estalkia XVI. mendekoa zen, eta bi azaletan ezarritako armarria Joana III.a Albretekoa Nafarroako erreginaren koinatu Luis I.a Borboi-Cond\u00e9ko gerrari kalbinistarena zen."}
{"id": "9773", "revid": "105290", "url": "https://eu.wikipedia.org/wiki?curid=9773", "title": "Jupiterren sateliteak", "text": "Jupiterren 79 satelite natural ezagutzen dira.\nJupiterren aurkitu ziren lehenengo sateliteak lau handienak izan ziren: Io, Europa, Ganimede eta Calisto. Galileo astronomoak aurkitu zituen 1610ean. Ilargiaz kanpo, planeta baten satelite bat behatzen zen lehenengo aldia izan zen. Izenak greziar mitologiagatik datozkie, nahiz eta hasiera batean Galileok zenbaki erromatarrekin izendatu zituen Jupiterrekiko distantziaren arabera. Ilargia baino handiagoak dira (Europa ezik, gutxigatik), Ganimede izanik eguzki-sistemako sateliterik handiena.\n1979an Voyager 1 espazio-ontziak barnerago dauden hiru satelite aurkitu zituen, satelite ezagun kopurua 16tan utziz. 1999 arte ez zen aurkikuntza berririk egin. Ordutik hona, ordea, beste 47 satelite txiki aurkitu dira, gehienak oso txikiak eta orbita oso eszentrikotan. Batez beste 3 km-ko diametroa dute. Satelite txiki hauek asteroide edo kometa izandakoak direla uste da.\nSateliteak hainbat taldetan sailkatzen dira:\nSateliteen taula.\nHurrengo taulan Jupiterren 63 satelite ezagunak sailkatzen dira, orbita erradioaren arabera."}
{"id": "9774", "revid": "15795", "url": "https://eu.wikipedia.org/wiki?curid=9774", "title": "Nazionarteko zinemaldiak", "text": ""}
{"id": "9780", "revid": "336", "url": "https://eu.wikipedia.org/wiki?curid=9780", "title": "Ardipithecus kadabba", "text": "Ardithipecus kaddaba espeziea Haile Selassie ikerlari etiopiarrak aurkitu zuen Awash izeneko lurraldean. Aurkitutako gorputz zatiak baraila, klabikula, hagin batzuk eta oin eta besoetako falange batzuk izan ziren. Espezie hau da txinpanzea eta gizakiaren arteko sailkapenari hasiera eman ziona zientzialarien ustetan.\nEspezie hau baso inguruetan bizi ohi zen txinpantzeekin batera eta haien antzeko itxura zuen. Metro pasatxo neurtzen zuen eta erdi bipedoa zela ondoriozta daiteke honako arrazoi honegatik: oinetako hatz bat guztiz zapala zuen oinaren puntarekin ibiltzen zelako, eta beraz besoak ere erabiltzen zituen laguntzeko noizean behin."}
{"id": "9781", "revid": "56334", "url": "https://eu.wikipedia.org/wiki?curid=9781", "title": "Ardipithecus ramidus", "text": "Ardipithecus ramidus desagertutako hominido (\"Homo sapiens\", Afrikako txinpante, bonobo eta gorila eta Borneo eta Sumatrako orangutanak, besteak beste) espezie bat da, ziurrenik homininoa (primate bipedoa) eta agian gure leinuko arbasoa. \"Ardi\"k lurra esan nahi du, \"pithecus\"ek tximinoa esan nahi du grezieraz eta \u201cramid\u201dek sustrai esan nahi du amhareraz, lehen aztarnak aurkitu ziren tokiko (Etiopia) hizkuntzan.\nHominido modernoak ez bezala, \"A. ramidus\"-ek egokitzapenak zituen bai bi hanketan ibiltzeko (bipedalismoa), bai zuhaitzetan bizitzeko. Hala ere, ez zen izan gizakiok bezain eraginkorra bi hanketan ibiltzen ezta simio edo tximino handiak bezain ona zuhaitzetan ibiltzen. Haren aurkikuntzak txinpanzeen eta gizakien azken arbaso komunari buruzko interpretazio akademikoa aldatu du, egungo txinpanzeen, orangutanen eta gorilen oso antzekoa zelako ideiatik analogorik gabeko izaki bat izatera igaro baita.\n\"A. ramidus\" arrak gaur egungo txinpanzeak baino lasaiagoak zirela iradokitzen du aurpegiko anatomiak, gurasoen zaintza eta monogamia handiagoarekin erlazionatzen dena primateengan. Era berean, protohizkuntza bat erabili zuen lehen giza arbasoetako bat izan zela iradoki da, seguraski, gizaki jaioberri baten maila berean ahoskatzeko gai zelarik. Hau gizakiaren antzeko garezurreko arkitekturaren, garezurreko oinarriaren angeluaren eta ahots traktuaren dimentsioetan oinarritzen da.\nAurkikuntza eta erregistro fosila.\nEspezie hau Tim White eta bere taldeak definitu zuen 1992 eta 1993 artean Afrika Orientalean aurkitu zituzten maxilar batzuetatik. Fosilak 4,4 milioi urtetan datatu dira eta garatu ziren habitata hezea eta zuhaitz askokoa zen. Espezie honek hominido bipedoen (homininoen) adarraren barne egoteak edo ez, beste tximino antropomorfoekin batera sailkatzearen eztabaidak polemika sortu zuen. 2005. urteko urtarrilean, As Duman-en, Etiopiako iparraldean, Sileshi Seaslug-ek zuzendutako Indianako unibertsitateko talde batek \"Ardipithecus ramidus\" gisa sailkatutako 9 banako aurkitu zirela jakinarazi zuen, 4,4 eta 4,1 milioi urte artean datatuak. Aztarnategian aurkitutako metatartsiano baten itxurak hominido baten antzera beheko gorputz adarrekin mugitzen den animalia bati zegokiola ondorioztatu zen. Aurkitzaileen arabera, hominidoak duela 4,5 milioi urte bi oinen gainean zutik ibiltzen zirela egiaztatzen du.\n2009ko urrian, Afar bailaran (Etiopia) 1974an Lucy (\"Australopithecus afarensis\") aurkitu zen tokitik 75 km iparraldera \"Ardhipitecus ramidus\"-en aztarna fosil berriak aurkitu ziren, eskeleto partzial baten aztarnak, zehazki, guztira gutxienez 36 banakoren 235 aztarna aurkitu ziren, horietatik gehienak 4,4 milioi urteko eme heldu batenak ziren (ARA-VP 6/500), \u201cArdi\u201d ezizenaz ezagutzen dena eta dagoen espezimen osoena da. Aztarna horiei esker, eskeletoaren zati handi bat berreraiki ahal izan da, izan ere, ordura arte ez zegoen \"Australopithecus\" baino zaharragoak ziren homininoen ebidentziarik. Aldi berean, \"A. ramidus-\"en giza zuhaitz ebolutiboko kokapen filogenetikoari buruzko ondorio berriak sortu zituen, tximinoen eta gizakion azken ahaide komuna gaur egungo txinpanze, gorila eta orangutanen antzekoa zenaren pentsamendua baztertuz horrela.\nSailkapena.\n\"Ardipithecus\"-en filogenia eztabaidagai izan da azken urteetan. Whitek, 1994an, \"A. ramidus\"-ek gizakiekin txinpanzeekin baino erlazio estuagoa zuela esan zuen. 2001ean, Brigitte Senut paleontologo frantsesak txinpanzeekin erlazio estuagoa zuela ondorioztatu zuen, baina, gaur egun, hipotesi hau baztertu egin da. 2009an, Whitek eta bere lankideek \"Ardipithecus\"-en posizioa berretsi zuten gizaki modernoekin lotuago dagoela esanez, hortz antzekotasunean, garezur-oinarri labur batean eta bipedismorako egokitzapenetan oinarrituta. 2011n, Esteban Sarmiento primatologoak esan zuen, ez dagoela froga nahikorik \"Ardipithecus\" homininien barruan sailkatzeko, baina ondorengo urteetan gizakiekiko dituen afinitate hurbilenak berretsi dira. Whitek eta bere lankideek, \"A. ramidus Australopithecus anamensis\"-ekin erlazionatzen dute, bere aintzindaritzat ere hartzen dutelarik. Paleoantropologo batzuek \"Ardipithecus kadabba Ardipithecus ramidus kadabba\" gisa sailkatzen dute, \"A. ramidus\"-en azpiespezie baten moduan, baina beste batzuentzat \"A. kadabba\"-ren hortzapen primitiboagoak \"A. ramidus\"-etik bereiztea eragingo luke. Baliteke \"Ardhipithecus ramidus Orrorin tugenensis\"-en ondorengoa izatea eta, aldi berean, \"Australopithecus\"-en arbasoa izatea, beraz, litekeena da \"Homo sapiens\"-en arbasoa izatea.\nAnatomia.\nAurkitu diren fosil guztietatik garrantzitsuena \u201cArdi\u201d izena jarri zioten emakumearena da. \u201cArdi\u201d aurkitu den banakorik osoena da eta ondorioz, espezie honi buruz hainbat gauza jakin ziren. 50 kilogramo pisatzen zituen eta 1,20 metroko altuerara iristen zen. Fosil horiek analizatu ondoren, \"Ardipithecus\"-ak ezaugarri primitibo, arbasoekin partekatzen zituenak, eta ezaugarri eratorriak, geroagoko homininoekin partekatuak, zituela ikusi zen.\n\u201cArdi\u201dren bi besoak, bi eskuak, bi oinak, eskuineko hanka, pelbisaren zati bat, orno batzuk eta hortzapena dituen ia garezur osoa berreskuratu ziren. Gorpuzki horien azterketak homininoekin konparatuz gero, oso desberdina den espezie bat dela erakutsi du.\nBere aurpegia txinpanzeena baino bertikalagoa zen, hau da, \"Homo sapiens\"-aren antzekoa. Baraila ere txinpanzeekin konparatuz gero, horiena baino barruragoa zen, eta ez zuen ebakortz zorrotzik, hots, gaur egungo tximinoen antzekoak ziren. \u201cArdi\u201dren eta bere kideen hortzek ere \"Ardipithecus ramidus\"-en gizarteari buruz asko esan dezakete. Izan ere, gaur egungo txinpanzeei dagokienez, arrek emeek baino hortz handiagoak dituzte (beste tximinoetan ere gauza bera nabarmentzen da); hala ere, hori ez da gizakietan eta australopitezinoetan ikusi ezta \"Ardipithecus\"-ean ere. Lehen aipatu bezala, \"Ardipithecus\" generoko banakoen hortzak ez ziren horren zorrotzak eta sexuen artean ez zen desberdintasun ugari nabaritzen (dimorfismo sexualik ez). Hori kontuan izanik, argi dago beraien gizarte-egitura ez zela gaur egungo tximinoena bezalakoa, baizik eta \"Homo sapiens\"-aren zuzeneko arbasoen gizartearen antzekoa. \nHorrez gain, beste datu bereizgarri bat burezurraren luzera da, hau da, oso laburra zen. Horri esker, bizkarrezur dortsalaren gainean orekatu zitekeen eta ondorioz, bi hanketan ibiltzen zela pentsa daiteke. Ideia horren baieztapena pelbisak eta oinek ere bermatzen dute. \nHala ere, oin horiek ez ziren % 100 bipedo baten berdinak, alabaina ez baitzuen erpuru kontrajarririk. Antzekotasun gehiago zituzten esku batekin oin batekin baino, eta hori dela eta zuhaitzen adarrak heldu eta \"Ardipithecus ramidus\"-a horietan mantendu zitekeen.\nHabitata, elikadura eta kultura.\nAurkitutako hortz, bestelako lagin eta lurraren konposizio isotopikoa direla eta, \"A. ramidus\" soilgune txikiak zituzten basoetan bizi zela ondorioztatu zen. Erliebean gehienbat errekak zituzten basoak nagusitzen ziren baita oihantzat hartu litezkeen eremu dentsoak ere. Gainera, baso-eremu hori irekiagoak ziren eremuekin nahasten zen, belardiekin hain zuzen ere. Makrougaztun desberdinetan eta hominidoetan egindako isotopoen ikerketek eremu itxi batean bizi izanaren ideia baieztatzen dute, eta \"A. ramidus\"-en dietan sabanan aurki daitezkeen elementu gutxi daudela ikusi da. \nDietari dagokionez, seguraski txinpanzeena (fruitu helduetan adituak) baino orojaleagoa zen eta litekeena da zuhaitzetan zein lurrean elikatu izana. Dirudienez, fruituz, hostoz, haziz, sustraiz\u2026 elikatzen zen. Hau da, hortzetan txinpanzeen berdina den esmalte geruza mehe bat zutenez, horien dieta produktu begetal bigunetan oinarritzen zela ondorioztatu zen. Beharbada ugaztun txikiak, arrautzak eta intxaurrak ere jaten zituen.\nBetortzen eta gainerako hortzen proportzioak konparatuz gero, \"A. ramidus\"-aren portaera soziala iradoki daiteke. Txinpantze eta gorilek betortzen tamainu handia erakusten dute beste arrak ikaratu eta erasotzeko, eme bat lortzeko norgehiagokan ari badira. Ikerlari batzuek iradokitzen dute \"A. ramidus\"-en betortzak txinpantzeenak baino txikiagoak zirenez, oldarkotasuna ez zela beraien funtsezko ezaugarria. Horrez gain, litekeena da janaria prozesatzeko makila, adar eta harriak erabili izana tresna bezala.\nPaleoekologia.\nAramisen \"A. ramidus\"-ekin lotutako ugaztun handien espezieen erdiak adardun antilopeak eta kolobino tximinoak dira. Errinozero zuri eta beltz primitiboen ale batzuk daude, eta elefanteak, jirafa eta hipopotamo aleak ez dira hain ugariak. Animalia hauek Aramisen baso zein baso-belardiak zeudela adierazten dute, nahiz eta \"A. ramidus\"-ek seguruenik habitat itxiak nahiago zituen, bereziki ibaietako eremuak, ur-iturri horiek estaldura handiagoa izan dezaketelako. Inguruko harrapariak \"Ikelohyaena abronia\" eta \"Crocuta dietrichi\", gaur eguneko hienekin ahaidetutako espezie iraungiak, \"Agriotherium hartza\", \"Dinofelis\" eta \"Megantereon\" katuak, \"Eucyon\" txakurra eta krokodiloak izan ziren. Aramisetik Adengo golkora garai hartan, ohikoak zirela dirudi, baia, alkaba eta palmondoak; eta ebidentzia botanikoek klima fresko eta hezea iradokitzen dute."}
{"id": "9783", "revid": "1310", "url": "https://eu.wikipedia.org/wiki?curid=9783", "title": "Chillida", "text": ""}
{"id": "9784", "revid": "499", "url": "https://eu.wikipedia.org/wiki?curid=9784", "title": "Kristobal Balenciaga", "text": ""}
{"id": "9786", "revid": "237", "url": "https://eu.wikipedia.org/wiki?curid=9786", "title": "Sarelokalak", "text": ""}
{"id": "9788", "revid": "336", "url": "https://eu.wikipedia.org/wiki?curid=9788", "title": "Homo Rudolfensis", "text": ""}
{"id": "9790", "revid": "105290", "url": "https://eu.wikipedia.org/wiki?curid=9790", "title": "Lisitea", "text": "Lisitea Jupiterren satelite bat da. Seth Barnes Nicholsonek aurkitu zuen 1938an Wilson mendiko astronomi behatokitik, Kalifornian. Bere izena greziar mitologiko Lysitheatik datorkio, Zeusen maitaleetako bat. 1975 urterarte Jupiter X bezala ezagutzen zen."}
{"id": "9791", "revid": "237", "url": "https://eu.wikipedia.org/wiki?curid=9791", "title": "Lysithea", "text": ""}
{"id": "9793", "revid": "896", "url": "https://eu.wikipedia.org/wiki?curid=9793", "title": "Banderizoak", "text": ""}
{"id": "9794", "revid": "336", "url": "https://eu.wikipedia.org/wiki?curid=9794", "title": "Masa", "text": "Fisikan, masa (\"massa\" latinez) gorputz baten materiaren kantitatearen neurria adierazten duen magnitude fisikoa da.\nMekanika newtondarrean, masa magnitude fisiko eskalar, positibo eta intrintsekoa da. Gainera, estentsiboa da, horrek esan nahi du zenbait zati edo partez osaturiko gorputzaren kasuan, gorputzaren masa osoa parte horien guztien masen batura dela. Bestalde, magnitude kontserbakorra da, hots, bere inguruko gorputzekin materiaren trukerik ez daukan sistema baten kasuan, masaren balioa konstantea da.\nGorputz baten masa bi eratan nabaritzen eta identifikatzen da: \u00a0batetik, bere abiadura aldatzeari gorputzak jartzen dion eragozpen edo inertzian; bestetik, edozein gorputzen arteko interakzio grabitazionalean. Lehenengo kasuan inertzia-masa edo masa inertziala deritzo; bigarrenean, grabitazio-masa edo masa grabitazionala. Orain arteko esperimentuetan egiaztatu denez, proportzionaltasun zehatza dago bi masa horien artean, gorputzaren materiala edozein izanik ere. Proportzionaltasun horrek ahalbidetzen du kontzeptualki desberdinak diren bi magnitude horiek neurtzeko unitate berbera erabiltzea eta biak baliokidetzat hartzea. Preseski, baliokidetza-printzipioak adierazten du baliokidetasun hori.\nNazioarteko SI unitate-sistemako masa-unitatea kilogramoa da eta formula_1 sinboloaz adierazten da.\nOhar bat egitea komeni da \"masa\" hitzaren erabilerari buruz. Hizkera arruntean nahastu egiten dira askotan \u201cmasa\u201d eta \u201cpisu\u201d kontzeptuak. Fisikan, ordea, bereizi egiten dira argiro: \"masa\" magnitude eskalarra da; \"pisua\", ordea, magnitude bektoriala, \"indar\" bat baita, zeinaren balioa grabitazio-indarrarekin eta erreferentzia-sistemako inertzia-indarrarekin erlazionaturik dagoen.\nMasa kontzeptuaren eboluzioa historian zehar.\nAristoteles-en masa kontzeptua.\nAristoteles-en arabera, gorputzen higidura bi motatakoa izan zitekeen: \"\"behartua\" ala \"naturala\"\". Berak \"higidura behartua\" deitzen zion objektuaren naturaren aurka zihoan kanpo-indar baten ondoriozko mugimenduari. Ordea, \"higidura naturala\" objektuaren naturaren arabera berez gertatzen zela azaldu zuen, kanpo-indarren beharrik gabe.\nHortaz, beraren ustez, objektu astunak naturalki mugitzen ziren Lurraren zentrorantz, erorketa-higidura berezkoa baitzen. Iritzi horretan oinarriturik, Aristotelesen grabitazio-teoriak zioen objektuak euren masaren proportzionala zen abiaduran erortzen zirela. Baina ez zuen inolako esperimentu edo neurketarik egin bere teoria hori frogatzeko.\nMasari buruzko ideia berriak mekanika galilearrean.\nAristotelesen teoria Simon Stevin-ek (1548-1620) egindako esperimentuarekin ezetsi zen. Berak, Amsterdam-go Nieuwe Kerk elizaren gainaldetik berunezko bi bola askatu zituen aldi berean eta altuera beretik, bata bestea baino hamar aldiz pisutsuagoa, eta biak batera lurrera heltzen zirela konturatu zen. Horrek argi utzi zuen ezen erorketako abiadura ez zela gorputzaren masaren proportzionala, baizik eta masak eraginik ez zuela erortze-abiaduran.\nAskok Galileo-k (1564-1642) esperimentu bera Pisako dorrean burutu zuela uste dute. Hala ere, zientziaren historialari gehienek onartzen dute Galileok ez zuela esperimentu hori egin, ez baitago horrelakorik aipatzen duen Galileoren inolako txostenik. Dena dela, Galileok Stevinen teoria berriari ekarpen teorikoak egin zizkion eta beste zenbait printzipiorekin osatu zuen hark eginiko lana, \"inertziaren printzipioa\" proposatuz, besteak beste.\nNewton-ek masa kontzeptuari eginiko ekarpen bikoitza.\nXVII. mendearen bigarren partean, Newton-en (1642-1726) hausnarketek fisika klasikoaren masaren kontzeptu modernoa ekarri zuten mekanikaren oinarria diren bi funtsezko lege zehaztean: grabitazio unibertsalaren legea eta indarraren definizioko legea (Newtonen bigarren legea). Nolanahi ere, bi lege horietan bi masa desberdin definitu zituen.\nDena den, Newtonen fisika klasikoan, kasu batean zein bestean, gorputz iraunkorretan, konstante gisa definitzen da masa.\nKimika eta materia-kantitatea.\nXVIII. mendearen bukaera aldean, kimika modernoaren aitatzat hartzen den Antoine Lavoisier-ek (1743-1794) \"masaren kontserbazioaren legea\" aurkitu zuen, era honetan formulatuz: \u00ab\"Sistema itxi baten masa totalak konstante irauten du edozein izanik ere bertan gertatzen diren transformazio fisiko-kimikoak\"\u00bb. Hortik ondorioztatzen da masa materiaren kualitate eta kontserbakorra.\nLege hori baliagarri izan zen masa kontzeptuaren garapenerako, bereziki transfomazio kimikoen azterketan. Geroago, XIX. mendean atomoen existentzia finkatuz joan ahala eta Mendeleiev-en taula periodikoan elementu kimikoak euren masa atomikoen arabera sailkatzean, \u201c\"materia-kantitatea\"\u201d kontzeptua zehaztuz joan zen, kimikaren garapenak\u00a0hala behartuta. Horrela, gorputz kimikoki puru baten materia-kantitatea bertan dauden atomoen (edo molekulen) kopuruarekin erlazionatu zen, eta horren kopuru hori Avogadroren zenbakiaren bidez adierazirik. Bide horretatik poliki-poliki aurrera eginez, XIX. mendean zehar etengabe fintzen ari zen nazioarteko SI unitate-sistemak erabaki zuen materia-kopurua eta masa kontzeptuak bereiztea, bakoitzari oinarrizko unitate bat esleituz, mol eta kilogramo izenekoak hurrenez hurren.\nMasaren balioa erlatibitate berezian.\nErlatibitate berezian beste efektu berezi bat hartu behar da kontuan abiadura handiz higitzen ari diren gorputzen kasuan. Izan ere, \"mekanika newtondarrean\", dinamikaren oinarrizko printzipioa era honetan adierazten da:\nformula_2\nbaina \"erlatibitate berezian\" horrela definituriko formula_3 masa inertziala ez da jadanik konstantea.Aitzitik, Einsteinen teorian, batetik, gorputzak masa inertzial bat dauka geldi dagoenean, zeinari pausaguneko masa deritzon, formula_4sinboloaz adierazten dena; baina, bestetik, teoria horretan abiadurari dagokion energiari ere masa inertziala bat dagokio, teorian azaltzen den masaren eta energiaren baliokidetza-printzipioaren arabera. Bi jatorri horiek batera kontuan izanik, higitzen ari den partikularen masa inertziala honelaxe definitzen da:\nformula_5\nnon formula_6 pausaguneko masa den, formula_7 partikularen abiadura eta formula_8 argiaren abiadura.\nBi motatako masak.\nMasaren kontzeptu modernoa ekarri zuten Newtonen mekanikaren legeek grabitazio-masa eta inertzia-masaren arteko desberdintasunak adierazten dituzte; izan ere, kasu bakoitzean oinarrizko propietate desberdinaren bidez definitzen da masaren balioa:\nAzter ditzagun banan-banan bi definizio horiek dagozkien berezitasunak.\nGrabitazio-masa.\n\"Grabitazio-masa\" terminoak grabitazio-eremu batean dauden bi gorputz materialen arteko erakarpen-indarrak sortzen eta jasaten dituen masa izendatzen du. Izan ere, Newtonen grabitazio unibertsalaren legearen arabera edozein bi gorputzek elkarri egiten dioten indarraren balioa era bektorial honetan adiertazten da:formula_13non formula_14 erakarpen-indarra den, formula_15 grabitazio unibertsalaren konstantea den (formula_16 baliokoa), formula_17 eta formula_18 bi gorputzen grabitazio-masak, formula_19\u00a0bi partikulen arteko distantzia eta formula_20 bi partikulen arteko norabideari dagokion bektore unitarioa. Bestalde, minus zeinuak indarra erakarlea dela adierazten du. Alboko irudian ikus daiteenez, bi gorputzek aldi berean jasandako bi indarrek norabide berbera dute, modulu berbera eta aurkako zeinua, hots, formula_21\nGrabitazio-masaren efektua zeruko mekanikan ikus dezakegu gehienbat. Adibide bat Lurrak eta Eguzkiak elkarri egiten dioten erakarpen-indarra da.\nInertzia-masa.\nNewtonen bigarren legean, ordea, beste esanahi bateko \"masa\" agertzen da ekuazio honetan:formula_22non formula_14\"\u00a0\"gorputzari eginiko indarra den, formula_11 inertzia-masa eta formula_25\u00a0indarraren eraginez sorturiko azelerazioa. Izan ere, lege hau adierazten ari da objektuaren materiaren masak erresistentzia jartzen diola bere abiadura aldatzeari, inertzia deritzon propietate bat duelako, eta kanpo-indar bat egin behar dela gorputza azeleratzeko. Horregatik, erresistentzia horren neurria adierazteko, masa horri \"inertzia-masa\" deritzo. Eta zenbat eta inertzia-masa handiagoa izan, hainbat eta azelerazio txikiagoa emango genioke indar berbera egitean, azelerazioa eta inertzia-masa alderantziz proportzionalak baitira.\nGure eguneroko bizitzan, inertzia-masaren efektuak errazak dira ikusten. Demagun mahai-teniseko pilota bat (formula_26) eta petankako bola bat (formula_27) ditugula mahai gainean. Lastotxo batez pilota bakoitzari putz egingo bagenio, teniseko pilota erraz mugiaraziko genuke, baina ziurrenik petankako bola ez litzateke ezer mugituko.\nBerdintzat har ote daitezke grabitazio-masa eta inertzia-masa? Baliokidetza-printzipioa.\nDefinizio eta jatorri desberdinak dituztenez, besterik gabe ezin esan daiteke gorputz berberaren bi masa horiek berdinak direnik. Hain zuzen ere, hemeretzigarren mendeko fisikariak argitu beharreko kontu bat izan zen, ez baitzen ebidentea inertzia-masa eta grabitazio-masa gauza bera izatea. Azkenik, XX. mendearen bigarren hamarkadetan arazoaren konponbidea etorri zen Einsteinek baliokidetza-printzipioa adieraztean. Printzipio horrek dioenez, inertzia-masaren eta grabitazio-masaren artean berdintasun numerikoa dagoenean soilik da azelerazioa gorputzaren izaerarekiko independentea. Beste era batera esanda, gorputz guztiek azelerazio bera izango dute grabitazio-eremu berean, haien masa edozein izanda ere. Printzipio hau Einsteinek 1915ean proposaturiko erlatibitate orokorraren teoriaren ardatza da.\nMasaren ezaugarri eta berezitasunak.\nMagnitude fisikoa denez gero, masa materiaren propietate neurgarria da. Beraz, fisikarien ikuspuntutik, lehenik eta behin masaren neurketa nola neurtzen den ulertzea eta zer ezaugarri dituen argitzea komeni da.\nMasaren neurketa.\nMasa neurtzeko metodo arruntena, balio ezaguneko beste masa batekin konparatzea da, horretarako balantza bat erabiliz. Izatez, balantzak bi gorputzen pisuak konparatzen ditu, pisua masaren eta grabitatearen azelerazioaren arteko biderkadura dela kontuan izanik, eta azelerazioa konstantetzat hartuz toki horretan.\nMasa-unitateak.\nHistorikoki, kultura bakoitzak bere masa-unitateak izan ditu, eta sarri unitate desberdinak erabiltzen ziren produktu desberdinak neurtzeko. Izen batzuk gogoraztea baino ez dago Euskal Herrian zenbat neurri desberdin erabili izan diren gogorarazteko: \"libra\", \"ontza\", \"arroa\", \"kintala\"\u2026\nFisikan, nazioarteko SI unitate-sisteman arauturik dagoen unitatea \"kilogramoa\" da, eta beraren sinboloa formula_1 da (formula_29 hori letra xeheaz idatzita). Bere izenean multiploa adierazteko aurrizkia formula_30 duen oinarrizko unitate bakarra da, eta orain arte objektu patroi baten bidez definitu izan da, eta ez oinarrizko ezaugarri fisiko baten bitartez. Oraintsu arte, fisikariek kilogramo patroi horren bidez kalibratu da orain arte masa-unitatea.\nDena den, fisikariak konturatuta zeuden denborarekin patroi horren masa aldatuz zihoala, eta horregatik, 2019ko maiatzaren 20tik aurrera erabaki zuten kilogramoaren definizioa zehaztu eta arautzea, eta naturako lau oinarrizko konstante fisiko hauen bidez: \"Planck-en konstantea\" (\"h\"), \"oinarrizko karga elektrikoa\" (\"e\"), \"Boltzmann-en konstantea\" (\"k\") eta \"Avogadro-ren konstantea\" (\"N\"A), respectively. Definizio zehatza oso modu teknikoan finkatu da, honelaxe hain zuzen: \"\"Kilogramoa da gorputz baten pausaguneko masa-unitatea, zeinaren energia baliokidea den fotoi multzo baten energiarena, multzoko fotoi guztien frekuentzien baturak [1.356392489652\u00d71050] hertz balio duenean\".\" Ikus daitekeenez, definizio hori oso zehatza da, baina teknikoegia, korapilatua, eta erabiltezina da fisika arrunteko problemetan. Horregatik, praktikan orain arteko definizioa erabiltzen da, betiere kilogramo patroia hartuz erreferentziatzat.\nBestalde, fisikan aztertzen diren gorputzen tamainak hain neurri desberdinetakoak izanik, eguneroko lanean beharrezkoa da kilogramoaren multiplo eta azpimultiploak erabiltzea. SI sisteman araututa daude balio bakoitzeko multiplo eta azpimultiploei dagozkien aurrizkiak, izenak eta sinboloak; horiek guztiak ondoko taulan daude adierazita.\nBestalde, arlo zientifikoan ohikoa da, baita ere, \"masa atomikoaren unitatea\" erabiltzea. Izatez, oinarrizko partikulen arloko espezialistek unitate berbera erabiltzen dute bai masa eta bai energia ere adierazteko, kontuan izanik Einsteinen formula_31\u00a0formula ospetsua; oro har, unitate hori formula_32 unitatearen multiplo bat da, eta partikula-azeleragailuen arloan erabili beharrekoa bihurtu da praktikan, energiaren forma guztietan, hots, masa, energia zinetikoa lotura-energia eta argia aztertzean. \u00a0Masa atomikoaren unitatearen balioa hauxe da kilogramotan: formula_33\nMasaren ezaugarriak.\nMekanika newtondarrean masak zenbait propietate ditu:\nHalere, fisika modernoak erakutsi du propietate horiek mekanika klasikoaren esperientzia arrunteko egoeretan baino ez direla betetzen, eta mekanika erlatibistan eta fisika kuantikoan ez direla zertan bete.\nMasaren eta mekanikako beste magnitude batzuen arteko erlazioa.\nMasa mekanikako beste bi magnitude garrantzitsuren sustraian barneratuta dago:\nformula_34\nformula_35\nMasa eta substantzia-kantitatea.\nSubstantzia-kantitatea izenaz ezagutzen den magnitude fisikoak era diskretuan zenbatzen du gorputz batean mota bereko zenbat atomo, molekula edo partikula dauden; batzuetan \"substantzia-kopurua\" ere esaten zaio. Nazioarteko SI unitate-sisteman substantzia-kantitateari dagokion unitatea mol izenekoa da.\nDefinizioz, substantzia jakin baten mol batean dauden oinarrizko unitateen \u2014atomo, molekula, ioi, elektroi, erradikal edo bestelako partikula edo partikula-taldeen\u2014 kopurua konstantea da, partikula materiala edozein izanik ere. Kopuru horri \"Avogadro-ren zenbakia\" deritzo eta balio hau du:\nformula_36\n\"Substantzia-kantitatea\" deritzon kontzeptua ez da nahastu behar \"masa\" kontzeptuarekin. Halere, biak elkarrekin erlazionaturik daude kontzeptualki era honetan: mota bereko atomo eta molekulen mol bati dagokion masari \"masa molarra\" deritzo, eta hori aldatu egiten da materia batetik bestera. Ostera, \"masa\" kontzeptuak mota guztietako materiei dagokie, eta bertan kontuan hartzen dira atomo guztien masak, edonolakoak izanik ere.\nMasa eta pisua.\nHizkera arruntean \u201cmasa\u201d eta \u201cpisu\u201d kontzeptuak nahastu egiten dira sarri. Nahasketa horren ondorioz, dinamometroen graduazioa kilogramotan eman ohi da. Zehatzago hitz eginez, malgukidun dinamometroetan \"pisua\" \u2014eta ez \"masa\"\u2014 neurtzen dela esan beharko genuke gorputzak jasandako grabitatearen indarrak luzatzen baitu neurgailua. Arrazoi horrengatik teknologia mekanikoaren arloan pisuaren unitate \"kilogramo-indar\" edo \"kilopond\" deitu izan zaio, nahiz eta praktikan laburdura eginez kilogramo hitza erabiltzen zen, huts-hutsean.\nFisikako hizkeran, \u201cpisu\u201d hitzak grabitateak masa grabitazionalean egiten duen indarra adierazten du, eta beraz, \"newton\" izeneko unitatetan neurtzen da (formula_37 sinboloa). Malguki batez funtzionatzen duen dinamometroaren kasuan, pisuak bertikalaren norabidea du, eta tokiko grabitatearen balioaren araberakoa da. Adibidez, Parisen formula_38 izanik, formula_39-ko gorputz baten pisua formula_40 da. Baina Mont Blanc mendiaren gailurrean pisu txikiagoa du altuerarekin Lurraren zentrorako distantzia handiagoa izatean formula_41 grabitatearen balioa txikiagoa baita.\nBestalde, Ilargiko grabitatea Lurrekoa baino sei bat aldiz txikiagoa denez, hura zapaldu zuten astronauten pisua ere Lurrean zutena baino sei bat aldiz txikiagoa izan zen bertan."}
{"id": "9796", "revid": "349", "url": "https://eu.wikipedia.org/wiki?curid=9796", "title": "Herri Alderdi Sozialista Iraultzailea", "text": ""}
{"id": "9797", "revid": "237", "url": "https://eu.wikipedia.org/wiki?curid=9797", "title": "Sozialista", "text": ""}
{"id": "9798", "revid": "237", "url": "https://eu.wikipedia.org/wiki?curid=9798", "title": "Marxista", "text": ""}
{"id": "9799", "revid": "499", "url": "https://eu.wikipedia.org/wiki?curid=9799", "title": "HASI", "text": ""}
{"id": "9800", "revid": "70730", "url": "https://eu.wikipedia.org/wiki?curid=9800", "title": "Marxismo", "text": "Marxismoa langile-klasea burujabetzeko metodo eta teoria politiko bat da. Teoria gisa analisi sozioekonomikoa egiten du, materialismo dialektikoa eta historikoa erabiliz klase sozialak eta gatazka sozialak dialektikoki azaltzeko. Marxismoak langilearen esplotazioa eta alienazioa salatzen du eta klaserik gabeko gizarte baten alde egiten du. Karl Marx eta Friedrich Engels alemaniar filosofoek XIX. mendean egindako lanetan oinarritzen da. Marxismoak erabiltzen duen metodologiari materialismo historiko deritzo, klaseetan oinarritutako gizartea eta kapitalismoa aztertu eta kritikatzeko. Metodologia berdinarekin klase borrokak sistema ekonomiko, sozial eta politikoan duen egitekoa aztertzen du.\nTeoria marxistaren arabera, gizarte kapitalistan, klase-gatazka sortzen da interes materialak ez direlako berdinak esplotatutako eta zapaldutako proletalgoaren (produktuak eta zerbitzuak sortzen dituen soldatapeko langilea) eta burgesiaren (ekoizpen-bideen jabetza duen klase agintari bat, bere aberastasuna proletalgoak egiten duen lanaren gainbalioaren apropiazio bidez lortzen duena, mozkinak sortuz) baitan. Klase gatazka hau, normalki, gizarte bateko sektore produktiboaren eta bere produkzio-harremanen matxinada bezala adierazten da. Ondorioz, epe laburreko krisi bat sortzen da burgesia saiatzen denean proletargoak bizi duen alienazioa handitzen, klase-kontzientzia maila ezberdinetako langileen artean. Krisi sakona dagoen garaietan, zapaldutakoaren erresistentziak iraultza proletarioan amai daiteke. Honek garaipena lortuz gero, sozialismoaren ezarpena etorriko da, ekoizpen-bideen jabetza sozialean, bakoitzari bere ekarpenaren araberako banaketa bat eta erabileran oinarritutako produkzioa ezaugarritzat dituen sistema sozioekonomiko bat. Indar produktiboek aurrera egiten badute, Marxen hipotesia da sozialismoa azkenean gizarte komunista batean bilakatzen dela: klaserik gabeko eta estaturik gabeko gizarte bat, jabetza-komunean eta \"Bakoitzak bere ahalmenaren arabera, bakoitzari bere beharren arabera\" printzipioan antolatuta.\nMarxismoa hainbat pentsamendu-eskoletan eta adarretan garatu da, eta, beraz, ez dago erabateko teoria marxistarik. Eskola marxista bakoitzak marxismo klasikoaren aspektu ezberdinei ematen dio garrantzia, beste batzuk aldatu edo ukatzen dituzten bitartean. Pentsamendu-eskola askok kontzeptu marxistak eta marxistak ez diren beste batzuk konbinatu dituzte, ondorio kontraesankorretara helduz. Beranduago mugimendu bat sortu da proposatzen duena pentsamendu-eskola marxista guztiak bateratzen dituzten kontzeptuak materialismo historikoa eta materialismo dialektikoa direla.\nMarxismoak akademian inpaktu sakona izan du, eta hainbat esparrutan eragin du, hala nola arkeologia, antropologia, informazioaren jakintzak, politika-jakintza, antzerkigintza, historia, soziologia, ertiaren historia, ertiaren teoria, ikasketa kulturalak, hezkuntza, ekonomia, etika, kriminologia, geografia, literatura-kritika, estetika, zinemaren teoria, psikologia kritikoa eta filosofia.\nEtimologia.\n\"Marxismo\" terminoa Karl Kautskyk zabaldu zuen, bere burua Marxista \"ortodoxo\" izendatu zuenean Marxen ondoren etorri ziren ortodoxo eta errebisionisten arteko eztabaidan. Kautskyren aurkari errebisionista Eduard Bernstein zen, terminoa ere berarentzat hartu zuena. Engelsek ez zuen babesten \"Marxismo\" terminoa bere edo Marxen ikuspegia deskribatzeko. Bere ustez terminoa gehiegikeriarekin erabiltzen zen euren burua erretorikoki Marxen \"benetako\" jarraitzailetzat zutenen aldetik, besteak erdeinuz aipatuz, adibidez \"Lassallear\" terminoarekin. 1882an Engelsek esan zuen Marxek bere burua \"Marxistatzat\" zuen Paul Lafargue kritikatu zuela, esanez Lafargueren ikuspuntua \"Marxista\" batena bazen, orduan \"ziur zegoela bera ez zela Marxista bat\".\nMarxismoaren aurrekari eta eragileak.\nIlustrazioa eta sozialismo utopikoa.\nIlustrazioa XVII. eta XVIII. mendeetan zehar Mendebaldean garatutako aldaketa ideologiko sakona izan zen, arrazionalismoa eta indibidualismoa sustatu zituena, tradizioaren eta erlijioaren nagusitasunaren aurka. Marx eta Engelsek idatzitako \"Familia Santua\" lanean aitortu zuten Ilustrazioaren eragina euren ideietan, pertsona guztiak berez berdinak direla eta pertsonen bizimodua hobetzeko gizarte bidezkoa eratu behar dela baieztatzean. Ilustrazioaren ildotik, sozialismo utopikoaren korrontea garatu zen: pentsalari batzuek, hala nola Henri Saint-Simongoa, Charles Fourier eta Robert Owen, gizarte sozialista eta komunistak irudikatu eta planifikatu zituzten, baina garaiko gizartetik gizarte ideal horietara nola heldu zitekeen hausnartu gabe.\nIraultza Industriala.\nIngalaterran XVIII. mendean abiarazi eta Europa kontinentalera zabaldutako Iraultza Industrialak gizarte-klase berri bat eratu zuen: proletalgoa, industria-lantegi handietan soldata baten trukean lan egiten zuten langileak, gizon, emakumeak eta haurrak. Nekazari-ohiak eta artisau txikiak ziren, nekazaritzaren eta makina berrien garapen azkarrak lanik gabe utzi zituenak. Lan-kondizio gogorrak zituzten lantegien ondoan eratutako auzoetan, eta euren eskubideak defendatzeko langileen mugimendua eratzen hasi ziren. Marxek aldaketa hauek gertutik ikusi, langileekin bat egin eta bere teoria eratzen hasi zen: langileak ekoizpen-bideen jabe ez zirenez, kapitalistak euren lanaren zati bat bereganatzen zuen, gainbalio deitu zuena. Langileen lana salgai bilakatzen zen, gainera, harreman haietan; etengabe hazten zen langileen ugaritasunak soldaten beherakada ekartzen zuen eta horrek langileen kondizio txarrak areagotzen zituen. Ekoizpen-indar eta harreman horiek ekoizpen-modu kapitalista eratzen dute. Beste alde batetik, industria-lantegietan lanaren zatiketa gero eta handiagoa zen, produktibitatea gehitzeko helburuarekin. Kapitalistak langilearen lanaren zati bereganatu eta lanaren zatiketaz ataza errepikakorrak egitera behartzen zuen egoera hori deskribatzeko alienazio kontzeptua garatu zuen Marxek.\nHegelen filosofia.\nMarxek Hegelen metodo dialektikoa bereganatu zuen, baina Hegelen idealismoa biziki ukatuz eta horren ordez materialismo dialektikoa ezarriz. Historiari dagokionez, esaterako, Hegelek ideologia politikoa, estatuan gauzatua, funtsa eta gizarteko harremanak haren isla diren bitartean, Marxek eta Engelsek arlo ekonomikoari (arlo \"materialari\", hain zuzen) eman zioten lehentasuna, egitura politikoak ere berezko izakitasuna bazuen ere haien iritziz. Marx eta Engels hegeldar gazteen taldean kokatu izan dira eta talde horretako kide izan zen Ludwig Feuerbachek idealismoaren aurka azaldu zuen jarrerarekin bat egin zuten, baina hark gizakiari buruz aldeztutako materialismo naturalista ere arbuiatu zuten, gizakia gizakiaren emantzipaziorako eraketa politiko berri batetik askatuko dela baieztatuz eta ez gizakia zanpatzen duten erakundeak, erlijioa eta estatua kasu, soilik ezabatuz edo aldatuz.\nFilosofia marxista.\nFilosofia marxista marxismoa jorratzen duen filosofia da. Filosofia tradizionaletik urruntzen den filosofiaren adar bat gisa uler dezakegu. Horretarako ulertu behar dugu filosofia hau edo materialismo dialektikoak honakoa defendatzen du: Idealismoa eta dualismoa burgesiak erabiltzen duen arma bat dela, langile klasea ahultzeko. Horretarako hainbat tesi daudelarik.\nMaterialismo dialektikoaren adar bat materialismo historikoa litzateke, zeinak bizitzako kontraesan eta produkzio erlazioekin bateratzen du. Ondorioz klase arteko borroka sortuz, Marxek eratutako sozialismo zientifikoaren ekonomia aplikatuz.\nSobietar filosofia marxista.\nSobietar Batasunean, filosofia marxista iraultza errusiarraren eraikuntza prozesuan aurkitzen dugu eta baita ere ondoren estatu sobietarra sortzean tsarismoari aurre egitean. Gainera, Leninek ez zuen soilik filosofia marxista alderdi politikoan soilik erabili baita ere filosofikoki, materialismoaren oinarriak ezarriz, sozialismoaren garapenean.\nHonela gizartearen garapeneko alderdi garrantzitsuenetan filosofia marxista txertatzen da, alderdi sozialean, ekonomikoan, zientifikoan, filosofikoan, kulturala etab.\nStalin hil eta bere ondorengoekin filosofia marxistaren planteamendu berria sortzen dira beti ere Leninen oinarriak garrantzia handia dutelarik. Alderdi komunistak asko eragingo du aldaketa hauetan, sozialismotik komunismorako bidea hartu nahi dutelarik, honela aurretiaz aurkitzen ziren arazoak konpontzeko eta langile klasearen garapena aurrera eramateko alderdi guztietan.\nFilosofia marxistaren garapena eta ikaskuntza 1960tik aurrera eta Sobietar Batasunaren amaierara arte, gehienbat materialismoarekin lotu zen eta Marxen Kapitala Liburuarekin lotu zen. Logika, estetika, zientzia, hizkuntza eta morala errealitatean ez ziren zehaztuko Sobietar Batasunak zituen barne eta kanpo gatazken ondorioz. Hala ere aztertzen jarraitu zen Errusian marxismoa nola hobetu garatzen joateko.\nHainbat autore aurki ditzakegu honetan sakondu zutenak: Nikol\u00e1i Bujarin, V.N. Sarabianov, F.V. Konstantinov, I.V Kuznetsov, S.A Ianoskaia adibidez.\nKontzeptuak.\nMaterialismo dialektikoa.\nMaterialismo dialektikoa marxismoaren metodo filosofikoa da. Marxek ez zuen termino hori aipatu bere lanetan eta Engelsek idatzitako \"Anti-D\u00fchring\" lanean azaltzen da zehatz-mehatz. Geroztik, alderdi sozialista eta komunisten doktrina filosofikoa izan zen, Sobiet Batasunaren filosofia ofiziala bilakatu arte. Materialismo dialektikoa idealismoarekin eta pentsamendu metafisikoarekin kontrajartzen da: horien arabera objektuak \u00abikergai isolatuak\u00bb diren bitartean, \u00abpositiboa eta negatiboa\u00bb ukatuz eta \u00abkausa eta efektua\u00bb kontrajarriz, dialektika objektuak euren harreman eta mugimenduetan, euren jatorri eta akaberan, ikertzen ditu, izadia izanik abiapuntua eta froga-harria, ikuspuntu materialista batetik.\nMaterialismo historikoa.\nMaterialismo historikoa historiaren filosofia marxista da. Horren arabera, gertaeren bilduma soila izateaz haraindi, historia gizakiak munduarekiko duen harremanaren isla da, dialektikaz etengabeko aldaketan dagoena. Gizakiak mundua lanaren bitartez aldatzen duenez, historiaren eragileak teknologia, ekoizpen-indarrak eta ekoizpen-harremanak dira, historian zehar, hurrenik hurren, asiar ekoizpen-modua, esklabotza, ekoizpen-modu feudala eta ekoizpen-modu kapitalista ekarri dituztenak. Aldaketa dakarren aldagaia klaseen arteko aurkakotasuna da, klase-borroka alegia. Kapitalismoaren kasuan, langileriaren eta kapitalisten arteko klase-borroka izango da kapitalismoa gainditu eta sozialismoa ekarri duena.\nMarxismoaren joerak.\nMarx eta Engelsek eratutako teoriaren baitan laster sortu ziren joera zenbait. Lehenengoa XIX. mendearen bukaeran sortu zen eta sozialdemokrazia abiarazi zuen. Korronte honen abiarazlea Eduard Bernstein izan zen, XIX. mendearen bukaeran. Haren arabera sozialismorako bidea pausoz pauso eta modu baketsuan gertatuko litzateke eta ez kapitalismoaren bilakaera kritikoak ekarriko proletarioen iraultzaz. Faktore ekonomikoen garrantzia ere mugatu eta sozialismoa iritzi moraletan ere oinarritu behar dela aldezten dute. Korronte horien aurka, marxismo iraultzailea garatu zen, Errusiako Iraultzan garaituko zena 1917 urtean. Hurrengo urteetan, leninismoa garatu zen Errusian, komunismorako bidean abangoardiazko alderdi iraultzailearen garrantzia nabarmentzen zuena.\nBibliografia.\nGotzon Garate saiakeragileak marxismoari buruzko honako liburu hauek idatzi zituen euskaraz:\nKanpo estekak.\n Marxists Internet Archive, marxismoari buruzko entziklopedia eta liburutegia."}
{"id": "9801", "revid": "237", "url": "https://eu.wikipedia.org/wiki?curid=9801", "title": "Marxismoa", "text": ""}
{"id": "9802", "revid": "56334", "url": "https://eu.wikipedia.org/wiki?curid=9802", "title": "Gaskoi okzitaniera", "text": "Gaskoia okzitanieraren dialekto bat da, Gaskoiniako lurraldean hitz egiten dena, hau da, Frantziako hego-mendebaldeko bederatzi departamendutan eta Kataluniako Aran eskualdean. Ipar-ekialderantz Garona ibaiak nolabaiteko muga ezartzen du, eta Pirinioek eta Euskal Herriak egiten dute muga hegoaldean. Frantziar estatuan ez da hizkuntza ofiziala, alta Kataluniako Erkidego Autonomo osoan hizkuntza ofiziala da.\nAzkenaldi honetan, haren erabilera guztiz murriztu da XIX. mendean bi milioi hiztun zirela uste da, baina egun 250.000 hiztun inguru ditu. \nEuskal substratua.\nErromatarren agintaldiaren aurretik, Gaskoinian hitz egiten zen hizkuntza, akitaniera, antzinako euskararen ahaide zen. Izan ere, \"gascon\" hitza bera latinezko \"vasco,\" \"vasconem\" errotik dator. Badirudi, beraz, Gaskoiniako hiztunek euskalduntzat zutela beren burua, nolabait ere. Frogatuta dago gaskoiak euskal substratua duela: horrek azaltzen ditu gaskoiaren eta okzitanieraren gainerako dialektoen arteko ezberdintasun nagusietako batzuk.\nSubstratu horren aztarnak hizkuntzan ere aurki daitezke. Lexikoan latin jatorriaren aztarnarik gabeko hitzak aztertu eta euskararekin parekatu ditu Gerhard Rohlfs filologoak. Josep Crivill\u00e9 i Bargall\u00f3 etnomusikologoak gaskoiaren berezitasun fonetikoen jatorria antzinako euskaran zekusan, latinetik modu berean moldatu baitzituzten hitz ugari.\nSubstratu horretatik datorkeen gaskoiaren ezaugarrietako bat latinetiko maileguetan hitz hasierako \"f-\" gaskoiz \"h-\" bihurtu izana da. Adibidez, latinezko \"festa\" (\u00abjaia\u00bb) hitzean, soinu hori ahuldu eta hasperendun bihurtu zen, eta gero, zenbait tokitan, erabat galdu. Substratuaren aldeko teoriak dioenez, euskarak garai hartan /f/ fonemarik ez izatea horren arrazoia da. Beraz, hitz horrek gaskoiz \"h\u00e8sta\" edo formak hartu ditu. Gaztelaniaz ere antzera gertatu zen: latinezko \"facere &gt;\" \"hacer\" ([a\u02c8\u03b8er]) bilakatu zen (edo, Andaluziako hego-mendebaldeko zenbait tokitan, ).\nGaskoiaren beste ezaugarri bat latinez \"r-\" soinuaz hasten diren hitzei aurrean bokal bat gehitzea da. Euskaraz aurretik \"e-\" edo \"a-\" jartzen zaizkie eta gaskoiz, \"a-\" batik bat: latinezko \"rosa\" gaskoiz \"arr\u00f2sa\" da (euskaraz, \"arrosa\") eta latinezko \"rota\", \"arr\u00f2da\" (euskaraz, \"errota\"): bilakaera hori aragoieraz ere gertatzen da, hots, agian euskal substratua duen beste hizkuntza batean.\nBeste ezaugarri batzuk ere ditu: bokal arteko \"ll\" edo \"l\" soinuak \"r\" bihurtzea (euskaraz, \"caelum &gt; zeru\"; latinezko \"bellus, bella, bellum &gt; bell &gt; b\u00e8th / bera\", 'ederra') edo bokal arteko \"n\" soinuak galtzea (euskaraz, latinezko \"corona &gt; koroa\"; latinezko \"luna &gt; lua\", 'ilargia').\nEuskarak ere, gerora, hainbat hitz hartu ditu gaskoitik, hala nola \"beira\" eta \"polit\" (gaskoiz, \"polit,\" \"polida\"). Hitz horietako batzuk Ipar Euskal Herritik sartu ziren, bi hizkuntzen arteko mugaren bidez; beste batzuk, XI. mendeaz geroztik, Hondarribiatik Donostiara bitarteko Gipuzkoako kostaldeko zerrendaren bidez, hor gaskoia mintzatu baitzen XVIII. mendea arte, bai eta dokumentu formaletan erabili ere XVI. menda arte. Pasaian oraindik gaskoia mintzatua zen, 1870eko hamarkadan.\nAldaerak.\nOkzitanieraren aldaera izaki, gaskoiaren barruan hiru talde nagusi bereizten dira:\nBearnori dagokionez, bertako hizkera edo bearnesa trantsizio hizkuntza da, hiru aldaera nagusien elementuak dituena.\nErabilera.\nGaskoiaren erabilera beherantz doa urtez urte. XX. mendearen hasiera arte osasuntsu bazen ere, bigarren mundu gerraren ondoren, transmisioa hausten hasi zen.\n1982an Bearnon eginiko galdeketa baten arabera, biztanleen % 51k hitz egin zezakeen, % 70ek ulertzen zuen eta % 85 hizkuntza babestearen alde zegoen.\n1997an, aldiz, gaskoiaz mintzatzen zirenak % 13 ziren Girondan (% 3 Bordelen), % 22 Lot eta Garona eskualdean, % 28 Landetan % 22 Pirinio Atlantikoetan eta % 35 Pirinio Garaietan.\n2008ko galdeketa batean, Akitaniako okzitaniera (edo gaskoi) hiztunak %10 zirela eta ulertzen zutenak % 50 zirela ageri zen.\nAran bailaran, gaskoia ofiziala den toki bakarrean, % 58 mintzatzen da araneraz, eta alfabetizazioari dagokionez, % 34 da hizkera horretan, eta % 50 katalanez (gaztelaniaz, % 100 da).\nEuskal Herrian ere gaskoia asko galdu da azken urteetan. Baionan, adibidez, % 5 soilik dira gaskoiz mintzatzen direnak. Euskal Herrian 20.000 hiztun ziren 2001ean.\nErabileraren apaltze horren atzean, frantsesaren inposaketa hiztunen sakabanatzea, hizkuntzak jasan duen mespretxua, ofizialtasunik eza, irakaskuntzan gutxi erabili izana eta ondoriozko transmisio etena aipatzen dira arrazoi gisa.\nInstitut Occitan erakundeak (1996an sortua) okzitanieraren eta gaskoiaren sustapena du helburu. Hizkuntza haurren hezkuntzan txertatzeko asmoz, 1979an Calandreta sortu zen, okzitanieraz irakasten duen eskola sarea.\nGaskoia Euskal Herrian.\nBehe Erdi Aroan, XII. mendearen erdialdean eta merkatarien artean bereziki, gaskoia Aturriren hegoaldeko alde euskaldunetara hedatu zen. Angelu, Miarritze, eta Baiona neurri handi batean gaskoitu ziren. Euskaldunek berek ere gaskoia bereganatu bide zuten merkataritzan zeukaten interesagatik edo gaskoi lurretan nekazaritza edo abeltzaintzan aritzeagatik.\n400 urtez Baionan ofiziala ere izan zen gaskoia, eta XIV. eta XV. mendeen artean dokumentu administratiboak gaskoiz idazten ziren bertan. Nafarroako erreinuaren zati zen Behe Nafarroan ere idazten ziren dokumentuak gaskoiz, eta Pirinioez bestalde ere erabili izan zela dirudi. Gipuzkoako lurraldeko kostaldean ere izan zuen hedapena, Hondarribia, Errenteria, Pasaia eta Donostia aldera arte.\nGaskoiak izen ugari laga ditu Donostian, horietako asko gaur egun arte iritsiak: \"Aiete\" (gaskoiz, \"Ayet\", Aiete izenaz euskaratua), \"Gros\", \"Miramon\" (gaskoiz, \"Miramont\"), \"Monpas\" (\"Mont-pas\"), \"Morlans\", \"Polloe\" (gaskoizko \"Poll\" eta \"Pollet\" hitzetik dator, \"Polloe\" izenaz euskaratua), \"Ulia\" (gaskoiz \"Oli\", euskaraz \"Ulia\" edo \"Uliamendi\"), \"Urgull\" (gaskoiz, \"Orgull\" edo \"Urgullus\", \"Urgull\" izenaz euskaratua), \"Embeltran kalea\" (\"Em Beltran\", hots, \"Jaun Beltran\") eta \"Narrika kalea\" (\"Na Rika\", hots, \"Rika anderea\").\nGaur egun, Euskal Herrian gaskoi hizkuntzaren eta kulturaren aitorpena eta erabilera bultzatzen dituen elkarte nagusia 1975ean Angelun sorturiko Aci Gasconha da. Akitania osoan aritzen den Institut Occitan erakundeak ere lan egiten du gaskoiaren alde.\nEuskal Hirigune Elkargoak gaskoi hizkuntza ofizialki aitortu zuen, euskararekin batera, 2018an. Aitorpen horrek hizkuntzari ekar diezaiokeen ofizialtasun maila zalantzan jarria da, hala ere.\nFonetika.\nEzaugarri fonetiko nagusiak ondoko hauek dira:\nGaskoiak euskararen eragina du, fonetikan batez ere. Halaber, Pirinioetako gaskoiak lotura zenbait ditu goi aragoierarekin (adibidez: \"eth\" eta \"era\" artikuluak, maskulino singularra lehena, femenino singularra bigarrena)."}
{"id": "9803", "revid": "512", "url": "https://eu.wikipedia.org/wiki?curid=9803", "title": "Bob Marley", "text": "Robert \"Bob\" Nesta Marley (Nine Miles, Saint Ann, 1945eko otsailaren 6a - Miami, Florida, 1981eko maiatzaren 11) jamaikar kantari eta konpositorea izan zen. The Wailers (1964\u20131974) eta Bob Marley &amp; The Wailers (1974\u20131981) ska, rocksteady eta reggae taldeetako kantari, gitarra-jotzaile eta konpositore nagusia izan zen. Oraindik ere, reggae musikari ezagunena da, baita errespetatuena ere, jamaikar musika eta rastafari mugimendua mundu guztian zehar ezagutarazi baitzituen.\nHaren kanta ezagunenak \"I Shot the Sheriff\", \"No Woman, No Cry\", \"Could You Be Loved\", \"Stir It Up\", \"Jamming\", \"Redemption Song\" eta \"One Love\" dira; The Wailers-ekin batera, \"Three Little Birds\", baita hil ondoko \"Buffalo\" \"Soldier\" eta \"Iron Lion Zion\". \"Legend\" (1984), bera hil eta hiru urtera argitaratutako abesti bilduma gehien saldutako reggae albuma da, AEBetan platino diskoa hamar aldiz eta mundu guztian 20 milioi kopia salduta.\nBiografia.\nBob Marley Nime Milesen (Rhoden Hall, Saint Ann) jaio zen, Jamaika iparraldeko herrixka batean, Nesta Robert Marley izenarekin. Cedella Booker, 18 urteko jamaikar neskaren eta Norval Marley, 50 urteko britaniar armadako kapitain zuri baten semea zen. Aita ez zen semeaz arduratu. 1950ko hamarkada bukaeran, Bob eta ama Kingston-era joan ziren bizitzera. Nekazariak hiri honetara joan ohi ziren beren egoera ekonomikoa hobetzeko asmoz. Zoritxarrez, gehienentzat euren etorkizuna auzo txiroetan zegoen.\nRobert Nesta Marley gazteak bebop eta jazz aire berriak Trenchtownen ezagutu zituen. Hori haren lehen eragin musikala izan arren, honako hau aitortu zuen: \"Me couldn't understand it,\", hau da, \"Ez nintzen ulertzeko gai\". Hala ere, 1960. urtean, arratsaldero Joe Higgs-ek antolatutako musika saioetan parte hartzen hasi zen.\nKingston-en soldatzaile moduan lan egiten zuen bitartean, Bobek bere lehen musika taldea sortu zuen: The Rubeboys. 1963. urtetik aurrera The Wailing Wailers izena hartuko zuten, Neville O'Riley Livingstone (Bunny Wailer) eta Peter Tosh-ekin batera. Elkarrekin jotzen hasi ziren Ray Charles, Fats Domino, Brook Benton eta Curtis Mayfield-en eraginpean. Urte horretan lehenengo reagge diskoa kaleratu zuten. Jamaikako zerrendetan lehen postua lortuko zuten.\n1966. urtean, Bob Marley Rita Anderson-ekin ezkondu zen eta Estatu Batuetara joan zen amarekin bizitzera, huira bere senar berriarekin han bizi zelako. Uhartera itzuli zenean, dagoeneko onartua zuen rastafari erlijioan gehiago sinesten hasi zen, 1966. urteko apirilaren 23an Hailee Selassie (Ras Tafari Makkonen) Etiopiako erregeak Jamaikara bidaia egin zuenean, gizon haren ustezko \"jainkotasuna\"-ren lekuko izan ondoren. Bere izpirituaren egoera berria kantu berrietan islatu zen.\nBunny eta Peter lagunekin batera talde berri bat sortzen du: The Wailers. Kantuetan ageri zen espiritualismoa zela eta, arazoak izan zituzten ordezkari bat bilatzeko. 70. hamarkadaren hasieran, Lee Perry-rekin bat egiten dute. Ekoizle horrek taldearen lana goitik behera irauli zuen eta haren lan hoberenak ekoitzi, hala nola \"Soul Rebel\", \"Small Ax\"e, \"400 Years\", eta abar.\n1972. urte bukaeran taldeak euren lehen diskoa argitaratzen dute, \"Catch a Fire\". Arrakasta handia izan zuen, eta honek Inglaterra eta Estatu Batuetatik bira bat egitera daramatza. 1973. urean beste disko berri bat ateratzen dute, \"Burnin\", kantu zaharren bertsioekin.\nBunny-k eta Peter-rek taldea utzi zuten eta bakarkako lanetan hasi. Marcia Griffitsh emazte berriak eta Judy Mowatt-ek ordezkatu zituzten: taldeak Bob Marley &amp; The Wailers izena hartu zuen. 1975. urtean \"Natty Dread\" argitaratuz zuten eta beste disko bat zuzeneko kantuekin: \"Live!\".\n1976. urtean \"Rastaman Vibration\" argitaratu zuen. Disko horrek zerrendetan emaitza onak izan zituen eta taldearen hoberenetakotzat hartu zen. Bere kantek gai asko lantzen zituzten: maitasuna, kritika soziala etab. iraultza politiko eta espirituala aldarrikatzen da.\n1976. urteko abenduaren 5ean, Bob kontzertu bat ematera zihoan Kingston-en, bakea eta hiritarren eskubideak aldarrikatzeko. Baina ezezagun batzuk, kontzertua baino lehenago, tiro batez zauritu zuten besoan. Atentatu hau eta gero, Bob Marley-k Jamaica utzi eta Londresera joan zen, Estatu Batuak, Europa eta Afrikatik kontzetuak biderkatuz.\nHurrengo urtean Exodus (1977) diskoa argitaratuko du, Inglaterran arrakasta handia izango zuena. Urte horretan ere Kaya argitaratuko du, arrakasta berri bat, maitasunari eta marihuanari buruzko kantuez osatua. Babylon By Bus (1978) diskoa atera zuen Europa eta Afrikatik egindako bira baten ondorioz. Gero Afrika bisitatu zuen eta Survival diskoa atera zuen, afrikarren omenez.\n1980. urtean, hauteskunde kanpaina bortitza zenean Jamaican, Michael Manley eta Edward Seaga aurkarien artean tregoa bat lortu zuen. Uprising argitaratu zuen (1980, izugarrizko arrakasta izan zuena, besta bira europar bat ekarri ziona. Bira hau amaitu zenean, Bob oso gaixo jarri zen kantzerrarekin. Pentsatzen da Londresen futbolean jokatzen hankako hatzapar batean egin zuen zauri baten ondorioz etorri zitzaiola gaixoa; hau jendeak pentsatzen zuena zen, egia izan ez arren, kantzerra ez delako sortzen horrelako zauri batetik. 1978. urtean medikuek oina mozteko esaten zioten, baina ukatu egin zuen, badirudi bere ideia rastafariengatik.\n1981. urteko maiatzaren 11an, hil zen Miamiko ospital batean 36 urte zituela, \"Meritoaren Ordena Jamaikarra\" delakoa jaso ondoren, bere kontribuzio kulturalari esker. Bere gorpua bere jaioterrira eraman zuten, Nine Milera, mausoleo baten atseden hartzen duelarik. Nesta Robert Marleyk hileta ederra jaso zuen herriko jendeari esker. Hileta horretara, Jamaikako lehenengo ministroa eta beste munduko jende ospetsu asko joan zen.\nDatu Bitxiak.\nBob Marley-k kontzertu baten aurretik, Superman, Iron Man, Spiderman, Hulk, Batman eta horrelako istorioak irakurtzen zituen."}
{"id": "9805", "revid": "536", "url": "https://eu.wikipedia.org/wiki?curid=9805", "title": "Llama", "text": "Llama (\"Lama glama\") Hego Amerikako Andeetan bizi den Gamelidoa da, bereziki Perun. Izen horrekin bere generoan dauden beste hiru animaliak ere izendatzen dira, nahiz eta espezie ezberdinak izan: bikuina, alpaka eta guanakoa.\nHala ere euren artean badira ezberdintasunak. Llamak altuagoak dira alpakak baino eta euren burua obalatua da. Lama generoa eta gameluak bereizteko modua bizkar atzean llamek jorobarik ez dutela ikustea da."}
{"id": "9807", "revid": "1712", "url": "https://eu.wikipedia.org/wiki?curid=9807", "title": "Vicugna vicugna", "text": ""}
{"id": "9808", "revid": "336", "url": "https://eu.wikipedia.org/wiki?curid=9808", "title": "Bikuina", "text": "Bikuina (\"Vicugna vicugna\") Hego Amerikan bizi den gamelidoa da. Bere izena kitxuatik dator (\"wik'u\u00f1a\").\nBereziki altiplanoak bizi dira, Peruko hegoaldean (non ugariak diren), Boliviako parte batean, Txileko iparraldean eta Argentinako iparmendebaldean.\nBikuinak dira gamelidoen artean txikienak, 45 kilogramoko pisua dute eta metro bateko luzeeran izan ohi dute. Animalia basatia da. Bere kolorea beigea da goikaldean eta txuria behekaldean. Bikuinen ilea bereziki fina da.\n3.200 metroko altueratik gora bizi dira, eskualde hotz eta lehorretan. Belarjaleak dira, euren senideak diren llama, alpaka eta guanakoa bezala. Gameluekin alderatuta, egunero ura edan behar dute eta horregatik putzuetatik gertu bizi dira."}
{"id": "9809", "revid": "336", "url": "https://eu.wikipedia.org/wiki?curid=9809", "title": "Vicugna", "text": "Bikuina edo Vicugna Hego Amerikako gamelidoetako bi generoetako bat da, Lamarekin batera: horrekin batera, haien familiako beste izakiekin konparatuta (hots, gameluarekin eta dromedarioarekin), ez dute dimorfismo sexualik eta, beraz, arrek eta emeek antzeko tamaina dute."}
{"id": "9811", "revid": "59723", "url": "https://eu.wikipedia.org/wiki?curid=9811", "title": "Alpaka", "text": "Alpaka (kitxuatik \"allpaqa\"; sailkapen zientifikoa \"Lama pacos\"), guanakotik eratorritako bi espezieetako bat da.\n50 eta 55 kilogramo arteko pisua dute eta 95 cm luze izaten dira. Ileek 12 eta 28 mikrako diametroa dutenez, artilegintzan oso erabiliak dira.\nAndeetan bizi dira 3.500 eta 5.000 metro artean, bereziki Peru eta Bolivian eta banaka batzuk, Argentinan. Hala ere, Estatu Batuetan, Europan eta Zeelanda Berrian asko bizi dira, ustiakuntza dela eta.\nBere generoko beste espezieekin batera, batez ere llamarekin, eta familiako beste batzuekin batera erasotua sentitzen denean, txu egiteko ohitura du."}
{"id": "9812", "revid": "536", "url": "https://eu.wikipedia.org/wiki?curid=9812", "title": "Lama (generoa)", "text": "Lama generoa Hego Amerikan bizi diren hiru gamelido espeziek osatzen dute:\nEurekin zuzenki erlazionatuta dagoen Vicugna generoarekin batera Hego Amerikako altiplanoan bizi diren gamelidoen taldea osatzen dute. Guztiek artile oso fina dute, altuera handietan bizitzeko ohitura dute eta Kolon iritsi aurretik Hego Amerikako abere ia bakarrak ziren."}
{"id": "9813", "revid": "1519", "url": "https://eu.wikipedia.org/wiki?curid=9813", "title": "Lama", "text": ""}
{"id": "9815", "revid": "336", "url": "https://eu.wikipedia.org/wiki?curid=9815", "title": "Guanako", "text": "Guanakoa (\"Lama guanicoe\", kitxuatik \"wanaku\"), basa-animalia da; gutxi gorabehera 90-140 kilogramoko pisua du. Bururaino, 1,5 eta 1,6 metro luze izaten da. Haren ileak bikuinarenak baino luzeagoak dira, baina alpakarenak baino motzagoak. Ilearen diametroa 16 eta 18 mikra artean dago.\nIparraldeko guanakoa llamaren arbasoa dela uste da. Argentinan dauden mundu osoko guanakoen % 95. Peru, Bolivia eta Txilen ere aurki daitezke.\nLama generoko hiru kideetako bat da, llama eta alpakarekin batera eta Hego Amerikako lau gamelidoetatik bat (bikuina ere gamelidoa baita)."}
{"id": "9816", "revid": "1545", "url": "https://eu.wikipedia.org/wiki?curid=9816", "title": "George W. Bush", "text": "George Walker Bush (New Haven, Connecticut, 1946ko uztailaren 6a) estatubatuar politikaria da, 2001-2009 bitartean Ameriketako Estatu Batuetako 43. presidentea izandakoa. 1995-2000 bitartean, Texas estatuko 46. gobernadorea izan zen. George H. W. Bush 41. presidentearen semea eta Jeb Bush Floridako gobernadore ohiaren anaia da, denak Alderdi Errepublikanoko kideak.\nBizitza.\nConnecticuten jaio arren, ume zelarik Texasko Odessara aldatu zen familia osoa, aitak hango petrolio eremuetan inbertitu baitzuen. Yale eta Harvard unibertsitateetan egin zituen ikasketak. Politikan hasi aurretik, petrolioaren negozioetako enpresaburua izan zen, baina ez zuen arrakasta handirik izan. 1975ean CEO konpainia sortu zuen Midlanden, eta Arlingtongo Texas Rangers beisbol taldearen bi fundatzaileetako bat izan zen. Talde horiekin egindako gestio lanekin arrakasta profesional handia lortu zuen. 1978an, Ordezkarien Etxerako hautagai izan zen, baina ez zuen arrakastarik izan.\n1994an, Texas estatuko gobernadore aukeratu zuten, eta Ann Richards demokrataren lekua hartu zuen. Hezkuntzako finantza-sistema eraberritu eta estatuko historiako zerga murrizketa handiena egin zuen bere agintaldian. Lau urte geroagoko hauteskundeetan, karguan berretsi zuten, botoen %60 eskuraturik. 1999an, 2000. urteko hauteskundeetan Estatu Batuetako presidentetzara aurkezteko asmoa agertu zuen. Alderdi Errepublikanoaren barruan zuen neutraltasun ideologikoari esker, talde kontserbadoreenak eta moderatuak alde izan zituen. Hauteskundetarako inoiz bildu den diru kopururik handiena lortu zuen, 73 milioi dolar.\n1999ko ekainean hasitako hauteskunde kanpainan zehar kritika gogorrak jaso zituen: kontserbadoreegia izatea leporatu zioten, eta prestakuntza eta ezagutza politikorik eza. Bere aldekoek, ordea, herriarengandik hurbil zegoela eta estatubatuarren balioak berreskuratzeko gaitasuna zuela esanez defendatzen zuten. Kanpainan zehar, enpresaburu txikiei zergak murriztuko zizkiela eta hezkuntzarako diru gehiago emango zuela agindu zuen. Elebitasunaren aldekoa izaki, gaztelania erabili zuen hispanoen botoak erakartzeko. Abortuaren aurka agertu zen, intzestu, bortxaketa edo amarentzako arrisku kasuetan izan ezik; homosexualitatearen gaia tabu izan zuen, eta heriotza zigorraren defendatzaile sutsua izan zen. Hain zuzen ere, Bush da heriotza zigor gehien ezarri duen Estatu Batuetako politikaria: Texasko gobernadore zela, 120 pertsona hil zituzten.\nHauteskundeak 2000. urteko azaroaren 17an egin ziren. Bush eta Al Goreren arteko lehia estua eta polemikoa izan zen, bereziki Florida estatuan, baina Epaitegi Gorenaren ebazpen bat zela medio, garaile atera zen Bush. Azkenik, hauteskundeak egin eta bost astera izendatu zuten Estatu Batuetako presidente. Agintean, zerga murrizketa handiak egin zituen umeak babesteko programetan, eta Osasun sistema pribatizatzen ahalegindu zen. Gizarte arloan ere jokabide kontserbadorea agertu zuen, abortua eta sexu berekoen arteko ezkontzak oztopatuz. 2001eko irailaren 11ko atentatuen ondoren, terrorismoaren kontrako gerra deitu zuen. Afganistango inbasioa agindurik, talibanen gobernua eraitsi zuen, Al-Kaida birrindu eta Osama bin Laden atzemateko. AEBen barnean, haren sona hazi zen. 2003an, Irakeko inbasioa agindu zuen, Saddam Hussein Irakeko presidenteak omen zituen suntsipen handiko armak indargabetzen ez zituelako. Hala ere, hari buruzko ikerketak bukatzekoak ziren eta, herrialdea menderatu ostean, suntsipen handiko armak ez ziren agertu.\nBere burua \"Gerra garaiko presidente\"-tzat jota, 2004ko presidentziarako hauteskundeak irabazi zituen, John Kerry demokrata aurkari zuela. Harez geroztik, gero eta kritika gehiago jaso zituen, baita aliatuen aldetik ere. Izan ere, gerraosteko Irakeko egoerak (batez ere Abu Ghraib espetxeko torturen eskandalua) eta barneko auziek (hala nola, zelula amekin ikerketak egiteko mugak, Katrina urakana..) haren ospea gutxitu zuten. Gainera, 2007ko abendutik aurrera, finantza sistemak sortutako krisi sakonean sartu ziren AEBak. Lehman Brothers bankuak porrot egindakoan, gobernuak 700.000 milioi dolar jartzea erabaki zuen finantza merkatuak bere onera itzularazteko, herrialdeko zorra izugarri handitu arren. Azkenik, 2009ko urtarrilaren 20an, Barack Obamak ordeztu zuen presidentzian. Bush Texasera joan zen bizitzera."}
{"id": "9817", "revid": "56334", "url": "https://eu.wikipedia.org/wiki?curid=9817", "title": "Gizarte-zientziak", "text": "Gizarte-zientziak natur zientziak deitutakoek aztertzen ez dituzten gizartea, gizakiak eta gizadiaren aspektuak aztertzen dituzten zientziak edo diziplina zientifikoak dira. Giza zientziak edo humanitateekiko metodo zientifikoaren erabileragatik bereizi ohi dira. Gizarte zientziak izen horrekin XVII. mendean onartu baziren ere, bere sustraiak eta aurrekariak gizarte pentsamenduaren sorreran daude.\nGizarte-zientzia nagusitzat ondoko hauek hartzen dira: soziologia, zientzia politikoa, antropologia, sikologia, zuzenbidea, ekonomia, historia eta filosofia.\nGizarte zientzien banaketa.\nGizarte zientzien barruan, ondoko diziplinen multzoak sartzen dira:\nAipatutakoei honako hauek batzen zaizkie:\nBeste diziplina batzuk, humanitate edo giza zientziekin gehiago lotutakoak, hauek dira:"}
{"id": "9818", "revid": "96586", "url": "https://eu.wikipedia.org/wiki?curid=9818", "title": "Lehen dama", "text": "Lehen dama, hainbat estatu burujabetan, lehendakariaren edo gobernuburuaren emaztea da. Ez da titulu ofiziala. Jatorriz, Ameriketako Estatu Batuetako (AEB) lehendakariaren emaztea () izendatzeko erabiltzen zen, han erregina baten pareko rola jokatzen baitu zeremonia ofizialetan. Hego Amerikako herri gehienek ere badute figura hau. Lehen damak ospe eta botere handia hartzen du, eta maiz gertatu izan da lehen dama gerora lehendakari edo lehendakaritarako hautagai bihurtzea. Adibidez, Cristina Fern\u00e1ndez de Kirchner, lehen dama izan zen bere senar N\u00e9stor Kirchnerren agintaldian, eta gerora Argentinako lehendakari bihurtu zen; eta Bill Clinton AEBetako lehendakari ohiaren emazte Hillary Rodham Clinton herrialde hartako lehendakari izateko hautagai da.\nBatzuetan, emaztearen ordez beste emakume batek hartzen du lehen damaren rola. Esaterako, Bolivian, Evo Moralesek irabazi zuenean, ezkondu gabe zegoenez, haren arrebak hartu zuen lehen damaren rola. Eta AEBetan ere, lehendakariaren emazteak rol hori jokatu nahi edo ezin duenean edota lehendakaria alarguna nahiz ezkongabea denean, haren hurbileko ahaidea den beste emakume batek jokatu ohi du rol hori, hala nola arrebak, lehengusinak, alabak edo errainak.\nLehen dama tituluaren antzera, lehen jauna titulua ere erabiltzen da emakumezko lehendakari baten senarra izendatzeko. Adibidez, Jos\u00e9 Mar\u00eda Rico Cueto, haren emazte Laura Chinchilla Costa Ricako lehendakari izan zenean."}
{"id": "9819", "revid": "94859", "url": "https://eu.wikipedia.org/wiki?curid=9819", "title": "Vladimir Putin", "text": "Vladimir Vladimirovitx Putin \u2014alfabeto zirilikoan: \u0412\u043b\u0430\u0434\u0438\u043c\u0438\u0440 \u0412\u043b\u0430\u0434\u0438\u043c\u0438\u0440\u043e\u0432\u0438\u0447 \u041f\u0443\u0442\u0438\u043d\u2014 (Leningrado, Sobietar Batasuna \u2014gaur egun San Petersburgo, Errusia\u2014, 1952ko urriaren 7a) Errusiako politikaria da.\n1999ko abenduaren 31n, Boris Jeltsinen dimisioaren ondoren, jarduneko presidente izendatu zuten. 2000ko presidentetzarako hauteskundeak irabazi zituen, baita 2004koak ere. Une hartan, Errusiako presidenteek ezin zuten bi agintaldi baino gehiago egin. Beraz, 2008ko hauteskundeetara haren jarraitzaile Dmitri Medvedev aurkeztu zen. Putinek, orduan, Medvedevek utzitako lehen ministro kargua eskuratu zuen. Agintaldi horretan, Errusiako konstituzioa aldatu zen, presidentearen agintaritza lau urtetik sei urtera igarotzeko.\nPutin berriz aurkeztu zen 2012ko presidentetzarako hauteskundeetara eta botoen % 63,6 lortuta, berriz hautatu zuten. Oposizioak hauteskunde iruzurra salatu zuen."}
{"id": "9820", "revid": "59723", "url": "https://eu.wikipedia.org/wiki?curid=9820", "title": "Arto", "text": "Artoa (\"Zea mays\") urteroko gramineoen familiako landare belarkara da, bai gizakiek bai animaliek jateko landatzen dena. Munduko zerealik landatuena da, garia eta arroza gaindituz. Erdialdeko Ameriketan landatu zen lehen aldiz. Europara 1492an iritsi zen.\nHistoria.\nMatsuokak eta beste batzuek 2002an egindako ikerketaren arabera, artoaren etxekotzea behin gertatu zen, Mexikoko hegoaldean duela 9.000 urte, eta gaur arte iritsi diren artoen artetik, motarik zaharrenak Mexikoko goialdekoak dira. Handik, artoa Ameriketan barna zabaldu zen bi bideri jarraituz. Horrek bat egiten du erregistro arkeologikoetan oinarritutako ereduarekin, hor iradokitzen baita askotariko artoak zeudela goialdeetan, behealdeetan barreiatu baino lehen.\nOlmekek eta maiek klase askotako artoak hazten zituzten. K.a. 2500 inguruan, laborea hasi zen zabaltzen Ameriketan barna. Europarrak Ameriketara joan ondoren, XV. mendearen bukaeran eta XVI.aren hasieran, esploratzaileek eta merkatariek Europara eraman zuten artoa. Handik munduko gainerako tokietara zabaldu zen, oso egokia baita klima desberdinetan hazteko. Azukre asko duten barietateak (arto gozoa) gizakien kontsumorako erabiltzen dira, eta beste barietate batzuk, berriz, animalien bazkarako, olioa egiteko, hartzitu eta destilatzeko bourbon whiskey gisako edarietan, besteak beste.\nLaborantza.\nHaren haziarengatik landatzen da. Ereintza (ereite) aldia apirila eta maiatza bitartean da. Soroan zehar lerro zuzenak egiten dira eta lerroan zehar gune batzuetan, haziak botatzen dira, hazi batetik bestera 1 mmko luzera utziz; gune batean 2-3 hazi inguru bota. Ondoren, ernetzen hasten direnean, bakandu, hau da, komeni ez direnak aitzurrarekin kentzen dira.\nAbuztu-iraila ingururako helduta daude jada eta orduan artaburuak kendu eta etxeko teilatupean jarri zintzilikatuta lehor dadin. Artaburua garanduta gorde nahi bada, martxoko ilbeheran garandu, horrela tximeletarik eta sitsik ez ateratzea lortuko baita.\nErabilera.\nErabilpen anitz ditu: animalien (oiloen, behien\u2026) kontsumorako, indaba landareak eusteko eta laban lehortutakoan irina egiteko."}
{"id": "9821", "revid": "37154", "url": "https://eu.wikipedia.org/wiki?curid=9821", "title": "Pi zenbaki", "text": ""}
{"id": "9822", "revid": "336", "url": "https://eu.wikipedia.org/wiki?curid=9822", "title": "Artoa", "text": ""}
{"id": "9824", "revid": "336", "url": "https://eu.wikipedia.org/wiki?curid=9824", "title": "Gamelu", "text": "Gamelua Camelus generoko bi espezieetako bat da dromedarioarekin batera. Bere Sailkapen Zientifikoa \"Camelus bactrianus\" da. Gaur egun 1,4 milioi gamelu domestikatu daude, baina era basatian bizi direnak 950 baino ez direla kalkulatzen da eta, beraz, desagertze arriskuan dago.\n2 metrotik gora neurtzen dute eta 725 kilogramoko pisua dute. Belarjaleak dira eta aldi bakar batean 120 litro ur edateko gai dira.\nBasamortuan bizitzeko oso ondo egokituak daude, bai uraren beharragatik, eta euren morfologiarengatik. Dromedarioarekin alderatuta, bi konkor ditu eta geldoago mugitzen da.\nEtxekotutako gameluez gain, Asiako erdialdean badaude basatiak diren gameluak ere.\n\"Lama\" eta \"Vicugna\" generoekin batera Camelidae familiako ordezkari bakarrak dira.\nEspezieak.\nGaur egun hiru gamelu espezie ezberdin ezagutzen dira, eta aldiz, beste hiru fosildun.\nDNA mitokondrialaren ikerketen arabera, \"Camelus ferus eta Camelus bactrianus\" duela 700.000 urte inguru, arbaso komun batetik aldendu ziren, Pleistozenoan.\nAdarrik gabeko hausnarkariak dira, muturrik gabeak, sudurzuloak irekidura zeiharrak eratuak dituzte, goiko ezpaina banatuta eta mugikorra bereizia eta luzagarria, apatxorik gabe (bi hatz bereizirik dituzte), sabelaldea altxatuta eta hanka luze eta meheak. Jendeak uste duenaren kontra, gameluak koipean gordetzen duena ez da ura, gantza baizik, eta normalean albo batera erortzen da erreserbarik gabe gelditzen direnean\nBiologia.\n40 eta 50 urte bitarteko bizi-itxaropena du. Gamelu heldu batek 1,85 m neurtzen ditu sorbaldetan eta 2,15 m konkorrean. Konkorra 75 cm irteten da, eta gameluak 65 km/h-ko abiaduran korrika egin dezakete lasterketa laburretan, 40 km/h-ko abiadurari eutsiz.\nGamelu arrek, euren lepoan, doula izeneko organo bat dute, bere ahotik, araldian dagoenean irteten den zaku handi bat dena, domeinua ezarri eta emeak erakartzeko. Mihi arrosa eta puztu luze bat dirudi, ahotik irteten zaiona.\nGameluen familia Amerikakoa da jatorriz, eta Eurasiara eta Afrikara migratu zuen glaziazioei esker. Hau Amerikako kamelidoen erregistro fosil zabalaren bidez egiaztatzen da. Kansasen aurkitu zuten antzinakoena, 1930eko hamarkadaren erdialdean.\nGameluen jokaera.\nOro har, gameluak pasiboak dira. Baina, defentsarako, ostikoak erabiltzen dituzte edo listua botatzen dute, begiekin kontaktuan kiskaltzen duena.\nNormalean karga-animalia gisa erabiltzen dira, baina larruazala, esnea eta haragia ere aprobetxatzen dira. 180 litro ur har ditzake behin bakarrik, eta 10 egun baino gehiagoz mugitu berriro urik hartu gabe. Tradizionalki, emeen esneak gizonari basamortuan zehar bidaia luzeetan bizirauten lagundu zion. Gameluaren ilea soinekoak eta sokak egiteko irun daiteke. Larruazalarekin sandaliak eta kantinplorak egiten dira, eta simaurra erregai erabilgarria da janaria prestatzeko.\nAfrikako iparraldean \"dromedario dantzariak\" eta lehiaketakoak daude, eta jendea dibertitzen dute \"gameluaren eguna\" izeneko festan. Basamortuan zehar turistak garraiatzeko ere erabiltzen dira.\nHaragia.\nJanaria haragi eta esne moduan ematen dute. Eta urtero 3 milioi gamelu hiltzen dira haragitarako mundu osoan. Gizonezko dromedarioak 300 \u2013 400 kg (661 \u2013 882 lb) pisatu dezake, eta baktrian ar baten gorpuak, berriz, 650 kg (1.433 lb). Andromedario emearen sarraskiak arrak baino pisu gutxiago du, 250 eta 350 kg artean (550 eta 770 lb). brisketa, saihets eta loina atal gogokoenen artean daude, eta konkorra fintasuntzat hartzen da. Khli okela, arkume, idi edo gameluaren khli (kontserbatutako haragia) egiteko erabili daiteke, bestalde, gamelu-esnea eta okela proteina, bitamina, glycogen eta beste elikagai batzuetan aberatsak dira. Eremu idorretan oso ondo bizi daiteke, bere ezaugarri fisiologiko ezohikoen ondorioz, eta horien artean muturreko tenperaturekiko tolerantzia, eguzkiaren erradiazioak, uraren hondamenak, paisaia zakarrak eta landaretza baxuak daude. Gamelu-haragia haragi zakarraren zaporea dela diote, baina gamelu-haragia oso gogorra dela froga daiteke nahiz eta gamelu-okela gero eta samurragoa izan, gero eta gehiago prestatzen da. Abu Dhabi Ofizialen Klubak gamelu-burger bat zerbitzatzen du, behiz edo arkumez nahastua, zaporea eta dastamena hobetzeko.\nGamelu haragia mendez mende jan dute. Heliogabalo enperadore erromatarrak gameluaren orpoaz gozatu zuen. Batez ere, eskualde zehatz batzuk daude gamelu okela jaten dutenak: Eritrea, Somalia, Djibouti, Saudi Arabia, Egipto, Siria, Sudan, Etiopia, Kazakhstan etab.\nGamelu gibel gordinaren intzidentziaren ondorioz sortutako giza izurrite bubonikoaren lau kasu zehaztuz, Saudi Arabiako Osasun Ministerioak eta Ameriketako Estatu Batuetako Gaixotasunen Kontrolerako eta prebentziorako Zentroak 2005ean txosten bat bateratu zuten.\nKanpo estekak.\n[[Kategoria:Camelidae]]\n[[Kategoria:Animalia etxekotuak]]\n[[Kategoria:Mongoliako fauna]]\n[[Kategoria:Mongoliako bertako etxabereen arrazak]]\n[[Kategoria:Txinako bertako etxabereen arrazak]]\n[[Kategoria:Lineok deskribatutako taxoiak]]"}
{"id": "9825", "revid": "427010", "url": "https://eu.wikipedia.org/wiki?curid=9825", "title": "Camelus bactrianus", "text": ""}
{"id": "9826", "revid": "336", "url": "https://eu.wikipedia.org/wiki?curid=9826", "title": "Camelus", "text": "Camelus generoa hiru espezie dituen Camelidae familiako hiru generoetako bat da. Hiru espezieak oso antzekoak dira:\nZenbait espezie fosil ere ezagunak dira:\nDesertuan bizitzen ohituta daude eta ura noizean behin baina kantita handietan edateko berezitasuna dute. Ahaiderik gertukoenak \"Lama\" eta \"Vicugna\" generoak dituzte, baina \"Camelus\" generoa Afrika eta Asian bizi dira eta beste biak, Hego Amerikan."}
{"id": "9827", "revid": "427016", "url": "https://eu.wikipedia.org/wiki?curid=9827", "title": "Camelus dromedarius", "text": ""}
{"id": "9828", "revid": "448", "url": "https://eu.wikipedia.org/wiki?curid=9828", "title": "Dromedario", "text": "Dromedarioa (\"Camelus dromedarius\") Camelus generoko bi espezieetako bat da, gameluarekin batera. Gaur egun, 13 milioi dromedario daude, denak etxekotuak, izan ere modu basatian bizi direnak galduta baitaude dagoeneko. Dromedarioa Afrikako iparraldean eta Asiako mendebaldean bizi da, baina bestelako tokietan ere azkar hedatu da zama-animalia gisa. Australiako basamortuan esate baterako 700.000 dromedario bizi dira.\nDesertuan bizitzeko oso ondo egokituta daude, bai uraren beharrari dagokionez, bai eta haren morfologiari dagokionez ere. Gameluak baino azkarragoak dira eta denbora luzeagoan ibil daitezke gelditu gabe. Hori dela eta, dromedarioen sarrerarekin bat hasi ziren Sahara zeharkatzen dituzten karabanak.\nEtimologia.\nDromedario izena latinezko \"dromedarius\" izenetik dator, eta hau grezierazko \"dromas\", \u03b4\u03c1\u03bf\u03bc\u03ac\u03c2, edo \"dromados\", \u03b4\u03c1\u03bf\u03bc\u03ac\u03b4\u03bf\u03c2 hitzetatik, \"korrikalaria\" esan nahi du.\nTaxonomia.\n\"Lama\" eta \"Vicugna\" generoekin batera, Camelidae familiako ordezkari bakarrak dira. Aristoteles izan zen K.a. IV mendean \"Camelus\" generoa deskribatu zuen aurrena eta bi motatako gameluak zeudela esan zuen, Arabiako gamelua (dromedario esaten zaiona), konkor bakarrekoa, eta gamelu baktriarra (gamelu esaten zaiona), bi konkor dituena.\nDromedarioaren deskribapen zientifikoa Lineo suediarrak egin zuen 1758. urtean eta \"Camelus dromedarius\" izena ezarri zion.\n2007an Peng Cui txinatarraren taldeak ikerketa filogenetikoak egin ondoren Cameini eta Lamini leinuen arteko erlazioak finkatu zituen. Leinu biak duela 25 milioi urte banat zirela zehaztu zuen.\nGaur egun ohikoa da dromedarioaren eta gameluaren arteko gurutzaketak gertatzea eta espezie bien arteko distantzia laburtzen ari da.\nEboluzioa.\nEozeno Garaian izan zen \"Protylopus\" izeneko gamelu bat, ezagutzen den zaharrena. Ipar Amerikan bizi zen eta tamainaz txikia zen. Pliozenotik Pleitozenorako bidean ugaztun ugariren iraungipena gertatu bazen ere gameluek irradiazio handia izan zuten, Bering itsasartea zeharkatu eta Asiara, Europa ekialdera eta azkenik Afrikara iritsi ziren. Pleistozenorako dromedarioen arbasoak Ekialde Hurbilean eta Afrika iparraldean zeuden jadanik.\nDromedarioa dirudienez Asia mendebaldeko eremu beroetan agertu zen gameluetatik bereizita. Hipotesi honen alde egiten du dromedarioaren fetuak bi konkor izateak eta ar helduetan ere konkor bakarraren aurrean konkor bestigial bat ageri da.\nDeskribapena.\nExistitzen diren hiru gamelu espezieen artean garaienak dira. Ar heldu batek 1'8 eta 2'4 metro arteko altuera hartzen du sorbaldetan, emeak txikiagoak dira, 1'7-1'9 m. Arren pisua 400-690 kg artekoa da eta emeena 300-540 artekoa.\nGorputzari dagokionez deigarriena konkor bakarra izatea da, horrek bereizten baititu gameluetatik. Konkorrak 20 cm-ko altuera hartzen du gutxienez. Lepo luzea du, kurbatua, eta bularra estua da. Hanka luze eta indartsuak ditu eta oin bakoitzean bi hatz. Jirafek egiten duten antzera alde bereko hanka biak batera mugitzen dituzte ibiltzerakoan.\nGameluen itxurako burua du, begietan bi betile ilara eta bekain sarriak. Belarriak txikiak eta borobiltsuak dira. Ikusmen zorrotza du eta usaimen bikaina. Ahosabai biguna du, 18 cm luzera duena, eta korteiatzerakoan puztu eta atera egiten du mihia balitz bezala. \nGorputzaren ilajearen kolorea marroia da, baina aldaerak izan ditzake, oso iluna izatetik ia zuria izaterainokoa. Ile luzea eztarrian, sorbaldetan eta konkorrean dute batez ere, gainerako tokietan ilea laburragoa da.\nEkologia.\nJokaera.\nDromedarioa egunargiz da aktiboa. Egunean zehar elikatzen dira alde batetik bestera mugituz doazela, ordurik beroenetan ordea atseden hartzen dute. 20 ale inguruko taldeak osatzen dituzte, hainbat dromedario eme ar dominante batek gidaturik. Emeek ere txandaka gidatzen dute taldea batzuetan. Ar gazteek ere taldeak osatzen dituzte eta batzu bakarrik ere ibiltzen dira. Ar dominanteen lana da ar gazteen eta bere emeen artean harremanik ez izatea. Normalean ez dira animalia agresiboak ugal garaia ez bada behintzat. Batzuetan elkar jotzen dute, hozka egin gabe, edota hankekin lurra kolpatzen dute gustora ez daudela adierazteko.\nAraldian (urtarrila eta apirila artean) arren gorputzetan androgeno maila igotzen da eta elkar borrokatzen dute. Emeak erakartzeko ahosabaia puztu, ahotik atera eta dantzatzen dute, soinuak bokalizatzen dituzte eta gorputzaren atzealdera pisa jaurtitzen dute. Hankekin edo hortzekin gorputzean hazka egiten dute edota zuhaitzen kontra igurzten dira eta hondarretan zilipurdika ibiltzen dira.\nMigrazio aldietan edo desastre natural bat gertatzen denean dromedario taldeek bat egiten dute ehundaka ale biltzeraino. Badirudi haien etxea gogoratzen dutela eta emeek lehenengo aldiz non erditu ziren ere bai.\nElikadura.\nDromedarioak belarjaleak eta hausnarkariak dira. Hostoak, belar lehorrak eta desertuko landare arantzatsuak jaten dituzte. Dromedarioen dietan batazbeste %47'5 sastrakak dira, %29'9 zuhaitzaren zatiak, %11'2 belarrak eta %11 fruituak. Guztira 332 espezie sailkatu dira dromedarioen dietan esate baterako; \"Aristida pungens\", \"Acacia tortilis\", \"Panicum turgidum\", \"Launaea arborescens\" eta \"Balanites aegyptiaca\"\".\" Aukera dutenean \"Acacia\", \"Atriplex\" eta \"Salsola\" ere bai. Australiako dromedarioek \"Trichodesma zeylanicum\" eta \"Euphorbia tannensis\" kontsumitzen dute eta Indiakoek \"Vigna aconitifolia\", \"V. mungo\", \"Cyamopsis tetragonolaba\", \"Melilotus parviflora\", \"Eruca sativa\", \"Trifolium\" espezieak eta \"Brassica campestris.\"\nEguneron 8-12 orduz bazkatzen dira eta beste hainbeste pasatzen dute hausnarrean.\nUgalketa.\nHazkuntza motela duten animaliak dira eta sexu heldutasuna ere berandu lortzen dute. 3-5 urteko adinarekin lortzen dute heldutasuna baina ugalketa arrakastatsua beranduago izaten da. Dromedario arrek urte guztian zehar produzitzen dituzte espermatozoideak baina araldian kopuru handiagoak izaten dituzte. Emeekin urtean behin elkartzen dira, pikoa urtaro euritsuan izaten da.\nArrak emearen alua usaintzen du prest dagoen jakiteko eta hozka egiten dio atzealdean. Emea eseri arazten du orduan eta kopula gertatzen da. 15 hilabeteko haurdunaldiaren ondoren kume bakarra jaiotzen da eta lehenengo egunaren amaieran laguntzarik gabe ibiltzeko gai da. Urte bat edo bi ematen ditu amak kumea zaintzen.\nBizilekua.\nHabitata eta moldaerak.\nDromedarioaren habitat naturala basamortua da. Urtaro lehor luzea eta urtaro heze laburra duten eremuak atsegin ditu. Hotzarekiko eta hezetasunarekiko kalteberak dira normalean.\nBasamortuan bizitzeko moldaerak garatu ditu. Ura gordetzeko gaitasuna du eta gorputzeko tenperatura erregilatu dezake. Betile eta bekain sarriek haretaik babestek dituzte begiak, bai eta eguzkien izpietatik ere. Sudurzuloak ixteko gaitasuna ere badu, hareatatik babesteko eta urak ihes egin ez dezan. Giltzurrunak ere ur kopuru ahalik eta txikiena galtzeko moldaturik daude. Ura aurkitzen duenean berhidratatzeko gaitasun handia du eta 20-40 litro edan dezake minutuko.\nKonkorrak 36 kg gantz pilatzen ditu eta elikagaiak lortzeko zailtasunak daudenean gantz horiek erabiltzen ditu energia eskuratzeko.\nBanaketa geografikoa.\nAfrikako eremu bero eta lehorrak kolonizatu ditu, Sahara basamortu osoa hain zuzen ere. Etiopian ere aurkitzen da. Ekialde Hurbilean eta Erdialdeko Asian ere bai.\nGizakiarekin harremana.\nEtxekotzea eta hedapena.\nDirudienez dromedarioa Somalian edo Arabiar penintsulan etxekotu zen duela 4.000 urte. K.a. IX. eta X. mendeetan Ekialde Hurbilean asko erabili zen eta Kanbises II.a pertsiarrak Egipto inbaditzerakoan gameluak iritsi ziren Afrikara, baina hauek ez ziren egokiak Sahara basamortua zeharkatzeko. Arabiar penintsulatik iritsi ziren dromedarioak ordea gaitasun hori bazuten eta VIII. mendean islamiarrek Afrika iparraldea konkistatzeko erabili ondoren Saharan zeharreko karabanak luzeak eratu ziren. \nX. mendetik aurrera dromedarioak itsasontzi bidez mundu zabalera eraman zituzten; Espainiara (1020 urtean), Frantziara, Italiara, Siziliara (1059an), Turkiara eta beranduago Kanariar uhartetara (1405ean). XVII eta XIX. mendeen artean Amerikara eraman zituzten (Karibe, Kolonbia, Peru, Bolivia, Brasil, Estatu Batuak...) baina ez zuten arrakastarik izan. 1900 inguruan Namibian ere sartu zituzten baina kopuru txikian mantentzen dira.\n1840. urtean Tenerifetik sei dromedario Australia hegoaldeko Adelaide hirira bidali zituzten baina bakarra iristi zen bizirik. Australian sartzeko bigarren saiakera 1860an egin zuten eta 1907 artean 12.000 dromedario eraman zituzten. Garraiorako erabili ziren batez ere. Gaur egun 700.000 dromedario inguru daude Australian.\nErabilera.\nOso gutxi populaturik dauden eremu zabaletan garraiobide gisa erabiltzen dira nagusiki dromedarioak. Arabiar munduan dromedario lasterketek tradizio handia dute eta arraza ugari garatu dira helburu horrekin Sudanen eta Eritrean besteak beste. Kargak eramateko ere erabiltzen dira.\nDromedarioetatik hainbat elikagai ateratzen dira, garrantzitsuenak esnea eta haragia dira. Gameluaren ilea ere aipatzeko produktua da. Ilearekin izarak, kanpindendako ehunak eta alfonbrak egiten dira. Gameu gazteetatik edo basatietatik eskuratzen da ile gehiena.\nSinbologia.\nDromedarioa bizi den eremuetan erakunde ugariren sinbolo bihurtu da. Esate baterako Eritreako armarrian dromedario bat agertzen da, Pakistango Balutxistan probintzian ere bai. Britainiarren Ekialde Hurbilerako armadaren enblema ere dromedarioa zen."}
{"id": "9829", "revid": "427005", "url": "https://eu.wikipedia.org/wiki?curid=9829", "title": "Camelidae", "text": ""}
{"id": "9830", "revid": "896", "url": "https://eu.wikipedia.org/wiki?curid=9830", "title": "Gamelido", "text": ""}
{"id": "9832", "revid": "119347", "url": "https://eu.wikipedia.org/wiki?curid=9832", "title": "Aldo Rossi", "text": "Aldo Rossi (Milan, 1931ko maiatzaren 3a \u2013 Milan, 1997ko irailaren 4a), teoriko, margolari eta arkitekto postmoderno italiarra izan zen.\nRossi XX. mendearen bigarren erdialdeko arkitekturaren berritzaile ideologiko eta plastiko handienetakoa izan zen. Geometria eta oroimenari zion gurtza eta poesia metafisikoa zirela-eta, milandar honek XX. mendeko azken hereneko arkitektura eta hirigintza aldatu zuen.\n1959 urtean Milango \"Poltitecnico\"an arkitekto diploma lortu ondoren, 1961 eta 1964 artean \"Casabella-Continuit\u00e0\" Milango aldizkariaren erredaktoreetako bat izan zen. Hainbat arkitektura eskolatan irakasle izan zen, hala nola \"Instituto Universitario di Architettura\" Venezian (IUAV), \"Poltitecnico\" Milanen, \"Eidgen\u00f6ssische Technische Hochschule\" Zurichen (ETH) eta \"Cooper Union\" New Yorken.\n\"Hiriaren arkitektura\" (\"L'Architettura della citt\u00e0\") saiakera teorikoa argitaratu zuen 1966an, haren arkitekturaren eta hiriaren ikuspegi eta ideia azalduz. Lan honetan eta bere pentsamolde osoan argi agertzen da hiriaren arkitektura dela gairik garrantzitsuena, hiriaren morfologia eta eraikin tradizionalak azpimarratuz, batez ere sorterria zuen Lonbardia eskualdekoak. Halaber, eraikinen tipoa eraikuntzaren funtzioaren gainetik dela ziurtatzen du idazlanotan, non Rossi arkitekturaren zientifikotasuna azaltzen saiatzen den.\nArkitektura-estiloari dagokionez, Adolf Loos, Heinrich Tessenow eta Mies van der Roheren eragina dira aipatzekoak Rossiren lanarengan. Haren lanak, berriz, eragin handia eduki zuen 70eko eta 80ko hamardaketako arkitektoengan.\n1990 urtean Pritzker Saria jaso zuen.\n1997ko irailaren 4an Milango ospitale batean zendu zen, hamar egun lehenago kotxe-istripu bat izan ondoren, landako bere etxera zihoala."}
{"id": "9833", "revid": "119247", "url": "https://eu.wikipedia.org/wiki?curid=9833", "title": "Jupiterren eraztunak", "text": "1979 urtean Voyager 1 espazio-ontziak Jupiterren eraztunak aurkitu zituen. Eraztun nagusiak 6500 km-ko zabalera du, planetaren erditik 120.000 km-ra orbitatzen du eta bere lodiera kilometro gutxi batzutakoa besterik ez da. Voyager 1 eta 2 eta Galileo espazio-ontziek bakarrik ikusi izan dituzte, oso meheak baitira lurretik ikusi ahal izateko.\nEraztunak hautsez osatuak daude, satelite hurbiletatik jaurtitakoak meteoritoen talken eraginez. Eraztun nagusiko partikulak Metis eta Adrastea sateliteetatik datoz, eta kanporago dagoen Gossamer eraztunarenak Amaltea eta Thebetik."}
{"id": "9834", "revid": "119347", "url": "https://eu.wikipedia.org/wiki?curid=9834", "title": "Sverre Fehn", "text": "Sverre Fehn (Konsberg, Norvegia, 1924 abuztuaren 14 \u2013 Oslo, 2009ko otsailaren 23a) arkitekto norvegiarra izan zen.\nOsloko Arkitektura Eskolan egin zituen ikasketak eta 1949an diplomatu. 1950 urtean PAGON (Oslo Norvegiako Arkitekto Aurrerakoien Taldea) sortu zuen Arne Korsomo irakaslearekin, bere belaunaldikoak ziren beste arkitekto norvegiar batzuekin batera -Christian Norberg-Schulz, Peter Andreas Munch Mellbye, Geir Grung, Odd \u00d8stbye, H\u00e5kon Mjelva eta Robert Esdaile- eta J\u00f8rn Utzon arkitekto daniarrarekin. Talde hura Norvegiako CIAM (\"Congr\u00e8s Internationaux d'Architecture Moderne\")-ren adar bat-edo izango dena. Talde horren asmoa Mugimendu Modernoan oinarritutako arkitektura egitea zen, baina haien garaia eta herrialdeko hizkuntza (lengoaia) eta ekaiak (materialak) erabiliz. 1956 urtera arte jardun zuen taldeak ekinean.\n1952 eta 1953 urteetan Marokora bidaia egin zuen eta bertako arkitektura primitiboa aurkitu eta ikertu zuen, bere lanetan guztiz eragingo zuena. Parisera aldatu zen ondoren, Jean Prouv\u00e9 arkitektoaren agentzian lan egitera (1953-54). Norvegiara itzuli zenean, bere arkitektura agentzia ireki zuen.\nLan gehienak Norvegian eraiki ditu. 1962an proiekturik garrantzitsuenetako bat egin zuen: Eskandinaviar Herrietako Pabilioia, Veneziako Biennalearen lorategietan. 1971 eta 1993 artean Osloko Arkitektura Eskolan aritu zen irakasle eta Europako zein Ameriketako Estatu Batuetako eskola anitzeko irakasle ohoredun izendatu izan zuten. Hainbat museo eriki zituen, baina etxe pribatuak ere bai. Horien artean azpimarratzekoak dira \"Villa Schreiner\" Oslon (1963) eta \"Villa Busk\" Bamblen (1990). Nahiz eta lehiaketa asko irabazi, proiektu gutxi eraiki zituen.\n1997 urtean Pritzker Saria lortu zuen."}
{"id": "9835", "revid": "336", "url": "https://eu.wikipedia.org/wiki?curid=9835", "title": "Boris Jeltsin", "text": "Boris Nikolaievitx Jeltsin, errusieraz \u0411\u043e\u0440\u0438\u0441 \u041d\u0438\u043a\u043e\u043b\u0430\u0435\u0432\u0438\u0447 \u0415\u043b\u044c\u0446\u0438\u043d ahoskatua, (1931ko otsailaren 1a - 2007ko apirilaren 23a) errusiar politikaria izan zen. Sobietar Batasunaren desagertzearen eta Estatu Independenteen Komunitatearen sorreraren erantzulea izan zen. 1990ean Errusiako lehen presidentea bihurtu zen, zuzenki aukeratua izan zen lehena izanik.\nHaren erabakiek zeresan handia eragin zuten. Demokraziaren izenean, Sobiet Batasuna desegin eta berak bultzatutako erreforma ekonomikoek Errusian krisi ekonomikoa eragin zuten. Herrialdea bere onera itzuli zenerako, haren ospeak nabarmen egin zuen behera. Hala ere, Jeltsinen akatsik larriena Txetxeniari erasotzea izan zen. Independentisten kontrako bi gerretan milaka pertsona hil ziren. Mikhail Gorbatxovek \u2014gerora haren etsai bilakatu zen\u2014 ibilbide politikoa hasi zion, 1985ean Alderdi Komunistaren Moskuko arduradun izendatu zuenean. Bi urte iraun zuen bi buruzagien arteko laguntasunak. 1987an kargugabetu egin zuten, Gorbatxoven politika kritikatzeagatik. Bi urte geroago, Alderdi Komunista utzi zuen. Haren garai onenak iristear zeuden.\nUrrezko aroa.\nSobiet Batasunean nagusi ziren komunisten sostengurik ez zuen arren, eserleku bat lortu zuen Diputatuen Kongresuan, hautesleen % 90en bozez. Horri esker, Sobiet Gorenean sartu zen. Baina ez zuen SESBen alde lan egiteko asmorik, eta ekainean, Errusiaren independentzia aldarrikatu zuen. Berak irabazi zituen Errusian egin ziren lehen hauteskundeak. Sobiet Batasuna desagertzear zegoen. Irabazi eta urtebetera, SESBeko buruzagi kontserbadoreenek Gorbatxoven kontrako estatu kolpea egin zuten. Sobiet Batasuneko presidentea Krimean atxilotu zuten. Jeltsinek milaka manifestari bildu zituen Moskuko Etxe Zuriaren atarian \u2014Legebiltzarra\u2014 eta hala matxinada etetea eta Gorbatxov askatzea lortu zuen. Garaipena tanke baten gainetik aldarrikatu zuen. Nazioartearen sostenguarekin, 1991ko abenduan, Sobiet Batasuna desegin, eta Estatu Independenteen Komunitatea sortu zuen haren tokian.\nGainbehera.\nErrejimen zaharra desagertzearekin bat, erreforma ekonomikoa iritsi zen Errusiara. Horrek, baina, gizartearen egoera hobetu beharrean, krisia areagotu zuen. Inflazioak gora egin zuen, gutxi batzuk aberastu ziren eta gehiengo handia miserian erori. Hori nahikoa ez eta, 1993an, Jeltsinek presidentetza hartu eta bi urtera, berak legez kanpo utzitako Alderdi Komunistako 180 diputatu Legebiltzarrean itxi ziren. Presidenteak tankeekin eraso zuen Parlamentua. 150 pertsona hil ziren. Urte bat geroago, armada Txetxeniako independentisten kontra bidaltzeak ez zion onik egin ez Jeltsini, ezta herrialdeari ere. Errusiako armada hildakoak bizkarrean eta burumakur itzuli zen Txetxeniako lehen gerratik. Milaka zibil hil ziren gatazkan. Gerora onartu zuen bere hutsegite politikorik handiena izan zela. Hiru urte geroago, 1996an, bozak bigarren aldiz irabazi zituen, baina gaixoaldiak eta alkoholarekin zituen arazoak bitarteko zirela kausa, gehienetan Moskutik urrun izaten zen. Ofizialki presidentea bera bazen ere, erabaki gehienak haren ingurukoek hartzen zituzten. Krimena eta ustelkeria egunerokoak bilakatu ziren. Gerora bere biografian onartu zuen goiz-goizetik hasten zela edaten, \u00abestresa gainditzeko era bakarra\u00bb zelako. Agintaldia amaitu baino hilabete batzuk lehenago, 1999ko abenduaren 31n, dimisioa eman zuen, eta Vladimir Putin espioi ohiaren esku utzi zuen Gobernua. Putinen lehen erabakia Jeltsini eta haren familiari \u2014emaztea eta bi seme-alaba\u2014 immunitatea ematea izan zen. Bihotzekoak jota hil zen Errusiako lehen presidente demokratikoa izan zena."}
{"id": "9836", "revid": "90204", "url": "https://eu.wikipedia.org/wiki?curid=9836", "title": "Jos\u00e9 Luis Rodr\u00edguez Zapatero", "text": "Jos\u00e9 Luis Rodr\u00edguez Zapatero Espainiako Langileen Alderdi Sozialistako (PSOE) politikari valladolidtarra da, eta Trantsizioaz geroztik Espainiak izan duen 5. presidentea. 2004ko Espainiar Hauteskunde Orokorrak irabazi zituen eta 2008 urtean bigarrengoz irabazi zituen.\nBere gobernuaren erabaki esanguratsuenetakoak Irakeko tropa espainiarren atzera egitea, sexu bereko pertsonen arteko ezkontzak legeztatzea, bake-prozesu saiakera ETArekin, tabakoaren aurkako legea, Kataluniako estatutuaren berritzea eta krisi ekonomikoa."}
{"id": "9837", "revid": "880", "url": "https://eu.wikipedia.org/wiki?curid=9837", "title": "Jose Maria Aznar", "text": ""}
{"id": "9838", "revid": "1545", "url": "https://eu.wikipedia.org/wiki?curid=9838", "title": "Jacques Chirac", "text": "Jacques Ren\u00e9 Chirac ( ahoskatua; Paris, 1932ko azaroaren 29 - Paris, 2019ko irailaren 26a) frantziar politikaria izan zen. Frantziako Errepublikako presidente izan zen 1995-2007 bitartean, lehen ministro 1974-1976 eta 1986-1988 bitartean, eta Parisko alkate 1977tik -1995era, beste hainbat arduren artean.\nIbilbide politikoa.\nDiputatua (1967), Nekazaritzako ministroa (1972) eta Barne Arazoetako ministroa (1974) izan zen Jacques Chirac Giscard d'Estaingek lehen ministro izendatu aurretik (1974-1976). Parisko alkate izan zen urte askoan (1977tik 1995era), eta lehenbiziko \"bizikidetasun aroan\" lehen ministro izan zen (1986-1988). Bizikidetasun aroa esaten zaio gobernua indar politiko baten esku dagoenean baina presidentea beste joera politikokoa denean (eskuineko gobernua, ezkerreko presidentea).\nBere alderdiak 1993ko hauteskunde legegileak irabazi ostean, errepublikako presidente hautatu zuten 1995ean. Ezinegon sozialak, langabe kopuru handiak eta Europari buruzko desadostasunek Frantziako Biltzar Nazionala sakabanatu eta hauteskundeak aurreratzera (1997) behartu zuten. Hauteskunde haiek galdu egin zituen eskuinak, eta bigarren \"bizikidetasun aroari\" (eskuineko presidentea, ezkerreko gobernua) ekin zion, Lionel Jospin lehen ministro sozialistarekin batera.\n2002ko hauteskundeetan berriro hautatu zuten presidente. Neogaullistak nagusi ziren gobernu bat osatu eta Jean-Pierre Raffarin liberala izendatu zuen lehen ministro (2005ean Dominique de Villepinek hartu zuen haren tokia), eta bertan behera gelditu zen \"bizikidetasun aroa\". 2007an berriro hauteskundeetara aurkezteari uko egin zion.\nElkarlana Espainiarekin.\nJose Maria Aznar Espainiako gobernuburu zela, 2003ko azaroan, Carcassoneko batzarra egin zuten bi herrialdeetako ordezkariek eta elkarlan polizial eta judizialerako akordioa sinatu zuten, ETAren aurkako jarduera sendotzeko. Akordio honen bidez, estatu bateko zein besteko poliziei mugaren edozein aldetan jarduteko aukera aitortzen zitzaien."}
{"id": "9841", "revid": "427002", "url": "https://eu.wikipedia.org/wiki?curid=9841", "title": "Artiodactyla", "text": ""}
{"id": "9842", "revid": "336", "url": "https://eu.wikipedia.org/wiki?curid=9842", "title": "Tylopoda", "text": "Tylopoda Artiodactyla ordenako ungulatuen azpiordena da, egungo Hego Amerikan eta Asian (baita Australian ere, baina sarrarazia) bizi dena. Tilopodoak Eozeno ertainean agertu ziren, duela 46,2 milioi urte.\nTaxonomia.\nHona hemen artiodaktiloen kladograma:\nHona hemen egun onarturiko taxonak:\nBasalak eta \"incertae sedis\"\n\u2020Anoplotherioidea goifamilia\nCameloidea goifamilia\n\u2020Oreodontoidea/Xiphodontoidea/Merycoidodontoidea goifamilia\nBadaude zalantzazko taxon batzuk ere:"}
{"id": "9843", "revid": "105290", "url": "https://eu.wikipedia.org/wiki?curid=9843", "title": "PAGON", "text": "PAGON edo Progressive Architects Group Oslo Norway (Oslo Norvegiako Arkitekto Aurrerakoien Taldea) Norvegiako CIAM (\"Congr\u00e8s Internationaux d'Architecture Moderne\") adar bat izan zen, Mugimendu Modernoan oinarritutako arkitektura egiteko asmoarekin sortua, baina haien denbora eta herrialdeko hizkuntza (lengoaia) eta ekaiak (materialak) erabiliz.\n1950 urtean, Sigfried Giedion arkitekturaren teoriko suitzarrak sustatua sortu zen, Sverre Fehn, Arne Korsomo, Christian Norberg-Schulz, Peter Andreas Munch Mellbye, Geir Grung, Odd \u00d8stbye, H\u00e5kon Mjelva eta Robert Esdaile belaunaldi bereko arkitekto norvegiar eta J\u00f8rn Utzon arkitekto daniarraren arkutik. 1956 urtera arte egon zen taldea ekinean."}
{"id": "9844", "revid": "336", "url": "https://eu.wikipedia.org/wiki?curid=9844", "title": "Suina", "text": "Suina artiodaktilo ordeneko hiru azpiordenetako bat da, hiru familia dituenak gaur egun bere barnean:"}
{"id": "9845", "revid": "428476", "url": "https://eu.wikipedia.org/wiki?curid=9845", "title": "Suidae", "text": ""}
{"id": "9847", "revid": "96858", "url": "https://eu.wikipedia.org/wiki?curid=9847", "title": "Ronald Reagan", "text": "Ronald Wilson Reagan (Tampico, Illinois, Ameriketako Estatu Batuak, 1911ko otsailaren 6a - Los Angeles, Kalifornia, Ameriketako Estatu Batuak, 2004ko ekainaren 5a) Ameriketako Estatu Batuetako presidente izan zen 1981-1989 urteen artean. Lehenago, film ugari egindako aktore ospetsua zen, eta komunismoaren aurkako bere jarrera erradikalagatik ezaguna. Bere agintaldian, hainbat erabaki hartu zituen munduan AEBren nagusitasuna bermatzeko: Iranekin armak trafikatzea, Nikaraguako Contrari laguntzea, Libiari erasotzea, Grenada uhartea inbaditzea... Horregatik guztiarengatik, Hagako Nazioarteko Justizia Epaitegiak AEB gaitzetsi zuen. \"Star Wars\" izeneko espazioko gerrarako plana bultzatu zuen.\nBizitza.\nZapatari baten semea zen, eta Illinois estatuko Eureka College ikastetxean graduatu zen 1932. urtean. Irratietako kirol-emanaldietan lanean aritu ondoren, 1937. urtean zinema hartu zuen lanbidetzat. 50 bat filmetan parte hartu zuen, antzezpen txikietan maiz; aipagarrienak \"Knute Rockne, All American\" (1940), \"Kings Row\" (1942) eta \"The Hasty Heart \"(1950) dira. 1947-1952 eta 1959-1960 urteen artean, Hollywoodeko \"Screen Actors Guild\" aktore sindikatuaren zuzendari izan zen; kargu horretan, komunismoak Estatu Batuetako zineman izan zezakeen eraginaren aurka saiatu zen, maccarthismoaren garai berean.\n1950eko urteetan, haren zinema-karrerak beherantz egin zuenean, General Electric konpainiaren bozeramaile-lanak hartu zituen. Garai hartan aldatu zen Reagan demokrata liberala izatetik errepublikano kontserbadore izatera. 1966. urtean Kaliforniako gobernadoretzarako hauteskundeak irabazi zituen. 1970. urtean berriz ere hautatu zuten gobernadore.\n1980. urtean, bi alditan alferrik saiatu ondoren, inolako lehiarik gabe irabazi zuen Alderdi Errepublikanoaren hautagaitza, eta 1981. urteko lehendakaritzarako hauteskundeak irabazi zituen (botoen %\u00a051) Alderdi Demokratako hautagai zen Jimmy Carter lehendakariaren aurretik (botoen %\u00a041). Lehendakari hautatu berri zela, gazte batek tirokatu zuen, eta larriki zauritu zuen. Reagan azkar osatu zen, eta agintaldia antolatzera itzuli zen.\nEskaintzaren aldeko ekonomia-politika erabiliz, defentsa-gastuak handitu eta bestelakoak murriztu zituen; eta zergak nabarmen jaitsi zituen. Reaganek administrazioaren diru-sarreren gorakada ekarriko zukeen ekonomia-hazkunde handia lortu nahi zuen ekonomia-politika neurri horiekin, administrazioak zergak murriztuta galtzen zuena erraz berreskuratuko baitzuen, Reaganen ustez, ekonomia-hazkundearen bidetik. Ondorioak era askotakoak izan ziren: inflazioa %\u00a03,5aren inguruan mantendu bazen ere, 1982. urtean izan zen atzerakadaren ondorioz ekonomia-hazkuntza ez zen uste zuten adina hazi, eta, beraz, zergen beherakadak administrazioaren zorra bikoiztu egin zuen 1981-86 artean. Reaganen agintaldian, Estatu Batuek bake-denboran inoiz izan dituzten gastu militar handienak izan zituzten, hala nola 1983. urtean aurkeztu zen \"Strategic Defense Initiative\" (edo, maila apalagoko hizkeran, \"Star Wars\") izeneko defentsa estrategikorako programarenak.\nKanpo-harremanei dagokienez, komunismoaren kontrako jarrera gogorra izan zuen beti. Bestalde, Sobietar Batasunarekin armak murrizteko elkarrizketetan parte hartu zuen; hala, 1988. urtean arrakasta handia lortu zuen Mikhail Gorbatxov Sobietar Batasunaren buruarekin batera misil nuklearrei buruzko hitzarmena izenpetu zuenean. Reaganen agintepean Estatu Batuek militarki hartu zuten Grenada (1983), Karibe itsasoko uhartea, hango gobernua agintetik kentzeko. Hirugarren Munduari dagokionez, Reaganen doktrinak bost osagai zituen:\n1984. urteko hauteskundeak ere Reaganek irabazi zituen (botoen %\u00a059arekin), Walter Mondale (botoen %\u00a041) hautagai demokrataren aurretik. Defentsa-gastuak gehitzen jarraitu zuen, administrazioaren defizita etengabe hazten zen artean. Estatu Batuetako ekonomia, ordea, egoera benetan onean zegoen bigarren agintaldiaren bukaera aldera. Ekonomia-giro egoki horrek eta Sobietar Batasunarekin lorturiko harreman ezin hobeak ahantzarazi zituen, nolabait, gerora nabarmendu ziren Estatu Batuetako ekonomiaren akatsak eta Reaganek azken urtean izan zituen akats politiko handiak (Irangate kasua, Nikaraguako gatazka eta Panamari egindako blokeoa, esaterako). 1980an abiatutako iraultza kontserbadorearen oinarriak berretsi zituen 1985eko inaugurazio hitzaldian:"}
{"id": "9849", "revid": "336", "url": "https://eu.wikipedia.org/wiki?curid=9849", "title": "Richard Nixon", "text": "Richard Milhous Nixon (Yorba Linda, Kalifornia, 1913ko urtarrilaren 9a - New York, 1994ko apirilaren 22a) estatubatuar politikaria izan zen. Estatu Batuetako 37. presidentea izan zen 1969\u20131974 bitartean. Dimisioa eman behar izan zuen Watergate eskandaluagatik.\nBizitza.\n1945ean Alderdi Errepublikanoko kide egin zen, eta 1951n senatari hautatu zuten. Gogor jardun zuen komunistatzat salatzen zituen funtzionarioen aurka. 1952tik 1960 arte presidenteorde izan zen, eta presidente gisa jardun zuen Eisenhower gaixorik egon zen bitartean ere. 1960an, Alderdi Errepublikanoaren hautagaia izan zen presidentetzarako hauteskundeetan, baina John F. Kennedy demokrata gailendu zitzaion.\n1968an presidente hautatu zuten. Barne-politikan, gogor zapaldu zituen Vietnamgo Gerrak eragin zituen protesta eta iskanbila larriak, eta arrazakeriaren aurka borrokatzen ziren beltzen erakundeak. Kanpo-politikan, Vietnamgo Gerra izan zuen arazo nagusia; konponbide gisa Estatu Batuetako gudarostea pixkanaka handik ateratzen saiatu zen baina, aitzitik, vietnamizazio-politika horrek Indotxina osora hedatu zuen gerra; 1972an, bonbardaketa latzak agindu zituen Hanoin eta Hai Phongen, baina, Estatu Batuek gerra galdua zutela ikusirik, azkenean bake-hitzarmen bat negoziatu behar izan zuten vietnamdarrekin. Txinako Herri Errepublikarekin hitzarmenak egin zituen Estatu Batuetako lehen presidentea izan zen. Bestalde, arma estrategikoen kopurua mugatzeko hitzarmenak egin zituen Sobietar Batasunarekin.\n1972an berriro izendatu zuten presidente. Israeldarrei lagundu zien Yom Kippur Gerran, eta 1973ko Txileko estatu kolpean Augusto Pinocheten alde esku hartzeko agindu zuen. Henry Kissinger estatu-idazkariak eragin handia izan zuen haren kanpo-politikan. 1974ko abuztuaren 9an, kargua utzi behar izan zuen Watergate auziagatik."}
{"id": "9850", "revid": "679", "url": "https://eu.wikipedia.org/wiki?curid=9850", "title": "Richar Nixon", "text": ""}
{"id": "9854", "revid": "336", "url": "https://eu.wikipedia.org/wiki?curid=9854", "title": "John Fitzgerald Kennedy", "text": "John Fitzgerald Kennedy (Brookline, Masachusets, 1917ko maiatzaren 29a - Dallas, Texas, 1963ko azaroaren 22a) Estatu Batuetako 35. presidentea izan zen eta karguan zela atentatu batean hil zuten. John F. Kennedy, Jack Kennedy edo JFK ere deitu izan zaio.\nVietnameko gerra eta Kubako misilen krisia izan ziren haren presidentziako gai larrienak. Nazioaren barnean, arraza beltzeko estatubatuarren eskubideak zabaltzen saiatu zen.\n1960ko hauteskundeetan aukeratua izan zen, Richard Nixoni irabazita eta Dwight D. Eisenhowerri erreleboa hartzeko. Gazte garaian, Bigarren Mundu Gerran parte hartu zuen, AEBetako soldadu gisan. Politikan sartu zenean, Masachusetseko senatari izendatu zuten eta, ondoren, AEBetako presidente.\n1963ko azaroaren 22an, Dallasen bidaia ofizial batean zebilela hil zuten atentatu batean. Lee Harvey Oswald atxilotu zuten, baina gaur egun estatubatuar gehienek magnizidioaren atzean konspirazioa izan zela uste dute.\nBiografia.\nGaztaroa.\nJohnen gurasoak Joseph P. Kennedy, Sr. eta Rose Fitzgerald izan ziren. Aita arrakasta handiko enpresaburua zen eta AEBetako komunitate irlandarraren liderra. Enbaxadore izan zen Erresuma Batuan. Ama Bostoneko politikari ezaguna, kongresista eta hiriko alkatea zen John \"Honey Fitz\" Fitzgeralden alaba gazteena zen.\nSenar-emazteek bederatzi seme-alaba izan zituzten eta John haietako bigarrena izan zen. Masachusetseko Brooklineko Beals kaleko 83 zenbakian jaio zen, 1917ko maiatzaren 29an.\nHamar urte arte, Brooklinen bizi izan zen eta Edward Devotion Schoolen ikasi zuen. Laugarren maila, berriz, Noble and Greenough eskolan egin zuen, gero Dexter School izan zen hartan, alegia.\n1927ko irailean, familiarekin joan zen 20 gela zituen Riverdaleko alokatutako etxaleku batera, Bronxen, New Yorken. Handik bi urtera, berriro aldatu ziren etxez, oraingoan 21 gela zituen, 1929an New Yorkeko Bronxvillen erosi zuen etxeak. 1929tik 1931ra arte, eskauta izan zen, \"Scout Troop 2\"ko kide. AEBetako presidentziara iritsiko zen lehen eskauta izan zen.\nFamiliak 1929an Massachusettseko Hyannis Porten erosi zuen etxean pasatzen zituen udak; aldiz, Eguberriak eta Bazkoa, 1933an Floridako Palm Beachen erosi zuten etxean.\nBosgarren mailatik zazpigarrenera, Johnek Riverdale Country School ikastetxe pribatuan ikasi zuen, Riverdale gizonezkoentzako eskola esklusiboan, hain zuzen ere.\n1930ean, Canterbury Schoolera bidali zuten 8. maila egitea; 50 miliara zegoen New Milforden bizi ziren etxetik (Connecticut). 1931 bukaeran, apendizitisak heldu zion eta operatu beharrean izan zen. Etxera joan behar izan zuen, suspertzen ari zen bitartean.\n1931ko irailean, John eta Joe anaia zaharrena (bera baino bi urte zaharragoa) Connecticuteko Wallingfordeko etxetik 60 miliara zegoen The Choate School bidali zituzten, unibertsitatera joateko prestatzeko xedean.\n1934ko urtarrilean, berriz ere gaixotu zen eta Yale-New Haven Hospitalean egon zen Bazko arte. 1934ko ekainaren gehiena Minnesotako Rochesterreko Mayo klinikan geratu zen, sufritzen zuen kolitisa aztertzeko.\n1935ean, Choaten graduatu zen. Presidente izateko aukera gehien zuela esaten zioten.\n1935eko irailean, Londresera bidaiatu zuen, atzerrirako lehen bidaian, aita eta arreba Kathleenekin batera, Joe anaia zaharrenak egin zuen bezalaxe, Harold Laski irakasle ospetsuarekin London School of Economics (LSE) eskolan urtebetez ikasi ahal izateko. Bi aste besterik ez zeraman LSEn ospitalera joan beharrean izan zenean, ikteriziak harrapatu zuelako. Hurrengo astean, AEBetara itzuli zen arrazoi horregatik.\n1935eko urrian, Princetonenko unibertsitatean matrikulatu zen eta 6 astez egon zen han, 1936ko urtarrila eta otsaila ospitalean pasatu beharrean izan baitzen berriro. Bostoneko Peter Bent Brigham Hospitalean leuzemiaren bat izan ote zitekeen aztertzen aritu zitzaizkion. Martxoa eta apirila Palm Beacheko etxean egon zen errekuperatzen zen bitartean eta maiatza eta ekaina, berriz, Arizonako arrantxo batean. Uztaila eta abuztuan Hyannis Porten zuten etxean egon zen belaontzi lehiaketetan parte hartzen zuelarik.\n1936ko irailean, Harvardeko unibertsitatean matrikulatu zen, bimurte lehenago anaia Joek egin zuen bezala. 1937an, Frantziara bidaiatu zuen, bere kotxe deskapotagarria eta guzti. Hamar bat aste pasatu zituen Europa ezagutzen, Italia, Alemania, Herbehereak eta Erresuma Batuan.\n1938ko ekaina bukaeran, aita eta anaia Joerekin batera, Londresera bidaiatu zuen hango enbaxadan uztailean lan egiteko asmoz; Franklin D. Roosevelt presidenteak aita AEBetako enbaxadore izendatu zuela esan behar da.\nAbuztuan, Cannes inguruko herrixka batean izan ziren eta 1939ko otsailetik iraila arte, Europan zehar ibili zen, Sobietar Batasuna, Balkanak edo Ekialde Hurbila bisitatuz, Harvarderako tesiarentzako informazioa bilatzen ari zela-eta.\nAbuztuko azken hamar egunak Txekoslovakian eta Alemanian eman zituen eta, 1939ko irailaren 1ean, Londresera itzuli zen. Egun hartan bertan, Alemaniak Polonia inbaditu zuen. Irailaren 3an, gurasoekin eta Joe eta Kathleenekin Behe Ganberan izan zen, Erresuma Batuak Alemaniari gerra deklarazioa egitearen aldeko diskurtsoak entzuten eta, azkenean, New Yorkera itzuli zen.\n1940an, \"Appeasement in Munich\" Erresuma Batuak Municheko Biltzarrean izan zuen partaidetza aztertzen zuen tesia bukatu zuen. Hasieran, ez zuen tesi hori jendaurrean azaldu nahi, baina aitak liburu batean argitara zezan konbentzitu zuen. Nazioarteko Harremanetan \"Cum laude\" graduatu zen Harvarden 1940ko ekainean eta uztailean tesia argitaratuta zegoen jada. \"Why England Slept\" liburuak sekulako arrakasta izan zuen.\n1940ko iraila eta abendua bitartean, Stanford Graduate School of Businesseko klaseetara joan zen eta 1941eko hasieran, aitari enbaxadore izan zeneko 3 urte haien memoriak osatzen lagundu zion. Urte hartako maiatza eta ekainean, Hego Ameriketan bidaitzen ibili zen.\nSoldadutza.\n1941eko udaberrian, boluntario aurkeztu zen AEBetako armadara, baina atzera bota zuten, bizkarrezurreko arazoak zituelako. Hala ere, aita Erresuma Batuan enbaxadore izan zeneko kontakto batek baiezkoa lortu zion irailerako. Alferez lanetan ari zen bulegoan, Pearl Harborri eraso egin zioten garaian. Zenbait entrenamendu egin ondoren, Panamara bidali zuten eta, azkenean, Ozeano Barera. Misio batzuetan hartu zuen parte eta teniente egin zuten.\n1943ko abuztuaren 2an, Kennedyren lantxak arazoak izan zituen Salomon uharteetan eta itsasora erori zen, berriro ere bizkarrezurrean min hartu zuen. Hala ere, beste hamar kideei lurrera iritsi ahal izateko laguntzen aritu zitzaien, bereziki larri zaurituta zegoen bati. Ekintza horregatik, Itsas Armadaren Domina eman zioten eta esker on itzela izan zuen.\nKondekorazio gehiago ere jaso zituen II. Mundu Gerran: Bihotz Purpura, Asia-Barea Kanpainaren Domina eta II. Mundu Gerrako Garaipen Domina. Presidente egin zutenean, behin baino gehiagotan aitortu zien lagunei ez zituela domina haiek guztiak merezi, hildakoak ere izan zirelako operazio haietan.\nBizitza politikoaren hastapenak.\nBigarren Mundu Gerra amaitu zenean, kazetari izatea pentsatu zuen. Gerraren aurreko urteetan ez zuen politikan erreparatu, bere familiak Joseph P. Kennedy, Jr. anaia zaharrena ikusten baitzuen lan horretan.Tamalez, Joseph hil egin zen II. Mundu Gerran eta gauzak aldatu egin ziren. 1946an, James Michael Curleyk hutsik utzi zuen gehiengo demokrata agertzen zen distrito bateko ordezkaritza, Bostoneko alkatetzara aurkezteko. Kennedyk ordezkaritzarako aurkeztu zen eta aurkari errepublikarrari gehiengo handi batez irabazi zion. Sei urtez izan zen Kongresuko kide eta askotan agertu zen Harry S. Truman presidentearekin eta gainontzeko Alderdi Demokratarekin desadostasunean. 1952an, Henry Cabot Lodge, Jr errepublikarra garaitu zuen AEBetako senatari hautaketan.\nUrteak pasatu ziren 1947ko irailean, 30 urte zituenean eta kongresista garaiko hasieran, Addisonen gaixotasuna diagnostikatu ziotela. Hori eta beste hainbat osasun arazo erabat ezkutatuak izan ziren Kennedy bizi izan zen artean.\nKennedy Jacqueline Lee Bouvierrekin ezkondu zen 1953ko irailaren 12an. Hurrengo bi urteeetan, bizkarrezurreko ebakuntza batzuk izan zituen eta ia hilean ere egon zen. Lau oleazio eman zizkioten bere bizitzan zehar eta une horretantxe izan zen bat. Suspertzen ari zen bitartean, \"Profiles in Courage\" idatzi zuen, AEBetako senatariek norbanakoaren sineskeragatik beraien karrera politikoak arriskuan jarri zituzten zozrti kasu aztertuz. 1957an, Pulitzer saria lortu zuen liburu horregatik.\n1956an, Kennedy bigarren izan AEBetako lehendakariordetzarako hautaketan eta, galtzaile suertatu bazen ere, ospe handia hartu zuen, etorkizunerako mesedegarri izan zitzaiona.\nJoseph McCarthy, Wisconsineko senatari errepublikarra eta 1950 inguruan komunisten aurka egin zen sorgin ehizaren arduradun nagusia Kennedy familiaren oso laguna zen. Joe Kennedyk beti eman zion bere laguntza, Robert F. Kennedyk beti egin zuen McCarthyren azpikomiterako lan eta McCarthy Patricia Kennedyrekin harreman sentimentaletan nahasia ibili zen. 1954an, Senatua Wisconsineko senataria kondenatzekotan zebilen eta John Kennedyk McCarthy zentsuratzen zuen diskurtsoa idatzi zuen, baina ez zuen sekula eman. 1954ko abenduaren 2an, Kennedy senataria ospitalean zegoen Senatuak berriro ere McCarthy zentsuratzeko erabakia komunikatu zuenean. Sekula ez zuen aitortu zer bozkatuko zukeen Senatuan izan balitz, baina Kennedyk lagunak galdu zituen progresisten artean, Eleanor Roosevelt tarteko.\n1960ko presidentziarako hauteskundeak.\n1960ko urtarrilaren 2an, Kennedyk urte horretako hauteskundeetara aurkezteko asmoa adierazi zuen.\nIraila eta urrian, 3 debate presidentziak izan ziren Kennedy eta, garai horretan AEBetako presidenteorde zen Richard Nixonen artean.\nIrailaren 26ko debatea AEBetako historian lehena zen telebistan eta 70 milioi ikusle izan zituen. Horren aurretik, aste pare batez Nixonek ospitalean egon behar izan zuen hankako lesio baten ondorioz. Ordu askoko bizarra aurpegian eta makilatu gabe, erabat ezeroso agertu zen Kennedy ziur baten aurrean. Bukaeran, entzulegoen gehiengoak Kennedy ikusi zuen garaile, baina irratiz entzun zutenak, berriz, Nixon ikusi zuten hobeto.\nUrriaren 7an izan zen bigarren debatea eta 13an hirugarrena. Gaur egun, debate horiek oinarrizkoak kontsideratzen dira estatubatuar politikan, baina 1960ko Kennedy-Nixon debateak egin zuen telebista politikarako erabakiorra izan zen aldarria.\nDebatearen ondoren, Kennedyren kanpaina gorantz joan zen eta Nixoni aurrea hartzen: horrela, azaroaren 8an, Kennedyk Nixon garaitu zuen, bozketan % 49,7 - % 49,5 lortuta. Hauteskunde kolegioan, berriz, 303 boto 219ren kontra (269 behar ziren irabazi ahal izateko). Misisipi eta Alabamako 14 hauteslek ez zioten Kennedyri botoa eman, eskubide zibilen mugimendua laguntzen zuela leporatu ziotelako.\nHala ere, Kennedy, bere 43 urterekin, AEBetako lehendakaritzan aukeratutako pertsona gazteena izan zen. Hori bai, ez zen karguan gazteena izan, 1901ean, lehendakariorde Theodore Roosevelt presidente egin baitzuten, William McKinley lehendakariaren hilketaren ondorioz.\nLehendakaritza (1961-1963).\nJohn F. Kennedyk 1961eko urtarrilaren 20an zin egin zuen AEBetako 35. presidente kargua. Bere diskurtsoan, hiritar estatubatuarra ekintzailegoa izatea nahi zuela esan zuen eta bere esaldi ospetsuenetakoa bota zuen:\nEra berean, beste munduko gainontzeko herrialdeei arerio komunaren aurka elkartu beharra azpimarratu zien:\nNazioarteari ere zuzendu zitzaion:\nAtzerriko politika.\nKuba eta Kotxinos Badiako inbasioa.\nKennedy presidente izan aurretik, Eisenhowerrek Fidel Castroren erregimena erorarazteko plana egina zuen. Horren muina CIAk antolatu zuen, Estatu Departamenduaren nolabaiteko oniritziaz; kubatar antikastristek egingo zuten altxamendu kontrairaultzaile bat armatzean zetzan. Kubatar altxatuek AEBetan entrenatuak ziren eta Kuba inbaditu behar zuten, Castro eraisteko xedeaz, herri kubatarra altxarazten saiatuz.\n1961eko apirilaren 17an, Kennedyk plan hura aurrera eramateko agindu zuen eta, CIAk lagunduta, Kotxinos Badiako inbasioa hasi zen eta 2.506 Brigada, AEBetan entrenatuta zeuden 1.500 erbesteratu kubatarrez osatutako taldea, uhartera itzuli zen, erregimen kastrista botatzeko asmoz. Hala ere, inbasioa AEBetako airetiko laguntzarik gabe egingo zela erabaki zuen Kennedyk.\nApirilaren 19an, Kubako gobernuak antikastristak harrapatuta edo exekutatuta zeuzkan jada, eta bizirik iraun zuten 1.189 borrokalarien irteera negoziatu behar izan zuen Kennedyk. Porrotaren arrazoien artean, lider militarren arteko komunikazio falta azpimarratu zuten eta uhartean aurkitu zuten artileriari aurre egingo zion itsas armadarik eza. Handik hogei hilera, Kubak harrapatu zituen inbaditzaileak askatu zituen, janari eta botiketan ordaindu ziren 53 milioi dolarren truke.\nKennedyrentzat emaitza deserosoa izan zen, baina bere gain hartu zuen porrotaren erantzukizun osoa.\nKubako Misilen krisia.\nKubako Misilen Krisia 1962ko urriaren 14an hasi zen, U-2 hegazkin espioiak Kuban argazkiak hartu zituenean, sobietar irispen handiko misilentzako siloak eraikitzen ari zirenean. 1962ko urriaren 16an, argazkiak Kennedyri aurkeztu zitzaizkion eta mehatxu nuklearra gertu ikusi zuten AEBetan.\nBi aukera zituzten:\nMilitar askok Kennedy presionatu zuten, airez eraso egi zezan, baina presidenteak Kubara zihoazen ontzi guztientzako itsas blokeoa agindu zuen. Sobietarrekin harremanetan hasi zen, Kuban instalatzen ari ziren \"defentsa\" material oro ken zezaten, bestela, blokeoa betirakoa izango baitzen. Tentsioa goreneko unera iritsi zen estatubatuarren flota misilak zeramatzaten sobietar ontziak geldiarazten hasi zenean.\nHandik astebetera, Kennedy eta Nikita Jrushchov akordio batera iritsi ziren: sobietarrek misilak kendu behar zituzten, beti ere AEBek deklarazio publikoa egiten bazuten, ez zutela sekula Kuba inbadituko prometitu. Kennedy, bestetik, Turkian zituen misil nuklearrak kentzen hasi zen.\nElkarren artean komunikatzeko bide egonkorrak ireki ziren, esate baterako, Kremlinen eta Etxe Zuriaren arteko \u201ctelefono gorria\u201d.\n1968an, Arma Nuklearrak Ez Ugaritzeko Ituna onetsi zen, eta, 1973an, armamentu nuklearra murrizteko elkarrizketak hasi ziren.\nVietnam.\nAsiako hego-ekialdean, Kennedyk Eisenhowerrek hasitako lanari jarraitu zion eta indar militarra erabili zuen Ho Chi Minhen indar komunisten aurka. Komunismoaren aurka ari zelako arrazoiaren izenean, Kennedyk Hegoaldeko Vietnami laguntzak eman zizkion.\nEra berean, napalm edo agente laranja botatzeko guneak eta abioiak ere adostu zituen. Pixkanaka sartuz joan zen gerran eta, hurrengo administrazioan, Johnsonen agintzaritzan, tropak zuzenean bidali zituzten Vietnameko gerrara.\nKennedy tropak ateratzekotan bazebilen ere, hil zuten eta Lyndon B. Johnson presidente berriak bertan behera utzi zuen mila militar erretiratzeko agindua 1963an.\nMendebaldeko Berlinen eginiko hitzaldia.\nII. Mundu Gerra amaitu zenean, mendebaldeko demokrazia aliatuek eta sobietarrek presio handia egin zioten elkarri. 1961eko abuztuaren 13an, Berlingo Harresia eraiki zuen Ekialdeko Alemaniako gobernuak eta, horrenbestez, Berlin bi zatitan banatuta geratu zen: bata, Mendebaldeko Berlin, Alemaniako Errepublika Federalaren eskuetan zegoen eta bestea, Ekialdeko Berlin, Alemaniako Errepublika Demokratikoaren kontrolpean.\nKennedy Berlin Mendebaldean izan zen 1963ko ekainaren 26an eta hitzaldi politikoa egin zuen, 15 urtez SESBek mantentzen zuen blokeoa eta komunismoa kritikatuz. Rathaus Sch\u00f6neberg eraikuntzako balkoitik ari zen hizketan eta Berlingo Harresia seinalatu zuen, komunisten porrotaren adibide gisan:\nHitzaldia Historiara pasatu zen; \"Ich bin ein Berliner\" esaldia (\"Berlindar bat naiz\") balkoira igotzen ari zenean otu omen zitzaion Kennedyri, erromatarren \"Civis romanus sum\" esaldi zaharraren antzera. Robert H. Lochner itzultzailearengana hurbildu, eta \"I am a Berliner\" esaldia itzultzeko eskatu zion eta idazteko orri batean nola ahoskatzen zen. Berlindarren % 83 kaleetan omen zen Kennedyk esaldia esan zuenean eta arrakasta itzela izan zuen jendaurrean.\nProba nuklearrak debekatzeko ituna.\nErradiazio-kutsaduraren arriskuak eta arma nuklearren proliferazioak alamatu zuen erabat eta Kennedy saiatu zen Arma Nuklearrak Ez Ugaritzeko Ituna gauzatzen. Hartan, lur azpiko probak ez ziren debekatzen, baina bai lur gainekoak, edo atmosferakoak edo ur azpikoak.\nAEB eta SESB izan ziren ituna izanpetu zuten lehen estatuak.\nBarne politika.\nEskubide zibilak.\nArazo nazional sutsua izan zen autoritateak toleratu eta onartzen zuen arraza diskriminazioaren bukaera.\n1954an, AEBetako Gorte Gorenak arraza segregazioa eskola publikoetan inkonstituzionala zela erabaki zuen, baina eskola askotan, hegoaldekoetan bereziki, ez zuten araua obeditu. Autobusetan, jatetxeetan, antzoki eta beste espazio publikoetan, segregazioak aurrera jarraitu zuen.\nKennedy arraza integrazioaren eta eskubide zibilen alde agertu zen eta, 1960ko kanpaina presidentzialean, Coretta Scott Kingi deitu zion telefonoz, kartzelan zegoen Martin Luther Kingen emazteari eta horrek beltzen laguntza erakarri zion. John eta Robert Kennedyk lortu zuten King kartzelatik ateratzea.\n1962an, arraza beltzeko James Meredith ikaslea Misisipiko unibertsitatean matrikulatzen saiatu zen, baina, manifestazio bortitzen ondoren, arraza zuriko ikasleek, eta gobernadorearen tolerantzia osoaz, ez zioten utzi. Kennedyk 400 federal eta 3.000 soldadu bidali zituen Meredithen matrikulazioa ahalbidetzeko eta Freedom Riders-en babesa ere ziurtatu zuen.\nHasieran, segregazioaren aurkako herri mugimenduek hegoaldeko zurien haserrea besterik ez zutela lortuko pentsatu zuen Kennedyk eta, Kongresuan hegoaldeko demokrata ugari zeudenez gero, eskubide zibilen onarpena zaildu egingo zuela. Horregatik aldendu zen eskubide zibilak lortzeko eratu ziren mugimenduetatik eta haien liderrek Kennedyren falta nabaritu zuten.\nJohn F. Kennedy, 1963ko ekainaren 11n Eskubide zibilez emandako diskurtsoan\n1963ko irailaren 9an, Kennedyk berriro hitz egin zion herriari Alabaman oraindik zirauen segregazioaz eta Wallace gobernadoreari bera horrela eskatzen bazuen bakarrik mantenduko zela ordena esan zion.\nEkainaren 11 hartan, Kennedy presidentea sartu zen George Wallacek, Alabamako gobernadoreak, Alabamako unibertsitateko ateak blokeatu zituenean bi ikasle afroestatubatuarrak, Vivian Malone eta James Hood, matrikulatzeko ahaleginak bertan behera uzteko.\nGeorge Wallacek onartu zuen eta apartatu zen Nicholas Katzenbach fiskal orokorra, alguazilak eta Alabamako Goardia Nazionalak deitu ziotenean. Arratsalde hartan izan zen irrati eta telebistan Kennedyk eskubide zibilez eman zuen diskurtso ospetsua. Hitzaldi hartan kongresistei deitu zien behar zen bezala zaintzeko legedia eta, orain 100 urte, Lincolnek proposatutako helburuak. Proposamen hura izan zen 1964an Eskubide Zibilen Legea.\nInmigrazioa.\nKennedy saiatu zen inmigrazioari buruzko politika aldatzen. Berdintasunaren alde zegoen eta, AEBetan jaio ala gero lortu estatubatuar izatea, hiritarren eskubideak babestu nahi zituen.\nIdeiak hauek osatu zuten bere anaia Edward Kennedy senadoreak bultzatutako \"The Immigration and Nationality Act of 1965\".\nLegeak erabat aldatu zuen inmigrazioaren nondik norakoa eta, lehen Europa iparraldetik edo ekialdetik etortzen baziren, orain Latinoameriketatik edo Asiatik etorritako etorkinak zeuden eta familiak batzeari ekin zioten.\nPrograma espaziala.\nKennedyk AEB Lehia espazialean lider izatea nahi zuen. Sergei Khrushchevek dioenez, Kennedy bi alditan gerturatu zitzaion bere aita Nikitari espazioa esploratzeko enpresari elkarrekin ekiteko. Lehena 1961eko ekainean izan zen; garai hartan, SESBen teknologia espaziala AEBrena baino azkarrago zihoan. Kennedyk gizakia Ilargira eramateko proiektuaz Kongresua eta Senatua batera ari zireneko batean izan zen, 1961eko maiatzaren 25ean. Horrela esan zuen:\n1962ko irailean, Riceko unibertsitatean hitz egin zuen:\nEta hurrengo hitzak ere hitzaldi hartakoak dira:\nKhrushchevi bigarren aldi batez gerturatu zitzaion eta agintari sobietarrari ondo iruditu zitzaion gastuak konpartitzea, garai honetarako AEBren teknologia aurreratuagoa baitzegoen. AEBk satelitea jaurti zuten orbita geoestazionariara eta Kennedyk Apollo programarako 25 mila milioi dolar baino gehiagoko aurrekontuak aurkeztu zizkion Kongresuari.\nKhrushchev ados egon zen 1963ko udazkenean, baina Kennedy erail zuten akordioa formalizatu aurretik. 1969ko uztailaren 20ra arte, JFK hil eta handik 6 urtera, gauzatuko zuten Apolo Programaren helburua eta gizakia Ilargira iritsiko zen orduan.\nBitzitza pribatua.\nJackie Kennedyrekin ezkondu zen eta lau haur izan zituzten:\nKennedy eta Jackie senar-emazte gazteak ziren, ospetsuak, mirestuak, modakoak. Pop abeslariak edo zine izarrak bezala tratatzen zituzten eta Jacquelinek arte objektuak eta altzariak erosi zituen Etxe Zurirako: beren gustura aldatu zuten, haurtzandegia jarriz, igerilekua eta etxetxoa eraiki, zuhaitz baten gainean. Badirudi ama Jackiek ez zuela bere seme-alabak argazkietan agertzerik nahi, baina bera ez zegoenean, aita John ez zen hain zuhurra eta argazki ederrak atera zizkien Cecil Stoughtonek, Etxe Zuriko argazkilari ofizialak. Horrela ezagutzen dugu John Jr. gaztetxoaren irudia, aitaren bulego presidentzialean jolasean.\n1962ko maiatzaren 19an, Marilyn Monroek presidentearentzat abestu zuen bere urtemugan Madison Square Gardenen.\nGlamourra ikusten zen nonahi, baina Kennedytarrek trajedia pertsonal ugari izan zuten. 1955ean, Jacquelinek abortua izan zuen eta 1956an, Arabella Kennedy hilda jaio zen. 1963ko abuztuan, esan dugu Patrick Bouvier Kennedy seme jaio berria hil zitzaiela eta hori dena garai zaila izan zen.\nKennedyren heriotzaren ondoren, haren gonazale ospea eta ezkontzatik at izandako harremanak argitara atera ziren, Marilyn Monroe edo Mary Pinchot Meyerrekin, adibidez.\n1951ko urrian, Kennedyk 34 urte zituen eta Asiara egin zuen bidaia zazpi astez, Israel, India, Vietnam edo Japonia bisitatuz, 25 urteko anaia Robertekin eta 27ko Patricia arrebarekin. John eta Robertek zortzi urteko aldea zuten eta gutxi tratatu zuten elkar. Bidaia hura izan zen bi senideen gerturatzeko unea eta elkarrenganako konfiantza handia piztu zitzaien.\nGallupek eginiko inkesta batek XX. mendean gehien mirestu diren pertsonen zerrenda egin zuen eta Kennedy hirugarrena atera zen, Martin Luther King eta Ama Teresaren ondoren.\nHeriotza.\nDallasen, Texas, hil zuten, 1963ko azaroaren 22an.\nBadirudi Lee Harvey Oswald izan zela hiltzailea eta tiroak entzun eta 80 bat minutara hartu zuten atxilo. Ez zen gauza garbirik izan eta berak beti adierazi zuen errugabea zela.\nAzaroaren 29an, Lyndon B. Johnsonek, AEBetako presidente berriak, Warren Komisioa eratu zuen, hilketa ikertzeko xedearekin. Azkenean, hiltzaile bakarra Oswald izan zela erabaki zuten, baina oraindik ere erabaki hori ez dute denek ontzat ematen.\nHiletak.\nHilketaren ondoren, Kennedy Washington, D.C.ra eraman zuten eta igandera arte Etxe Zuriko ekialdeko aldean egon zen.\nAzaroaren 24ko igandean, Kapitolioraino eraman zuten zaldiz tiratutako karroza batean eta jendaurrean agertu zen.\nAstelehenean izan ziren hiletak, azaroaren 25ean: estatu hileta egin zitzaion eta 90 estatu-ordezkari baino gehiago bertaratu ziren. Goizean, meza egin zioten San Mateoren Katedralean eta Arlingtoneko Hilerri Nazionalean eman zioten lur.\nAstelehen hartarako, luto nazionala dekretatu zuen presidente berriak.\n1967ko martxoaren 14an, Kennedyren gorpua betirako geratu zen emaztea eta seme-alaba gazteenekin batera. Anaia Robert ere gertu lurperatu zuten."}
{"id": "9855", "revid": "336", "url": "https://eu.wikipedia.org/wiki?curid=9855", "title": "Margaret Thatcher", "text": "Margaret Thatcher, jaiotzez, Margaret Hilda Roberts (Grantham, Lincolnshire, Erresuma Batua, 1925eko urriaren 13a - 2013ko apirilaren 8a), Erresuma Batuko lehen ministro izan zen 1979 eta 1990 artean.\nThatcherismoa izeneko pentsamoldearen sortzailea eta bultzatzaile nagusia izan zen.\nBiografia.\nMargaret Hilda Robertsek kimika ikasi zuen Somerville Collegen (Oxfordeko Unibertsitatea). Alderdi Kontserbadorean sartu zen. 1951ean Dennis Thatcherekin ezkondu zen. 1959. urtean diputatu hautatu zuten eta 1961-1964 urteetan Ingalaterrako Pentsio eta Aseguru Nazionaleko ministerioko idazkaria izan zen. 1970-1974 urteetako aginpide kontserbadorearen garaian hezkuntza eta zientzia sailetako estatuko idazkaria izan zen, eta 1975ean Alderdi Kontserbadoreko idazkari nagusi izendatu zuten.\n1979. urteetako hauteskundeak Alderdi Kontserbadoreak irabazi ondoren, Lehen ministro egin zuten. Lehen agintaldian ekonomia neurri zorrotzak hartu zituen eta borroka latzak izan ziren gobernu eta sindikatuen artean neurri horiek zirela eta. 1982. urtean, Malvina uharteen auziaren aurrean, Argentinaren aurkako gerrara dei egin zuen (Falklandetako Gerra). Garaipena lortu ondoren, iritzi publiko britainiarraren aurrean indarturik atera zen, 1982ean berriro hautatua izatea ekarri zuena.\nSektore publikoa pribatizatzen jarraitu zuen bigarren agintaldian eta, kanpoko harremanei dagokienez, Erresuma Batua Europako Ekonomia Elkarteko kide izatearen aldeko agertu zen. Estatu Batuek bideraturiko nazioarteko politika bultzatu zuen betiere. 1987. urtean hirugarren aldiz irabazi zituen Alderdi Kontserbadorearentzat legebiltzarrerako hauteskundeak, baina alde txikia atera zion Alderdi Laboristari. Hirugarren agintaldi horretan ere oztopo handiak jarri zizkion EEEan erabateko ekonomia batasuna bultzatzeari eta, barne politikari dagokionez, osasun eta hezkuntza sailak pribatizazio bidean jarri zituen. Ekonomia neurri horiek eta zerga berriek (\"poll-tax\") politikariarenganako sinesgarritasun eza ekarri zuten, eta hala adierazi zuten hautesleek 1989. urteko europar legebiltzarreko hauteskundeetan. 1990. urtean, Geoffrey Howe Lehen ministro-ordeak dimisioa eman ondoren, Thatcherrek berak dimisioa aurkeztu zuen eta John Major kontserbadoreak bete zuen hark utzitako lekua. Irlandako auzian, bestalde, ez zen aurrerapausorik izan Thatcherren agintaldi luzean.\n2013ko apirilaren 8an hil zen infartu baten ondorioz.\nThatcherren neoliberalismoa.\n1982ko irailean Nigel Lawsonen gobernuak izango zuen politika deskribatuko zuen: arrazoi positiborik edo ezinbesteko arrazoirik egon ezean, Estatuaren jabegoan ez zuen industria bakar batek ere jarraitu behar.\nGobernuak ia den-dena saltzeko asmoa zuen, bai British Telecom (telefono konpainia) bai British Airways, baita British Rail (trenbide sarea) eta Posta zerbitzua ere. Epe ertainera, 12.000 milioi libera lortu nahi zituen. Programa horren arabera, milioika inbertitzaile txiki aberastu egingo lirateke, eta Estatuak milaka milioi libera eskuratuko lituzke aurrekontu defizita murrizteko. Thatcher andrearen gobernu guztiek halako zorroztasunez bete zuten plangintza hori, ezen, gaur egun, ikatz meategiak eta British Rail saltzen ari dira, eta Posta zerbitzua baino ez dago gobernuaren eskuetan. Funtzionarioen eta indar armatuen alor batzuk ere pribatizatu egin ziren. \"National Health Service\"-ari (Osasun Zerbitzu Nazionalari) ere, politika britaniarraren kutunari, ein handi batean, esku pribatuetan geratu zen.\nThatcherri buruzko aipamenak pelikuletan.\nBilly Elliot. Bertan 1984-1985eko Erresuma Batuko mehatzarien grebak eta meatzari eta poliziaren arteko istiluak agertzen dira.\nThatcherri buruzko aipamenak musikan.\nIrungo Baldin Bada taldeak Thatcherrengan oinarritutako abestia konposatu zuen. \"Lur azpian bukatuko duzue\" diskoan argitaratu zen abestia, \"Tatxer\" izenburuarekin."}
{"id": "9857", "revid": "237", "url": "https://eu.wikipedia.org/wiki?curid=9857", "title": "John F. Kennedy", "text": ""}
{"id": "9859", "revid": "119347", "url": "https://eu.wikipedia.org/wiki?curid=9859", "title": "Ieoh Ming Pei", "text": "Ieoh Ming Pei (\u8c9d\u807f\u9298, pinyin: B\u00e8i Y\u00f9m\u00edng) (Guangzhou, Txina, 1917ko apirilaren 26 \u2013 New York, 2019ko maiatzaren 16a) arkitekto estatubatuar bat izan zen.\n1940. urtean diplomatu zen Massachusetts Institute of Technology (MIT) delakoan, Arkitektura sailean. 1945 eta 1948 artean, Harvardeko Unibertsitatean ikasketak findu zituen, Marcel Breuer eta Walter Gropiusen gidaritzapean. Horregatik, amerikar arkitekto modernoen bigarren belaunaldikotzat hartzen da, Cesar Pelli, Kevin Roche eta Paul Rudolfekin, europar arkitekto irakasleen jarraitzailetzat.\nBere lanetan argi ikus daiteke halako formen purutasun nahia, funtzioaren egokitasunarekin batera, Nazioarteko Estiloaren barnean eta Walter Gropius arkitektoaren lerroari jarraiki. Batez ere forma abstraktuak erabili zituen, baita ere ekai (material) hotzak, hala nola harria, konkretua, beira eta altzairua. Hala ere, horiekin batera sarri aplikatzen zituen efektu teatralak eta apustu teknologikoak.\n1955ean estatubatuar herritartu zen, eta agentzia bat ireki zuen bi Eason Leonard eta Henry Cobb lankideekin batera, \"Pei L\u00e9onard Cobb &amp; Partners\" izenekoa.\n1983an Pritzker Saria jaso zuen."}
{"id": "9860", "revid": "119347", "url": "https://eu.wikipedia.org/wiki?curid=9860", "title": "Gramatika", "text": "Gramatika hizkuntzalaritzaren atal bat da, hizkuntzaren arau eta oinarriak aztertzen dituena, hitzen eta bestelako osagaien sintaktikoen antolamendua eta egitura. Beraz, batez ere, morfologiaz eta sintaxiaz arduratzen da. Hala ere, hizkuntzaren beste maila batzuk ere jorratzen ditu, hala nola morfosintaxia, semantika edo pragmatika.\nGramatika esaten zaio, bestalde, hizkuntza bat deskribatzen duen lanari. hortaz, hizkuntza bakoitzak berea du. Izan ere, gramatikaren ikasketa formala (hizkuntzaren arauak) oso hedatuta dago hezkuntza sistema osoan, txikitik goiko mailetaraino.\nGramatika motak.\nHauek dira gramatika mota nagusiak:\nGramatika unibertsala.\nGoragoko marko teoriko hauen artean, 20. mendean zehar, gramatika sortzailearen eremutik, gramatika unibertsalaren kontzeptua dator. Noam Chomsky da honen bultzatzaile nagusia, eta adierazi nahi luke gizakiok hizkuntza sortzeko dugun gaitasuna oinarritzen direla arau edo printzipio gramatikal batzuetan, eta gizaki eta kultura guztietan dagoenez hizkuntza(k) sortzeko gaitasuna, printzipio eta gramatika horiek unibertsalak izan behar direla ondorioztatzen da.\nEra berean, gramatika unibertsal honek oinarri genetiko bat duela uste dute Chomskyk eta bere lerrokoek, eta gaitasuna gizakiengan garatu bada, mutazio genetiko zehatz batek ahalbidetu behar izan du hori homo sapiensa-aren eboluzioan. Chomskyren ikuspegian, hizkuntzaren jabekuntza prozesua ez dela ikasketa prozesu arrunt bat, inguruaren ezaugarri jakin batzuen barneratzean datzana, baizik eta ikasketa-prozesuaren aurrekoa den gaitasun baten zehaztapena, inguruko input linguistikoaren eraginez. Hau da, inputak ez du ezagutza determinatzen (izatez estimuluen pobrezia ere azpimarratzen da ikuspegi chomskyarrean: esaldi eta berriketa solteetik ikasten duela haurrak); hura gauzatzen laguntzen du, hizkuntza posibleen espazioan jomuga-hizkuntzari dagozkion aukera mugatuak finkatuaz.\nGramatika unibertsalaren aldeko argudioetako bat pidgin hizkuntzen izaera eta bilakaera da, nola kreoleretan bihur daitezkeen. Hizkuntza berbera ez duten gizataldeen artean elkar ulertzeko sortzen da pidgin bat, unitate lexiko konpartituak dituen mintzaira bat, baina joera sintaktiko eta morfologiko oso egituratu gabe. Gizatalde batzuetan hitz egiteko modu nagusia hori denean, bigarren belaunaldi bat datorrenean, haur hiztunek egitura gramatikal sendoagoekin osatzen dute gurasoen mordoiloak eta horrela garatzen dira kreolerak, hizkuntza gramatikalki osoak.\nGramatika teoriaren historia.\nEzagutzen den gramatika lan zaharrena sanskritoari buruzko \"Astadhiaia\" da, Indian, K.a. 480. urtearen inguruan, P\u0101\u1e47inik idatzia. Honen jarraitzaile izan ziren Pingala (K.a. 200 infuruan), Katyayana eta Patanjali (k.a. II mendekoak). Sanskritoaren inguruko lanak izan ziren indiar hauenak.\nAntzinako grezieraren eta latinaren gramatikak.\nMendebaldeko lehen ahalegin gramatikoak greziarrei sor zaizkie. Pergamoko eskolako filosofo eta filologoen artean , K.a. 3. mendetik 1.era, hizkuntzaren erregulartasunetan zentratu ziren batzuk izan ziren, batez ere 3. mendetik 1.era. Horien artean nabarmendu ziren Aristarko Samotraziakoa (217-145 K.a.), eta honen dizipuluetakoa, Dionisio Traziakoa (I. m. K.a), mendebaleko lehen gramatikaren egilea (\"Tekhne grammatike\" izenekoa). \"Tekhne grammatike\" lan laburra da, 45 lerrokada gordin, baina grekoen lau mendetako hausnarketa gramatikalaren fruitua. Bertan emango da esaldiaren, eta izen hori merezi lezakeen, lehen definizio zehatza: esaldia da... hitzez eginiko osotasuna, pentsamendu oso bat adierazten duena. Era berean, hitzak funtzioen arabera ordenatu zituen lehen gramatikalaria izan zen Dionisio, zortzi mota hauek aurkitu zituelarik: adberdio edo adizlagunak, artikuluak, kojuntzioak, izenak, partizioak, preposizioak, izenordainak eta aditzak.\nGrezierarekin beste ahalegin batzuk egin zituen beste aditu bat, Krates Maloskoa izan zen K.a. II. mendean. Hau ere Pergamokoa zen jatorriz eta bertako errege Eumenes II.ak Erromara bidali zuen enbaxadore gisa. Erroman eman zituen hitzaldiak pizgarri izan ziren erromatar latindarren artean gramatika eta kritika beren kasa garatzeko.\nErdia Aroa.\nIslamiar zibilizazioaren urrezko garaian ikusi ziren lanak: arabierazko gramatika Abu al-Aswad al-Du'aliy-rekin sortu zela esan daiteke. \nHebreerazko gramatikako lehen tratatuak Goi Erdi Aroan agertu ziren, Mishnaren testuinguruan (Biblia hebrearraren exegesia). \"Diqduq\" delakoa (X. mendea) Biblia hebrearrari buruzko lehen gramatika-iruzkinetako bat da izan zen. Ibn Barunek, XII. mendean, arabiera eta hebreera konparatu zituen tradizio gramatikal islamiarrean.\nZazpi arte liberalen Triviumaren zati bezala, gramatika diziplina nagusi bezala irakatsi zen Erdi Aro osoan, antzinate berantiarreko autoreen eraginaren ondorioz, Prisziano kasu. Elio Donatoren \"Ars Grammatica\" (IV. mendekoa) izan zen beste erreferente bat garaiko ikasketetan.\nHizkuntza bernakuloen tratamendua pixkanaka hasi zen Goi Erdi Aroan, lan isolatuekin, hala nola Antzinako islandieraren lehen tratatu gramatikala (\"Fyrsta\" \"m\u00e1lfr\u00e6\u00f0iritger\u00f0in\"), baina Errenazimentu eta Barrokoko garaietan bakarrik eragin zuen. Lehenagoko aurrekari bitxi bat badago, ordea, VII. mendean irlanderaren gramatika bat sortu baitzen, \"Auraicept na n-\u00c9ces\" izenekoa.\nNebrijaren gramatika eta bere irismen politikoa.\nLatin hizkuntzei buruzko lehena Antonio de Nebrijak idatzi zuen, 1492 urtean, \"Gram\u00e1tica sobre la lengua castellana\". Kristobal Kolon Amerikara abiatu baino hiru hilabete lehenago, eta Gaztelaren hegemonia iberiar penintsulan ezartzen ari zen une zehatzean idatzian. Isabel erreginari zuzendutako hitzaurrean, Nebrijak gramatikaren eta hizkuntzaren balio politikoa azpimarratu zuen, bere asmoa ere \"gure nazioaren gauzak handitzea\" izan zelarik. Beste esaldi ospetsu bat ere utzi zuen hitzaurrean Nebrijak, \"hizkuntza beti inperioaren lagun izan zen\". \nApologista batzuen arabera, klasizismoari eta Erromari egindako erreferentzia da hori; ez Espainiak edo Gaztelak ezarri behar zuen hegemonia politikoari. Hala ere, gramatikaren argitalpenaren baino lehenago ere, 1487an, lanaren beharra azpimarratzean erreginari, beste hizkuntza batzuen aipua egina zuen Nebrijak: \nEta hitzaurrean bertan ere aski argia da hizkera:\nAlderdi formaletik, Nebrijarenak eta haren ondoren jesuitek Espainian argitaratu zituzten gramatiketan igartzen da eredu gramatikal grekolatindarraren jarraopen bat, eta eredu hori beste hizkuntza batean ezartzeak dakartzan zailtasunak gainditzeko ahalegin bat.\nHizkuntzalaritza konparatuaren garaian.\nHizkuntzalaritza konparatuarentzako bultzada funtsezkoa izan zen indoeuropar hizkuntza taldearen egitatea ulertzea. 17. eta 18. mendeetan zehar, Europako zenbait jakintsuk iradoki zituzten lotura horiek, baina funtsezko ekarpena izan zen William Jones britainiarrak, epaile zelarik Indian, hitzaldi batean (1786) eta artikulu batean (1788) nabarmendu zuen sanskritoak loturak zituela grekera eta latinarekin, eta tartean hizkuntza iraniar eta zeltikoen loturak ere ikusi zituen. Jonesen lehen aipru nagusian, gramatikak ere pisua izan zuen, hitzen konparaketa hutsetik harago finkatuz hizkuntzalaritza historikoa edo konparatua, ordutik aurrera bereziki garatutako alorra.\nGramatika unibertsalaren aurrekariak.\n20. mendean gramatika unibertsala (bere kritikekin ere) kontzeptu funtsezko bat bihurtu delarik, aurretik ere bazituen kontzeptu honek aldarrikatuz. \nRoger Baconek Erdi Aroan proposatu zuen: hizkuntza guztiak gramatika komun baten gainean eraikitzen dira, nahiz eta intzidente-aldaketak izan ditzakeen batetik bestera. XIII. mendean jada, Baconi jarraiki, gramatikalari batzuek arau unibertsal batzuk postulatu zituzten.\nXVII. mendeko hizkuntza filosofikoen proiektuak ezagutu ziren, hizkuntza artifizial perfektuak lortzeko egitasmoak, eta ahalegin horretan saiatu ziren egileetako batzuentzat, oinarrian gramatika orokor bat egon behar zen, unibertsala behar zuena. Halako bat deskribatzen Claude Lancelot-en eta Antoine Arnauld-en \"Grammaire g\u00e9n\u00e9rale\" lanean, ziena Ren\u00e9 Descartesen ideien gainean eraiki zuten, eta bertan ondorioztatu zuten gramatikak unibertsala izan behar duela.\nXIX. mendean, Wilhelm von Humboldt- ek hizkuntzaren azterketa programa erromantizista nazionalarekin lotu zuen, hizkuntza pentsamenduaren ehuna zela pentsatuz. Pentsamenduak barne elkarrizketa moduko zerbait gisa sortzen dira pentsalariaren jatorrizko hizkuntzaren gramatika bera erabiliz. Gramatkaren adierazpide batzuk, Von Humboldt-ek argudiatutakoaren arabera, hala nola inflexio mota morfologikoa, pentsamendu nagusiago edo perfektuago bat harilkatzeko bide ematen dute; eta horretan, apaltasun gutxirekin, ondorioztatu zuen izaera hori zuten hizkuntzak, hala nola indoeuroparrak (bere ama hizkuntza, alemana, barne), hizkuntzak perfektuenak zirela eta, hortik, hizkuntza perfektuen hiztunen nagusitasuna azaldu zuen bide batez.\nXX. mendearen hasieran Otto Jespersen hizkuntzalariak ordura arteko \"gramatika unibertsalen\" oinarri teorikoak kritikatu zituen, esanez latinetik gehiegi eratortzen saiatu zirela, Jespersenen ustez latinean oinarritutako gramatika unibertsoal batek huts egin behar zuen, munduko hizkuntza-aldaketaren zabalera kontuan hartuta, baina ez horregatik egin zion uko ideiari: aldiz, Jespersenek kategoria sintaktiko unibertsalen edo superkategorien alorrean kokatzen du unibertsaltasuna hala nola kopurua, denbora eta antzeko elementuak. Era berean, ordura arteko ikuspegi nahiko hedatu bat kritikatu zuen Jespersenek: gramatika zela zuzen hitz egin eta idazteko arau multzo bat. Teoria preskribitzaile horren ordezko ikuspegia zabaldu da ondoren: kultua izan edo ez, pertsonek modu gramatikalean mintzo ohi direla ebidentzia da harrezkero (salbu eta mintzairaren edo kognizioaren gaitz batzuk dituzten pertsonen kasuan). \nGarai bertsuko beste teoria bat erlatibitate linguistikoaren teoria edo Sapir-Whorf hipotesia da, Edward Sapir-ek eta haren ikasle a, Benjamin Lee Whorfek formulatu den eran ezaguna batik bat.\nEzberdintasun linguistikoak gizakien kognizioan eta portaeran ondorioak dituztela dio teorian, eta bere adibide eta ustezko froga esperimentalak nagusiki semantikoak diren arren (koloreen izenak eta pertzepzioak desberdinak izan daitezkeelakoan hizkuntza desberdinetako hiztunen artean), alderdi gramatikalei ere begiratu izan zaie hipotesi honetan. Honen ondorio erradikal bat da, adibidez, pentsatzea egitura gramatikal desberdinak dituzten arteko itzulpen gardena edo perfektua ezinezkoa dela, hizkuntza bakoitzak errealitatea modu berezi batera irudikatzen duenez, ondorioz hizkuntza desberdinetako hiztunek errealitatea modu berezian hautematen dute, eta ezin A hizkuntzako esperientzia B hizkuntzan zuzen eman (Sapirrek hau uste omen zuen).\nEuskal gramatiken historia.\nEuskara aintzat hartu zuen lehen gramatika zantzuak Voltoireren \"L\u2019Interprect ou Traduction du fran\u00e7ois, espagnol &amp; basque\" da, 1620 urte ingurukoa, baina gehiago dira ikasbide gisako lan batean zantzu soil batzuk. Antzekoa izan zen Rafael Mikoletaren 1653ko ikasbide batean agertutako kapitulu parea, zeinak \"xaun\" hitzaren deklibabidea eta aditz jokabide batzuk ematen dituen, baina azalpenetan labur geratuz.\nTartekoa da garaian, 1638 urtekoa, ahalegin serioago bat, Arnaut Oihenartena, bere \"Notitia utriusque Vasconiae\" historia-lanean euskararen gramatikari buruzko atalak sartu baitzituen. Lehena, 1. liburuko hamaikagarren kapitulua, euskarazko izenen eta izenondoen ondarrean kausitzen den formaz idatzia da. Bigarrena, berriz, 14. kapitulua, euskararen gramatikaren eta morfologiaren aurkezpen orokorra da, titulu argikoa: \"Euskal mintzairaren berezitasun batzuez, eta euskal hitzen deklinatzeko eta konjugatzeko bideaz.\" \nLehen gramatika osoa 1729 urtekoa da, Manuel Larramendik idatzia: \"El imposible vencido. El arte de la Lengua Vascongada\". Liburu horrek gramatikari hiru atal eskaintzen dizkio: lehenengoa, deklinabidea eta aditza; bigarrena, sintaxia; eta, hirugarrena, prosodia. Gainera, euskal poemagintzari eskainitako eranskin bat ere badu. Gramatika tradizionalari lotzen zaioen arren, zenbaitetan latinaren eredutik aldentzen da, euskararen ezaugarri batzuk hobeto azaldu nahian.\n19. mendeko euskal gramatiketan, eredu latindarrari hertsitako azalpenak ematea ohikoa zen euskararen deskribapen dramatikoetan, esate baterako, mugagabearen aipamenik gabe edo euskal deklinabide edo post-posizio sistema latinezko sei kasuen egiturara egokitzeko ahaleginetan.\nEuskal aditzaren trataeran ere, gaur egun erabiltzen diren eskema batzuk ez dira erraz agertzen gramatika zaharretan. Esate baterako, kasuen arabera komunztadura egiten duten pertsonen araberako aditz formen sailkapenak ohikoak egin zaizkigu 20. mendean, dela nor-nork edo nor-nori-nork... Halako deskribapenik ez da ikusten gramatika zaharretan, baina aldiz euskal aditzaren funtsezko bereizketa bai ikusi zuten euskal gramatikalari aitzindariek: aditz trinkoen eta perifrastikoen arteko bereizketa. Batzuei eta besteei aditz jator \"(conjugatio propria)\" eta ez-jator (\"conjugatio impropria\") deitu zien Oihenartek, eta irregular (trinkoak) / erregular Manuel Larramendik. Geroagoko ikuspegiarekin, bestalde, bitxia da ikustea nola gramatikalari zaharrentzat, adibidez Larramendi berarentzat edo Martin Harrietentzat, forma perifrastikoak diren garbienak euskaraz, eta trinkoak bigarren mailakoak. Sabindar euskararen garaian, ikuspegia eraldatu zen: aranatarrek aditz trinkoen antzinatasun eta jatortasunean sinisten zuten eta, ondorioz, joko trinkoa beste aditz batzuetara hedatu eta orokortu nahi izan zuten.\nEuskara batuaren garaia.\nEuskara batuaren garaian, 1980. urtean Euskaltzaindiak Gramatika Batzordea sortu zuen. 1984an argitaratu zen EGLU edo sortaren lehen liburukia, perpaus bakunei buruzkoa; eta beste sei kaleratu ziren 2011ra arte: aditzari, lokailuei eta juntagailuei buruzko bana, eta mendeko perpausei buruzko hiru. \nBeste ahalegin paralelo bat ere izan zen Sareko Euskal Gramatika, Euskal Herriko Unibertsitateak bultzatua, 2008a eta 2011 artean garatua online jarri arte (baina gero ere osatuta).\n2011tik aurrera, bilketa lan bat bultzatu zuen Euskaltzaindiak. Lan osoago baten osaketara igaro zen Gramatika Batzordea, eta emaitza izan zen 2021. urtean \"Euskararen gramatika\" liburua argitaratu izana, bi liburutan eta 43 ataletan, 2.000 orri baino gehiago paperezko edizoan. \nAurkeztu zenean, lanaren arduradunek nabarmendu zuten 21. mendeko kontzeptuen argira berrikusi direla kontu asko. Esate baterako, euskararen deklinabide kontzeptuaren berrikusketa bat dakar gramatikak, deklinabide kasuen ordez, kasu atzizkiak eta postposizio atzikiak dituelakoan euskarak.\nEra berean, beste lan bat ere aurkeztu zuen EHUk: \"\" (EGEO). Patxi Goenagak zuzendutako lan bat da, 2022an sarean argitaratu zena eta ez dena kontsideratu behar, bere hitzaurrean jaso denez, arau-emailetzat: \"EGEOk deskribapena eta analisia dituela helburu eta ez erabilera arautzea\". "}
{"id": "9861", "revid": "512", "url": "https://eu.wikipedia.org/wiki?curid=9861", "title": "Morfosintaxi", "text": "Morfosintaxia morfologia eta sintaxi hitzetatik eratorritako terminoa da. Morfologia eta sintaxiaren arteko mugak ez zeuden argi eta bien nolabaiteko unitatea adierazteko, bien batura den morfosintaxi hitzak arrakasta handia izan du.\nMorfologiak hitzen barneko egitura aztertzen du, eta sintaxiak, berriz, perpausen barneko egitura. Biak uztartuz eta gramatika arauei jarraituz osatzen dituzte hizkuntzek esanahaidun perpausa.\nEuskarazko morfosintaxia.\nEuskararen ezaugarri morfosintaktiko nagusiak bi dira: hizkuntza eranskaria dela, batetik, eta kasu ergatiboa duela deklinabidean. Deklinabide-kasuak izen sintagmari eransten zaizkio, izen sintagmaren azkeneko osagaiari hain zuzen, eta ez, latinean bezala, sintagmaren zati bakoitzari. Ergatiboari dagokionez, hizkuntza indoeuroparrek ez duten kasu bat da eta esaldi iragankorren egileari jartzen zaio. Euskaraz \"-k\" markaren bidez bereizten da.\nBeste ezaugarri berezko bat aditzarekiko komunztadurarena da, hots, aditzak subjektuaren pertsona eta numeroa gordetzeaz edo islatzeaz gain, objektu zuzenarenak eta zeharkakoarenak ere biltzen ditu. Euskaraz ez dago, aldiz, izen sintagmaren mailako komunztadurarik.\nHitzen ordena ere hizkuntza baten ezaugarri morfosintaktikoa da, eta euskaraz askatasun handia dago elementuak perpausean azaltzeko orduan. Dena dela, neutrotzat har daitekeen egitura SOV erakoa da euskara, Subjektu-Objektu-Aditz hurrenkera markatzen duen hizkuntza da geurea."}
{"id": "9863", "revid": "6327", "url": "https://eu.wikipedia.org/wiki?curid=9863", "title": "Itzulpen automatikoa", "text": ""}
{"id": "9866", "revid": "119347", "url": "https://eu.wikipedia.org/wiki?curid=9866", "title": "Fumihiko Maki", "text": " japoniar arkitektoa da.\nTokioko Unibertsitatean ikasi ondoren, Estatu Batuetara joan zen Cranbrook Academy of Art eta Harvard Unibertsitatera ikastera. New York Hirian \"Skidmore, Owings and Merrill\" agentzian egin zuen lan eta Cambridgen \"Sert Jackson &amp; Associates\" taldean. 1960 urtean Japoniara itzuli zen Metabolismo Taldea ezartzera. 1965ean \"Maki and Associates\" sortu zuen.\nArkitekto japoniar eta amerikarrez gain, europar arkitekturak ere asko markatu zuen, batez ere Le Corbusier eta Walter Gropius-en Bauhaus eskolak. Metala eta beira askotan erabiltzen ditu.\n1993 urtean Pritzker Saria jaso zuen. Bere maisu izandako Kenzo Tangek 1987an jaso zuen."}
{"id": "9867", "revid": "512", "url": "https://eu.wikipedia.org/wiki?curid=9867", "title": "Marko Agripa", "text": "\"Artikulu hau politikari eta jeneralari buruzkoa da; beste esanahietarako, ikus \u00abMarko\u00bb.\"\nMarko Agripa (latinez \"Marcus Vipsanius Agrippa\") (K.a. 63 - K. o. 12) Erromako politikari eta jenerala izan zen. Oktaviano, lehenbiziko erromatar enperadorearen laguna, suhia eta aholkularia izan zen. Oktavianok garaipen militar gehienak, batez ere Marko Antonio eta Kleopatraren kontrako Actium batailarena, Agripari zor zizkion.\nEstreinako urteak.\nAgripa leinu apalekoa izan zen. Oktavianoren haurtzaroko laguna ez ezik, Mundako batailan zalditeriako ofizialak ziren biak Julio Zesarren agintepean, Agripak hasieran Katonen alde borrokatu arren. Zesarrek, Oktaviano oinordeko izendatutakoan, Gaio Mezenas eta Agriparekin batera Apoloniara bidali zituzten, Mazedoniako legioekin ikastera.\nLagun minak bihurtu ziren hirurak Apolonian. Mazedoniako legioetan Agriparen aginte-ahalmena agerian geratu zen. Arkitektura ere ikasi zuen Agripak. Hor zeudela izan zuten Julio Zesarren hilketaren berri.\nBotererako bidea.\nErroman, legioen babesa behart zutela ohartu ziren hirurak. Agripak Mazedoniako legioak bere menpe hartuta Erromara bidali zituen. Orduan, Oktavianok Marko Antonio eta Lepidorekin hitzarmena egin ahal izan zuen: Bigarren Triunbiratoa. Akordio horren bitartez, haien artean banatu zuten boterea eta Zesarren hiltzaileen kontrako kanpainak antolatu zituzten. Agripak \"Philippi\" izeneko batailan parte-hartze handia izan zuen.\nAgriparen hurrengo kanpaina Luzio Antonio eta Fulvia Antoniaren aurkakoa izan zen. Hauek Marko Antonioren anaia eta emaztea ziren, eta K.a. 40an atzeman zituen Agripak. Galian, Akitaniarren matxinada itzali zuen Agripak. Geroztik, Rhin ibaia zeharkatu zuen, germaniarren erasoak zigortzera. Hori egiten zuen bigarren erromatarra izan zen, Julio Zesarren atzetik. Erromara itzulitakoan, garaipen-ohoreari muzin egin zion, baina kontsulatua onartu zuen K.a. 37an.\nSexto Ponpeioren kontra egin zuten orduan. Ponpeioren seme honek, Italiako itsasoa menderatzen zuen. Oktaviano Sizilia konkistatzen saiatu zen, baina porrotak baino ez zituen jaso. Itsas-armadaren buru izendaturik, Agripak entrenamendu gogorra eman zien tropei. Sexto Ponpeio garaitzeko prest sentitu zenean, haren kontrako kanpainari hasiera eman zion. Hilabetea batean, Sexto Ponpeioren armada erabat suntsitu zuen. Garaipen horri esker, itsas-koroa jaso zuen Agripak.\nAgintean.\nK.a. 33an, edil izendatu zutenean, arkitekturari buruzko ikasitakoa gauzatu ahal izan zuen Agripak. Erromako azpiegiturak hobetu zituen: ubideak zaindu, estolda handitu, termak eta lorategiak eraiki zituen. Arte publikoki erakustea ere suspertu zuen. Hau guztia zela eta, Augustok adierazi ahal izan zuen lohiazko Erroma marmolezkoa bihurtu zuela.\nMarko Antonio eta Kleopatraren kontrako gerra pizterakoan, Agripa itsas-armadaren burua izendatu zuten berriro. K.a. 31ean \"Actium\" batailan garaile atera zen Oktaviano, hein handi batean Agripari esker. K.a. 28an Oktavianok Klaudia Martzela iloba ezkontzeko eman zion Agripari. Hurrengo bi urteetan kontsulatua partekatu zuten bi lagunek.\nActium bataila oroitarazteko, Agripak panteoia eraiki zuen. K. o. 80an eraitsia, Hadriano enperadoreak eredutzat hartu zuen leku berean bere panteoia eraikitzeko. Agriparen jatorrizko inskripzioak ere errespetatu zituen Hadrianok.\nHondarreko urteak.\nAugustorekiko adiskidetasuna pixkanaka zapuztu zen. Livia Drusila, Augustoren emaztea, eta Martzelo jo ohi dira horren erruduntzat. Ondorioz, Augustok Siriara bidali zuen Agripa, ohorezko herbesteratze moduan. Halere, Agripak laguntzaile bat baino ez zuen bidali. Agripa Lesbos irlan geratu zen. Hortik urtebete batean, Martzelo hil zen, eta Augustok Erromara deitu zion Agripari.\nAgripa are estuago lotzeko aholkatu zion Mezenasek Augustori. Hortaz, Martzela dibortziarazi eta Julia Zesaris alabarekin (Martzeloren alargunarekin hain zuzen ere) ezkontzarazi zion Agripari.\nK.a. 19an kantabriarren matxinada itzali zuen Agripak. K.a. 17an, Siriako gobernaria zela Krimea erromatarren menpe kokatu zuen berriro. Estatuaren aldeko azken eginkizuna Danubio ibaiko goiko aldearen konkista izan zen. K.a. 12an hil zen.\nAugustok egundoko hileta egin zuen Agriparen omenez. Enperadorea doluz jantzi zen hilabete batez. Augusto bera Agriparen seme-alaben heziketaz arduratu zen, eta haietako bi, Gaio Zesar eta Luzio Zesar, semetzat hartu ere egin zituen."}
{"id": "9868", "revid": "360", "url": "https://eu.wikipedia.org/wiki?curid=9868", "title": "Oktaviano", "text": ""}
{"id": "9870", "revid": "1545", "url": "https://eu.wikipedia.org/wiki?curid=9870", "title": "Helmut Kohl", "text": "Helmut Kohl (Ludwigshafen, Bavaria, gaur egun Renania-Palatinatua, 1930eko apirilaren 3a - Ludwigshafen, 2017ko ekainaren 16a) alemaniar politikaria izan zen. Batasun Demokrata Kristauko (CDU) kidea, 1982ko urriaren 1 eta 1998ko urriaren 27 artean Alemaniako kantzilerra izan zen, Mendebaldeko Alemaniakoa 1990eko urriaren 3ra arte eta Alemania batukoa ordutik aurrera.\nLehen urteak eta ikasketak.\nHelmut Kohl 1930eko apirilaren 3an jaio zen, Ludwigshafengo erdiko klaseko familia katoliko eta kontserbadore batean. 15 urte zituela bukatu zen Bigarren Mundu Gerra, eta hirian Aliatuen bonbardaketak bizi izan zituen. Haren eranetan, \"berandu\" jaio izanak \"salbatu\" zuen nazismoarekin zerikusia izatetik. Frankfurteko Unibertsitatean Zuzenbide ikasketak hasi bazituen ere, 1951tik aurrera Heidelbergekoan Historia eta Politika-zientzia ikasi, eta 1953an graduatu zen. 1958an historiako doktoregoa lortu zuen.\nBizitza politikoa.\n17 urterekin egin zen Batasun Demokrata Kristauko (CDU) kide. 1969-1976 bitartean, Renania-Palatinatuko ministro-presidentea izan zen. Handik politika nazionalera igaro zen eta 1973an CDUko presidente aukeratu zuten. Kantzilergai izan zen 1976ko hauteskundeetan, baina SPDk irabazi zuen. Ondoren, Bundestagen, oposizioko buru izan zen Helmut Schmidt sozialdemokrataren gobernuaren aurka. 1982ko urriaren 1ean, Alemaniako kantziler hautatua izan zen CDUren eta Alderdi Liberalaren (FDP) botuekin, Helmut Schmidt konfiantza mozioa galdu ondoren; ordura arte, liberalek Helmut Schmidten gobernua sostengatzen zuten.\nGerra Hotz betea zen, eta Ronald Reagan AEBetako presidentearen eta Margaret Thatcher Erresuma Batuko lehen ministroaren Iraultza Kontserbadorearen aroa. Thatcherrekin ez zuen bereziki harreman ona izan, baina ongi moldatu zen Reaganekin, eta bat egin zuen haien babespean martxan paratu zen olatu neoliberalarekin. \"Irmo sinesten dugu ekimen askea eta norbanakoaren lorpenak estatuaren kontrola baino hobeak direla guztiontzat\" adierazi zuen. Bat egin zuen Reaganek Sobietar Errepublika Sozialisten Batasunaren aurka zuen ikuspegi gogorrarekin baina, aldi berean, ekialdeko Europako estatu komunistekin harremana izaten saiatu zen. Erich Honecker Ekialdeko Alemania sozialistako presidenteari harrera egin zion Bonnen, Mendebaldeko Alemaniako hiriburuan, 1987an.\nHaren politika ekonomikoek huts egin zuten, ordea. Langabezia anitz hazi zen Mendebaldeko Alemanian 1980ko hamarkadan, eta kantzilerraren ospea lurra jotzekotan zen. Baina, 1989ko azaroaren 9an, Ekialdeko Alemaniako milaka herritarrek Berlingo Harresia bota zuten eta, praktikan, Alemania kapitalistaren eta sozialistaren arteko muga hautsi zuten. \"Batasunari, justiziari eta askatasunari buruz da hau. Bizi bedi Alemaniako aberri askea, bizi bedi Europa aske eta batua.\" adierazi zuen biharamunean Kohlek. Berlingo Harresia erori ondoren, Frantzia, Erresuma Batua eta, bereziki, SESB konbentzitzeko lan egin zuen Alemaniaren bateratzea onar zezaten. 1990ean, Alemaniako Errepublika Demokratikoa desegin zen, eta estatu sozialista ohiak bat egin zuen Mendebaldeko Alemaniarekin. Alemania batuak hauteskundeak egin zituen 1932tik lehenbiziko aldiz, eta Kohl hautatu zuten kantziler.\n1994ko urriko hauteskundeetan CDUk eserleku galera izan bazuen ere, berriz aukeratu zuten kantziler Alderdi Liberalaren laguntzarekin. Alemania bateratu eta lidergoa sendotu ondoren, bertze helburu handian finkatu zuen arreta: Europa batzeko proiektuan.\nAzken urteak.\n1998an hauteskundeak galdu zituen, eta CDU alderdiaren buruzagitza utzi zuen ustelkeria auzi baten ondorioz. 2000. urtean, alderdiko ohorezko buruzagitzatik ere kendu zuten. Alemaniaren bateratzailearen mitoak modu ilunean utzi zuen politika. 2008an istripu bat izan zuen eta, ordutik, etxean eman zuen denbora gehiena, arreta mediatikotik urruti."}
{"id": "9871", "revid": "1545", "url": "https://eu.wikipedia.org/wiki?curid=9871", "title": "Angela Merkel", "text": "Angela Dorothea Merkel, jaiotzez Angela Dorothea Kasner (Hanburgo, 1954ko uztailaren 17a) alemaniar politikaria da, CDUko kidea. Alemaniako kantzilerra izan zen 2005eko azaroaren 22tik 2021eko abenduaren 8ra arte. Alemaniako lehenengo emakumezko kantzilerra izan zen. Munduko emakumerik boteretsuena zela iritzi zuen \"Forbes\" aldizkariak 2019an.\nLehen urteak eta ikasketak.\nAngela Dorothea Kasner Hanburgon jaio zen, 1954ko uztailaren 17an. Aita, Horst Kasner, artzain luteranoa zen, eta ama, Herlind Jentzsch, ingeles eta latin irakaslea. Angelak hiru hilabete zituelarik, familia Ekialdeko Alemaniara aldatu zen, aita Quitzow herrira igorri baitzuten. 1957an, azkenik, Templinen (Brandenburgo) kokatu ziren. Bertan egin zituen lehenbiziko ikasketak.\n1973-1978 bitartean, Fisika ikasi zuen Leipzigeko Karl Marx Unibertsitatean. 1977an, Ulrich Merkel ikaskidearekin ezkondu zen; bost urte geroago dibortziatu baziren ere, Angelak senar ohiaren abizena atxiki zuen. 1986an, doktoregoa kimika kuantikoan lortu zuen Ekialdeko Berlingo Zientzien Akademian. Garai hartan ezagutu zuen Joachim Sauer fisikaria, eta 1998an ezkondu ziren.\nBizitza politikoa.\n1989an Berlingo harresia erori ondoan, Esnaldi Demokratikoa () alderdian sartu zen, eta CDUn 1990eko abuztuan. Alemaniaren bateratzearen osteko lehenbiziko hauteskundetan, 1990eko abenduan, Bundestageko diputatu hautatu zuten. 1991eko urtarrilean, Emakume eta Gazteria ministro izendatu zuen Helmut Kohlek; honek paratu zion \"ekialdeko neskatxa\" ezizena.\nIngurune eta Segurtasun Nuklear ministroa izan zen 1994-1998 bitartean, eta 1995eko martxo-apirilean Berlinen egindako Nazio Batuen Erakundearen Klima Aldaketari buruzko Konferentziako lehendakaria izan zen. Helmut Kohlek 1998ko iraileko hauteskundeak galdu ondoren, aldaketa sakona izan zen CDU alderdian, eta Merkel idazkari nagusi hautatu zuten. Bi urte geroago, alderdiaren presidentetza hartu zuen, Wolfgang Sch\u00e4ublek dimisioa eman ostean. Haren hautaketarekin, bere irudia berritu nahi izan zuen CDUk, emakumea ez ezik, Ekialdeko Alemaniakoa eta protestantea baitzen; ordura arteko buruzagiak, aldiz, gizonezkoak, katolikoak eta Mendebaldekoak izan ohi ziren.\nCDUko presidente izan arren, lanak izan zituen bere boterea sendotzeko. Izan ere, 2002an CDU-CSU batasun kristau-demokratak Bavierako lehen ministro Edmund Stoiber aukeratu zuen kantzilergai, Merkelen kaltetan. CDU-CSUk hauteskundeak galdu ondoren, Merkel oposizioaren buru bilakatu zen.\n2005eko maiatzeko hauteskundeetan, Merkel izan zen kristau-demokraten hautagaia eta, alde txikiaz izan bazen ere, nagusitu zitzaion Gerhard Schr\u00f6der sozialdemokratari: CDU-CSUk botoen %\u00a035,2 eta 226 eserleku eskuratu zituen; SPDk botoen %\u00a034,2 eta 222 eserleku. Baina aldea ez zen gobernua eratzeko adinakoa, eta bi alderdi horiek gobernu koalizio handiaren aukera planteatu zuten; negoziazio luzeen ondoren, akordioa erdietsi, eta azaroaren 22an Angela Merkel aukeratuko zuten kantziler.\nAlemaniako kantziler.\n2005eko azaroaren 22an Angela Merkel Alemaniako kantziler hautaturik, koalizio gobernua osatu zuten CDUk eta SPDk. Hurrengo lau urteetan, egoera ezberdinetara egokitzeko gaitasun handia erakutsi zuen. Gobernukide sozialdemokratak hainbat kuota sozial jarri zizkion haren politika kontserbadoreari. Nazioartean erreferente bilakatu zen, batez ere G8koan eta Europar Batasunean presidentetza izan zuenetik.\n2009ko iraileko hauteskundeetan, Merkelen alderdiak lortu zuen garaipena, bozen %\u00a033,8 eta 239 eserleku eskuraturik. Aurreko agintaldian ez bezala, Alderdi Liberalarekin (FDP) osatu zuen gobernu koalizioa. Euroguneko zorraren krisia izan zen bigarren agintaldi horretako gertakari nagusia. 2011n, herrialdeko zentral nuklear guztiak 2022. urterako ixteko plana aurkeztu zuen legebiltzarrean, eta onartua izan zen. 2013an jakin zenez, AEBek Angela Merkelen telefonoa zelatatu zuten; Merkelek berehala deitu zion Barack Obama estatubatuar presidenteari, azalpenak eskatzeko.\n2013ko iraileko Bundestageko hauteskundeetan, CDU-CSU gailendu zen berriz ere, botoen %\u00a041,5 eta 311 eserleku lorturik; SPDk botoen %\u00a025,7 eta 193 eserleku atera zituen. Horiek horrela, Angela Merkel hirugarren aldiz hautatu zuten kantziler, kontserbadoreen eta sozialdemokraten akordioari esker. Koalizio handia osatzearen truke, lanbide arteko gutxieneko soldata bat ezartzea onartu zuen Merkelek. 2015ean Europan larritu zen Errefuxiatuen krisian, mugak ixtea ez zela aterabidea adierazi zuen kantzilerrak, eta erantzun solidarioa eskatu; izan ere, urtarriletik irailera 577.000 iheslari hartu zituen Alemaniak.\n2017ko hauteskundeetan laugarrenez izan zen nagusi, nabarmen behera egin arren: botoen %\u00a032,9 eta 246 eserleku bereganatu zituen. 2018ko martxoaren 14an hartu zuen berriz ere kantziler kargua, alderdi sozialdemokratarekin akordioa sinatu ondoren."}
{"id": "9872", "revid": "119347", "url": "https://eu.wikipedia.org/wiki?curid=9872", "title": "HTML", "text": "HTML (Hipertestua markatzeko lengoaia edo \"HyperText Markup Language\") web-orriak sortzeko markaketa-lengoaia bat da. 1990ean Barners-Lee-k definitua, estandar bihurtu eta World Wide Web-aren sorrera ekarri zuen. Sortu zenetik gaurdaino, hainbat bertsio argitaratu dira, azkena HTML5 bertsioa. Web-nabigatzaile eta plataforma desberdinetan erabil daiteke.\nEtiketen bidez dokumentua markatu egiten da: izenburua, atalak, paragrafoak, zerrendak, taulak, etab. Web-nabigatzaileak HTML-dokumentuko etiketak interpretatzean, markatutakoari dagokion itxura ematen dio web-orriari. Etiketen semantika interpretatuz, edukiari buruzko informazioa hobeto ulertzea lortzen da eta horri esker Interneteko bilaketak errazten dira. Azken bertsioetan, web-orriaren itxura kontrolatzeko CSS estilo-orriekin batera erabiltzen da eta JavaScript lengoaian idatzitako script-ak txerta daitezke web-orrian.\nHistoria.\n1980ko hamarkadaren erdi aldera, CERN-eko Tim Berners-Lee fisikariak CERNeko ikertzaileek dokumentuak erabili eta partekatzeko ENQUIRE sistema proposatu eta prototipoa sortu zuen. 1989an bi teknika zeuden dokumentu elektronikoak haien artean lotzeko: estekak erabiltzea edo SGML izeneko markaketa-lengoaia erabiltzea. Barners-Lee-k 1990ean HTML definitu zuen eta World Wide Web sortu zuen.\nHTMLren lehen deskribapen publikoa \"HTML Tags\" izeneko dokumentua izan zen, Tim Berners-Lee-k 1991ko amaieran Interneten lehen aldiz aipatu zuena. Bertan, HTMLren hasierako diseinua osatzen zuten 18 elementuak deskribatu zituen. 1993ean David Raggett-ek HTML+ sortu zuen, ezaugarri berriak erantsiz, hala nola, irudiak, taulak eta inprimakiak.\n1994an Berners-Lee-k sortu zuen World Wide Web Consortium (W3C) erakundeak garatzen ditu WWWerako estandarrak, eta denboran zehar proposatu dituen hobekuntzekin HTML-ren bertsio berriak sortu dira. Hobekuntza eta gomendio horiek beste lengoaia batzuren oinarri ere badira, hala nola, XHTML eta XML. HTML-ren bertsio nagusiak hauek dira:\nHTML 2.\nHTML eta HTML+ bertsioen garapenetik sortu zen 1995ean eta HTML-ren lehen estandar gisa hartzen da. Etorkizuneko inplementazioek estandar hau oinarri hartzea zen helburua. Tim Berners-Lee-k eta Dan Conolly-k editatu zuten eta lehen HTML bertsio ofizial moduan ezagutzen da. Informazioa modu sinplean adieraztea zen helburua, dokumentuaren egitura sinple mantentzea. Hori dela eta, taulak editatzeko euskarririk ez du, adibidez. Zentzu horretan, minimalista eta purua dela esaten da. \nHTML 3.\nHTML 3.0 izenez ezagutzen den lehen bertsioa 1995ean proposatu zen eta aukera berri asko jaso zituen, taulak sortzeko, irudien inguruan testua jarri ahal izateko edo formula matematiko konplexuak idatzi ahal izateko, adibidez. Hala ere, konplexuegia zen garai hartan zegoen teknologiarako eta proiektua bertan bera geratu zen. Web orrien estetika hobetzeko interesa handituz zioan eta garatzaileek web orrien diseinurako tresnaren bat garatzeko beharra ikusi zuten. Horrela sortu zen CSS (Cascading Style Sheets), estilo-orriak definitzeko balio du eta HTML dokumentu bati erantsiz gero, dokumentuaren diseinua egokitzeko erabiltzen dira. Estilo-orri horiek HTML-ren independenteak dira eta sintaxi propioa dute. Horri esker, web orrien garatzaileek modu egokian kontrolatu ahal izango zuten orriaren itxura.\nHTML 3.2 bertsioa 1997an sortu zen, eta CSS estilo-orriekin batera erabiltzeko egokitua izan zen. Egokitze-prozesu horretan, HTML 3.0 bertsioan sartu ziren ezaugarri batzuk kendu egin ziren. Formula matematikoak idazteko garatu zirenak, adibidez, MathML estandarrean integratu ziren.\nHTML 4.\nAurreko bertsioak bezala, hau ere SGML (\"Standard Generalized Markup Language\") estandarrean oinarritzen da. 1998ean proposatu zen HTML 4.0 bertsioa eta 1999an HTML 4.01 argitaratu zen W3C-ren gomendio moduan. Taulak eta formularioak egiteko aukerak hobetu egin ziren. Hasierako bertsioek web-nabigatzaile bakoitzerako espezifikoak ziren elementu-mota eta atributu asko onartzen zituzten baina pixkanaka halakoak \"zaharkitu\" moduan markatzen hasi ziren eta estilo-orrien erabilera lehenetsi zen. Bertsio berriagoek \"frame\"-ak, \"script\"-ak eta objektuak txertatzeko prozedurak eskaini zituzten, web-nabigatzaile bakoitzaren espezifikotasunetatik irteteko. Hiru aldaera proposatu ziren: \nHTML 4.01 bertsioa egonkor mantendu zen urte askotan zehar. Urte horietan zehar, W3C-ko HTML lan-taldea XML (\"Extensible Markup Language\") markaketa-lengoaian oinarritzen den XHTML (\"Extensible HyperText Markup Language\") markaketa-lengoaiaren garapenean aritu ziren. \nHTML 5.\nBertsio hau WHATWG (\"Web Hypertext Application Technology Working Group\") taldeak mantentzen du. Taldea 2004an sortu zen Apple Inc., Mozilla Foundation eta Opera enpresekin. Gaur egun, taldeko kide nagusiak Apple Inc., Mozilla fundazioa, Google Inc. eta Microsoft enpresak d ira. 2006an Tim Berners-Leek iragarri zuen W3C erakundeak eta WHATWG taldeak elkarrekin lan egingo zutela HTML-aren garapenean. 2008an argitaratu zuten HTML 5-en lehen bertsioa. 2014an W3C erakundeak HTML 5-en erabilera gomendatu zuen. 2016an HTML 5.1 bertsioa agertu zen eta 2017an HTML 5.2 bertsioa. Gaur egun, HTML 5 da World Wide Web-ean erabiltzen den markaketa-lengoaia nagusia.\nMarkatzea.\nHTML lengoaian etiketak erabiltzen dira testua markatzeko. Etiketak idazteko &lt;, &gt; eta / ikurrak erabiltzen dira, eta haien bidez dokumentuaren itxura deskriba daiteke edo web-nabigatzailearen portaeran eragina izan dezakeen script-a txertatu, adibidez.\nHTML-k hainbat funtsezko osagai ditu, besteak beste, elementuak eta haien atributuak.\nElementuak.\nHTMLren oinarrizko egitura dira eta oinarrizko bi propietate dituzte: atributuak eta edukia. Elementua normalean bi etiketen bidez markatzen da: hasierako etiketa, codice_1codice_2. Elementuaren atributuak hasierako etiketaren barruan zehazten dira eta edukia bi etiketen artean idazten da. Hala ere, badira edukirik ez duten elementuak, baita bukaerako etiketarik ez dutenak ere, adibidez codice_3 \nElementuak hainbat motakoak izan daitezke:\nAtributuak.\nElementuaren atributuak, gehienetan, atributua=\"balioa\" moduan adierazten dira. Elementuaren hasierako etiketan idazten dira, elementuaren izenaren ondoren. Atributuaren balioa komatxo bikoitzen edo sinpleen artean idatzita egon daiteke, nahiz eta balio-mota batzuk komatxorik gabe ere idatz daitezkeen HTML-n (ez, ordea, XHTMLn). \n&lt;elementua atributua=\"balioa\"&gt;elementuaren edukia&lt;/elementua&gt; \nOinarrizko etiketak.\nHona hemen HTML lengoaian idatzita dokumentu baten adibide bat. codice_8 etiketak dokumentua HTML motakoa dela adierazten du. Ondoren, oinarrizko etiketa batzuk ageri dira.\n&lt;!doctype html&gt;\n&lt;html lang=\"eu\"&gt;\n &lt;head&gt; \n &lt;title&gt; Web-orriaren izenburua &lt;/title&gt; \n &lt;style&gt; h1 {color:red;} p {color:blue;}&lt;/style&gt;\n &lt;/head&gt; \n &lt;body&gt; \n &lt;h1&gt; Maila goreneko izenburua &lt;/h1&gt; \n &lt;p&gt; Hau paragrafo bat da &lt;/p&gt; \n &lt;h2&gt; Bigarren mailako izenburua (poema bat) &lt;/h2&gt; \n &lt;p&gt; Txoria txori (Mikel Laboa)&lt;br&gt; Hegoak ebaki banizkio&lt;br&gt;nerea izango zen,&lt;br&gt;ez zuen alde egingo. &lt;/p&gt;\n &lt;h2&gt; Bigarren mailako izenburua (taula bat)&lt;/h2&gt; \n &lt;table&gt;\n &lt;tr&gt;\n &lt;th&gt;Izena&lt;/th&gt;\n &lt;th&gt;Abizena&lt;/th&gt;\n &lt;/tr&gt;\n &lt;tr&gt;\n &lt;td&gt;Joxan&lt;/td&gt;\n &lt;td&gt;Artze&lt;/td&gt;\n &lt;/tr&gt;\n &lt;tr&gt;\n &lt;td&gt;Lourdes&lt;/td&gt;\n &lt;td&gt;Iriondo&lt;/td&gt;\n &lt;/tr&gt;\n&lt;/table&gt;\n &lt;/body&gt; \n&lt;/html&gt;\nHTML-ren oinarrizko etiketak hauek dira:\nWeb-orrien edizioa.\nHTML lengoaian idatzitako dokumentuak sortzeko, mota desberdineko editoreak erabil daitezke: formatu gabeko testu-editoreak edo WYSIWYG motakoak. Online editoreak ere badaude: , Weebly, etab.\nFormatu gabeko testu-editoreetan HTML aginduak idazteko unean ez da ikusten web-orriak nabigatzailean izango duen itxura. Edizioan laguntzeko asmoz, editore hauek HTML kodearen sintaxia nabarmendu ohi dute. Gainera, HTML elementu ohikoenak errazago txertatzeko, txantiloiak, tresna-barrak eta teklatu-lasterbideak eskaintzen dituzte. Mota honetakoak dira GNU proiektuaren GNU Emacs editorea, Aptana, Windows-en Notepad++ edo Apache OpenOffice Writer, besteak beste. \nArtikulu honetan \"Oinarrizko etiketak\" ataleko adibidea web-nabigatzailean ikusteko, kodea testu-editore batean kopiatu eta dokumentua konputagailuaren mahaigainean gorde daiteke nire-lehen-html-dokumentua.html izenarekin, adibidez. Ondoren, dokumentua nabigatzaile bateanirekiz gero, egiazta daiteke atalen izenburuak esperotako kolore eta tamainan agertzen direla, Mikel Laboaren Txoria txori poemaren lerro-jauziak egin direla, taula osatu dela, etab.\nWYSIWYG motako editoreetan, kodea idatzi ahala nabigatzailean hartuko duen itxura ikusten da. Horregatik hartzen dute WYSIWYG izena (ingelesez, \"What You See Is What You Get\"), hau da \u201cikusten duzuna lortzen duzuna da\". Web-orrien garatzaileentzat lagungarria izan daiteke HTML kodearen azken emaitza ikustea, kodea idazten den bitartean. Mota honetakoak dira KompoZer edo BlueGriffon, adibidez. \nEditore batzuk, sortutako web-orria argitaratzeko erraztasunak ere ematen dituzte, Adobe Dreamweaver, adibidez. \nWeb-nabigatzaileek uneko web-orriaren HTML kodea ikusteko aukera ematen dute. Nabigatzailearen \"tresnak\" atalean \"garatzaile-tresnak\" moduko aukera izaten da, normalean. \nHTML semantikoa.\nHTML semantikoa HTML kodea idazteko modu bat da, edukiari itxurari baino garrantzia handiagoa emateko diseinatu dena. HTML lengoaiak betidanik izan du markatze semantikoa egiteko aukera (mikroformatua), web-orrien garatzaileek elementu semantikoen bidez edukiari buruzko informazioa argiago adierazteko.codice_9 elementuarekin, adibidez, edukia \"orrialdearen maila goreneko izenburu edo atala\" dela adierazten da. Badira semantikoki neutroak diren elementuak, edukiari buruz ezer esaten ez dutenak: codice_10 eta codice_11 adibidez, dokumentuaren zatiak definitzeko erabiltzen diren etiketak dira, codice_12 elementuarekin testuaren kolorea, tamaina eta estiloa alda daiteke, etab. Aurkezpen-markak direla esaten da, arreta orria web-nabigatzailean erakustean izango duen itxuran jartzen delako.\nWeb-orri batean maila goreneko atal-izenburu bat definitzeko, HTML kode-lerro hau erabil daiteke:\ncodice_13 \nBesterik adierazi ezean, web-nabigatzaileen estilo-orri gehienek tamaina handiko letraz erakutsiko dute edukia, web-orriaren izenburu itxura estandarra emanez. Letraren tamaina kontrolatzen duencodice_12 elementuarekin antzeko itxura izango duen testua erakutsi daiteke, horrela:\ncodice_15 \nTestuak har dezake maila goreneko atal-izenburuaren itxura, baina ez du balio semantikorik izango. Laurogeita hamarreko hamarkadaren amaieratik, CSS estilo-orriak nabigatzaile gehienetan funtzionatzen hasi zirenetik, aurkezpen-marken erabilera saihesteko eskatu zitzaien web-orrien garatzaileei. Gaur egun, web-orriaren diseinua egitean, edukia eta aurkezteko modua (itxura) bereiztea gomendatzen da, estilo kontuak CSS orrien bidez kontrolatuz. HTMLren bertsio zaharretako aurkezpen-marka gehienak baztertu ziren eta jada ez daude baimenduta.\nEtiketatze semantikoak ondorio garrantzitsuak eragiten ditu. Izan ere, World Wide Web-ean bilaketak egitea funtsezkoa gertatzen da gaur egun. Web-arakatzaileak bilaketa-motorrak dira, egunean milioika web-orri irakurtzea eta indexatzea da haien ardura. Hainbat teknika eta algoritmo erabiltzen dituzte horretarako, eta etiketatze-semantikoa ere funtsezkoa zaie web-orrietako informazioaren esanahia ulertu eta garrantzia neurtu ahal izateko, ondoren bilaketaren emaitza erabiltzaileari modu ordenatuan erakusteko. HTML semantikoak bilaketa-motorretan posizionamendu ona izaten (SEO, Search Engine Optimization) eta webgunearen ikusgarritasuna handitzen laguntzen du. \nMarkatze semantikoak bestelako abantailak ere baditu: HTML kodea errazago irakurtzen da, argiago idatzita geratzen delako. Horrek orrien mantentze-lana errazten laguntzen du. Gizakiontzat argiagoa izateaz gain, makinentzat ere ulergarriagoa da, eta horrek web-irisgarritasunean laguntzen du, web-orria irakurtzerik ez duten erabiltzaileengana beste moduren batean iristeko aukera eman daitekeelako. "}
{"id": "9873", "revid": "119347", "url": "https://eu.wikipedia.org/wiki?curid=9873", "title": "XHTML", "text": "XHTML edo eXtended HyperText Markup Language Markaketa lengoaia bat da, HTMLren antzekoa dena, baina sintaxi zorrotzago batekin. HTML SGMLren aplikazio bat den bezala, XHTML XMLren aplikazioa dela esan daiteke. XHTML kodea ongi sortuta egon behar denez, beronen bertsioetako bakoitza DTD bati lotuta joaten da balioztatu ahal izateko."}
{"id": "9874", "revid": "237", "url": "https://eu.wikipedia.org/wiki?curid=9874", "title": "Agripa", "text": ""}
{"id": "9878", "revid": "119347", "url": "https://eu.wikipedia.org/wiki?curid=9878", "title": "Bearnes", "text": "Bearnesa (bearnesez: ), okzitaniera hizkuntzaren barruan, gaskoi dialektoaren azpidialekto bat da, Bearnon (Pirinio Atlantikoak, Frantzia) mintzatua. Zuberoako mugan ere hitz egin izan da, eta etxalde batzuetan oraindik ere badira bearnesaren hiztun gutxi batzuk. Bearnesak izan du okzitanieraren aldaera guztietatik atzerakada gutxien, eta nortasun handikoa da, historikoki Pirinioen testuinguruan Bearnok izandako garrantzi politikoarengatik.\nHistoria.\nBearnesak, hizkuntza idatzi gisa, Bearnoko bizkonderria izan zen bitartean loraldia bizi izan zuen, XIV. mendetik 1620ra. Bearnesa, horrela, lege- eta administrazio-agirietan erabiltzen zen, beste okzitaniar aldaerak jada eremu horietatik at zeudenean. 1620tik aurrera, bearnesaren gainbehera hasi zen pixkanaka. Frantziar Iraultzaren ondoren, 1789tik aurrera, frantsesak ia osoki ordezkatu zuen agiri eta ekitaldi ofizialetan.\n1982ko ikerketa baten arabera, Bearnoko biztanleen %\u00a051 bearnesa hitz egiteko gai zen; %\u00a070, ulertzeko gai; eta %\u00a085, hizkuntza babestearen alde zeuden. Gaur egun, bearnesa gaskoiaren aldaerarik indartsuena da, nahiz eta egoera gutxitu argian egon eta hizkuntza-transmisioa gero eta urriagoa izan."}
{"id": "9879", "revid": "15795", "url": "https://eu.wikipedia.org/wiki?curid=9879", "title": "Biarnesa", "text": ""}
{"id": "9880", "revid": "6327", "url": "https://eu.wikipedia.org/wiki?curid=9880", "title": "Gaskoinera", "text": ""}
{"id": "9881", "revid": "8961433", "url": "https://eu.wikipedia.org/wiki?curid=9881", "title": "Charmed", "text": " (\u00abSorginduak\u00bb) Estatu Batuetako ingelesezko telesail bat izan zen; sorgin bihurtzen diren hiru ahizpen (Halliwell deiturakoak) bizitza kontatzen du. Dena San Frantziskon (Kalifornia) gertatzen da. Ahizpa horien helburua da mundua gaiztakeriatik salbatzea, eta beren nortasuna ezkutatzen saiatzen dira. Sorginduak dira munduko sorgin boteretsuenak elkarrekin lan egiten dutenean, hiruko boterearen bidez.\nSinopsia.\nSorginduen ama (Patty) hil eta gero, ahizpak beren amona eta aitarekin geratu ziren. Penny, beren amonak, sorgina ere bai, ahalmenak kendu zizkien demonioetatik babesteko. Amonak sorginkeria kentzeko asmoa zuen, ahizpak handiak egitean, baina beti borroka zebilela ikustean ez zuen kentzen, horregatik sorginduak hasi ziren ahalmen magikoak zituztela jakin barik.\nAmona hil eta gero Phoebe, ahizpa batek New York-era doa bere aitaren bila (bere aita amonarekin utzi zituen sorginak zirela jakitean). Hilabete batzuk pasa eta gero San Frantziskora bueltatzen da, diru arazoak direla eta. Etxean dagoen lehenengo gauean, Ouijak esaten die etxeko atikora joateko, baina Prue eta Piper ez dute joan nahi, horregatik Phoebe bakarrik joaten da.\nOrduan Phoebek \"Itzalen Liburua\" aurkitzen du, beren arbasoek idatzia, lehenengo orrian dagoen sorginkeria irakurtzen du eta beren ahalmenak askatzen ditu.\nSorginduen ahalmenak.\nPrue-k, ahizpa nagusienak, telekinesia zuen (gauzak edo pertsonak pentsamenduarekin mugitu ahal zituen, geroago astralki proiektatzen ikasi zuen (klon astral bat sortu ahal zuen eta hau ezin zen zauritu).\nPiper-ek, erdiko ahizpak, pertsonak eta gauzak gelditu ahal zituen, eta geroago partikulak azeleratzen ere ikasi zuen. Horrela hauek eztandarazi egiten zituen.\nAzkenik Phoebe-k, txikienak, bihozkadak zituen; geroago enpatia (besteek sentitzen dutena sentitu) eta lebitatzen ere ikasi zuen.\nOrdutik aurrera beren botereak errugabeak, magiarik gabeko pertsonak, sorgin gaiztoetatik eta demonioetatik babesteko erabili zituzten. Baina egun batean, Shax deabruarekin borrokan ari zirela mundu osoak ikusi zituen, eta beren etxetik atera ere ezin zutela geratu ziren.\nPruek bere ahalmenak erabiltzen zituen sorgina zela esaten zuen emakume zoro bat etxetik botatzeko. Emakume honek Piperri tiro egin zion. Pruek Leori, bere aingeruari, deitu zion, baina honek ezin zion entzun \"azpimundu\"an dagoelako Phoeberekin. Orduan, Pruek Piper ospitalera eraman nahi zuen, baina jendeak ez zion pasatzen uzten, elkarrizketa bat nahi zuelako. Pruek, etsita telekinesiaren bidez jendea bota zuen. Horren ondorioz, Piper hil egin zen eta \"SWAT\"ek Prue hil nahi zuten, jendearentzat arriskutsua zelakoan.\nPhoebek \"Iturri\"arekin (\"azpimundu\"an agintzen zuenarekin) tratu bat egin zuen, bera azpimunduan geratuko zen denboran atzera egiten bazuen. Denboran atzera egin bai baina laguntzeko Phoebe ez zegoenez, Shaxek suzko bola batekin zauritu zituen Prue eta Piper.\nLeo bueltatu zenean Piper salbatu zuen baina Prue hil egin zen. Gero, Phoebe ere bueltatu zen, Cole deabruaren, bere benetako maitearen laguntzaz. Horrela hiruko boterea apurtzen da.\nBi edo hiru egun pasa eta gero amak esan zien beste ahizpa bat zutela (amak eta bere aingeruak izan zuten alaba), baina adoptatua zela. Horrela Paige topatu zuten eta berriro hiruren boterea berreskuratu zuten."}
{"id": "9882", "revid": "237", "url": "https://eu.wikipedia.org/wiki?curid=9882", "title": "Embrujadas", "text": ""}
{"id": "9883", "revid": "237", "url": "https://eu.wikipedia.org/wiki?curid=9883", "title": "Sorginduak", "text": ""}
{"id": "9884", "revid": "237", "url": "https://eu.wikipedia.org/wiki?curid=9884", "title": "NI TA NI", "text": ""}
{"id": "9885", "revid": "336", "url": "https://eu.wikipedia.org/wiki?curid=9885", "title": "Alyssa Milano", "text": "Alyssa Jayne Milano (Brooklyn, New York, 1972ko abenduaren 19a - ) aktore estatubatuarra da, \"Charmed\" telesailean lan egiteagatik ezaguna dena.\nBiografia.\nSagitario zeinuan jaioa, Bel Airreko \"Preparatory School\"en ikasi zuen, Los Angelesen.\nTxikitatik gustatu zitzaion antzezlana egitea, zortzi urte zituela gurasoei \"Annie\" musikalean parte hartu nahi zuela esan eta horrela egin zuen, guraso gabeko neska baten paperean. Bere lehenengo paper inportantea, aldiz, Samantha Miccelirena izan zen, Tony Danzaren alabarena egiten \"Who's the Boss?\" telesailean. Japonian 5 disko grabatu zituen, denek platinoskoak izatea lortu zutenak.\nAlyssak alde sentibera ere badu: zaldiak asko maite ditu eta zazpi animaliren jabea da. Hiru txakur eta txoriak ere badauzka. UNICEFen enbaxadorea da eta 2005ean Angolara joan zen.\n1999ko urtarrilaren 1ean, Alyssak \"Remy Zero\" rock taldeko kidea den Cinjun August Tate ezkondu zuen, baina laster banandu ziren. 2009an David Bugliari agentea ezkondu zuen.\nGuztira sei tatuaje ditu:"}
{"id": "9887", "revid": "59723", "url": "https://eu.wikipedia.org/wiki?curid=9887", "title": "Oscar Niemeyer", "text": "Oscar Ribeiro de Almeida Niemeyer Soares Filho (Rio de Janeiro, 1907ko abenduaren 15a - Rio de Janeiro, 2012ko abenduaren 5a) brasildar arkitektoa izan zen, arkitektura modernoko erreferente nagusietako bat. Hormigoi armatuaren plastika- eta eraikuntza-ahalbideen ikerketan aitzindaria izan zen.\nBizitza.\nRio de Jaineroko Arte Ederretako eskolan ikasi zuen eta Lucio Costaren laguntzaile gisa lanean hasi. Haren lehen eraikuntza handia Rio de Janeiroko Hezkuntzako eta Kulturako ministerioa da (1936-1943). Hartan, Le Corbusier aholkulari izan zuen (hark Niemeyerrengan eragin handia izan zuen). Panpulhako eraikuntza multzoa (Belo Horizonte), besteak beste, jatetxe biribil batek eta yatch-club batek osatzen zutena, 1942-1944 bitartean egin zuen. Obra handiena Brasilia hiri berriaren sorkuntzaren zuzendaritza da. Bertako eraikin publiko garrantzitsuenak diseinatu egin zituen, Lucio Costarekin batera, hiriburu berriaren brasildar utopia gauzatuz.\nBrasildik kanpora ere baditu zenbait obra, Kubitschekek aginpidea utzi ondoren eginak gehienbat. Ezagunenetako bat Frantziako Alderdi Komunistaren egoitza da (Parisen). 1988an Pritzker Saria lortu zuen, Gordon Bunshaftekin \"ex \u00e6quo\".\nEstiloa.\nArkitekturaren utilitarismoaren babeslea izan arren, haren lanak ez dira postmodernoek maiz kritikatutako mugimendu bereko bloketzar hotzak. Niemeyerren eraikin monumentalek dituzten formak dinamikoak eta kurbaz beteak dira eta miresle askok, arkitektura barik, eskultura bezala hautematen dituzte, kritikoaribatzuek azken baieztapen hori akastzat jotzen badute ere.\nDiseinatu zituen eraikuntzetan, forma desberdinak, biribilak eta zuzenak, elkartzeko irudimen eta trebetasun berezia nabari da; hormigoia, beira eta altzairua kontrastean erabiltzen zituen. Forma biribilen eredurik argienak Belo Horizonteko Frantzisko Santuaren kapera eta Ducheneko lantegia (1950) ditu."}
{"id": "9888", "revid": "336", "url": "https://eu.wikipedia.org/wiki?curid=9888", "title": "Nerva", "text": "Nerva (; Narni, 35eko azaroaren 8a - Erroma, 98ko urtarrilaren 27a) Antzinako Erromako enperadorea izan zen 96tik hil zen arte. Vespasiano bezala, familia probintziakoa zen, ez Erromako elitekoa. Hala ere, azken enperadore italiarra izan zen.\nNervak ez zuen ohiko \"cursus honorum\"-a egin, nahiz eta Vespasianorekin (71an) eta Domizianorekin (90ean) kontsul izendatu zuten. Domizianoren erresuma ikaragarriaren ondoren, konspiratzaileek Nerva izendatu zuten enperadore. Hautaketa hori Nervaren adinak (61 urte zituen) eta seme-alabarik ez izanak eragin ahal izan zuten.\nNervak doinu berria eman zion Erromako giro politikoari: traizioaz leporatutakoak aske utzi zituen eta traizioarengatik auziperatzea zigortu zuen. Bahitutako ondasun asko itzuli zituen eta Senatuaren parte-hartzea bultzatu zuen. Neurri horien helburua herriaren entzutea lortzea bazen ere, Domizianoren itzalak bizirik jarraitzen zuen, batez ere armadaren artean. Hori zela eta, 97ko urrian, Pretoriar Guardiak Jauregi Inperialari eraso egin zion eta Nerva bahitu zuen. Haien eskakizunen aurrean amore eman behar izan zuen Nervak: Domizianoren hiltzaileak zigortu zituen eta matxinatutako pretoriarrei eskerrak eman izan zizkien.\nOrduan, Nervak Trajano, Germaniako legioen jenerala, semetzat eta oinordekotzat hartu zuen. Trajanok Nervaren kontrako matxinadaren erantzuleak zigortu eta hil zituen. 98an, sukarra eta hotzikara zela kausa, hil zen Nerva."}
{"id": "9889", "revid": "201", "url": "https://eu.wikipedia.org/wiki?curid=9889", "title": "Traiano", "text": ""}
{"id": "9893", "revid": "12788", "url": "https://eu.wikipedia.org/wiki?curid=9893", "title": "Myanmar", "text": "Myanmar edo Birmania (), ofizialki Myanmarko Batasunaren Errepublika (), Hego-ekialdeko Asiako estatu burujabea da. Mugakide ditu Txinako Herri Errepublika iparraldean, Laos ekialdean, Thailandia hego-ekialdean, Indiako ozeanoa hegoaldean, Bangladesh mendebaldean eta India ipar-mendebaldean. 676.578 kilometro koadroko eremua hartzen du, eta 54 milioi biztanle zituen 2019an. Hiriburua Naypyidaw da, eta Yangon hiri handiena.\nIzena.\n\"Myanmar\" izena birmanierazko bi hitzetatik dator: \"myan\" (\"azkar\") eta \"ma\" (\"sendo\"). Bai \"Myanmar\", bai \"Birmania\", bai \"Burma\", bamar-ekin, herrialdeko etnia nagusiaren deiturarekin, daude loturik. 1989an, Junta Militarrak \"Myanmarko Batasunaren Errepublika\" izendatu zuen ofizialki herrialdea. Euskaltzaindiak \"Myanmar\" eta \"Birmania\" izenak onartzen ditu.\nGeografia.\nMugak.\nHego-ekialdeko Asian dago, ipar latitudeko 9\u00b0 eta 29\u00b0 artean, eta ekialdeko longitudeko 92\u00b0 eta 102\u00b0 artean. Mendebaldean Bengalako golkoa eta Bangladesh ditu; Txina, iparralde eta ipar-ekialdean; Laos eta Thailandia, ekialdean; eta Indiako ozeanoa (Andamango itsasoa) hegoaldean. Itsasertza 1.930 kilometro luze da.\nErliebea.\nHerrialde menditsua da oso. Iparraldean, Txinako mugan, Hengduan Shan dago; Katxin estatuan kokatutako Hkakabo Razi (5.881 metro) da Myanmarko gailurrik gorena. Gainerako mendilerro nagusiak ipar-hego norabidea dute, Himalaia eta Indiako ozeanoaren artean. Mendebaldetik hegoaldera, hauek dira:\nShan goi-ordokiaren eta Arakan mendikatearen artean erdialdeko ordokia dago. Bertan bizi da jende gehien, batez ere Irawadi haranean.\nHidrografia.\nSittaung, Irawadi eta Saluen dira ibairik garrantzitsuenak. Iparraldetik hegoalderako norabidea dute, mendilerro nagusiek bereizirik. Irawadi da handiena, 2.170 kilometro luze, Katxinetik Andamango itsasoraino. Mekongek herrialdearen ipar-ekialdeko muga egiten du.\nKlima.\nKlima subtropikala da, herrialdearen zatirik handiena Kantzer tropikoaren eta Ekuatorearen artean baitago, Asiako eskualde montzonikoan. Kostaldean urteko prezipitazioak 5.000 mm-tik gorakoak dira, 2.500 mm ingurukoak Irawadiren deltan, eta 1.000 mm-tik beherakoak eskualderik lehorrenetan. Iparraldeko eskualdeak dira freskoenak, 20\u00ba C inguruko batez besteko tenperaturarekin; itsasaldean eta Irawadiren deltan askoz beroagoak dira (32\u00ba C).\nHistoria.\nLehenbiziko erresumak.\nK.a. II. mendean, pyu herria kokatu zen Irawadi ibaiaren haranean. Pyuek zenbait hiri-estatu sortu zituzten, hala nola Beikthano, Maingmaw, Binnaka, Halin eta Sri Ksetra. Pyu zibilizazioa 830 aldean amaitu zen, tai herriek suntsiturik. IX. mendean, bamarek Pagan sortu zuten Irawadiren ertzean, eta hurrengo 200 urteetan hiriaren indarra handituz joan zen. 1044an tronuratu zen Anawrahtak budismoa hartu zuen estatu erlijiotzat; Mon Erresuma konkistaturik, Pagan Erresuma eratu zuen, Myanmarko lehenbiziko inperio batua. 1287an, Kublai Khanen armadak Pagan konkistatu zuen, eta Narathihapate erregea ihesi joan zen. Horren ondoren erresuma zatitu zen: shan tribuak nagusitu ziren ekialde eta iparraldean, eta mon herriak hegoaldean.\nXVI. mendearen hasieratik aurrera, Toungoo dinastiak Myanmarko lurraldeak bateratzea erdietsi zuen. Bayinnaungek (1551-1581 bitartean agintean) Shan estatuak, Mong Mao eta Siam (egun Thailandia) konkistatu zituen; garai hartan hego-ekialdeko Asiako inperiorik ahaltsuena zen Myanmar. Bayinnaung hil ondoren bamarren boterea ahulduz joan zen. 1636an, hiriburua iparraldera eraman zuten, Inwara. XVII. mendean, herbehereetar eta britainiar merkatariek, eta baita misiolariek ere, sarraldiak egin zituzten Myanmarren, baina bertan kokatu gabe.\n1740an, hegoaldeko mon herriak matxinatu ziren Toungoo dinastiaren aurka. 1752an Inwaz jabetu baziren ere, Alaungpaya buru zuen bamar armadak garaitu zituen 1757an. Alaungpayaren erregealdi labur eta odoltsuaren ondoan, haren seme Hsinbyushinek Ayutthayako Erresuma inbaditu zuen 1765\u20131767 bitartean, eta Ayuthaya hiria erraustu zuen; horren ondorioz, siamdarrek Bangkokera lekualdatu behar izan zuten hiriburua. Bodawpayak, Konbaung dinastiako seigarren erregeak, arakandarrak hartu zituen mendean 1784an. Baina britainiarrek interes ekonomikoak zituzten eskualde hartan, eta tirabirak piztu ziren.\nBritainiar agintea.\nXVIII. mendearen erdialdetik, Bengala britainiarren mende zegoen. Handik abiaturik, 1824-1885 bitartean Myanmar konkistatu zuten, hiru gerren ondoren. Lehenbizikoa 1824an hasi zen, Bagyidaw myanmartar erregearen armada Arakandik Assamera sartu zenean. Maha Bandula jeneralak garaipen batzuk lortu bazituen ere, hura hil ondoren myanmartar armada errenditu zen. 1826ko Yandaboko Hitzarmenaren bitartez, Arakan eta Tenasserim britainiarren esku geratu ziren. Bigarren gerra 1852\u20131853 bitartean gertatu zen, eta haren ondoren Myanmarren hegoaldea beretu zuen Erresuma Batuak, Yangon eta Pathein barne. 1853an, desegigoaren ondoren, Mindon Minek ordeztu zuen Pagan Min Myanmarko tronuan. 1885eab, britainiarrek bi aste aski izan zituzten Myanmar Garaia menderatzeko; Thibaw erregea Indiara erbesteratu zen.\n1886an, Myanmar britainiar protektoratu bilakatu zen. Hala ere, bamarrak gehiengoa ziren eskualdeetan bakarrik ezarri zen zuzeneko aginte koloniala. Chin, Katxin, Shan, Karen eta Kayah estatuek autonomia atxiki zuten. Britainiar Indiaren zati gisa administratua izan baitzen, indiar etorkin ugari jaso zituen; 1927an, Yangongo biztanle gehienak indiarrak ziren. Txinatarren immigrazioa ere sustatu zen, eta Myanmarko herria are menderatuago eta baztertuago sentitu zen. Arrozaren irabaziei esker, britainiar produktu merke asko sartu ziren herrialdean, bertako negozioen hondamena ekarri zutenak.\nMyaamartar nazionalismoa XX. mendearen hasieran loratu zen, maiz monje budisten eskutik. 1920ko jai nazionalaren egunean, Yangongo ikasleek greba egin zuten britainiarrek sortutako unibertsitateetan sartzeko baldintza elitisten aurka protesta egiteko. Ikasleek \"thakin\" (\u201cjauna\u201d) deitzen zioten elkarri, Myanmarko jaun legitimoak izatea eskatzen baitzuten. Autogobernu eskaerak eta erregimen kolonialaren aurkako jarrera ikusirik, britainiarrek kontzesio batzuk egin behar izan zituzten. 1937an, Myanmar Indiatik banandu zuten, eta kontseilu legegile bat eratu zen, myanmartar hautetsiak biltzen zituena.\nBigarren Mundu Gerran Myanmarrek sekulako garrantzi estrategikoa izan zuen. Txina japoniarren erasopean zegoen, eta Txina laguntzeko Aliatuek erabili zezaketen bide zuzenena Myanmar zeharkatzea zen, Indiatik abiaturik. 1941ean, Japoniak herrialdea inbaditu zuen. Japoniar tropekin batera, Hogeita Hamar Kamaradak izeneko talde inpendentista sartu zen Myanmarren, Aung San buru. 1942ko erdialderako japoniarrak nagusituak ziren, baina haien jokabideak myanmartarren arbuioa piztu zuen. 1945eko martxoan, Aung San eta Hogeita Hamar Kamaradak Aliatuetara pasatu ziren. Bi hilabete geroago, bataila bortitzen ostean, japoniarrak egotziak izan ziren Myanmartik.\nMyanmar burujabea.\n an.]]\nGerra ostean, Londresek eta Myanmarko abertzaleek independentzia hitzartu zuten, 1948ko urtarrilaren 4an gauzatuko zena. Alabaina, hilabete batzuk lehenago, 1947ko uztailean, Aung San erahil zuten, haren kabinete osoarekin batera. Garai hartan, hego-ekialdeko Asiako arroz esportatzaile nagusia zen herrialdea, eta bertako hezkuntza sistemak ospe handia zuen; baina Aung Sanen hilketaren ondoren, gerra zibilean murgildu zen. Nolabait, Aung San Myanmarko oreka etnikoaren bermea zen, hainbat etniak konfiantza baitzuten harengan. Hura gabe, oreka etnikoak eztanda egin zuen, eta karen, jingpo eta shan herriek armak hartu zituzten U Nuren gobernuaren kontra. Rakhineko musulmanak ere matxinatu ziren, eta Alderdi Komunistak gerra iraultzaileari ekin zion.\n1958an, gatazka armatuari aurre egiteko xedean, U Nu lehen ministroak, Ne Win jeneralaren esku ezarri zuen boterea. U Nuk irabazi zituen 1960eko hauteskundeak, baina 1962ko martxoaren 2an Ne Winek berreskuratu zuen lehen ministro kargua, estatu kolpe baten bitartez. 26 urte iraun zuen agintaldi militarrean ekonomiaren arlo nagusiak estatuaren jabetzapean jarri ziren, eta baimendutako indar politiko bakarra Birmaniako Bide Sozialistaren Alderdia (BSPP) izan zen. Ne Winen ereduak Myanmarren gainbehera ekarri zuen: garai bateko aberastasuna galdu eta munduko herrialderik pobreenetako bat bihurtu zen. Horrezaz gainera, giza eskubideen urratzeak etengabeak izan ziren, eta errepresioaren ondorioz hildakoak milaka. 1973ean, konstituzio aldatu eta Myanmar errepublika sozialista bihurtu zen, baina militarrek agintean jarraitu zuten. 1981eko ekainean, Ne Winek dimisioa eman eta San Yu jeneralak hartu zuen lehendakaritza; Ne Winek eutsi zion alderdi bakarreko buruzagitzari.\n1988an gobernuaren kontra izan ziren istiluen ondorioz, San Yuk eta Ne Winek dimisioa eman zuten. Junta Militarrak, baina, boterean jarraitu zuen Legea eta Ordena Berrezartzeko Estatu Kontseilua izeneko egitura eratuz. Saw Maung jeneralak hartu zuen agintea 1988ko irailean. 1989an Myanmar izendatu zuten herrialdea. 1990eko presidentetzarako hauteskundeetan oposizioko alderdiak, Demokraziarako Liga Nazionalak, gehiengoa lortu zuen, baina gobernuak uko egin zion boterea uzteari. 1991n Bakearen Nobel saria oposizioko buru Aung San Suu Kyiri eman zioten, 1989. urteaz geroztik preso baitzegoen bere etxe barruan.\nSaw Maung gaixotu, eta 1992an Than Shwe jenerala jarri zuten presidente. Hark berrehun bat preso kaleratu eta 31 eskola eta unibertsitate zabaldu zituen; gerra legea kendu zuen, baina Amnesty International erakundeak torturatzen jarraitzen zutela salatu zuen. Demokraziarako Liga Nazionala saiatu zen gobernuarekin konstituzio berri bat idazten, baina gobernuak oposizioko buruzagiak atxilotu besterik ez zuen egin. Dena dela, Estatu Batuak eta Erresuma Batuak gogor egin zioten, eta gobernuak zenbait gauza onartu behar izan zuen: utzi zion Liga Nazionalari bere biltzarra egiten, baina 600 ordezkari baino gehiago ez biltzera derrigortu zituzten.\n1997ko azaroan Bakea eta Garapenarentzako Estatu Kontseilua (SPDC) izena hartu zuen aginte militarrak. Drogaren hazkundearen kontra borrokatzen ziren nazioarteko egiturek argi zuten narkodiktadura zela Junta Militarra, herrialdean ekoizten zen opioaren gaineko kontrola osoa baitzuen. Myamarren landatutako opioarekin munduko heroinaren erdia ekoizten zen. Narkotrafikoari esker lortutako dirutza armadaren mesederako zen. Aurrekontuen %\u00a045 armadara bideratzen zen, eta %\u00a01 besterik ez zen zuzentzen hezkuntzara.\nAzken urteak.\n2007ko udan, Junta Militarrak erregaiak eta oinarrizko zenbait ondasun garestitzea erabaki zuela-eta, herritarrek erabakiaren aurkako manifestazioak hasi zituzten. Erregimenaren aurkako protesta bihurtu ziren manifestazio horiek. Monje budistek parte hartze handia izan zuten protestetan. Azafrai Iraultza modu basatian erreprimitu zuten militarrek, baina nazioartearen arreta jaso zuen Myanmarko egoerak. 2008ko maiatzean, 138.000 hildako baino gehiago eragin zituen Nargis zikloiak; kaltetuak 1,5 milioi lagun izan ziren. Junta Militarrak oztopo ugari paratu zizkion nazioarteko giza laguntzari.\nDemokraziarako Liga Nazionala legez kanporaturik zegoelarik, 2010. urtean berriro hauteskundeak egin zituzten, baina nazioarteak ez zituen onartu, Junta Militarraren aldekoak bakarrik zirelako hautagai. 2011n, Thein Sein jeneral ohia izendatu zuten presidente, Junta Militarra desegitearekin bat; aurreko gobernuko lehen ministroa zen Thein Sein. Presidente berriak irekiera keinu batzuk egin zituen, eta 2012an parlamentuko 664 aulkietatik 44 berritzeko hauteskundeak egin ziren. Aung Sanen alderdiak parte hartu ahal izan zuen, eta, bat izan ezik, beste eserleku guztiak eskuratu zituen.\nBost urteko demokratizazio prozesuaren ondoren, 2015eko azaroaren 8an egin ziren diktaduraren osteko lehenbiziko hauteskunde askeak. Demokraziarako Liga Nazionalak (NLD), Aung Sanen alderdiak, gehiengo osoa lortu zuen. Hala ere, militarrek idatzitako konstituzioa indarrean zegoenez, armadak beretzat gorde zituen aulkien %\u00a025. Parlamentuak Htin Kyaw hautatu zuen presidente. 2017an, borrokaldi odoltsuak izan ziren Katxingo gerrilari independentisten eta Myanmarko armadaren artean. Urte amaieran, 700.000 rohingya errefuxiatu ziren Bangladeshen, haien aurkako jazarpenetik ihesi.\n2020ko azaroaren 8an egindako hauteskundeetan Aung Sanen NLD alderdiak garaipen argia erdietsi zuen, 440 eserlekutik 258 eskuratu baitzituen. Militarrek babestutako USDP-k 33 eserleku soilik lortu zituen. Hauteskundeetan \"iruzurra\" egin zutela argudiaturik, armadak estatu kolpea eman zuen 2021eko otsailaren 1ean, eta herrialdearen kontrola hartu.\nGobernua eta administrazioa.\nPolitika.\nAgintari militarrek idatzi zuten egungo konstituzioa, eta erreferendumez onartua izan zen 2008ko maiatzaren 29an. Presidentea da estutuburua eta gobernuburua. Ganbera biko legebiltzarra (\"Pyidaungsu\") dago. Nazioen Etxeak (\"Amyotha Hluttaw\") 224 kide ditu; 168 kide hauteskundeen bitartez aukeratzen dira eta 56 militarrek izendatzen. Ordezkarien Etxeak (\"Pyithu Hluttaw\"), berriz, 440 kide ditu; 330 kide hauteskundeetan aukeratzen dira eta 110 militarrek izendatzen. Legebiltzarrerako hauteskundeak bost urtetik behin egiten dira.\nBanaketa administratiboa.\nMyanmar 7 eskualde, 7 estatu eta batasuneko lurralde batean banaturik dago. Eskualdeetan bamarrak dira gehiengoa, eta estatuetan beste etnia batzuk.\nDemografia.\nBiztanleria.\n54.045.420 biztanle zituen 2019an. Adineka, honela dago banaturik biztanleria: 0-14 urte bitartekoak %\u00a026,5 dira, 15-24 urte bitartekoak %\u00a017,5, 25-54 urte bitartekoak %\u00a042,5, 55-64 urte bitartekoak %\u00a07,7, eta 65 urtetik gorakoak %\u00a05,7. Bizi itxaropena 68,6 urtekoa da; 67 urtekoa gizonezkoena eta 70,3 urtekoa emakumezkoena (2018ko zenbatespenak).\nBanaketa etnikoa.\nBiztanle gehienak, %\u00a068, bamar etniakoak dira, baina gobernuak 135 gutxiengo etniko onarturik ditu, hala nola, shan (%\u00a09), karen (%\u00a07), rakhine (%\u00a04), txinatar (%\u00a03), indiar (%\u00a02), mon (%\u00a02), moken, jingpo eta chinak. Rohingyak, batez ere Rakhine estatuan bizi direnak, ez daude gobernuak aitortutako gutxiengoen barruan; askotan jazarriak izan dira, eta 2019ko amaieran ehunka mila Bangladeshen errefuxiaturik zeuden. Beste 100.000 iheslari bizi dira Thailandian, gehienak karen, karenni eta mon etnietakoak.\nHizkuntzak.\nEhun hizkuntza inguru mintzatzen dira. Mintzaira ofiziala birmaniera da, biztanleen bi herenek hitz egiten dutena.\nErlijioa.\nBudistak dira biztanleen %\u00a087,9, kristauak %\u00a06,2, musulmanak %\u00a04,3, animistak %\u00a00,8, eta hinduistak %\u00a00.5 (2014ko zenbatespena).\nEkonomia.\nAsiako herrialderik pobreenetakoa da. 2017an biztanleko 6.300 dolarreko Barne Produktu Gordina izan zuen (munduko 163. postua). Nekazaritza da ekonomiaren oinarria, eta biztanleen erdiak baino gehiagok arlo horretan lan egiten du (%\u00a070 2001ean). Lurraldearen % (%\u00a015 egokia da nekazaritzarako; hala ere, zati txiki bat besterik ez dago landuta. Myanmar munduko arroz ekoizle nagusietako bat da. Arroz gehiena Irawadi ibaiaren deltan lantzen da. Garrantzizkoak dira, besteak beste, artoa, kotoia, kakahueteak, lekaleak, artatxikia, tabakoa. Teka zura eta kautxua ere garrantzizkoak dira.\nIndustriarik ez zegoen ia Bigarren Mundu Gerra baino lehen, baina 1960-1970 bitartean izugarri hazi zen. Ekonomia modernizatzea eta aniztea zen gobernuaren helburu nagusietako bat; horren ondorioz, enpresa pribatu asko nazionalizatu egin ziren. Industria indartzeko asmoarekin, gobernuak hainbat enpresa sortu zituen (altzariak, jutea, adreiluak eta teilak). Zerrategiak, petrolio findegiak, azukre findegiak, irin errotak eta kotoi fabrikak ere badaude."}
{"id": "9894", "revid": "46380", "url": "https://eu.wikipedia.org/wiki?curid=9894", "title": "Gordon Bunshaft", "text": "Gordon Bunshaft (1909ko maiatzaren 9a \u2013 1990eko abuztuaren 6a) arkitekto estatubatuarra izan zen.\nBunshaftek hainbat arkitektoa eta diseinari industrialekin lan egin zuen, New York hiriko \"Skidmore, Owings and Merrill\" agentzia sortu berriko bazkide bihurtu zen arte. Mugimendu Modernoaren jarraitzailea zen, Mies van der Rohe eta Le Corbusier arkitektoen eragin handia izan baitzuen hasiera-hasieratik. Bere lanik ezagunena New Yorkeko Lever House delakoa da, Lever Brothers xaboi konpainiaren egoitza nagusia izateko eraiki zena. Proiektatu zuen etxebizitza bakarra Trabertinozko Etxea da, 210 m&amp;sup2 azalera duena, Bunshaft familia berarentzat egina.\n1988 urtean Pritzker Saria lortu zuen, Oscar Niemeyer brasildarrarekin \"ex \u00e6quo\"."}
{"id": "9897", "revid": "336", "url": "https://eu.wikipedia.org/wiki?curid=9897", "title": "Ontologia", "text": "Ontologia izakiaren azterketa da, horregatik, izatearen teoria izenez ezagutzen da, hau da, gauzen azterketa: zer den, nolakoa den eta nola den posible. Ontologiaren zeregina oinarrizko kategoriak ezartzea da.\nAristotelesek K.a. IV. mendean metafisika orokorraz edo hasierako filosofiaz eman zuen definizioarekin bat dator ontologia. Ontologiak XVIII. mendean hartu zuen indarra Wolff-ek emandako azalpenekin. Wolff-ek izakiari dagozkion ezaugarri orokorrak aztergai dituen alor gisa definitu zuen ontologia, ez badiren izakien ezaugarriena soilik, diren eta izan daitezkeena baizik; Kantek, ordea, badiren izakien azterketa gisa ulertu zuen ontologia eta argudio ontologikoaren bidez izaki perfektuenak ere (Jainkoak), perfektu izango bada, existitu beharra duela adierazi zuen. XX. mendean berriro ere indartu da ontologia, fenomenalisten eta existentzialisten artean batez ere.\nIkuspegi orokorra.\nOntologia estuki lotuta dago Aristotelesek \"ser enquanto ser\" delakoari buruz duen auziarekin: entitate guztiek zentzurik zabalenean zer duten komunean, alegia. Printzipio eleatikoa gai honi emandako erantzuna da: izakia kausalitateari estuki lotuta dagoela baieztatzen du, \"Boterea Izatearen marka\" dela. Erantzun horrekin sortzen den arazo bat objektu abstraktuak baztertzen dituela da. Berkeleyren \"ser es ser percibido\" esloganean, beste erantzun esplizitu baina ez oso onartu bat aurki daiteke. \"Ser enquanto ser\" galderarekin hertsiki lotuta baina ez berdin-berdin, kategorien arazoa da. Kategoriak, oro har, mota edo genero altuenak hartzen dira kontuan. Kategorien sistema batek entitateen sailkapen esklusibo eta zehatza ematen du: entitate bakoitza zehazki kategoria batekoa da. Mota horretako hainbat sailkapen proposatu dira, eta, askotan, substantzien, propietateen, harremanen, gauzen egoeren eta gertaeren kategoriak barne hartzen dituzte. Kategorien arteko bereizketaren muinean funtsezko hainbat kontzeptu eta bereizketa ontologiko daude, hala nola, berezitasuna eta unibertsaltasuna, abstrakzioa eta zehaztasuna, mendetasun ontologikoa, identitatea eta modalitatea. Kontzeptu horiek, batzuetan, kategoria gisa tratatzen dira berez, kategorien arteko aldea azaltzeko erabiltzen dira, edo beste rol nagusi batzuk betetzen dituzte teoria ontologiko desberdinak karakterizatzeko. Ontologiaren barruan, ez dago adostasun orokorrik kategoriak definitzeko moduari buruz. Hainbat ontologo askotan ez daude ados kategoria jakin batek kideak dituen edo kategoria jakin bat funtsezkoa den.\nPartikularrak eta unibertsalak.\nPartikularrak edo banakoak unibertsalekin kontrastatzen dira eskuarki. Unibertsalak partikular ezberdinek adibidetzat har ditzaketen ezaugarriei dagozkie. Adibidez, tomate bat eta marrubi bat kolore gorriaren unibertsalaren adibide diren bi partikular dira. Unibertsalak espazioa ez den beste leku batzuetan egon daitezke aldi berean, partikularrak une jakin batean leku batera mugatuta dauden bitartean. Gainera, unibertsalak oso presente egon daitezke une desberdinetan, eta horregatik batzuetan errepikakor deitzen zaie, partikular errepikaezinen aldean. Unibertsalen problema deritzona zera da, beren ezaugarrietan gauza ezberdinak nola batera daitezkeen azaltzea, adibidez, tomate bat eta marrubi bat nola izan daitezkeen gorriak biak. Unibertsalei buruzko errealistek unibertsalak daudela uste dute. Unibertsalen arazoa konpon dezakete, komuna dena bi entitateek partekatzen duten unibertsal baten bidez azalduz. Errealistak euren artean banatuta daude, unibertsalak zerbaiten bidez (\"ante res\") eredugarriak izan edo ez (\"in rebus\") izan daitezkeen kontuan hartu gabe. Nominalistek, aldiz, unibertsalak daudela ukatzen dute. Beste nozio batzuetara jo behar dute azaltzeko ezaugarri bat hainbat erakunderentzat komuna izan daitekeela, adibidez, erakundeen arteko funtsezko antzekotasun-erlazioak edo klase natural komun bati partekatutako kidetasuna proposatuz."}
{"id": "9900", "revid": "119347", "url": "https://eu.wikipedia.org/wiki?curid=9900", "title": "Desberdintasun ekonomikoaren neurketa", "text": "Desberdintasun ekonomikoaren neurketa edo kontzentrazioaren neurketak errentaren banaketan dauden desberdintasunak eta hedaduraz bestelako desberdintasun ekonomikoak aztertu eta neurtzean jarraitu beharreko irizpideak eta kalkulatu beharreko neurriak, desberdintasun-neurriak edo kontzentrazio-neurriak alegia, biltzen ditu. Gehienetan errenta eta beste aldagai sozioekonomikoen banaketari buruzkoa bada ere, kontzentrazioa guztirako baten banaketa hainbat banakoren artean zenbateraino den uniformea edo berdintsua aztertzeko ere erabiltzen da; adibidez, errentaren banaketaz gainera, langile kopuruen banaketa enpresen artean, enpresa bateko fakturazioa bere saltokien artean nola banatzen den edo Wikipediako lankideek egiten dituzten ekarpenen banaketa nolakoak diren aztertzeko ere erabiltzen da. Hala ere, ez da zuzena edonolako datu-multzo bati buruz kontzentrazioa aztertzea; hain zuzen, soilik guztirako baten banaketa gertatzen denean da zilegi desberdintasunaren neurketa; adibidez, pertsonen altuera eta azterketen kalifikazioetarako ez da egokia kontzentrazioa neurtzea. Nabarmendu behar da desberdintasunaren ekonomikoaren neurketak desberdintasuna neurtu soilik egiten duela eta ez duela desberdintasunaren ekonomikoa sorrarazten duen sari-egitura baten desigarritasun edo komenigarritasunari buruz inongo baloraziorik egiten.\nDesberdintasunaren axiomatika.\nDesberdintasun ekonomikoa modu egokian neurtzearren, desberdintasun-neurri batek bete beharko lituzkeen baldintzak ezarri dira. Oro har, desberdintasun neurketarako axioma, printzipio edo baldintza hauek onartzen dira:\nDesberdintasunaren neurri deskribatzaileak eta normatiboak.\nDesberdintasun aztertu eta neurtzean bi ikuspuntu bereizten dira:\nDesberdintasun ekonomikoari buruzko diagramak.\nAskotan kontzentrazio-neurriak desberdintasun ekonomikoa aztertzeko erabiltzen diren diagrametan oinarritzen dira. Ohartarazi behar da desberdintasuna fenomeno konplexua dela, kolektibo bateko banako guztiei eragiten diena eta beraz neurri bakar baten bitartez laburbiltzeak desberdintasunaren ikuspegi zuzena izatea eragoz dezakeena. Diagramek, berriz, errentaren banaketa eta desberdintasuna bere osotasunean irudikatzen dute eta errentaren birbanaketarako politikek banaketa horretan eragiten ditzaketen aldaketak dimentsio bakarreko kontzentrazio-neurri batek baino hobeto islatzen dituzte. Estatistikak aldagai kuantitatiboetarako eskaintzen dituen ohiko diagramez gainera (histograma, banaketa-funtzio enpirikoa, kaxa-diagrama, ...), errentaren banaketa eta desberdintasuna berariaz aztertzeko bi diagrama erabiltzen dira: Lorenz kurba eta Pen desfilea.\nLorenz kurba.\nLorenz kurba errenta txikieneko banakoen ehuneko guztietarako errenta osotik hartzen duten ehunekoak zehazten ditu. Horretarako banakoak errentaren arabera ordenatu, modu erlatiboan zenbatu, euren errentak metatu eta balio metatu horiek modu erlatiboan adierazten ditu; modu horretan \"(p, L(p))\" balio-bikoteak eskuratzen dira. Adibidez, \"(p=0.35, L(p)=0.1)\" balio bikoteak errenta txikieneko banakoen %35ak errenta osoaren %10 jasotzen duela adierazten du (ikus alboko irudia). Lorenz kurba gorakorra da, malda gorakorra (gero eta handiagoak diren errentak metatzen baititu). Berdintasun-egoeran Lorenz kurba bat dator lehen koadranteko diagonalarekin, egoera horretan \"(p, L(p))\" bikote bakoitzean \"p\" eta \"L(p)\" balioak bat baitatoz. Lorenz kurba beti doa diagonal horren azpitik eta hortik zenbat eta gehiago urrundu, zentszu zabalean, orduan eta kontzentrazio handiagoa dagoela esan daiteke. Lorenz kurbatik eratortzen diren desberdintasun-neurrietan gehien erabiltzen dena Giniren koefizientea da.\nPen desfilea.\nPen desfilea banakoak euren errentaren arabera eskala horizontal batean ordenatu eta eskala bertikalean haiei dagokien errentak irudikatzen dituen diagrama da, ezkerretik eskubira banako guztiek, euren errentaren araberako altueraz, desfilea egingo balute bezala. Jan Pen herberetar ekonomialariak asmatutako diagrama honi \"nanoen eta erraldoi bakan batzuen desfilea\" ere deitu izan zaio, errentaren banaketan bakan batzuek errenta handia (desfilearen buruan, eskubian, altuera handiarekin) eta gehienek errenta txikia (desfilearen burutik atzeruntz, altuera txikiarekin) izaten dutelako. Diagrama honetan aise irudika daitezke kontzentrazio-neurri zenbait, hala nola, dezil-ratioa, errenta txikieneko eta handieneko banakoen %10ko multzoetako batez besteko errentak alderatzen dituena.\nKontzentrazioa aztertzeko tresnak.\nKontzentrazio egoera bat, banaketa bat zenbateraino den berdintsua edo kontzentratua alegia, ezin da bakarrik aztertu ikuspegi kuantitatibo batetik, kontzentrazio zenbakizko maila bat kualitatiboki ezberdinak diren kontzentrazio egoera ezberdinei egotzi dakiekeelako. Kontzentrazioaren azterketa ez da beraz kontzentrazioaren neurketa absolutura mugatu behar. Kontzentrazioa neurtzeaz gainera, kontzentrazioa aztertu egiten duen tresna erabiliena Lorenzen kurba da. Lorenzen kurba honetatik abiatuta, murrizketaz, Giniren indizea planteatu da kontzentrazio neurri gisa. Beste kontzentrazio neurri batzuk Robin Hood adierazlea eta mediala dira.\nKontzentrazioa eta aniztasuna.\nKontzeptu ezberdinei dagozkie kontzentrazioari eta aniztasunari. Adibide gisa, har ditzagun bi banaketa hauek:\nBi banaketak erabat uniformeak dira kontzentrazioari dagokionez, baina A egoerako banaketa anitzagoa da. Aniztasunari buruz gehiago jakiteko, ikus \"Aniztasun adierazleak\"."}
{"id": "9901", "revid": "1982", "url": "https://eu.wikipedia.org/wiki?curid=9901", "title": "Kontzentrazio neurriak", "text": ""}
{"id": "9902", "revid": "1659", "url": "https://eu.wikipedia.org/wiki?curid=9902", "title": "Alexis de Tocqueville", "text": "Alexis Henri Charles de Cl\u00e9rel, Tocquevilleko bizkontea (Verneuil-sur-Seine, 1805eko uztailaren 29a - Cannes, 1859ko apirilaren 16a) pentsalari, legegile, politikari eta historialari frantziarra izan zen.\nFamilia monarkiazale batekoa, txikitatik ezagutu zuen Frantziar Iraultzaren \"Izu Iraultzaile\" delakoa. II. urtean (1794) Robespierrek boterea galtzearen ondorioz libratu zen Tocquevilleren ama gillotinatik. Autore ugariren arabera, gertaerok eragin handia izan zuten bere pentsamenduan, iraultzaileetatik urrun mantendu baitzen, ultrakontserbadurismoan erori gabe.\nZuzenbidea ikasi eta 1827an epaile postua eskuratu zuen Versaillesen. 1831n, gobernuaren eskaera bati jarraituz, AEBetara joan zen bertako espetxe sistema aztertzeko. Bertan bi urte igaro eta bere lehenengo obra idatzi zuen: \"Estatu Batuetako espetxe sistemaz eta honen aplikazioaz Frantzian\" (1833). Era berean, AEBetako gizarte zein politika sistemak ere ikertu zituen, horren inguruan \"Amerikako demokrazia\" (1835-1840) idatzi zuen.\nEstatu Batuetatik itzultzean, epaile lana utzi eta politika zein lan intelektualari ekin zion. 1838an Zientzia Moral eta Politikoen Akademiako kide bihurtu zen. 1839an bere izen bera duen herriarengatik (Normandian) diputatu aukeratu zuten. 1848ko Iraultzaren eta Luis Napoleonen -Napoleon III.a- estatu kolpearen (1851-1852) aurka azaldu zen. Bigarren errepublikako Kanpo Arazoetako ministro (1848) Biltzar Nazionaleko presidenteorde (1849) izan zen. Bigarren inperioaren etorrerarekin, politika utzi eta lan intelektualean zentratu zen: \"Aitzin Erregimena eta Iraultza\" (1856) bukatu gabeko obra (\"Amerikako demokrazia\"rekin batera bere obra garrantzitsuena). 1858an, osasun arazoengatik, Cannesen zendu zen.\nBere obra osoak H. G. de Beaumontek bildu zituen, bi tomotan, eta 1860 eta 1865ean argitaratu. Tocquevilleren obra AEBetara eginiko bidaietan oinarritzen da, liberalismoa eta demokraziaren defendatzaile historikotzat jotzen delarik. Horrela, kolektibismoaren aurka azaldu eta bere obra erreferentzia garrantzitsua izango da autore liberalentzat. Era berean, kolonialismoaren teorikoa izan zen, bereziki Aljeriako kasua aztertuz. Estatuaren esku hartzearen gainetik, karitate pribatua hobetsi zuen, kontserbadore estatubatuarrek behin eta berriz aipatzen dutelarik gaur egun."}
{"id": "9904", "revid": "105290", "url": "https://eu.wikipedia.org/wiki?curid=9904", "title": "Eulertar grafo", "text": "Grafo-teorian, grafo eulertarra grafo bateko ertz edo lokarri guztietatik behin bakarrik igarotzen den ibilbidea da. Ibilbidea puntu berean hasi eta bukatzen bada, grafoak zirkuitu eulertarra duela esaten da. Bestela, puntu berean hasi eta bukatzen ez bada alegia, grafoak bide eulertarra duela esaten da. Batzuetan zirkuitu eulertarrik ez baina bai bide eulertarra duten grafoei grafo erdi-eulertar deitu izan zaie.\nGrafo eulertar eta erdi-eulertarren existentzia Eulerren teoremaz frogatzen da. Teorema honen arabera, grafo bateko puntu guztietako mailak bikoitiak badira, bada zirkuitu eulertar bat (eta alderantziz, zirkuitu eulertarra badago, puntu guztiak maila bikoitikoak izango dira). Maila bakoitiko puntu kopurua 2 bada, bada ibilbide eulertar bat baina ez zirkuitu eulertarrik (eta alderantziz). Maila bakoitiko puntu kopurua 4 edo handiagoa bada, ez dago ez ibilbide, ez zirkuitu eulertarrik (eta alderantziz). Gogoratu behar da maila bakoitiko puntuen kopurua bikoitia izan behar dela, mailen batura bikoitia izan behar delako. Hau dela eta, maila bakoitiko puntuen kopurua ezin da izan 1, 3, 5, ... izan.\nGrafo eulertarren existentziarako Eulerren teoremak 1736. urtean frogatu zuen Leonhard Euler matematikariak, K\u00f6nigsberg-eko zazpi zubietako ebazkizuna aztertzean."}
{"id": "9908", "revid": "46380", "url": "https://eu.wikipedia.org/wiki?curid=9908", "title": "Secundino Zuazo", "text": "Secundino Zuazo Ugalde (Bilbo, Bizkaia, 1887ko maiatzaren 21a \u2013 Madril, 1970eko uztailaren 11a) euskal herritar arkitekto eta hirigile arrazionalista zen.\nIkasketak Madrilen egin eta 1913an diplomatu zen. 1920an \"International Congress on House Construction and Urban Planning\" biltzarrera joan zen Londresera, etxebizitzaren arazoa eta hiri handien plangintza gai garrantzitsutzat zituelako. 1925ean \"Exposition Internationale des Arts D\u00e9coratifs et Industriels Modernes\" erakusketan parte hartu zuen Parisen. Han arkitekto holandar garaikideak topatu zituen, adreilua erabiltzen zutenak holandar tradizioari jarraiki baina guztiz modu berrian erabiliz. Hurrengo urteetan maiz joan zen Holandara eta askotan elkartu zen Amsterdamgo Eskolako kideekin. Espainiako Gerra Zibilean Parisera erbesteratu zen eta Espainiara itzuli zenean Las Palmas Kanaria Handikoan egon zen zigortua 1939-42 artean.\nLan garrantzitsuak.\nBere lanik ezagunena \"Loreen Etxea\" (\"Casa de las Flores\") dugu, Madrilen eraikia 1930-32 urteetan. Proiektuak etxadi edo etxe-uharte osoa hartzen du eta aldi berean eraiki zen, Madrilgo zabalguneko Castro Planeko etxebizitza gehienak ez bezala. Adibide izateko asmoarekin jaio zen, arkitekturaren eta hirigintzaren alorretan, 1860ko Zabalgune Planak markatutakoa baino hiri hobea eraiki zitekeela argi erakutsiz. Hori lortzeko, perimetroari atxikitzen zaion lerro-eraikin bikoitza eraiki zituen, tarteko patio luzeek bi blokeak banatuz, non eskailerak bakarrik tartekatzen diren. Etxadiaren erdian gune berde handi bat dago, egoileek soilik erabil dezaketena, Rodr\u00edguez San Pedro eta Mel\u00e9ndez Vald\u00e9s kaleetara irekitzen dena."}
{"id": "9911", "revid": "6327", "url": "https://eu.wikipedia.org/wiki?curid=9911", "title": "Grafo eulertarra", "text": ""}
{"id": "9914", "revid": "237", "url": "https://eu.wikipedia.org/wiki?curid=9914", "title": "Sekundino Zuazo", "text": ""}
{"id": "9920", "revid": "119550", "url": "https://eu.wikipedia.org/wiki?curid=9920", "title": "Granadako Erresuma", "text": "Granadako Erresuma, Granadako Nazari Erresuma edo Granadako emirerria (, \"Imarat Gharn\u0101\u1e6dah\") lehendabizi erresuma \"andalustar\"ra izan zen eta, geroago, kristaua. Hiriburua Granadako hirian zuen eta erresumako azken erregea Boabdil izan zen, 1492ko urtarrilaren 2an Errege-erregina Katolikoek garaitu zuten arte.\nArabiar eta berbereak iberiar penintsulara iristean, kokaleku judu bi zeuden, Iliberis (Elvira) eta Granata izenekoak. Arabiarrek lekuari Garnat Al-Yahud () (juduen granada) izena eman zioten.\nHistoria.\n1238. urtean Muhammad ibn Nasr, Al-Hamar \"Gorria\" (\u0627\u0644\u062d\u0645\u0631) ezizenez ezaguna, Granadara iritsi zen eta Haizearen Oilarraren Jauregia (ondoren Alhambra izanen zena) okupatu. Bera izan zen nazarien dinastiaren fundatzailea (horregatik Erresumari Granadako Nazari Erresuma ere baderitzo). Dinastia honek hogei sultan izan zituen. Hasieran erresuma hau Gaztelako errege-erreginen adiskidea izan zen, nahiz eta denborak aurrera egin ahala, eta Granadako Erresumaren ahuleziaren ondorioz, tributuak ordaindu behar izan zizkion independentziaren truke.\nNasri dinastiako azken erregea Abu Abd Allah (Boabdil) izan zen. 1492an Errege-erregina Katolikoen armada Granadako ateetara iritsi zen, gaurko Santa Fe herrira. Boabdilek Errege-erregina Katolikoekin negoziatu eta Erresumaren errendizioa onartu zuen: hiria entregatu zuen bertako biztanle musulmanen ohitura eta usadioak errespetatzearen truke. Boabdilek eta bere gorteak, herritar ugarirekin batera, Granadatik alde egin zuten iparraldeko Afrikako lurralde islamiarretara. Handik gutxira, Errege-erregina katolikoek akordioa urratu eta musulmanen aurkako errepresioari ekin zioten.\nErrege-erregina Katolikoak Granadara sartzearekin batera, erresuma Gaztelako Koroaren erresuma bilakatu zen.\nGranada ematea.\n\u00abUztaila, abuztua, iraila, urria eta azaroa igaro ziren, baina mairuek ez zuten erresuma eman nahi. Abenduan, ia ez zuten janaririk, eta itun bat egiteko eskatu zieten errege-erreginei. Erregeak eta mairuek abenduaren 30ean egin zuten ituna. Itun horren arabera, mairuek eta Babdili erregeak (Boabdil) gotorleku guztiak eta Alhambra eman behar zizkioten Fernando erregeari, eta hark beren legeekin jarraitzen utzi behar zien. Itun horrekin bat etorri ziren denak, eta errege-erreginek beste baldintza eta kapitulu batzuk ere ezarri zituzten: nahi zutenean, eta pasatzen utz ziezaietela; haiek, berriz, kristau gatibu guztiak eman behar zituzten (...).\nErrege-erreginak (...) Alhambra hartzera joateko prestatu ziren. Urtarrilaren bian, astelehena, irten ziren errege-etxetik, tropel handi batekin, eta gudaroste guztiak ordenan zituztela. Alhambra ingurura iristean, Muley Babdili errege mairua irten zen, zaldun mairu ugari lagun hartuta, giltzak eskuetan zituela, zaldi baten gainean. Zalditik jaitsi nahi izan zuen, erregeari eskuan muin emateko, baina erregeak ez zion utzi zalditik jaisten, ez eta eskua ematen ere. Errege mairuak besoan muin eman eta giltzak eman zizkion.\u00bb\n\"Errege-erregina katolikoen erregealdiaren memoriak\", Andr\u00e9s Bern\u00e1ldez batxilerrak idatziak.\nLurralde-mugak.\nGranadako Erresumak -sortu zenean- gaur egungo Ja\u00e9nen zati bat, Sevillako beste zati bat, Kordoba, C\u00e1diz, Almer\u00eda, M\u00e1laga eta Granada biltzen zituen barnean. Bere eragin eremua, hala ere, gutxituz joan zen, eta XV. menderako soilik Almer\u00eda, M\u00e1laga eta Granadara mugatzen zen.\nGranada Europako hiririk aberatsenetariko bat bilakatu zen eta bertan 50.000 bat lagun bizi ziren.\nZeta-ekoizpena.\nZeta izan zen nazarien ekonomiaren produktu nagusia. Zetaren kalitatea kontuan hartuta, Almeriakoa zen kalitate onenekoa. Zeta hori toki hauetan ekoizten zuten, batez ere: Alpujarran, Almeria hiriburuan eta bertako ibaian, Fi\u00f1anan, eta Andara, Alboloduy, Marchena eta L\u00fachar barrutietan. Zeta hazkuntza zeritzen serikulturako lehenengo urratsei: hau da, beldar-hazkuntzari eta kuskuak matazetan iruteari. Zeta-hazkuntza lan osagarria zen nekazarienztzat eta aparteko diru-sarrerak ematen zizkien.\nBeldarrak haztea zen lehenengo prozesua. Beldarreek masustondo-hostoak jaten zituzten. Masustondoak oso ondo egokituta zeuden lurralde horretako ingurunera. Apirilean hasten ziren emakume taldeak masustondo-hostoak biltzen. Beldarrak ogi-ontzi zeritzen koltzazko kutxetan zaintzen zituzten. Kutxa horiek etxeko goiko geletan hartzen zituzten, gela horiek izaten baitziren etxeko gelarik lehor eta aireztatuenak.\nGarcia G\u00e1mez, F.: \"Zetaren lanketa\""}
{"id": "9921", "revid": "237", "url": "https://eu.wikipedia.org/wiki?curid=9921", "title": "Ram\u00f3n Saizarbitoria", "text": ""}
{"id": "9923", "revid": "119347", "url": "https://eu.wikipedia.org/wiki?curid=9923", "title": "Alhambra", "text": "Alhambra jauregi eta gotorleku multzo bat da, Granadan (Andaluzia, Espainia) kokatua. \"Alhambra\" izenaren jatorria arabierazko \"Al Hamra\" da (\u00abgorria\u00bb, ), \"Qal'at al-hamra\" (\u00abGotorleku Gorria\u00bb) izen osotik laburtua. Izan ere, Alhambraren harresi gorrixkek eman zioten izena.\nBen-Al-Hamarrek eraikiarazi zuen Alhambrako gune nagusia, eta haren seme Mohamed II.ak indartu zuen. Granadako estiloa da al Andaluseko gailurra, XIV. mendean burutua.\nEzaugarriak.\nJauregia arte hispano-arabiarreko eraikin ugarienetakoa da, meskitarekin batera, eta bere funtzioak askotarikoak ziren. Horrela, Alhambra bizileku eta gune administratiboa zen. Eraikin erraldoi hauek hirian bertan kokatuak zeuden, bide batekin meskitarekin loturik, edota hiritik kanpo harresi batez inguratuta, Alhambraren kasua azkeneko hau. Eraikin hauetan lorategiek garrantzia handia zuten, kanpoaldearekin komunikatzen zuten-eta.\nJauregiaren proportzioak erraldoiak dira, baina bakarrik zabaleran, eta ez garaieran. Garaiera beti gizakiarekin proportzioa gordetzen zuten, gizakia bera ez txikitzeko. Horregatik bertikaltasunak garrantzia galtzen du eta horizontaltasuna nagusitzen da, patioetan bezala.\nAlhambrak Koranak deskribatutako paradisua adierazi nahi duenez, gizakia inguratzen duen guztia ederra izan behar da. Edertasun hau, adibidez, zentzuetatik sartzen da: dekorazioen edertasuna ikusmenetik, uraren soinu lasaigarriak entzumenetik eta lorategietako loreen usaina usaimenetik.\nMaterialak.\nMaterialak, hain eraikin handian, askotarikoak ziren, baina ugarienak zura, zeramika beiraztatua eta igeltsua ziren, material apalak, arinak eta merkeak. Horregatik, material aberastasun horren gabezia adierazteko dekorazioa eta apaingarria oso ugariak eta landuak ziren. Zura normalean ateetan eta sabaietan kokatzen zen. Lehen polikromatuta zen, hau da, kolore desberdinekin margotuta, marrazki geometriko ugari margotuz. Zeramika beiraztatua, aldiz, \"alicatado\" moduan erabiltzen zen. Hauek, buztina labean sartu ondoren egiten ziren, jauregian gehien zikindu ahal ziren aldeak (zokaloa) babesteko. Hauek ere kolore askotakoak ziren eta irudi geometriko ugari. Igeltsua gehien erabilitako materiala izan zen, igeltsulan apaingarriak egiteko. Bere malgutasuna ezin hobea da hasieran forma berdina zuten geletan, igeltsuarekin bakoitzari bere itxura pertsonala egiteko. \"Ataurique\" eta epigrafia dekorazioak zituen. Arte oso garrantzitzua zuen eta ere egitura interesgarri eta originala.\nLehoien patioa.\nLehoien patioa (\"El patio de los Leones\") Alhambrako edertasun handiena duen atala da. 1377an eraiki zuen Mohamed V.ak, Jusuf I.aren semeak. Oinplano laukizuzenekoa da, Almeriako 124 kolomako arkupeak inguratua. Hauek gehienak ferra arkuak dira salmer eta dobela gabekoak, aldeetako ateei sarrera ematen diotenak salbu, erdi puntuko arku goratuak direla. Kolomak nazari motakoak dira eta bikoteka (eta zenbait kasutan launaka) azaltzen dira, baina ez guztiak. Bikoteka azaltzekotan, kapitel kubiko bakarra banatzen dute, \"ataurique\" delakoarekin apainduta dagoena. Aurreko aterpeko ertzetako dekorazioa \"ataurique\" da. Aipatzekoa da ere euskarri hauek oso meheak direla, jaso behar duten pisua txikia delako ere.\nErdian hamabi lehoi dituen iturri bat dago eta ingurutik dituen lau ubideek Koranak deskribatutako Paradisuko lau ibaiak adierazten dute. Oso eraikuntza simetrikoa da, arku moten errepikapena eta txandaketagatik gehienbat."}
{"id": "9924", "revid": "1519", "url": "https://eu.wikipedia.org/wiki?curid=9924", "title": "Sertorio", "text": "Kinto Sertorio (latinez \"Quintus Sertorius\") (Nursia, Sabina, K.a. 123 - Oska, K.a. 72) Antzinako Erromako politikari eta jenerala izan zen, Erromatar Errepublikaren amaiera aldekoa.\nBiografia.\nMarioren aginpean hasi zen armadan K.a. 102an, non teutoiak garaitu zituzten Aquae Sextiaeko batailan. K.a. 97 Hispanian zegoen, eta K.a. 91an Galia Zisalpinoan. Erromara itzulirik, ezin izan zuen tribuno postua lortu Silak aurka egin zuelako. Mariotarren alde jo zuen orduan Sertoriok, Mariori buruz oso iritzi kaxkarra bazuen ere. K.a. 87an, Mariok eta Zinak eragindako sarraskiak ahal bezala murrizten saiatu zen.\nK.a. 83an, Sila ekialdetik bueltatzerakoan, Sertorio Hispaniara joan zen, non Marioren taldea ordezkatu zuen, kargu edo ardura zehatzik jaso gabe. Silak Pirinio aldera jotzean, Sertoriok Iparraldeko Afrikara egin zuen alde. Mauretanian, Silaren jeneralak garaitu zituen, eta Tinigis hiria hartu ahal izan zuen. Arrakasta honi esker, Lusitaniako herriek, Silaren armadek zapaldurik zeudenak, dei egin zioten silatarrei aurre egiteko.\nHizlari trebea eta borrokalari ausarta izanda, tribuek behar zuten gizona izan zen. Hanibal berria deitu zioten. Erromatar iheslari askok ere haren alde jo zuten. Tropa horiekin Silaren armadak berriro menderatu zituen. Zezilio Metelo jeneral silatarrak probintziatik kanpo atera behar izan zuen.\nSertorioren helburua gobernu egonkorra antolatzea izan zen, tribuen onarpenarekin eta Erromako ereduan oinarritua. Erromatarrek eta hispaniarrek osatutako senatua antolatu zuen. Bizkarzainak hispaniarren artean hautatu zituen. Halaber, \"Oska\" hirian nobleen semeentzako eskola eraiki zuen, erromatar heziketa jaso zezaten.\nHori zela eta, ospe handi lortu zuen tribuetan. 6 urtez Hispania gobernatu zuen. K.a. 77an, halere, erromatarrek Ponpeio Handia bidali zuten Sertoriori kontra egitera. Nolanahi ere, Sertorio ez zen erraz harrapatzen zen horietakoa. \"Saguntum\" hiriaren ondoan Erromatar legio batuak garaitu zituen. Ponpeiok errefortzuak eskatu behar izan zituen.\nSertoriok Mediterraneoko piratekin eta Pontoko Erresumako Mitridates VI.arekin hitzarmenak zituen. Italiako esklabo matxinatuekin ere loturaren bat bazeukan. Borroka guztietan garaile atera bazen ere, haren armadetako hispaniarren eta erromatarren artean jelosia hazi zen. K.a. 72an, adiskideek hil egin zuten otordu batean."}
{"id": "9925", "revid": "448", "url": "https://eu.wikipedia.org/wiki?curid=9925", "title": "Abd ar-Rahman", "text": "Abd ar-Rahman (, ) gizon hauen izena da:"}
{"id": "9926", "revid": "9215059", "url": "https://eu.wikipedia.org/wiki?curid=9926", "title": "Abd ar-Rahman I.a", "text": "Abd ar-Rahman I.a edo Abderraman I.a \u2014\u2014 (Damasko, egungo Siria, 731 - Kordoba, 788) Kordobako Emirerriko lehenengo emir independentea izan zen, omeiatarren leinukoa.\n747an Yusuf ibn Abd al-Rahman al-Fihrik Abd al-Rahman ibn Katir al-Lahmi ordezkatu zuen eta Abbastar Iraultzaren eta Berbereen matxinadaren anabasa aprobetxatuz ia independentea izan zen. 755ean al-Fihrik Zaragozan matxinada bat zapuztu ondoren, baskoiak ere matxinatu ziren. Une horretan, Abd ar-Rahman Algecirasen lehorreratu zen. Abd ar-Rahmanek M\u00e1laga eta Sevilla hartu zituen eta 756an Musarahko guduan al-Fihri menderatu ondoren, emir bilakatu zen.\nEzizenez \"al-D\u0101jil\" (: \"etorkina\") ezaguna, bere erreinaldian ezin zituen iparraldeko kristau erresumen aurkako ohiko razziak egin. Hogeita hamabi urte eman zituen Yusuf al-Fihri azken vali eta bere semeen aurka, abbastarren aldeko siriar eta bereberren aurka borrokatzen."}
{"id": "9927", "revid": "512", "url": "https://eu.wikipedia.org/wiki?curid=9927", "title": "Kevin Roche", "text": "Kevin Roche (Dublin, Irlanda, 1922 ekainaren 14 - Guilford, Connecticut, 2019ko martxoaren 1a) irlandar jatorriko arkitekto estatubatuarra izan zen.\nIkasketak Dublinen burutu eta agentzia baten lan egin ondoren, 1948an Irlanda utzi eta Estatu Batuetara joan zen Mies van der Rohe arkitektoarekin ikastera. Hezkuntza hura amaitzean Amerikan geratu eta lana aurkitu zuen Eero Saarinen arkitektoaren agentzian. Bost urte geroago bazkide nagusi bihurtu zen. 1961ean Saarinen hil egin zen eta abian zeuden lanak Rochek amaitu zituen, hala nola New York aireportuko TWA terminala eta Saint Louiseko Gateway Arch izeneko arkua, biak AEBn.\nRochek sona handia hartu zuen, batez ere enpresa handien egoitzak eraikitzeko aukeratu zutelako. Rochek Estatu Batuetako herritartasuna hartu zuen. Haren hainbat eraikin monumentu izendatu dituzte.\n1982 urtean Pritzker Saria jaso zuen."}
{"id": "9928", "revid": "119347", "url": "https://eu.wikipedia.org/wiki?curid=9928", "title": "Espartako", "text": "Espartako (Trazia, K.a. 113, Lucania K.a. 71) (latinez \"Spartacus\") erromatar garaiko esklabua izan zen, zein K.a. 73 eta 71 bitartean Italiako esklaboen matxinadaren burua zen. Gladiatore ohiez eta esklaboez osatutako armadak legio asko garaitu zituen Hirugarren Zerbitzari-Gerra zelakoan.\nEspartakoren jatorriari buruz teoria ezberdin batzuk daude. Batek dio atzemandako soldadu traziarra zela. Besteak Erromako armadan aritutako iheslari zela. Azken horren arabera, Espartakok erromatarren alde borrokatu ondoren, desertatu zuen. Atzemandurik, esklabo bihurtu zuten eta Lentulo Batiatoko gladiadore-eskolara bidali zuten.\nK.a. 73an, Espartako 70 bat lagunekin batera gladiadore-eskolan matxinatu zen. Sukaldeko ganibetekin eta gurdi batetik lapurtutako armekin Vesuvio sumendian ezkutatu ziren. Baserrietako beste esklabu batzuek bat egin zuten. Eskualdean zehar ibili ziren, hiltzen eta lapurtzen. Arrakasta zela eta, 90.000 gizon izatera iritsi zen Espartakoren armada.\nEsklabotzan oinarritutako horrelako gizarte batean, esklaboen matxinada arriskutsua oso izan zitekeen. Senatuak 3.000 gizonetako legioa bidali zuen Espartakoren kontra, baina esklaboek suntsitu zituzten Vesuvio sumendian.\nBeste bi legioak garaitu ondoren, Italiako hegoaldean eman zuten negua. Orduko, matxinoen artean zahar, ume eta emakume asko zeuden, borrokatzeko gai ez zirenak. Udaberrian, Galia aldera jo zuten, Senatuko beldurrarako. Bi kontsul bidali zituzten arren, Italiako erdialdean Espartakok menderatu ahal izan zituen (nahiz eta baja andana jaso), eta iparraldera egin zuten. Hor, Galia Zisalpinako armada ere garaitu zuten.\nGalia aldera joan nahi bazuen ere, hegoaldera egin zuten, jarraitzaileek hala eskatuta. Baten bat, halere, Alpeak zeharkatuta, etxeratu zen. Gainerakoek Krasoren legioak menderatu ostean, hegoaldera jo zuten, Mesina aldera. Hor, K.a. 72ko negua eman zuten.\nPiratekiko Siziliara igarotzeko hitzarmena bertan behera utzita, Krasok berriro eraso egin zien Espartakoren gizon-emakumeei. Krasok inguratu zituen Calabrian. Senatuak Ponpeiori eta Lukulori deitu zioten Hispaniatik eta Anatoliatik hurrenez hurren.\nEspartakok Krasoren setioa apurtzea lortu zuen, baina ihesean harrapaturik geratu ziren. Silarius ibaiko batailan hil zen Espartako. Gainerakoak, iparraldera egin zutenean, Ponpeiok atzeman zituen. 6.000 esklabu inguru gurutzatu zituzten \"via Appia\"n zehar. Krasok ez zuen gorputzak kentzeko agindua eman, eta, beraz, bidaiariek hildakoak ikusi behar izan zituzten urteak pasa ondoren ere."}
{"id": "9930", "revid": "119347", "url": "https://eu.wikipedia.org/wiki?curid=9930", "title": "Hadriano", "text": "Hadriano (; Italica, Hispania, 76ko urtarrilaren 24a - Baiae, Italia, 138ko uztailaren 10a) erromatar enperadorea izan zen, 117tik hil zen arte.\nEstreinako urteak.\nItalica hirian, gaur egungo Sevillan, jaio zen. Probintziako familia noble batekoa, aristokrata gazteen heziketa jaso zuen. Batik bat grekoa zuen begikoa. Hori zela eta, (Greziartxo) goitizena eman zioten.\nDomizianoren agintaldian armadan sartu zen. Nerva hil zenean, 98an, Traianori enperadore-izendapenaren berri Hadrianok eman zion. Germanian aritu ondoren, Panonia aldera bidali zuten. Halaber, Atenasko arkonte izendatu zuten, eta Atenaseko hiritartasuna eskuratu zuen.\nDaziako gerretan, paper nabaria jokatu zuen. Partiako gerran, ordea, ez zuen parte-hartze handirik izan. Nolanahi ere, Siriako gobernaria izendatu zuten.\nOrduko Traiano larri gaixorik zegoen. Hadriano, oinordeko logikoena bazen ere, oraino ez zuen Traianoren izendapena jaso. Plotina, Traianoren emaztea eta Hadrianoren babeslea, senarra azken egunetan zaintzen ari zela baino ez zuen izendatu Traianok Hadriano oinordekoa.\nBoterea ziurtatzen.\nHadrianok berehala ziurtatu zuen legioen babesa. Balizko aurkari bat, Lusio Quieto, kanporatu zuen. Siriako armaden buruan, Senatuak izendapen egiaztatu zuen.\nHadriano ez zen segituan Erromara joan. Ekialdeko arazoei konpontzeari ekin zion, batez ere juduen matxinadari. Atiano laguntzailea bidali zuen Erromara. Hor, Lusio Quietok eta beste lau senatariek antolatutako konspirazioa aurkitu zuen Atianok. Senatuari heriotza zigorra eskatu zion. Oposiziorik zein epaiketarik gabe, konspiratzaileak atzemanduta, hil egin zuten.\nHadriano eta armada.\nSen militarra bazuen ere, haren agintaldian ez zen ia gerrarik izan. Traianoren konkistak gorabehera, Mesopotamia utzi zuen, defendezina zelakoan. 121ean, Partiaren kontrako gerra pizteko zorian egon zen, baina bake negoziazioek arrakasta izan zuten. Bar Kokhbaren judutarren matxinada 132-135 garaitu ahal izateko, halere, armada erabili behar izan zuen.\nBehin betiko gotorlekuak eraiki zituen Inperioko mugetan, bake politika hori indartuz. Ospetsuenak Britaniakoa (Hadrianoren harresia), Danubiokoak eta Rhinekoak izan ziren.\nArmadaren morala goian eta sasoian eusteko, Hadrianok errutina gogorrak ezarri zituen, eta maiz bisitatzen zituen gotorlekuak. Haren txanponetan gerra irudiak bake irudiak bezain sarri agertzen ziren. Bakea indarraren bidez (mehatxuaren bidez ere) zen haren leloa."}
{"id": "9932", "revid": "336", "url": "https://eu.wikipedia.org/wiki?curid=9932", "title": "Tony Blair", "text": "Sir Anthony Charles Lynton Blair (Edinburgh, Eskozia, 1953ko maiatzaren 6a) Erresuma Batuko lehen ministroa izan zen 1997tik 2007 arte.\nBere agintaldian zehar hezkuntza eta osasun publikoaren alde asko egin du eta Erresuma Batua Europar Batasunera hurbilarazi du. Ipar Irlandako bake prozesuan ere parte hartu du. 2003an Iraken inbasioagatik gogor kritikatua izan zen. 2007ko ekainaren 27an, Elisabet II.a Ingalaterrakoari dimisioa aurkeztu zion eta Gordon Brown izendatu zuten Erresuma Batuko lehen ministro."}
{"id": "9933", "revid": "428486", "url": "https://eu.wikipedia.org/wiki?curid=9933", "title": "Ruminantia", "text": ""}
{"id": "9934", "revid": "336", "url": "https://eu.wikipedia.org/wiki?curid=9934", "title": "Fran\u00e7ois Mitterrand", "text": "Fran\u00e7ois Maurice Adrien Marie Mitterrand ( ahoskatua; Jarnac, Charente, 1916ko urriaren 26a- Paris, 1996ko urtarrilaren 8a) Frantziako presidentea izan zen 1981 eta 1995 urteen bitartean eta Europar Batasunaren bultzatzaileetako bat izan zen. Frantziako Alderdi Sozialistaren buruzagi nagusia izan zen herrialdeko presidentea izan bitartean, partiduaren batasunari luzaroan eutsiz.\nBizitza.\nFrantziako Erresistentzian borrokatu zen Bigarren Mundu Gerran, eta Charles de Gaulleren gobernuan parte hartu zuen gerra amaitu ondoren (1944). IV. Errepublika finkaturik, 1953an UDSR alderdi sozialistaren lehendakari izendatu zuten. Diputatu, senatari eta ministro izan zen behin baino gehiagotan. 1971. urtean Frantziako alderdi sozialistaren idazkari nagusi aukeratu zuten.\n1981ean, Frantziako lehendakaritzara iritsi zen Fran\u00e7ois Mitterrand, V. Errepublikako lehen lehendakari ezkertiarra bilakatuz. Besteak beste, Ipar Euskal Herrirako departamendu baten proposamena egin zuen publikoki kanpainan zehar, nahiz eta lehendakari izan zen 14 urteetan ez zuen halakorik gauzatu.\nMinbiziak aspalditik jota, 1994an adierazi zuen ahalik eta luzaroan egongo zela lehendakaritzan. Bere agintaldiaren amaieran ezbehar larriak gertatu zitzaizkion: Alderdi Sozialistaren hondamena ikusi zuen; ustelkeriaz akusatuta, Pierre B\u00e9r\u00e9govoy bere Lehen Ministroak bere buruaz beste egin zuen, eta orobat bere lankide Fran\u00e7ois de Grosouvrek; komunikabideak Mitterrandek nazien okupazioaren garaian izan zuen paper iluna ikertzen hasi ziren, eta argitara atera zuten ezkutuko alaba bat zuela. Minbiziak jota, 1995eko hauteskundeetara ez zen aurkeztu eta Jacques Chirac iritsi zen lehendakaritzara, Alderdi Sozialistaren hautagai zen Lionel Jospini gailenduz. Jacques Chiraci boterea utzi ondoren, Mitterrand bizitza publikotik aldendu zen."}
{"id": "9935", "revid": "428325", "url": "https://eu.wikipedia.org/wiki?curid=9935", "title": "Hippopotamidae", "text": ""}
{"id": "9936", "revid": "336", "url": "https://eu.wikipedia.org/wiki?curid=9936", "title": "Hexaprotodon", "text": "Hexaprotodon edo Choeropsis Hippopotamidae familian bizirik dauden 2 generoetako bat da eta \"Hippopotamus\" generoak bezala espezie bakarra dute bizirik gaur egun. Kasu honetan \"Choeropsis liberiensis\" hipopotamo ipotxa da.\nDesagertutakoen artean \"Choeropsis madagascariensis\" espeziea dago eta \"Choeropsis liberiensis heslopi\" subespezie, nahiz eta azken hau ez den oso ziurra."}
{"id": "9937", "revid": "360", "url": "https://eu.wikipedia.org/wiki?curid=9937", "title": "Erromatar Inperio", "text": ""}
{"id": "9938", "revid": "201", "url": "https://eu.wikipedia.org/wiki?curid=9938", "title": "Choeropsis liberiensis", "text": ""}
{"id": "9939", "revid": "6327", "url": "https://eu.wikipedia.org/wiki?curid=9939", "title": "Hipopotamo ipotxa", "text": ""}
{"id": "9940", "revid": "1982", "url": "https://eu.wikipedia.org/wiki?curid=9940", "title": "Abderraman I", "text": ""}
{"id": "9941", "revid": "141709", "url": "https://eu.wikipedia.org/wiki?curid=9941", "title": "Zenbaki bikoiti", "text": "Zenbaki bikoiti bat bi (2) zenbakia zatitzaile duen zenbaki oso oro da. Adibidez, 4, 8, 3468, ... Hau da, zenbaki bikoiti bat beti adierazi daiteke honako moduan:\nPropietateak.\nZenbaki bikoitiek honako propietateak dituzte:\nParekotasuna.\nZenbaki oso baten parekotasunak bakoiti edo bikoiti izatearen ezaugarria adierazten du. Hau da, bi zenbaki parekoak direla esaten da zenbaki horiek bi zenbakiaz zatituta lortuko den hondarra berdina bada. \"4\" eta \"6\" edo \"11\" eta \"9\" parekoak dira, ez berriz, \"12\" eta \"25\".\nParekotasunetik formula hau lor daiteke:\nZeroren parekotasuna.\nZeroa zenbaki bikoiti bat dela esan daiteke, zenbaki bikoitien propietateak betetzen baititu. 6 dira propietate horiek:\nBerreketen parekotasuna.\n\"a\" zenbakia bikoitia izango da baldin eta soilik baldin \"a2\" bikoitia bada. Honi esker formula_1 irrazionaltasuna frogatu ahal izan da. \"a2\" bakoitia bada, aldiz, \"a\" ere bakoitia izango da. "}
{"id": "9942", "revid": "105290", "url": "https://eu.wikipedia.org/wiki?curid=9942", "title": "Zenbaki bakoiti", "text": "Zenbaki bakoitia zenbaki bikoitia ez den zenbaki osoa da, eta beraz 2ren multiploa ez dena. Adibidez, -17, 69, 123, ... Hau da, edozein zenbaki bakoitik honako ekuazioari erantzuten dio:\nHonek esan nahi du bakoitia dela 1, 3, 5, 7 zein 9z bukatzen den edozein zenbaki.\nZenbaki bakoitiek honako propietateak dituzte:"}
{"id": "9943", "revid": "56334", "url": "https://eu.wikipedia.org/wiki?curid=9943", "title": "Arku (argipena)", "text": "Arku hitzak adiera zenbait ditu:"}
{"id": "9944", "revid": "237", "url": "https://eu.wikipedia.org/wiki?curid=9944", "title": "Estatistika deskribatzailea", "text": ""}
{"id": "9945", "revid": "59902", "url": "https://eu.wikipedia.org/wiki?curid=9945", "title": "Inauteri", "text": "Inauteria, halaber inautea, aratustea (), ihauteria () edo ihautea (), bereziki Europan eta Amerikako hiri eta herrietan neguaren bukaera aldera jendeak mozorroturik ospatzen duen jaia da, desfileak eginez edota besterik gabe jai-giroan murgilduz, kantuz, dantzan eta zarata eginez. Inauterien ezaugarri berezia da, beste jaien aldean, umore, parodia eta satira giroa, gizarte ordena urratu eta alderantzikatzen duena. Jai hauetako giro alai eta bizia islatzearren, inauterietako adituek \"\"denbora kartsu bizia\" eta \"jaien jaia\"\" erabili izan dituzte euren definizioetan. Historikoki, kristautasunaren tradiziotik abiatzen diren jaiak dira, baraua eta beste zenbait gabetze dakartzan Garizumaren aurretik ospatzen baitira, baina antzinako paganismoan daude sustraiturik, negua amaitu eta udaberria hasteari loturik.\nJaiaren izenak eta etimologia.\nInauteriak ospatzen diren herrialdeetako hizkuntza gehienetan izendatzeko gehien erabiltzen den terminoa \"carnaval/carneval/carnival\" da, kristautasunaren inauterien ondorengo Garizuman haragia jateko debeku erlijiosoarekin loturik. Batzuen arabera, antzinako erromatarrek Isis jainkosaren omenez egiten zuten \"carrus navalis\" izeneko desfiletik dator, erromatar jatorriaren hipotesia indartuz horrela. Egun, ordea, \"carne levamen\" edo \"carnisprivium\" Erdi Aroko latinezko adierazpenen jatorria hobesten da, Garizuman haragia jateko debekuari erreferentzia egin eta kristau jatorriaren hipotesia baieztatzen dituena.\nEuskal Herrian, berriz, \"inauteriak\", \"inauteak\" eta \"aratusteak\" (azken hau, haragia jaten uztearekin loturik) deitzen zaie jai horiei. Bestelako izen bereziak erabili izan dira, hala nola Lapurdin eta Nafarroan \"zanpantzarrak\" (jaietako pertsonaiari erreferentzia eginez) eta Gipuzkoan \"asteartinak\" (inauterietako astearteari erreferentzia eginez). Espainian, \"carnestolendas\" eta \"antruejo\" terminoak ere erabili izan dira, bereziki inauteri tradizional zenbait izendatzeko.\nInauterien jatorria.\nPaganismoan eta antzinako mundu-ikuskeran sustraiturik badaude ere, bereziki zeltiar kulturako elementuekin loturik, geroagoko beste kultura, erlijio eta ohiturekin izandako elkarreraginaren emaitza dira inauteriak, eta bereziki kristautasunaren baitan kokatu behar dira, Garizumarekin loturik. Erdi Aroko alderantziketa-jaiek ere bere eragina izan dute toki batzuetako inauterien erritu zenbaitetan. Azkenik, kultura burges hiritarren exhibizionismoa ere hirietako inauteriak moldatzeko osagai garrantzitsua izan da.\nInauteriak \"Saturnalia\" eta \"Lupercalia\" erromatar jaiekin ere lotu dira. \"Saturnalia\" jaietan normalean baimendu gabeko jokabideak onartzen diren eta hiritarrek klase sozialak ahaztu eta oturuntzak ospatzen zituzten elkarrekin. Jai horietan printzea ere izendatzen zen, egungo inauteri askotan dauden errege eta erreginen antzera. Printze honen zeregin nagusia jaiak ospatzen zituztenei zentzugabeko aginduak ematea zen. \"Lupercalia\" jaiak otsailean ospatzen ziren eta ugalkortasunarekin zeuden loturik.\nInauterien denbora.\nInauterien jaiak mugikorrak dira egutegian; hau da, urte batetik bestera data zehatza aldatu egiten da, kristau liturgia-egutegiko Garizuma eta Pazkoa kristau ospakizunak erreferentzia harturik. Oro har, inauteri jaiak Garizuma abiatzen den aurreko astean hasi eta Garizuma hasierako hausterre-egunaren bezperara arte luzatzen dira, munduko hainbat lekuetan \"Mardi Gras\" moduan ezagutzen den hurrengo asteko asteartera arte hain zuzen; bestela esanda, Pazko aurreko zazpigarren igandea da inauteri-igandea. Toki batzuetan hurrengo asteburuan ere ospatzen dira inauteriak, Garizuma hasita dagoela, \"pi\u00f1atako inauteriak\" izenarekin, Algortan, Altsasun, Bilboko Santutxu auzoan, Altzan eta Errenterian. Beste batzuetan, ordea, lehenago dira: Zubietan eta Iturenen esaterako, inauteriak urtarrileko azkeneko igandearen osteko lehen astelehen eta asteartean ospatzen dira.\nEguberrietatik Garizuma bitartean ospatzen diren neguko jaiak ere (Epifania, Kandelaria, San Blas jaia, Santa Agata jaia, besteak beste) inauterien zikloaren barnean kokatu izan dira. Hori baino lehenago gertatzen diren jaia zenbaitek ere inauterietako ezaugarriak dituzte, Lazkaoko San Nikolas jaia esaterako, non haurrak apezpiku bilakatzen diren, \"Saturnalia\" erromatar jaietako errituari jarraiki.\nClaude Gaignebet etnologoaren arabera antzinakoek urtea ilargi t'erdiko zikloetan banatzen zuten urtea, ziklo horietako bakoitzak 40 eguneko epea betez gutxi gorabehera. Kandelaria egunean, otsailaren 2an hain zuzen, goizenera, hasten dira inauteriak. Horrela, nabarmendu behar da Eguberritik otsailaren 2ra arte, 40 eguneko edo ilargi t'erdiko zikloa dago, inauterien baitan sartu ohi diren neguko zikloko jaiek betetzen dutena eta Garizumak 40 eguneko beste ziklo batez jarraipena ematen diona. Inauteri jaien data mugikorra da ordea, eta ez da beti gertatzen otsailaren 2an: Pazkoa udaberriko lehenengo ilbetea da eta, beraz, inauteria neguko azken ilberria da. Beraz, otsailaren 2ko data finkoa, eguzkiaren egutegian oinarritzen den gregoriar egutegiko data hain zuzen, antzinako ilargiaren egutegira egokitu behar da inauterien data zehazteko, inauterien antzinako jatorria agerian utziz horrela.\nHipotesi baten arabera, Kandelaria eguna neguaren eta, beraz, denboraren eta eguraldiaren bilakaeraren erreferentzia gisa baliatzen da; adibidez, Europa osoan zabaldurik dagoen tradizio baten arabera, hartza otsailaren 2an bere ezkutalekutik zerua behatu eta iluna badago (ilberria eta, beraz, ospatu egingo da inauteria), atera egingo da; argia badago (ilbetea), berriz, beste 40 egunez itxarongo du (inauteria bezalaxe).\nInauteria erritu moduan.\nEuskal Herrian zaratarekin lurra esnatzeko deia zegoela uste izan da eta horregatik ereite jai batekin harremandu da inauteria askotan. Horren adibideak ikusi ahal dira Sakanako inauterietan: (Olaztin zimaurra botatzen da gurdi batetik eta Altsasuko momotxorroek goldea erabiltzen dute lurra esnatzeko. Ituren eta Zubietan, berriz, joaldunak ateratzen dira, zarata eginez, erritmo jakin bati jarraiki. Hainbat herritan,pertsonaia doilor jakin bat egiten da erru kolektiboaren petzero, esaterako, Arabako Porretero izeneko pertsonaia, zeina epaitu eta putreek jan dezaten errekara botatzen den.\nEgun hiri inauterietako osagai nagusiak mozorroa, musika eta dantza badira ere, inauteri tradizonaletan ekintza-esparru zabalagoa zegoen: txantxak, zarata sortu, eltzeak puskatu, elkarri ura, zahia, irina eta beste gauzak bota, puxikaz eta makilez jo, txakur eta katuen buztanei gauzak lotu, oilarrekin jolastu, etxez etxeko eskeak egin ondoren oturuntzak, iseka egin, irainak bota, sekretu eta zurrumurruak zabaldu eta abar.\nBeste batzuen arabera, udaberriaren hasierarekin lotzen dituzte, eta, beraz, jai hauek duten kutsu kristaua ondorengo bilakaera bati zor zaio. Inauterietan izaki mitologiko gaiztoak uxatzen ziren eta zarata handia ateratzeko baimena zegoen. Kristautasunak jaiak bereganatu eta arestian aipatu diren jaiaren denbora-mugak jarri bide zituen.\nInauteri tradizionalak eta hiriko inauteria.\nHiri inauteriak XIX. mendearen bukaeran moldatu ziren eta ikuskizun moduan eratu ziren, desfile nabarmen eta luxuzkoak antolatuz eta horietan miresmena eta lilura bilatuz, askotan turismoari begira. Hiri inauteri horiek Errenazimentutik Aro Modernora arte Europako errege-gorteetan ospatzen diren maskara-dantzaldietan dute jatorri, XIX. mendean hirietako burgesiako klaseek garapen bidean ziren hirietara moldatu zutena. Ameriketan ospatzen diren inauteriak ere hiri inauteriak dira gehienetan eta horietan bereziki nabarmena da Rio de Janeiroko inauteria.\nAntzinako tradiziozko inauteriak, berriz, Europan ospatzen dira gehienbat, han eta hemen herri txiki bakanetan, eta jarraipen biziarekin Euskal Herriko eta Espainiako zenbait eskualdeetan. Hala ere, herri txikietako antzinako inauteriak galbidean daudela eta berezko izaera galdu dutela esan daiteke. Batzuen ustez, inauteri tradizionalak galdu egin dira; esaterako, Julio Caro Barojaren hitzetan: \"Inauteria hil egin da, hil egin da, eta ez urtero berpizteko garai batean bezala\". Nolanahi ere, desberdintasun nabarmenak daude oraindik ere tradizioari jarraiki ospatzen jarraitzen den tradiziozko inauterien eta bereziki hirietan ospatzen diren inauterien artean. Diferentzia moduan, hiri inauterietako \"disfrazak\" eta antzinako inauterietako mozorroak bereizi izan dira: hiri inauterietan eder edo umore itxura izatearren pertsonak mexikarrez edo txinatarrez \"disfrazatu\" egiten diren bitartean, antzinako inauterietan mozorroaren helburua nortasuna erabat ezkutatzea litzateke, ordena irauliz burutzen diren ekintzak anonimatuan utzi eta pertsonaren erabateko bihurketa lortzeko. Gainera, mozorro tradizionala iraunkorra da eta urtez urte errepikatu egiten da eta askotan belaunaldiz belaunaldi ere bai. Beste alde nabarmena antolakuntzari buruzkoa da: antzinako inauterietan herritarrak ziren modu autonomoan inauteriak antolatzen zituztenak, baliabide eskasekin, askotan erabilgarriak ez ziren jantziekin eta urtez urte erabiltzen diren maskara eta bestelako osagarriekin; hiri inauterietan, berriz, udalak eta jai-batzordeak dira ikuskizunak antolatu eta askotan konpartsen gastu handiko mozorroak eta azpiegiturak finantzatzen dituztenak.\nInauteriak munduan zehar.\nEuskal Herria.\nEuskal Herrian inauteriak antzinatik ospatzen dira. Hala ere, Hego Euskal Herrian, Francoren diktadurak jai hauek debekatu eta galzorian jarri zituen. Toki batzuetan, Tolosan esaterako, jarraipena izan zuten garai hartan \"Udaberri jaiak\" izena hartuta.\nGipuzkoan, Tolosa (ikus Tolosako inauteriak) eta Donostiako hiri inauteriak dira jendetsuenak. Herri askotan, kaldereroen jaia ospatzen da inauterien aurreko asteetan. Donostian, artzainak eta inudeak izeneko jaia ere ospatzen da inauterien aurreko igande batean.\nInauteri tradizionaletan ospe berezia dute Ituren eta Zubietako inauteriak, Lantzeko inauteriak, Unanuko inauteriak eta Zalduondokoak. Antzuolan \"sorgin dantza\" izeneko dantza tradizionala egiten da, non mutilak neskaz mozorrotzen diren. Enkarterrin \"Carrascoliendas\" izenarekin ospatzen dira inauteriak eta parte-hartzaileek oilar beltz bat eskuan, koplak abesten zituzten oilar beltzaren historia eta orduko kontuei buruz.Zuberoan maskaradak izaten dira inauteri garaian. Maskarada bi taldetan banatuta dago, beltza eta gorria. Bigarrena guztiz ordenatua da eta bertan dantzari finek hartzen dute parte. Lehenengoa zikina eta baldarra da.\nEspainia.\nEspainian oso ezagunak dira C\u00e1diz eta Tenerifeko inauteriak. C\u00e1dizen \"chirigota\" izeneneko kantari taldeak agertzen dira eta mozorrotuta joateaz gain umorezko kritika soziala egiten dute kantuz. Tenerifen desfilea da ekitaldi ikusgarriena, Rio de Janeiroko inauteriaren antzera. Hiri-inauteri horietaz gainera, inauteri tradizionalak baduade; esate baterako, \"zamarr\u00f3n\" izeneko pertsonaia arrunta toki askotako inauterietan.\nFrantzia.\nMende askotan zehar Parisko inauteriak famatuenetakoak izan baziren ere, XX. mendean zehar bertan behera geratu ziren, harik eta XX. mendearen bukaeran arrakasta handiz berreskuratu ziren arte. Ospetsuak dira, orobat, Dunkerque, Annecy, Granville eta Limoux hirietako inauteriak. Karibeko Martinika eta Guapalupeko inauteriak bertako inauterien ezaugarriak dituzte.\nItalia.\nVeneziako inauteriak dira Italia osoan ezagunenak. 1268tik ospatzen dira, gutxienez. XVII. mendeko jantzi landu eta ikusgarriekin mozorrotzen dira, maskara landuekin.\nErresuma Batua.\nLondresko Notting Hill auzoan milioi bat eta erdi pertsona biltzen dituen desfilea ere egiten da. Bertako Karibeko immigranteek ekarritako inauteria da eta Brasilgo inauterien antzekoa da.\nAmeriketako Estatu Batuak.\nBereziki frantziar kolonizazioan jatorri duten inauteriak ospatzen dira hiri batzuetan, \"Mardi gras\" izenarekin. Ospetsuena New Orleans hiriko inauteria da, baina beste hiri batzuetan ere ospatzen dira, hala nola Mobile eta Pensacolan.\nBrasil.\nMunduko inauteri ezagunenak dira, bereziki Rio de Janeiroko inauteria. Han, karroza landu eta koloretsuekin desfile ikusgarriak egiten dira, sanba musikak lagunduta dantza eginez etengabe."}
{"id": "9947", "revid": "336", "url": "https://eu.wikipedia.org/wiki?curid=9947", "title": "Ihauteri", "text": ""}
{"id": "9948", "revid": "237", "url": "https://eu.wikipedia.org/wiki?curid=9948", "title": "Aratuste", "text": ""}
{"id": "9949", "revid": "59723", "url": "https://eu.wikipedia.org/wiki?curid=9949", "title": "Louis Pasteur", "text": "Louis Pasteur (Dole, Jura, Frantzia, \u2013 Saint-Cloud, Senako Gainak, Frantzia, ) zientzialari frantsesa izan zen, mikrobiologian aitzindaria.\nHasieran, kimika lantzen hasi zen, argiaren polarizazioaren inguruan. Gero, gaitzen teoria mikrobiarra eraikitzen lan egin zuen. Frogatu zuen mikroorganismoek hartzidura laktiko eta alkoholikoan daukaten funtzioa. Hortik, pasteurizazio eta esterilizazio teknikak garatu zituen. 1885ean, amorruaren aurkako txertoa lortu zuen.\nBere izena daraman institutua fundatu zuen 1887an. 1895eko irailaren 28an hil zen Saint-Clouden, Paristik gertu. Urte hartan bertan, mikrobiologiaren sari handiena lortu zuen, Leeuwenhoek domina.\nBizitza.\nKimikan eta fisikan doktoretza egin zuen eta 1854an Lilleko zientzia fakultateko dekano izendatu zuten. 1857an Parisko \u00c9cole Normaleko zientzia ikasketen administrari eta zuzendari izendatu zuten, eta 1888an Pasteur Institutuko zuzendari. Kargu horretan iraun zuen hil zen arte.\nBizitza guztia ikerkuntzan eman zuen; haren aurkikuntzek iraultza handia sortu zuten zientziako alor askotan, hala nola medikuntzan, albaitaritzan, kirurgian eta obstetrizian, eta hari esker kimika eta hartziduren industria bide berriak urratzen hasi ziren.\nBerezko sorkuntzaren teoria errefusatzen hasi zenean eta esnearen kontserbazio eta hartzidurari (pasteurizazioa) buruzko ikerketak egiten hasi zenean ezaguna egiten hasi zen garaiko zientzialarien artean.\nData aipagarriak.\nPasteurren bizitzaren data garrantzitsuenak honako hauek izan ziren:\nLau ekarpen nagusi egin zizkion, batez ere, zientziari:\nMikrobioei buruz atera zuen teoriaren eraginez, asepsia modu orokorrean erabiltzen hasi ziren.\nAmorruaren aurkako ikerketak.\nJakintza-alor ugari landu bazuen ere, Louis Pasteurren ekarpen baliotsuenak \u2014dudarik gabe\u2014 mikrobiologiari lotuta daude, bera izan baitzen lehenengo txertoak erabili zituena eta immunitatearen oinarri teorikoak finkatu zituena. 1881ean karbunkoaren aurkako lehenengo txertoa erabili zuen, eta 1885ean amorruaren aurkakoa.\nAzken gaixotasun horren ikerketa 1881ean abiatu zuen zientzialari frantziarrak. Infektatutako txakurrekin lan eginez, amorruaren birusak nerbio-sistema eta burmuina infektatzen zuela agerian jarri zuen. Era berean, burmuinetik isolatutako estraktuak untxietan inokulatuz animalia horietan gaitza sortzen zuela konturatu zen.\nLehenago karbunkoaren bakterioarekin egindako ikerketei esker, Pasteurrek mikrobio patogenoak moteldu edo ahuldu daitezkeela jakiten zuen. Horrenbestez, amorruaren birusaren birulentzia gutxitzen saiatu zen hildako untxien nerbio ehuna lehortzen. Animaliekin egindako saioetan Pasteurren txertoak bere eraginkortasuna frogatu zuen.\n1885ean, txakur amorratu batek Joseph Meister haurrari koska egin zion. Umeak patu iluna zeukan eta hiltzera kondenatuta zegoen birusa bere burmuinera iritsiko zenean. Norbaitek Pasteurren berri eman zion familiari, eta zientzialari frantziarrak dilema gogor bati aurre egin behar izan zion: saiatuko zen umearen bizitza salbatzen gizakiekin inoiz probatu ez zen txerto batekin? Medikuekin mintzatu ondoren, mutikoari bere txertoa jarri zion. Tratamendua oso arrakastatsua izan zen, haurra sendatu zen, eta Pasteurren ospea Europa osora hedatu zen."}
{"id": "9950", "revid": "336", "url": "https://eu.wikipedia.org/wiki?curid=9950", "title": "Mikrobiologia", "text": "Mikrobiologia da mikrobio edo mikroorganismoak aztertzen dituen Biologiaren adarra, hauek eukariotok izan (onddoak eta protistak) edo prokariotoak (bakterioak). Birusak ere mikrobiologiaren ikergai dira. Medikuntzan, aplikazio nagusia gaixotasun kutsakorren arloan dauka.\nMikrobiologoek funtsezko ekarpenak egin dizkiete biologia eta medikuntzari, biokimika, genetika eta biologia zelularraren arloetan batez ere. Izan ere, bakterioak oso erabiliak izan dira ikerketa zientifikoetan, laborategiko jarduerarentzat egokiak eta baliagarriak diren ezaugarri bereziak dituztelako:\nMikroorganismoen (gehienbat bakterio eta birusen) dibertsitatea aztertzeaz gain, mikrobiologiak aplikazio praktiko ugari garatzen lagundu du. Mikrobioak ezagutu aurretik gizakiak bazekien prozesu mikrobiarrak erabiltzen bere onerako: ardoa eta beste edari alkoholiko batzuen ekoizpena, gaztarena, mamia edo jogurtena, ogiarena...aspalditik dira ezagunak, euren oinarri teorikoa (hartzidurarena) ezezaguna izan arren. Louis Pasteur-ek mikrobiologiaren oinarri teorikoak finkatuko ditu XIX. mendearen erdialdean, eta hortik abiatuta beste zientzialari batzuek (R. Koch, Martinus Beijerinck...) arlo zientifiko berria osatuko dute XIX. mendearen bukaeran. Mikrobiologiaren oinarri teoriko horretatik aplikazio praktiko asko garatu dira azken urteotan: nekazaritza arloan (bio-insektizidak), elikagaien eremuan (edari alkoholiko, esneki eta landare-hartzituen ekoizpena...), medikuntzan (txertoen ekoizpena, antibiotikoen sintesia...),farmazia industrian (bitaminak eta beste molekula organikoak lortzeko), ingeniaritza genetikoan, industria petrokimikoan (metanoaren ekoizpena, biodigestore anaerobioetan), industria ekologikoan (hondakin organikoak degradatzeko, ur zikinak arazteko...), meatzaritzan (mikrobiar meatzaritza), etab.\nMikrobiologiaren aurrerapenak XX. mendean zehar (batez ere mikrobiologia klinikoaren arloan, txerto eta antibiotikoen aurkikuntzarekin) zeharo aldatu du gizadiaren patua: 1900. urtean heriotza eragiten zuten hiru zigor nagusiak hauek ziren: gripea eta pneumonia, tuberkulosia eta gastroenteritisa. Ehun urte geroago (2000. urtean) bihotz-gaitzak, minbizia eta garun-gaitz baskularrak (garun-enboliak). Datu honek agerian uzten du gaixotasun infekziosoek eragiten zituzten kalteak nabarmen gutxitu direla denbora tarte horretan.\nMikrobiologiaren adarrak.\nBestalde, ikertzen duen eremu praktikoaren arabera honako sailkapen hau egin daiteke:"}
{"id": "9951", "revid": "219", "url": "https://eu.wikipedia.org/wiki?curid=9951", "title": "Prokariota", "text": ""}
{"id": "9952", "revid": "219", "url": "https://eu.wikipedia.org/wiki?curid=9952", "title": "Mikroorganismo", "text": ""}
{"id": "9953", "revid": "336", "url": "https://eu.wikipedia.org/wiki?curid=9953", "title": "Mikroskopio", "text": "Mikroskopioa (grezieratik: \u03bc\u03b9\u03ba\u03c1\u03cc\u03bd, \"mikron\", \"txikia\" + \u03c3\u03ba\u03bf\u03c0\u03b5\u1fd6\u03bd, \"skopei\", \"begiratu\") begi hutsez ikusi ezin daitezkeen gauza txiki-txikiak begiratu eta aztertzeko tresna optikoa da.\nHistoria.\nLehen erabiltzaileen artean Zacharias Janssen (1590) eta Galileo Galilei (1609) aipatzen dituzte. Anton van Leeuwenhoek-ek mikroskopio optiko sinplea asmatu zuen 1674an eta Ernst Ruskak mikroskopio elektronikoa 1931an.\nTeoria zelularra.\nLehen mikroskopioen laguntzaz, XVII. mendean zelulak aurkitu ziren. Horrela, 1860an Matthias J. Schleiden, Theodor Schwan eta Rudolf Virchow zientzialariek teoria zelularra proposatu zuten. Teoriak honela dio:\nMikroskopio motak.\nMikroskopio optikoa.\nMikroskopio optikoak, argiaren uhin-luzera ikusgaiak erabiltzen dituelako, mikroskopio mota errazena eta hortaz erabiliena da. Azken ikerketen arabera, mikroskopio sinpleenek, baita leiar txikiak dituztenek ere, irudi izugarri gardenak eman zizkieten zientzialari aitzindariei. Gaurko mikroskopio elkartuek, hau da, leiar hurrenkerak dituztenak, zientzia arlo ugaritan dira erabilgarri, batez ere biologia eta geologian.\nMikroskopioaren zatiak:\nIkusten den irudia, lagina baino handiagoa da eta alderantziz dago.\nMikroskopio elektronikoa.\nMikroskopio elektronikoak argi izpiak erabili ordez elektroi izpiak erabiltzen ditu. Elektroiek, argi ikusgaiak baino uhin-luzera askoz txikiagoa dutena, bereizmen handiko irudiak ahalbidetzen ditu. Honetan, optikoan baino 200 aldiz handiagoa ikusten da irudia. Gailuaren tamaina ere askoz handiagoa ere bada.\nElektroi izpiak hutsetik igaro behar du, aire molekulek izpia sakabanatu baitezakete. Azeleragailu batekin, elektroi-kanoitik ekoizten diren elektroien abiadura handitzen da. Elektroi hauek eremu elektromagnetikoei esker nahi den lekura bidaltzen dira. Hauek lagina zeharkatu eta atomoekin topo egitean ibilbidea aldatzen dute.\nLagina, kobrezko sare baten gainean jartzen da.\nMikroskopioaren zatiak: Elektroi kanoia, elektroi izpia eta lagina."}
{"id": "9955", "revid": "96586", "url": "https://eu.wikipedia.org/wiki?curid=9955", "title": "Robert Koch", "text": "Robert Koch (Clausthal, Ipar Saxonia, 1843ko abenduaren 11 - Baden-Baden, Baden-W\u00fcrttemberg, 1910eko maiatzaren 27a) mediku alemaniarra izan zen.\nMedikuntza ikasi zuen G\u00f6ttingengo Unibertsitatean. Berlingo Unibertsitatearen irakasle izendatu zuten 1885ean, higiene arloan. Hainbat bidaia egin zituen ikerkuntzarako, Egipto, Hegoafrika, India eta Javara tartean.\nLouis Pasteurrekin batera, bakterioak ikertzen izen nagusietakoa da: \"Bacillus anthracis\" \u2014karbunkoaren eragilea\u2014 aurkitu zuen 1877an, \"Mycobacterium tuberculosis\" \u2014tuberkulosiarena\u2014 (\"Kochen baziloa\") 1882an eta \"Vibrio cholerae\" \u2014kolerarena\u2014 1883an.\nMedikuntzako Nobel saria erdietsi zuen 1905ean, tuberkulosiaren jatorria topatu izateagatik.\nBere izena daramaten arauak enuntziatu zituen 1890ean (\"Kochen postulatuak\"), Mikrobiologia klinikoaren oinarria osatzen dutenak."}
{"id": "9956", "revid": "219", "url": "https://eu.wikipedia.org/wiki?curid=9956", "title": "Pasteur", "text": ""}
{"id": "9957", "revid": "219", "url": "https://eu.wikipedia.org/wiki?curid=9957", "title": "Koch", "text": ""}
{"id": "9958", "revid": "28807", "url": "https://eu.wikipedia.org/wiki?curid=9958", "title": "Freud", "text": ""}
{"id": "9959", "revid": "880", "url": "https://eu.wikipedia.org/wiki?curid=9959", "title": "Santiago Ramon y Cajal", "text": ""}
{"id": "9960", "revid": "56334", "url": "https://eu.wikipedia.org/wiki?curid=9960", "title": "Santiago Ram\u00f3n y Cajal", "text": "Santiago Ram\u00f3n y Cajal (Petilla, Nafarroa Garaia, 1852ko maiatzaren 1a - Madril, 1934ko urriaren 17a) nafar-aragoiar sendagile, ikerlari eta histologoa izan zen. 1906. urtean Medikuntzako Nobel saria jaso zuen.\nBiografia.\nPetilla Aragoin jaio zen, aita herriko sendagilea zuela. Luna, Valpalmas eta Ayerben bizi izan ostean, eta 1869an sendia Zaragozara aldatu zen. Santiagok medikuntza ikasketak Zaragozako Unibertsitatean egin zituen; 1873an titulua lortu baino lehen, ile-apaintzaile eta zapatagin aritu zen. 21 urte zituela, soldadutza egitera joan behar izan zuen. Armadako osasungintzako lehiaketa gainditu zuen, eta lehenik Katalunian aritu zen lanean. 1874an Kubara igorri zuten, tropa kolonialen sendagile. Bertan disenteria eta paludismoak jo zuten, eta Espainiara itzuli behar izan zuen.\n1884-1887 bitartean Valentziako unibertsitateko anatomiako irakasle izan zen, eta histologia eta anatomia patologiako irakasle Bartzelonako (1887-1892) eta Madrilgo (1892-1922) unibertsitateetan. 1913. urte aldera laborategiko frogetan enbrioien eta animalia gazteen garuneko, bizkarrezur-muineko eta zentzu-guneetako nerbio ehunaren egitura fina aztertzeko Camillo Golgi, italiar medikuak, erabilitako zilar nitrato koloregaia (1903) hobetu zuen urre koloregaia asmatuz. Nerbio egitura aztertzeko erabiltzen den koloregai horrek begiaren sarearen egitura eta gai grisean nahiz bizkarrezur-muinean nerbio zelulek duten egitura eta lotura aztertzeko ez ezik, burmuinetako tumoreak diagnostikatzeko ere funtsezko balioa du.\n1906. urtean Camillo Golgirekin batera Fisiologiako edo Medikuntzako Nobel saria jaso zuen, neurona edo nerbio zelula nerbio sistemaren egituraren oinarri gisa aztertu eta finkatu zuelako. Aurkikuntza horrek eragin handia izan zuen nerbio sisteman neuronek betetzen duten oinarrizko eginkizuna eta nerbio-kitzikaduren funtzionamendua aztertzeko.\nEspainiako \"Real Academia de las Ciencias\"-eko kide izateaz gainera, Instituto Nacional de Higiene erakundeko zuzendari ere izan zen. 1920. urtean Espainiako Alfontso XIII.ak haren izena daraman institutua sortu zuen Madrilen; han eman zituen lanean Ram\u00f3n y Cajalek hil bitarteko urteak. Aipaturiko Nobel sariaz gainera, Moskuko nazioarteko saria (1900) eta Helmholtz Domina (1905) jaso zituen.\nIdazlanak.\nHainbat lan zientifiko argitaratu zuen bizitzan zehar, baina baita bestelakoak ere, autobiografikoak eta abar:"}
{"id": "9961", "revid": "56334", "url": "https://eu.wikipedia.org/wiki?curid=9961", "title": "Alfred Nobel", "text": "Alfred Bernhard Nobel (Stockholm, Suedia, 1833ko urriaren 21a - Sanremo, Italia, 1896ko abenduaren 10a) kimikaria, asmatzailea eta ingeniaria, dinamitaren asmatzailea izan zen. \"Bofors\" arma konpainiaren jabea izan zen, eta dirutza handia egitea lortu zuen bizitzan zehar. Horretaz gain, Nobel sarien sortzailea izateagatik da ospetsua.\n350 asmakizun baino gehiago patentatu zituen. Famatuena 1867an asmatutako dinamita da: Nitroglizerinaren ezegonkortasunak heriotz asko eragiten zituen, berak adreilu area gehitu eta egonkortu egin zuen. Ordutik aurrera, lehergailuak egiten hasi zen eta horrekin dirutza handia irabazi zuen.\n1895eko azaroaren 27an Parisko Suediar-Norvegiar Klubean sinatutako testamentuan bere aberastasunaren parte batekin diru gordekin bat sortuko zen urtero fisika, kimika, medikuntza eta bakearen arloan ekarpen adierazgarriak egindako pertsonei diru-sari bat emateko.\nBere Sanremoko etxean zegoen, bihotza gelditu zitzaionean, heriotza eraginez.\nBere borondatea errespetatuz, Nobel Sariak ematen dituzte urtero, haren heriotzaren urteurrenean, 1901etik."}
{"id": "9962", "revid": "1028", "url": "https://eu.wikipedia.org/wiki?curid=9962", "title": "Oh! Euzkadi", "text": "Oh! Euzkadi literatura aldizkari bat izan zen, Ramon Saizarbitoria eta Koldo Izagirre idazleen ekimenez argitaratua Donostian,1980etik 1983ra bitarte. Literatura, hizkuntza, politika eta kultura izan zituen gai nagusitzat, eta 1980ko hamarkadako gipuzkoar idazle eta artikulugile nabarmenetako batzuk bildu zituen. Garai hartako kultura eta hizkuntza politikarekiko ikuspegi kritiko bat erakutsi zuen. Aldizkariaren edukietan, garrantzi handia izan zuten irudiek eta maketazioak \u2014zenbaki gehienetan, Juanba Berasategiren edo Joxean Mu\u00f1ozen lana\u2014 eta argazkiek \u2014zenbaki ia guztietan, Xabier Agirresarobe eibartarrarenak. \nJatorria eta garapena.\n\"Mermelada Ustela\".\n\"Oh! Euzkadi\" aldizkariaren iturburua urte batzuk lehenago, 1975-1976 bitarte, Bernardo Atxaga eta Koldo Izagirre idazleen ardurapean argitaratutako \"Panpina Ustela\" aldizkarian bilatu behar da, zehazki hirugarren eta azken zenbaki \"Mermelada Ustela\" izenekoan. Atxaga aldentzearekin batera, Ramon Saizarbitoria gehitua zen taldera, eta, pixkanaka, kontrola hartzen hasia.\nBe\u00f1at Sarasola ikerlariak honela azaldu zuen \"Ustela\" aldizkariaren azken ale honen garrantzia, \"Oh! Euzkadi\" berrirako bidean:\n\u00abBaietz astea gaizki bukatu\u00bb.\n\"Panpina Ustela\" aldizkariak urratutako bidea amaitu orduko, \u00abBaietz astea gaiki bukatu\u00bb izeneko atala sortu zuten \"Zeruko Argia\" aldizkariaren barruan, 1977ko irailaren 4an; 1978ko maiatzaren 14an argitaratu zuten azkena, urtebete eskaseko ibilbidea eginda. \nLehen zutabearen sinatzaile Bernardo Atxaga, Ramon Saizarbitoria, Koldo Izagirre eta Ibon Sarasola izan baziren ere, handik aurrerako guztiak Saizarbitoriak eta Izagirrek soilik izenpetu zituzten, salbuespen bakarrarekin: 1977ko urriaren 16koa Bernardo Atxagak sinatu zuen bakarka. Esan daiteke, beraz, \"Zorion Ustela\" eta \"Mermelada Ustela\" haietan eratutako elkarlanaren jarraipen bat izan zela.\nAtalaren edukiak aski lerratuak egon ziren orduko egoera eta gertakari politikoetara, betiere doinu kritiko batez eta ironia zorrotz batez. Nolanahi ere, ez daiteke esan kritika politikoko artikuluak argitaratzen zituenik. Izan ere, fikzioa eta errealitatea etengabe nahasten ziren, baita kritika politiko garbiko artikuluetan ere.\nAtalaren amaiera aldean, 1978ko urtarriletik apirilera bitarte, gai edo genero berri bat erantsi zuten: atalaren eduki osoa elkarrizketak izan ziren, \u00abGure pertsonaia pertsonalaren pertsonaltasuna\u00bb izenburuaz. Bost aletan, lehen bi elkarrizketak fikziozkoak direla esan daiteke; azken hirurak, berriz, benetakoak: Inazio Maria Atxukarro esataria (\u00abPresente abandonatuaren museoan\u00bb), Antxon Ezeiza zinemagilea eta Juan Jose Lasa psikiatra. Elkarrizketa sakon hauek iragartzen dute \"Oh! Euzkadi\" aldizkarietan landuko zituztenak, alerik ale.\nAtalaren azken alea 1978ko maiatzaren 14an kaleratu zen, \"Zeruko Argia\"-ren hogeita zortzi zenbakitan 29 ale argitaratuta.\n\"Oh! Euzkadi\", zero zenbaki berezi bat.\n\u00abBaietz astea gaiki bukatu\u00bb atala bertan behera utzi eta zortzi bat hilabetera, \"Oh! Euzkadi\" aldizkari izango zenaren zero zenbakitzat har daitekeena argitaratu zen, 1978ko azaroan.\nAlde formaletik begiratuta, ohiko literatura aldizkarien formatuetatik guztiz aldendu zen. Ia ISO 216 estandarreko A2 formatuko tamaina zeukan (420 mm x 600 mm), hiru zati bertikaletan tolestuta (bilduta, 420 mm x 200 mm). Formatu berezi hori profitatuta, Juanba Berasategik egindako maketak eta marrazkiak, gainazalean, gizaseme baten irudi zuri bat aurkezten zuen funts beltz baten gainean, haren gorputza eta luzamendua testuaren biltokia edo ontzia balitz bezala. Barrualdean, zortzi testu ageri ziren, lauki beltzez inguratuta; horrez gain, orrialde aske bat zeukan, tamaina pixka bat txikiagokoa (192 mm x 415 mm), orri nagusiak ongi inguratuta gelditzeko eran.\nSinatzaile taldearen manifestutzat har daitekeen testua jasotzen zuen Barrualdeko orri deslai horrek. Sinatzaile ugari izan ziren hastapeneko ale honetan: Jokin Ansorena, Josetxo Lizartza, Maripi Solbes, Erramun Etxezarreta (sic), Lurdes Oinaederra (sic), Ramon Saizarbitoria, Pello Lizarralde, Izaskun Egia, Jon Casenave, Juan Martin Alegria, Gotzon Egia, Bernardo Atxaga, J.A. Arrieta, Joxan Mu\u00f1oz, Koldo Izagirre, Joxan Elosegi, Periko Balerdi, I\u00f1aki Bidegain, Juan Jose Lasa, Joseba Sarrionandia, Pitu, J.M. Lasagabaster eta Koldo Zufiria. Testuen ardura zuen lantaldez gain, esan bezala, Juanba Berasategik hartu zuen maketaren eta irudiaren ardura.\nAle honen eta \"Oh! Euzkadi\"-ren hurrengo guztiak Hordago argitaletxearen arduradun I\u00f1aki Mujika Arregik emandako babes ekonomiko eta teknikoa baliatuta.\nHastapeneko zenbaki honen editorial edo manifestuan, \"Panpina Ustela\" eta jarraipeneko aldizkarietan zein \u00abBaietz astea gaiki bukatu\u00bb atalean nabarmentzen zen doinu kritiko eta ironikoa ageri da, kritika politiko eta kultural zorrotzen erdian fikziozko elkarrizketak tartekatuta, nahiz benetako pertsonaiekin izan ustezko elkarrizketa horiek.\nAldizkari berriaren izenaren hautua ironiaz betetako termino politiko kritikoetan argitzen zuen testuak:\nBeste kritika eta auzien artean, argi planteatzen zuten zergatik sortu behar ote zen literatura eta kultura aldizkari berri bat, orduan bazeudenak indartu ordez. Galderaren erantzunak erdia zeukan trufaz \u2014finantza erakundeen laguntzarik gabe argitaratzeko saioa\u2014, eta erdia benaz \u2014idazle berriei aukera bat emateko plataforma bat osatu nahia.\nTestuaren amaieran, aurrez \"Panpina Ustela\" aldizkarian eta jarraipenetan azaldutako ideia nagusi bat aldezten zuen lantaldeak: literaturaren eta kulturaren autonomia.\nAldizkariaren gainerako testuetan funtsezko ideia horiek lantzen ziren, besteak beste: literatura lehiaketan aurkako jarrera, ikuspegi artistiko zorrotz bat, orduko egoera kulturalaren hutsuneak salatzea, eta abar.\n\u00abOh! Euzkadi\u00bb, \"Zeruko Argia\"-n.\nAldizkari berriaren zero zenbakia behin kaleratuta, sei hilabete behar izan zituen talde sustatzaileak lehen zenbakia argitaratu ahal izateko. Bitarte horretan, hau da, 1979ko ekainaren 3tik azaroaren 11ra bitarte, Ramon Saizarbitoriak eta Koldo Izagirrek \u00abOh! Euzkadi\u00bb izen bereko atal bat argitaratu zuten \"Zeruko Argia\" aldizkariaren barruan, berriro ere. Guztira 16 ale izan ziren.\nAtalaren testu guztiak Ramon Saizarbitoriak eta Koldo Izagirrek sinatuta ageri baziren ere, ale bakoitzean gonbidatu bat ekarri zuten atalera: Urtsuaran, Ramon Etxezarreta, Gotzon Egia, Mikel Hiribarren, Gabino Arsuaga, Pello Lizarralde, Juan Martin Alegria, Jon Casenave, Ladix Arrosagarai, Ermi Madariaga, Maripi Solbes eta Juan Jose Lasa. Bistan denez, tartean \"Oh! Euzkadi\"-ren zero zenbakia sinatutako izen ugari izan ziren gonbidatuak.\nTestuetan aurreko urratsen doinu eta erregistro berdina erakutsi zuten Saizarbitoriak eta Izagirrek, kritika politiko eta kulturala begirada zorrotz eta gupidagabe batez egiteko, batez ere ezker abertzalearen jokabidea jarrita jomugan, betiere ironiaren eta sarkasmoaren bidez. \nGai politikoen artean, 1979ko urriaren 25ean erreferendum bidez onartutako Autonomia Estatutua izan zen nagusi atalean. Alde batetik, ezker abertzaleko alderdien arteko jarrera desberdinak kritikatu zituzten; eta, bestetik, Eusko Kontseilu Nagusian, lehenik, eta Eusko Jaurlaritzan, geroago, agintean ziren alderdien jokabideari aurre egin zioten maiz. Orduko auzi politikoez gain, euskararen erabileraz, kazetaritzaren norabideaz eta euskaldunen gaitasunez aritu ziren.\nAldizkaria.\nAzaldu den bezala, \"Oh! Euzkadi\" aldizkariaren sorrera zero zenbaki bereziarekin gertatu bazen ere, 1978ko azaroaren azken egunetan, aldizkaria behin betiko formatuarekin eta maiztasunarekin argitaratzeko asmoz, sei bat hilabete geroago hasi zen kaleratzen, 1980ko maiatzean.\nAldaera batzuekin, zero zenbakia sinatutakoen arteko egile multzo berak era erregular samarrean jarraitu zuen aldizkaria egiten, betiere Ramon Saizarbitoriaren eta Koldo Izagirreren gidaritza intelektuala ukaezina zelarik.\n1980ko hamarkadaren hasierako politikaz, kulturaz, hizkuntza plangintzaz eta literaturaren sistemaz ikuskera kiritiko bat erakutsi zuen beti aldizkariak. Horrekin batera, literatura sormenezko lanak argitaratu zituen.\nAurreko urratsetan (\"Panpina Ustela\", \u00abBaietz astea gaiki bukatu\u00bb eta \"Zeruko Argia\"-ren \u00abOh! Euzkadi\u00bb) izandako esperientziekin alderatuta, esan daiteke testuak landuagoak eta sakonagoak izan zirela, oro har, aldizkariaren ale jarraituetan.\nTestuekin batera, tentu handiz zaindu zituzten aldizkariaren alde formalak \u2014diseinua, marrazkiak eta maketa\u2014, batez ere Juanba Berasategiren eta Joxean Mu\u00f1ozen ekarpenari esker; eta garrantzi handi bat eman zieten, baita ere, elkarrizketatutako pertsonaien argazkiei, bereziki Xabier Agirresarobe argazkilari eta zinemako argazki zuzendariaren lanari esker.\nZero zenbakiaren formatu berezi eta alaiaren ostean, aldizkari jarraitua argitaratzeko, formatu estandar batera jo zuten, ISO 216 estandarreko A4 formatuko (210 mm x 280 mm) 32 orrialdeko aldizkari batera, ziurrenik inprenta eta edizio kostuak neurrizkoak izan zitezen, baina, aldi berean, irakurlearentzat aldizkari ezaugarri estandarrak zeuzkan produktu bat eskaintzearren. Guztira, 16 zenbaki kaleratu ziren, ustez hilabeteko maiztasunaz, baina, benetan hilabete batetik birako tarteaz, gehienetan, edo luzeagoaz. Aldizkariak ISBN zenbaki bat izan zuen, ale guztietan berdina: . Argitaratu zituzten hamasei zenbakietan ez zuten inoiz orrialde zenbakien hurrenkerarik inprimatu, ez orri oinean ez goiburuan.\n\"Oh! Euzkadi\" 1.\nBigaren eta hirugarren orrialdeetan, editorial moduko bat argitaratu zuten egileek, grafismoaren, edukiaren eta doinuaren aldetik zero zenbakiaren antza zuena. \u00abEuzkadi\u00bb hitzaren idazkeraren gaineko trufaz gain, nolabaiteko xedeak ere adierazten zituzten testuan: kultura autonomo bat eraikitzea eta euskararen balioak azaleraztea, botereak eta alderdi politikoek hizkuntzaren auzia behar adinako garrantziaz har zezaten.\nEditorial horrez gain, 10 artikulu bildu zituen zenbakiak, gai anitzez: erreferentzia politikoak, futbola eta euskal futbolzaleak, bertsolaritza, Luis Martin Santos psikiatra eta idazlea, Luis Haranburu Altuna idazle eta editorea, Roland Barthes, Raul Guerra Garrido idazlearen artikulu baten kritika, eta abar.\nSormen testuen atalean,bi testu daude, biak Ibon Sarasolak eginak: alde batetik, aldizkariaren amaierako \u00abLauaxeta paredoian\u00bb poema; eta, bestetik, Rafael Sender-en \"Jolly Rogers\" eleberriaren zati baten itzulpena. \nLehen zenbaki honetan elkarrizketa sakon bat eskaini zioten Nemesio Etxaniz azkoitiar apaiz idazleari. Hautu ezustekoa irudi zezakeen, aintzat hartzen badira, alde batetik, Etxaniz euskara batuaren aurkakoa zela; eta, bestetik, aldizkariko arduradun eta egile gehienek jarrera antiklerikal nabarmena zutela. Elkarrizketa honek iragarri zuen, nolabait esateko, aldizkariaren hurrengo zenbakietan etorriko ziren elkarrizketa gehienak, hau da, elizgizon zahartuei egindakoak. \n\"Oh! Euzkadi\" 2.\nLehen zenbakiaren lantaldea ia aldatu gabe kaleratu zen bigarren zenbakia; soilik, Joxean Mu\u00f1oz arduratu zen maketaz eta marrazkiez.\nArtikuluetan \u2014guztira, 13\u2014 kulturarekin, hizkuntzarekin eta politikarekin lotutako gaiak ageri dira: euskal literaturaren gaitasunak eta egoera \u2014garai hartan, poesia asko, prosa gutxi, eta gehiena itzulpen bidezkoa\u2014, literatura sistema eta irakurzaletasuna (Xabier Gere\u00f1o idazlearen kolaborazioa), erakunde ofizialen euskara traketsa, euskara \"biziaren\" errebindikazioa, Felix Mara\u00f1ak gaztelaniaz idatzitako poema liburu baten kritika, Euskadi / Euzkadi idazkeraren arteko aldeak eta ondorioak, eta abar.\nHil berri ziren bi idazleren omena argitaratu zen ale honetan: alde batetik, Alejo Carpentier kubatarraren \"El siglo de las luces\" eleberriaren zatiki baten itzulpena, Ipar Euskal Herriaren aipamen ugari zituena; eta, bestetik, Jean-Paul Sartre filosofo eta idazlea goraipatzen zuen artikulu bat.\nHezkuntza katolikoa, bereziki apaiz eta fraidegaitegietan euskal mutil gazte askori emandakoa, gogorki kritikatzen zuten artikulu batean; besteak beste, Bitoriano Gandiaga fraide eta poetak Arantzazuko ikasleak tratatzeko era bortitza salatzen zuen.\nZenbaki honetan Pedro Berrondo oiartzuar apaizarekin egindako elkarrizketa argitaratu zuten, berriro ere Xabier Agirresarobek egindako argazkiez lagundurik. Berrondo ezagun egin zen euskal letretan, Miguel de Cervantes-en \"Don Kijote Mantxa'ko\" eleberria euskaraturik argitaratua baitzuen 1976an, bi liburukitan, Euskaltzaindiak onartutako eredu batuaz oso bestelako hizkuntza molde eta grafiarekin. Elkarrizketan, euskara batuaren aurka agertzen zen sutsuki, eta mundu modernoa euskararen antitesitzat agertzen zuen, metafora gogorrak erabilita, eta Eliza katolikoa jarrita euskararen gordeleku bakartzat.\nAldizkariaren amaieran, Peter Sinfield-en poema baten itzulpena argitaratu zuten, King Crimson britainiar taldearen \"In the Court of the Crimson King\" lehen diskoan erabilia.\n\"Oh! Euzkadi\" 3.\nLanketa teorikoko lau artikulu nabarmendu ziren zenbaki honetan, euskal literaturaren egoeraz eta geroaz. Prosa literario landuaren eta zinemagintzaren harremanak, euskalduntasun kulturala ulertzeko proposamen bat \u2014\"euskaldadea\" izendatzen zutena\u2014, bertsolaritzaren entzuleen ezaugarri aldakorrak, eta garai hartako euskararen normalizazioa mugatuak literaturarekin zeukan harreman desorekatzailea aztertzen ziren lau artikuluotan.\nPedagogiaren hutsuneei buruzko artikulu batek salatzen zuen umeei haurtzaroa ukatzen zaiela, etorkizunean izan beharreko pertsona helduaren eraikuntza ikuspegi ludiko hutsaren gainetik jartzen baita.\nAurreko zenbakien gisara, Henry Miller estatubatuar idazle eta margolari hil berriaren oroimenezko artikulu bat argitaratu zen zenbaki honetan.\nSormenezko bi testu argitaratu ziren : alde batetik, I\u00f1aki Zabaletaren \u00abNon duzu dinamita, Alekos?\u00bb; eta, bestetik, Anjel Lertxundiren poema bat, \u00abGauzak\u00bb izenburu zuena. Era berean, bi itzulpen argitaratu zituzten alde honetan: batetik, James Joyce-ren \"Ulysses\" liburuaren pasarte labur bat; eta, bestetik, Miguel S\u00e1nchez Ostiz nafar idazlearen poema argitaragabea.\nElkarrizketaren sailean, Nikolas Alzola \u00abBita\u00f1o\u00bb lasalletar fraide eta idazlea gonbidatu zuten. Aurreko zenbakietan elkarrizketatutakoak ez bezala, euskara batuaren aldeko agertzen zen, eta Gabriel Arestirekin izandako harreman barea aipatzen zuen.\n\"Oh! Euzkadi\" 4.\nZenbaki honen gai nagusietako bat euskararen erabilera izan zen, orduko eztabaida eta gertakari batzuen harira; zazpi artikulu sar daitezke, aldez edo moldez, hizkuntzaren gai edo ildo nagusi honetan. \nLehenik, euskal telebista sortzeko lehen urratsak \u2014eta, haiekin batera, debate sozial bizi bat\u2014 ematen hasiak ziren, nahiz ETBk bi urte geroago,1982an, hasi zituen emankizunak. Telebista berriaren eredua jarri nahi izan zuten auzitan egileek, ez bakarrik hizkuntzaren ikuspegiaz begiratuta, baizik eman beharreko edukien aldetik ere, ez zedin telebista alienatzaile bat izan. Izenburuak laburtzen zuen,argiro, egileen jarrera: \u00abEuskaraz bai baina\u00bb.\nBigarrenik, artikulu batean gogorki kritikatu zuten udal itzultzaileen zeregina, edo, bestela esanda, udalen itzulpen politika. Izan ere, garai hartan hasi ziren euskal udalak itzultzaileak kontratatzen, testu administratiboak euskaratzeko. Egileen iritziz, hautu erratu bezain antzua zen hura, itzultzaileen langintza beste xedeetara eraman behar baitzen (ikasliburuak, euskara errazeko irakurgaiak, eleberriak edo alfabetatze kanpainak).\nBertsolaritzaren azken urteetan izandako aldakuntzak aztertu zituzten artikulu mamitsu batean. Bertsoa osatzeko teknika hutsa ez ote zen edukiaren eta bertsokeraren gaindi jartzen, horra egileen beldurra; \"puntularitza\" izendatzen zuten joera teknizista berri hori, galdera batean laburtuta: \u00abrima kenduta, ezer \"daukaten\" zenbait bertsok\u00bb.\nGainerakoa artikuluetan, hitanoaren erabileraren auzia aztertu zuten \u2014emakumeen arteko galera nabaria aipatuz\u2014, Euskaltzaindiak antolatutako nazioarteko jardunaldi batzuetan erakutsitako jarrera mikazki kritikatu zuten, eta euskararen etorkizunean euskaldun berriek izango zuten indarraren edo eraginaren iragarpen eszeptiko bat plazaratu zuten.\nElkarrizketarik argitaratu ez bazuten ere, Espainiako Bigaren Errepublika garaiko bi testu berreskuratu zituzten: bata, Xabier Lizardik 1932an idatzitako bat, \"Itz-lauz\" liburuko \u00abEspa\u00f1a-legebiltzarrea nere begipean\u00bb atalaren zatiki bat, Kataluniaren estatutuaren eztabaidaz; bestea, Alfonso Rodr\u00edguez Castelao galiziar idazleak 1931ko irailaren 18an Espainiako Gorteetan bere lehen hitzaldia egiteko idatzia, hizkuntza galegoaren alde.\nSormenezko lanen atalean, sinadurarik gabeko eta gai eskatologikoko mikroipuin batekin batera, zenbaki honetan Jon Casenaveren ipuin argitaragabe bat kaleratu zuten. Azkenik, zenbakiaren amaieran, Leonard Cohen kanadar poeta eta kantariaren \u00abThe stranger song\u00bb poema argitaratu zuten, euskaratuta.\nZenbaki honek berezitasun bat zeukan, azkenik: artikuluetan eta edukietan tartekatuta, hizkuntzarekin lotutako XIX. mende bukaerako hiru tarteki txertatu zituzten: lehenik, \"La Uni\u00f3n Vascongada\" egunkarian 1898ko ekainaren 13an Martzelino Soroa idazleak argitaratutako iragarki bat, \u00abEl imposible vencido. La lengua vasca al alcance de todos en tres meses\u00bb izenburuaz, euskarazko klase partikularrak eskainiz; bigarrenik, Donostiako alkate izandako Joakin Lizasoainek 1894ko irailaren 10ean egindako hitzaldia, 1813ko hiriaren arpilatze tamalgarria gogoratzeko ekitaldi batean; eta, azkenik, Baldomero Anabitarteren artxibozainaren liburu batetik ateratako zatiki bat, gaztelaniaz, Donostiako Udalak 1897an hartutako erabaki batez, hiriko kaleen izenetan errotulazio bikoitza egiteko, euskarazko izenak ez zitezen itzulpen hutsak izan.\n\"Oh! Euzkadi\" 5.\nEgileen zerrenda aurreko zenbakietan baino mugatuagoa baldin bada ere, edukien aldetik aurrekoen bidean sakondu zuen bosgarren zenbaki honek, gaien aldetik begiratu zein estiloaren edo jarreraren aldetik begiratuta.\nEuskararen egoeraren auzia izan daiteke, berriro ere, zenbakiaren edukien lotura ildoa. Laugarren aleko \u00abEuskaraz bai baina\u00bb artikuluaren jarraipen gisako bat argitaratu zuten, klase borrokaren ikuspegitik aztertuta euskararen balioa. Euskara kaletar eta urbanoa errebindikatzen zuten beste artikulu batean, hizkuntzaren bizitasun ahula azpimarratuta. Aurreko zenbakietan urratutako serie baten hirugarren ekarpena argitaratu zuten, ahozko euskararen birao, esamolde eta lokuzioen inguruan. Era berean, euskararen irakaskuntza antolatzeko eta planifikatzeko beharra aldarrikatu zuten beste artikulu batean.\nZenbakiaren beste ardatz bat izan zen euskal literaturaren ustezko krisia. Alde batetik, artikulu batean trufa moduko bat egiten zuten euskal literatura krisiaz, krisia baino gehiago garai aldaketa sakon bat gertatzen ari zela azpimarratuz. Bestetik, Joxe Azurmendi filosofo eta idazleak kolaborazio batean auzitan jartzen zuen krisiaren izaera: euskal literaturaren ekoizpen datuek ez zuten krisi sakonik adierazten. Krisi sentipena beste faktore batzuen mende ikusten zituen Azurmendik, hala nola euskal liburuek aipamen urria izatea hedabideetan, liburuen artean gramatikak eta ikasteko metodoak izatea nagusi, edo irakurlearen eskakizunak gero eta handiagoak izatea... Euskal literaturaren krisia, egotekotan, kalitate mailan zegoen, joera esperimental larregi ikusten baitzuen.\nElkarrizketaren atalean, Juan Ignazio Goikoetxea, \u00abGaztelu\u00bb poeta eta itzultzailearekin elkarrizketatu ziren zenbaki honetarako; frai Luis Leongoaren eta Joan Gurutzekoaren poesia mistikoaren itzultzaile izateaz gain, itzultzaile gazte batek baino gehiagok maisutzat aitortua. Garai hartako elizgizon zahar bat izateko ideia aski aurrerazaleak azalduta, ikuspegi pesimista samarra erakutsi zuen elkarrizketan, euskararen etorkizunaz eta, orobat, Euskal Herriaren geroaz.\nAldizkariaren amaierako itzulpenaren atalean, kubatar idazlearen \"Los a\u00f1os duros\" (1966) liburuaren zatiki batzuk eman zituzten euskaratuta.\nAipatutako artikulu eta elkarrizketaz gain, irakurleen bi gutun argitaratu zituzten: alde batetik, I\u00f1aki Zubizarreta irratiko esatariarena, aurreko zenbakiaren kritika zorrotz bat egiten zuena; eta, bestetik, gutun izenpetu gabe bat, C\u00e1dizen nahitaezko soldadutza betetzen ari zen irakurle batena, guztiz alderantziz, aurreko zenbakiak txalotu eta bide beretik jarraitzeko eskakizuna egiten zuena.\nAurreko zenbakian egindakoaren bidetik, testu historiko batzuk berreskuratu zituzten, \u00abOh! Gasteiz\u00bb izenburuaz, zenbakiko artikuluen artean tartekatuta. Guztietan, Gasteizen eta euskararen arteko loturak azaltzen dira; 1528an hasi eta 1929 bitarte, sei testu historiko ziren, guztira.\nAmaitzeko, aldizkariaren kontrazalean, ohar labur bat argitaratu zuten, Anaitasuna eta Argia aldizkariek, beste aldizkari txikiago batzuekin batera, hedabideetan egiten ari ziren \u00abPrentsa Euskaraz\u00bb kanpainari buruz. Ironia handi batez, oharrean aldarrikatu zuten haiek zirela \u00abeuskal poza\u00bb bakarra.\n\"Oh! Euzkadi\" 6.\nUrtea amaitu aurreko zenbaki honetan ez zuten elkarrizketarik argitaratu, eta azalaren diseinua eta barruko orrialdeetako nahiz kontrazaleko marrazkiak Joxean Mu\u00f1ozen lana izan ziren.\nLehen orrian, ohiko egileen zerrendarekin batera, ohar bat erantsi zuten, iragarriz handik aurrera kolaboratzaileen ekarpenak izenpeturik agertuko zirela. Ohar horrekin batera, orriaren eskuinaldeko goi eta behe ertzetan, parentesi arteko bi esaldi ageri ziren: \u00ab(beste guztien artean, J.S.)\u00bb goien, eta \u00ab(J.S. bai, beste guztiak ere bai\u00bb. Aldizkaria kaleratu zen garaia ikusita, ziurrenik Joseba Sarrionaindiaren atxiloketaren aipu ziren bi esaldiok.\nOstera ere euskararen gaia izan zen zenbakiaren bizkar hezurra. Lehen artikulu batean, lehenengo Korrika zela eta, jarrera kritiko bat agertu zuten, erakundeek eta alderdi politikoek hizkuntzari buruzko kontzientzia garbitzeko aukera bat ez ote zen. Korrikaren gai bera aztertu zuten beste artikulu batean, zenbakiaren azken orrialdeetan, ikuspegi politiko are eta gogorragoz, ezker abertzalearen eta jeltzaleen arteko kontraesanak azpimarraturik. Euskarari lotutako gainerako artikuluetan, kritikak egiten zituzten euskara itxura hutsez erabiltzen zuten politikarien aurka; euskara kaletarraren espresiobide kamutsak aztertzen ziren; eta euskara batuan hatxe letraren balio sinbolikoa jorratzen zuten.\nJite kulturalago batekin, artikulu batean euskal identitatearen auzia aztertu zuten, aldizkariak ordura arte egindako bide beretik. Besteak beste, kulturaren esparruan kanpoko ereduak imitatu edo kopiatzeko gehiegizko joera salatzen zuen.\nBi kolaboratzaile gonbidaturen lanak bildu zituen zenbaki honek. Alde batetik, Joxe Azurmendik gogora ekarri zuen Gillaume Apollinaire poeta frantsesaren jaiotzaren mendeurrena. Bestetik, Iker Bidegorri (Jose Ignazio Ansorena) musikari eta artistak auzitan jarri zituen Leonard Cohen kantariak Donostian 1980ko azaroaren 16an emandako kontzertuaren inguruko alderdi batzuk , besteak beste Kanadako artistaren kalitate musikala.\nMusikaren azterketa izan zen. baita ere, beste artikulu baten gai; Mikel Laboak argitaratu berri zuen \"Lau-Bost\" diskoaren kaleratzean eragindako kritika urriagatik kexu ziren, Laboarekiko idolatria gehiegizko baten seinale ote zen. Azkenik musikaren esparruan, beste artikulu batek zenbait herri kantaren hitzak \u2014eta jatorrizko hitzen eboluzioa\u2014 aztertu zuen.\nAurreko zenbaki batzuetan egindakoaren gisara, zenbaki honetan ere \"albo testutzat\" har daitezkeen batzuk zeuden, hau da, laburtasunagatik artikulu izatera iritsi gabe, albiste edo gertakari baten berri laburki ematen zutenak. Lau ale zeuden, halako testuetatik, zenbaki honetan. Lehenik, euskal telebistaren jokabideaz trufa egin zuten, bikoizketak eta elkarrizketak zirela eta. Bigarrenik, autokritika bat azaldu zuten, euskal prentsaren aldeko mahai inguru batzuetan euskara batuaren aurkako ordezkariekin mintzatzeagatik. Hirugarrenik, ironiaz betetako iruzkin luze bat txertatu zuten, euskararen eta katalanaren espainiartasunaz. Laugarrenik, bi azpeitiarrek idatzitako liburuek hedabideetan izandako oihartzun aldea kritikatzen zuten; bata, mendizaletasunaz, bestea, poema liburu bat. \nBerariazko sormen lanik argitaratu ez bazuten ere, itzulpen batekin hornitu zuten zenbakia, Alfonso Rodr\u00edguez Castelao galiziar idazlearen \"Sempre en Galiza\" liburuko zatikiak, Euskal herriari buruz. \nAldizkaria amaitzeko, irakurle batek Zaragozatik bidalitako gutun bat argitaratu zuten, nahitaezko soldadutzaren bizipenen berri ematen zuena.\n\"Oh! Euzkadi\" 7.\nUrte berriarekin, zenbaki hau berrikuntzaz eta berezitasunez beterik heldu zen. Alde batetik, egileen zerrendaren azpian, lehendabizikoz, posta kutxatila bat agertu zuten, aldizkariaren izenean. Bestetik, edukien antolaera baldintzatua agertzen zen, erabat; aurreko zenbaki batzuen gisan, testu historiko batzuk berreskuratu eta tartekatu baitzituzten; oraingoan, baina, bederatzi testu ziren, aski luzeak gehienak. \"Euskal-Erria\", \"El Guipuzcoano\", \"El Fuerista\", \"La Libertad\" eta \"La Uni\u00f3n Vascongada\" aldizkarietatik hartutako testu zatiak ziren, euskararekin lotura zutenak, guztiak gaztelaniaz.\nErreferentzia historiko bat ere agertu zen aldizkariaren bigarren orrian, zenbaki gehienetan egileen zerrenda hutsa jaso ohi zuena, beste testurik gabe. Oraingoan, Karlos V. erregearen pasadizo bat azaldu zuten, Nafarroan gertatutakoa.\nLehen artikulu nagusia aldizkariari berari buruzkoa zen: Eusko Jaurlaritzak emandako 250.000 pezetako \u20141.500 euro inguru\u2014 dirulaguntza zuten mintzagai. Ironiaz beterik, beren buruari galdetzen zioten, ale batetik, ea horrek ez zuen kontraesanik sortzen, aurreko zenbakietan profesionalizatzeaz egindako kritika ugariekin; eta, bestetik, ez ote zien askatasuna mugatuko. Galderen erantzuna ere doinu berekoa zen, artikuluaren amaieran: \u00abHemendik aurrera 200.000 pezeta eta gehiago bere kultur politikaren kritika ordaintzeko enplegatuko ditu Gobernuak Oh Euzkadin\u00bb. Ironiaren puntua borobiltzeko, zenbakiaren kontrazalean dirulaguntzaren banku transferentziaren agiria argitaratu zuten.\nOhi zuten bezala, euskara eta euskal kultura izan zuten hizpide nagusietako bat. Izaera politiko argiko artikulu batean, euskararen eta klase sozialen arteko harremanaz aritu ziren; ezker abertzalearen erantzukizunari dei egiten zioten, botere autonomistak ez zezan euskararen errebindikazioa bereganatu eta, horren ondorioz, langile erdaldun gehiengoa euskaratik urrunduta gelditu ez zedin. Euskaltzaindiaren auziaz ere mintzatu ziren, erakundearen lanaren balioaren aitortza bat egitearekin batera, akademiak hartutako zenbait erabakiren ikuspegi kritikoa agertu zuten. Halaber, euskara biziari buruzko serieari jarraitu zioten, kasu honetan aditzaren inguruko gogoeta batzuekin.Literaturari buruzkoa izan ziren zenbaki honen bi artikulu sendoenak. Alde batetik, Joxe Azurmendik hausnarketa batzuk plazaratu zituen, euskal literaturaren errepaso moduko batean. Alde batetik, kritikatzen zuen idazle berri askoren artean ez ote zen gailentzen pose publiko bat, berariazko jarrera ikonoklasta maneratsu bat; baina, bestetik, aitortzen zuen, aldi berean, zilegi izan zela aurreko urteetan \u00abKoldo Izagirrek eta eragin zuten astinaldia\u00bb, ziurrenik Panpina Ustela, Pott Banda eta, ondorio bidez, \"Oh! Euzkadi\" bera aipatuz. Beste artikulu batean, Espainiako Bigaren Errepublika garaiko literatura pedagogikoa aztertu zuten.\nBestelako kultura gaietan, irrati baten 20. urteurrena zela eta, kritikak zein alde onak bildu zituzten artikulu batean.\nAldizkariaren zenbaki hau argitaratu baina egun gutxi lehenago izandako gertakari lazgarri bat hartu zuten beste artikulu labur baten mintzagai: Joxe Arregiren hilketa. Idazlearen eta intelektualaren konpromisoa aldarrikatuz, torturaren aurkako manifestutzat har daiteke artikulua.\nElkarrizketaren sailean, zenbaki honetan Anizeto Zugasti apaiz idazle eta organo jolea ekarri zuten; erlijio kutsuko idazlan guztiak, kasu honetan ere, euskara batuaz beste grafia batekin argitaratutako idazlea.\nAzkenik, aldizkariaren amaieran bi itzulpen eman zituzten argitara: bata, James Joyceren \"A portrait of the artist as a young man\" (\"Artistaren gaztetako portreta\") obraren zati bat, Joseba Sarrionaindiak euskaratuta; bestea, Peter Sinfield-en poema baten itzulpena, King Crimson britainiar taldearen \"Epitaph\" diskoan erabilia.\n\"Oh! Euzkadi\" 8.\nAldizkariaren lantaldea gero eta egonkorrago zela nabarmentzearekin batera, sinadura daramaten artikulu kopurua azpimarratu behar da zenbaki honetan; erdia baino gehiago. Baita ere, azala eta barneko orrialdeak hornitzen zituzten Anton Olariaga marrazkilari ezagunaren ilustrazioak aintzat hartzekoak dira, landarez eta barazkiz eratutako erretratu baten gisara. \nEuskararen gai zentralari jarraipena emanez, literaturarekin lotutako bi artikulu eman zituzten argitara. Lehenik, berriro ere euskara kaletarraren errebindikazio eginik, irakurle euskaldun berri urbano gero eta gehiagoren garrantzia azpimarratu nahi izan zuten artikulu batean, euskal literatura urbanoaren historian oinarrituta, besteak beste, Biktoriano Iraola idazlearen figuran. Bigarrenik, euskal berrien eta zaharren arteko bereizkuntzaren irakurketa politiko bat egin zuten, bien arteko harreman desorekatuaz. Hain zuzen, literaturaren eskutan uzten zuten zahar / berrien arteko dikotomia gainditzeko erantzukizuna eta eginkizuna.Pedagogiaren eta literaturaren harremanak aztertu zituzten artikulu sakon batean, bereziki ahozko narrazioak aintzat hartuta. Ikasgeletan euskara etxetik ez zekarten haur gero eta gehiago ikusten zirelarik, tradiziozko genero ahozkoetan erantzunak bilatzera dei egiten zuen artikuluak.\nHedabideak maiz izan zituzten hizpide, zenbaki honetan ere bai. Euskal telebistari zegokionez, euskararen izenean edozer gauza justifikatzeko joerak salatzen zituzten. berriro ere. Horren aldean, irrati nazional bat sortzea beharrezko zela aldarrikatu zuten. Testu laburrago batean, beste hedabide elebidun batean argitaratutako gaztelaniazko titular bat kritikatu zuten, hitz jokoen arriskuez ohartarazita.\nBerriro ere trufa eginez Euzkadi / Euskadi grafiaz, artikulu jostalari batean konparazio bat egin zuten Mexikoren izenaren grafiarekin.\nHiru kolaboratzaile bildu zituzten zenbaki honetara. Lehenik, Josu Landa idazleak kritika zorrotz bat egin zion Jorge Oteizari, haren gogoeta sasilinguistikoak zirela eta. Bigarrenik, Mikel Hern\u00e1ndez Abaitua idazleak, erudizio handiko artikulu batean, mitologiatik abiatuta orduko gizartearen kritika bat landu zuen, teknifikazioak eta garai hartan esparru batzuetan gailentzen ari zen informatikaren eragin negatiboak azpimarratuta. Hirugarrenik, Josu Zabaleta idazle eta itzultzaileak ikuspegi kritiko bat azaldu zuen Joan Mari Torrealdai soziologo eta editoreak urtez urte egiten zuen euskarazko liburuen jarraipenari, osagai kualitatiboak falta zituelakoan.\nZenbakiaren amaieran, hil berri zen Telesforo Monzonen figuraren laudorio labur bat argitaratu zuten, termino poliotikoetan egina.\nAzkenik, aurreko zenbakiari jarraituz, James Joyceren beste testu batzuen itzulpena argitaratu zuen, Irlandako hizkuntzaren eta kulturaren sorburuez eta egoeraz.\n\"Oh! Euzkadi\" 9.\nAurreko zenbakiaren bidean aurrera eginez, artikulu ia guztiak sinatuta agertu ziren zenbaki honetan, bat bakarra izan ezik. Nabarmendu behar da, baita ere, Donostian finkatutako Mikel Hern\u00e1ndez Abaitua gasteiztar idazlea lehenengo aldiz ageri da egileen zerrendan, ez kolaboratzaile huts gisa.\nHizkuntzari loturiko artikulu sorta bat kaleratu zuten, ohi bezala. Lehenik, euskara batuaren ereduaz aldentzeko idatzizko saio batzuen gaineko kritika egin zuen Ramon Etxezarretak, ironiaz betea. Bigarrenik, Joxe Azurmendik, zenbaki honetarako egindako kolaborazioan, aurka egin zien literatura sortzeko euskara batua kamutsegia zela iradokitzen zutenei. Frogatzat jartzen zituen, besteak beste, euskalkitik euskara batura pasatako idazle goi mailako batzuk. Aldi berean, planteamendu ohargarriak egiten zituen euskara batuaren balioaz antzerkigintzarako. Hirugarrenik\u2014hizkuntzari buruzko artikuluetan\u2014, Txillardegiren (Jose Luis Alvarez Enparanza) kolaborazio bat jaso zuen zenbaki honek. Ezker abertzaleko talde eta joeren artean euskarari buruzko jarreren kategorizazio bat egiten saiatu zen Txillardegi, ikuspegi aski eszeptikoa erakutsita, euskal ezker abertzaletasunaren izatasuna ere auzitan jartzen baitzuen. Laugarrenik, Jokin Ansorenak kritikatu zuen dialektologiaren jakintza espezializatuak eskatzea euskara gaitasunak frogatzeko.\nAurreko zenbakian Jorge Oteizari kritika gogorrak egin bazizkion Josu Landak, oraingoan Mikel Hern\u00e1ndez Abaituak oriotarraren aldeko argudioak eman zituen, funtsean esanez Oteizak ez zuela mespretxuzko traturik merezi, bereziki euskarari buruz gaztelaniaz idazteagatik.\nFutbolaz bi artikulu argitaratu zituzten, euskal talde baten garaipenaren harira. Lehen artikuluan, Andu Lertxundik hausnarketa labur batzuk egin zituen, garaipenaren osteko ospakizunen harira; bigarrenean, futbolaren eta politikaren arteko harremana aztertu zituen Joxean Mu\u00f1ozek, futbolaren izaera politiko ustez neutroa eta terrorismoaren aurkako politika ofizialaren aldeko tresnatzat erabiltzea auzitan jarrita.\nKutsu politikoko artikulu labur batean, ETA politiko-militarrak egin berria zuen bahiketa baten erreskatearen inguruan Herri Batasuneko buruzagi batek egindako adierazpenak gogor kritikatu zituen Koldo Izagirrek.\nEduki kultural argiz, Antonio Olabarrieta, ezizenez Jose Joaquin de Clararrosa mungiar masoi kazetariaren figura aztertu zuen Koldo Izagirrek berak, eta beraren bitartez, euskal masoneriaren kronika labur bat eman zuen. Kulturaren esparru berean, Jose Maria Iparragirre poeta eta musikaria izan zuten gogoan, sinatu gabeko artikulu batean. Garai hartan, auzia eta zalantza zen, oraindik, zein izendatuko ote zuten Euskal Autonomia Erkidegoaren ereserki; artean, Iparragirrek 1853an sortutako \u00abGernikako arbola\u00bb zen hautagaietako bat, eta artikuluak horixe zuen mintzagai.\nAzkenik, itzulpenaren atalean, aurreko bi zenbakien bideari jarraituz, James Joyce irlandar idazlearen pasarte batzuk eman zituzten euskaratuta, Irlandako identitateaz, kulturaz eta hizkuntzaz.\n\"Oh! Euzkadi\" 10.\nFuntsezko lantaldea finkatuta, hamargarren zenbakiak elkarrizketaren atala berreskuratu zuen, bi zenbakitan halakorik argitaratu gabe izan eta gero. Azpimarratzekoa da, baita ere, azaleko, kontrazaleko eta bigarren nahiz azken-aurreko orrialdeetako marrazkiak \u2014lauak giza eskuak\u2014 Xabier Laka ondarrutar eskultoreak egin zituela, artean oraindik Aiako Tailerreko partaide zelarik.\nAldizkariaren gaien artean ardatzetako bat hizkuntza zenez, zenbaki honetan ere atal horretako bi artikulu argitaratu zituzten. Lehenik, euskararen jakintza egiaztatzeko azterketaren eraberritzea kritikatu zuen Gotzon Egiak, bereziki molde berrian euskal literaturak zeukan trataera; bide batez, Juan San Martin euskaltzainaren testu akastun bat kritikatu zuen, gogorki. Hizkuntzaren esparru berean kokatzen zen zenbakiaren kolaborazioetako bat, Mikel Atxagarena. Erdararen mendekotasuna salatzen zuen, eta baserritarren ahotan ipintzen euskara burugain edo garbia. Era berean, hizkuntzari eta literaturari lotutakoa zen zenbakiaren bigarren kolaborazioa, Joxe Azurmendirena. Euskara batua hizkera hartzen zutenen aurkako aldarrikapen bat zen, hizkuntza naturalen eta artifizialen arteko muga lausoak aztertuz, bereziki literaturaren ikuspegiaz.\nEuskal literaturaren krisiari buruzko sailari jarraitu zion Mikel Harn\u00e1ndez Abaituak beste artikulu batean, 5. zenbakian Joxe Azurmendik argitaratutako iritzi bati erantzunez. Krisiaren arrazoi nagusitzat jotzen zuen zahartzarora iritsi gabeko idazle kontsakratu asko literaturatik aldenduta egotea \u2014besteak beste, Saizarbitoria bera. Beste auzi bat ere plazaratu zuen Hern\u00e1ndez Abaituak: euskal idazleen biziaro literario laburregia, hau da, idazle \u00abkontsakratu\u00bb izatetik idazle ohi izatera askotan zegoen bide laburra. Irakurleen faltaren eta, batez ere, kritika literario zientifiko eta ez baloratibo baten faltaren eragintzat jotzen zuen.\nKritika zientifikoaren eskakizunari mugak jarri zizkion, ordea, Ramon Etxezarretak zenbaki honetako beste artikulu batean, Tere Irastortza poetak egindako adierazpen batzuen harira. Funtsean, kritikaren zientifismo guztiek gainetik, irakurtzearen atsegina errebindikatzen zuen.\nLiteraturaren eta irakurlegoaren arteko harremanak aztertu zituen Josu Zabaletak artikulu mamitsu batean, garai hartako SESBen liburutegi publikoek sistemaren datuetatik abiatuta. Gisa hartara, datu soziolinguistikoetan oinarritutako plangintza bat eskatzen zuen, euskal liburuen irakurleengana iritsi ahal izateko.\nNaziotasuna eta euskal identitatea aztertu zituen Joxean Mu\u00f1ozek, testu landu batean. Kultura eta nazio hegemonikoen aldean, Mu\u00f1ozek zioen euskaldunak ezin duela bere nazio identitatea errealitate gisa azaldu, baizik itxaropen gisara, borroka gisara. Ikuspegi horrek abertzaletasun tradizional eta historizista bazter uzten zuen, jakina, eta hizkuntza jartzen abertzaletasun politikoaren erdigunean.\nSinatu gabeko artikulu bakarrean, aldizkariko lantaldeak erantzun bat bidali zion, \"Argia\" aldizkarian maiatzaren 24an argitaratutako beste artikulu bati. Artikulu hartan egiten zitzaizkien kritikei banan bana erantzun zieten, ohiko doinu ironiko eta trufatia erabiliz, izenburutik bertatik hasita (\u00abBaina ilun\u00bb).\nElkarrizketaren atalean, Patxi Ondarra anaia kaputxinoa ekarri zuten aldizkariaren orrietara. izendatu berria zelarik, euskararen egoeraz mintzatu ziren berarekin, ohi bezala, ironia puntu bat galdu gabe.\nAzkenik, zenbaki honetan itzulpena, berriro ere, James Joyceren testu euskaratuekin moldatu zuten, Irlandaren erlijio izatasuna gaitzat hartuta.\n\"Oh! Euzkadi\" 11.\nUda betean argitaratu zuten hamaikagarren zenbakia, Jesus Lucas donostiar marrazkilari eta komikigilearen azalarekin eta ilustrazioekin. \nOhiko moduan, euskararen gaiak zabaldu zuen zenbakia, Joxean Mu\u00f1ozen artikulu batekin. Euskara irakasle baten ikuspegitik idatzitakoa zen, euskaldun berrien motibazioaz, euskararen adierazpide \u00f1abartuez eta hizkuntza irakasteko material literario egokituez.\nJoxe Mari Otermin irrati esatari eta zuzendariaren kolaborazio bat bildu zuten zenbaki honetara. Donostiako Herri Irratia programazio ia osoa euskaraz ematen hasia zelarik, 1981eko apirilaren 21etik aurrera, emaitzen azterketa eskaini zuen artikulu landu batean. Balioespen negatiboa egiten zuen, oro har; ez, horrenbeste, euskarazko irratigintzaren kalitateagatik, baizik, batez ere, entzuleen erantzun ahulagatik.Gainera, beste eragile sozialen ez kritikarik ez goresmenik jasotzea etsipenez eta haserrez hartu zuen.\nIzenpetu gabeko testu labur batean, Donostiako kaleetan ikusitako pasadizo bati buruzko hausnarketa ironiaz betetako bat argitaratu zuten: Donostiako udako giro beroan, bi gazte txistua eta danbolina joaz, diru eske ikusi omen zituzten.\nJoxe Mari Urteaga lazkaotar idazlearen kolaborazio bat jaso zuten zenbakian, alboan ohar bat ipinita, \u00abHoni ez genion eskatu\u00bb argigarri bezain ironiko batez.\nLiteraturaren esparruan, Mikel Hern\u00e1ndez Abaituak zorrozki erantzun zion aurreko zenbakian Ramon Etxezarretak argitaratutako artikuluari. Suminduta erantzun ere, literatura kritikak inpresionismoz bezala zientifikotasunez ere behar handia zuela aldarrikatuz, Etxezarretaren kritikari eta idazle izaera auzitan jartzeraino.\nTestu labur batean, Jokin Ansorenak hausnarketa labur bat plazaratu zuen, Bilboko Udalaren I. Ipuin Lehiaketaren liburu irabazlea, gaztelaniazko sailean, erretzea agindu zuela eta Jon Casta\u00f1ares alkateak. Alkatearen jokabidea Inkisizioarekin parekatzen zuen.\nZenbakiaren kolaborazio nagusia I\u00f1aki Uria idazleak moldatu zuen. 1980ko hamarkadan ugaritu ziren literatur aldizkarien \u2014besteak beste, \"Ustela\", \"Pott\", \"Oh! Euzkadi\" bera, \"Susa\", Xaguxarra\u2014 azterketa bat eskaini zuen, bakoitzaren talde dinamikan sakonduta. Elkarlan gehiago eta plangintza bat eskatzearekin batera, kritikak egiten zizkion \"Oh! Euzkadi\"-ri, talde dinamikarik ez zeukalakoan; orobat, \"Argia\" aldizkariak maiatzaren 24ko alean kaleratutako kritikak egiten zizkion.\nGai politiko bat nagusitu zen, dena dela, zenbaki honetan, Luis Aranberri \u00abAmati\u00f1o\u00bb kazetariak \"Deia\" egunkarian argitaratu berri zuen gutun bat zela. Testuan, eibartar kazetariak Euskadiko Ezkerraren garai hartako bi korrontetan kokatzen zituen \"Oh1 Euzkadi\"-ko nahiz euskal kulturaren beste zenbait kide. Gutunaren irudi facsimile bat argitaratu zuten, eta jarraian bi erantzun. Ramon Saizarbitoriak gogorki aurpegiratu zion besteren adskripzio politikoak sailkatzen aritzea \u2014\u00abvoyeurismo politiko\u00bb-tzat hartzen zuen\u2014, eta burlaz betetako iruzkinak egin zizkion eibartar kazetariaren janzkerari. Koldo Izagirrek, berriz, \"Deia\"-ko zuzendariari bidalitako gutuna argitaratu zuen, esanez aldizkariko kideen iritzi politikoak desberdinak zirela, ez soilik Euskadiko Ezkerrari lotuak, baina iritzi desberdintasun hura ez zela eragozpen \u00abeuskarari buruzko irizpide eta jarreratan elkarrekin bat etortzeko\u00bb. \nIzenpetu gabeko zutabe aski kriptiko batean, hausnarketa batzuk egin zituzten gizakiaren izatasunaz eta aniztasunaz, gizakien arteko antzekotasunaz eta literatura jardueraz. Bigarren gizonezko bati hika zuzendutako burutazio bat da. \nElkarrizketaren atalean, Casto Intza \u00abJorge Riezu\u00bb musikologo eta fraide kaputxinoaren hitzak ekarri zituzten. Euskal musika ondare tradizionalaz mintzatu ziren berarekin, gaztelaniaz Riezuk hala eskatuta, elkarrizketaren hasieran argitzen zuten gisan. \nAzkenik, itzulpenaren atalean, T.S. Eliot-en \"The Waste Land\" liburutik hartutako \u00abHilen ehorzketa\u00bb poema euskaraturik argitaratu zuen Joseba Sarrionaindiak.\n\"Oh! Euzkadi\" 12.\nZenbaki hau kaleratzeko denbora tarterik handiena behar izan zuten, abuztutik azarora bitarte, hiru hilabete, beraz. Nabarmentzekoa da azalaren eta gainerako orrialdeen marrazkiak Ion Etxebestek egin zituela, Juanba Berasategiren lantaldeko kide batek. \nEuskararen gaiak zabaldu zuen zenbakia, berriro ere, Jokin Ansorenaren artikulu batekin. Gogor kritikatzen zuen, beste behin ere, Eusko Jaurlaritzarentzat gau-eskolen inguruan Luis Alberto Aranberri \u00abAmati\u00f1ok\u00bb prestatutako txostena. Ordura arteko euskaltegiek egindako lana hartzea leporatzen zion, orobat haien gaineko kontrola ezartzeko saio bat antolatzea. Funtsean, aldizkariaren orrialdeetan behin eta berriro jorratutako gaia zegoen artikuluaren hitzetan: militantziaren eta instituzionalizatzearen arteko eztabaida.\nEuskararen erabileraz mintzatu ziren, maila politikoagoan, izenpetu gabeko testu labur batean. Espainiako errege-erreginek Euskal Herrira egindako bisitan ezker abertzaleko ordezkariek \u00abEusko gudariak\u00bb kantatu zutela eta, epaitu egin zituzten Audientzia Nazionalera. Haietako batzuk euskaraz deklaratu nahi izan zuten, baina interpreterik ez zegoenez epaitegian, deklarazioa baliogabetzat hartua izan zen. Euskaldunak euskaraz egiteko duen eskubidea aldarrikatuta ere, politikarion hipokrisia kritikatzen zuten testuan: \u00abkanpoan otso eta etxean uso\u00bb esamolde alderantzikatuaren bidez laburbiltzen zuten mezua, testuaren amaieran.\nPolemika doinuan \u2014euskararen esparrutik atera gabe\u2014 argitaratu zuen artikulu bat Joxean Mu\u00f1ozek, aurre eginez Karlos Santisteban idazleak urriaren 1ean \"Egin\" egunkarian plazaratutako gutun bati. Santistebanek zioen agian euskaldunek \u00abfaxistizatu\u00bb behar zuela apur bat, euskara ezinbesteko izan zedin. Mu\u00f1ozek gogor egiten zaion aurre, esanez inposizioaren bidetik ezer onik ez zitekeela etor. Gainera, euskara ikur izatetik normal erabiltzeko hizkuntza izatera iristea zela normalizazioa, aldarrikatzen zuen Mu\u00f1ozek.\nEuskararen esparrutik atera gabe, izenperik gabeko testu labur batean, ironiaz adarra jotzen zioten Gipuzkoako Foru Aldundiak euskararen alde antolatutako kanpaina bati, \u00abBadakigu euskaraz\u00bb txartelak banatzekoa tabernetan eta saltokietan. Trufa artean, kritikatzen zuten halako kanpainekin euskaldunen segregazioa ez ote zen aldezten.\nIzenpeturik gabe argitaratu zuten, baita ere, kulturaren esparruko ohar llabur bat, Donostiako Zinemaldiaren 29. edizioaren barruko mahai inguru batean Guillermo Cabrera Infante kubatar idazle anticastristak parte hartu zuela eta. Boterearen meneko intelektualtzat hartzen zituzten partaide guztiak.\nArlo politikoagoan, artikulu labur batek hausnarketa batzuk plazaratu zituen euskal nazionalitateaz eta espainiartasunaz.\nZenbakiko bi artikulu mamitsuenak literaturaren esparruan kokatzen dira. Alde batetik, Koldo Izagirrek ahozko narrazioaren ezaugarri batzuk aztertu zituen, herri literaturako ipuinetatik hartutako adibide ugaritan oinarri hartuta. Bestetik Mikel Hern\u00e1ndez Abaituak narratzailearen ahotsa aztertu zuen artikulu luze batean. Ahots narratzaile ugariko eleberri batean, euskararen mendekotasun egoerari bilatutako irtenbideak \u2014egilearen ustez batzuk egokiak, besteak desegokiak\u2014 eta erdaren erabilera aztertu zituen testuan.\nLiteraturaren esparrutik atera gabe, Gotzon Egiak testu polemiko bat sinatu zuen, Federiko Krutwig idazle eta euskaltzainak egunkarietan plazaratutako idatziez, Tere Irastortza idazleari bere lehen poema liburuarekin Kritika Saria eman ziotela eta. Krutwigen handinahikeria eta paternalismoa kritikatu zituen, hizkera eta garratz batez.\nAzken zenbakietan eskasten hasiak ziren sormenezko lanetan, Garikoitz Zabala izeneko idazle batek gaztelaniaz idatzi eta, testu amaieran argitzen zenez, aldizkariko lantaldeak euskaratutako lan labur bat argitaratu zuten. Umorez idatzitako kutsu politiko eta militanteko testu bat zen.\nElkarrizketaren atalean, Plazido Muxika jesulagun hiztegigilearekiko elkarrizketa bat plazaratu zuten, ohi bezala, Xabier Agirresarobe eibartarraren argazki bikainez horniturik. Euskara batua onartu ez zuten elizgizonen sektoreko kidea, bere \"Diccionario Castellano-Vasco\" obra nagusiaren sorkuntzaz eta egikeraz mintzatu zen, nagusiki.\nAzkenik, itzulpenaren atalean, Gabriel Arestik 1957an argitaratua zuen Charles Baudelaireren \"Les fleurs du mal\" liburuko madrigal bat euskaratuta berrargitaratu zuten.\n\"Oh! Euzkadi\" 13.\nEzohiko testu editorial izenperik gabeko batekin zabaldu zuten urteko azken alea: gaztelaniaz idatzitako artikulu batekin. Hura izan zen aldizkariaren artikulu guztietan bakarra, gaztelaniaz argitaratutakoa. Izenburutik hasita (\u00abComo en eusquera no lo lee casi nadie\u00bb), ironiaz betetako testu bat zen. Garai hartan Euskadiko Ezkerreko idazkari nagusi zen Mario Onaindiak adierazpen batzuk egin zituen Madrilgo egunkari batean, esanez eleberri bat idatzi zuela gaztelaniaz, Hasieran, euskaraz idazteko asmoa omen zuen, baina \u00abia inork irakurtzen ez duenez\u00bb, bertsio \u00ab\"abertzalea\"\u00bb geroago idaztea deliberatu zuen. Gogorki kritikatzen zioten, alde batetik, \u00ababertzale\u00bb terminoaren erabilera lerratia; eta, bestetik, euskal literatura gutxiestea, euskaraz guitxi irakurtzen baldin bazen, gaztelanaiz ez baitzen \u2014aldizkarairen iritziz\u2014 askoz ere gehiago irakurtzen. Goitizen literarioak albo batera utzi eta bere izenez euskaraz idatzitako eleberri bat argitaratzeko gomendioa egiten zioten. \nLiteraturari buruzko kolaborazio luze eta sakon bat argitaratu zuen Joxe Azurmendik zenbaki honetan, izenburuaren azpian argitzen zuenez, aurreko zenbakian Mikel Hern\u00e1ndez Abaituak argitaratutakoari erantzun nahirik. Euskal eleberri batzuen joera abangoardista kritikatzen zuen Azurmendik, bereziki Saizarbitoriak ordura arte kaleratutako hiru nobelen adibideak hartuta, eta ahozko ereduen sinesgarritasunaren izenean gaztelania txertatzea gehiegizkotzat jotzen zuen. \nLiteraturaren esparrutik atera gabe, Mikel Hern\u00e1ndez Abaituak euskal literaturaren krisiaz idatzi zuen, berriro ere, \"Muga\" aldizkariaren editorial baten haritik. EAJren ildoan kokatzen zen aldizkariak euskal idazleen \u00abkalitate eskasari\u00bb leporatzen zion krisiaren erantzukizuna. Hitz gogorrez erantzuten zuen Hern\u00e1ndez Abaituak, esanez botereak ez duela inor maite izan literatura. \nHamaikagarren zenbakitik zetorren gertakari bat \u2014Bilboko Udalaren I. Ipuin Lehiaketaren liburu irabazlearen aleak erretzeko alkateak emandako agindua\u2014 aipatu zuten izenpetu gabeko testu labur batean. Ordezkari jeltzaleen eta Euskadiko Ezkerrekoen arteko eztabaida irriz kritikatzen zuten, batzuek zein besteek ezker abertzaleari buruz mintzatzen amaitu zutela eta. \nEuskal literaturaren gaian, amaitzeko, Patri Urkizuk Gabon kanta zahar bat argitaratu zuten, Donostian 1789an datatutako eskuizkribu batean aurkitua. \nAurreko zenbakian Joxean Mu\u00f1ozek argitaratutako artikuluari Karlos Santistebanek emandako erantzuna argitaratu zuten. Funtsean, azaltzen zuen euskararen erabilera aitzinarazteko modu bakarra zela nahitaezko bihurtzea. \nHizkuntzaren erabilerari buruzko testu labur izenpetu gabeko batean, hedabideetan euskara batuaren ahoskera arautua aintzat hartzearekin batera, Benito Lertxundi kantariaren jokabide nahasia kritikatu zuten. \nKolaborazioen esparruan, bi artikulu indartsu argitaratu ziren zenbaki honetan. Alde batetik, Josu Landa kazetariak Eusko Jaurlaritzaren politika erasokorra salatu zuen, \"Argia\" aldizkariaren aurka. Erasoen benetako arrazoia politikoa zela nabarmentzen zuen. Beste aldetik, Xabier Montoia musikariak, kolaborazio labur bezain mamitsu batean, gogorki kritikatu zuen \u00abeuskal abestia\u00bb \u2014hiltzat jotzen baitzuen\u2014 eta goratu, berriz, hastapenetan zegoen euskal rock berria.\nElkarrizketaren sailean, Salbador Zapirain errenteriar idazlearekin izandako solasaldia argitaratu zuten. Hark 1979an kaleratutako \"Txantxangorri kantaria\" eleberria goraipatua zuten, aldizkariaren hirugarren zenbakian, eta oraingoan luze eta zabal mintzatu ziren berrarekin, bertsolaritzaz, frankisten errepresioaz eta herri literaturaz.\nZenbakia amaitzeko, itzulpenaren atalean Albert Camus frantziar idazleak 1944ko abuztuaren 30ean \"Combat\" aldizkari klandestinoan idatzitako artikulu bat euskaratuta argitaratu zuten.\n\"Oh! Euzkadi\" 14.\nIzenperik gabeko editorial moduko batekin zabaldu zuten zenbaki hau, aldizkariko taldekide izandako Ibon Sarasolak egunkari batean iragarri baitzuen agian Euskal Herritik joan egingo zela, ikerketarako gune aproposago baten bila. Aldizkariko lankideek iradoki zioten ez zela herritik joateko garaia, Sarasolaren jakintza eta talentua beharrezkoa baitzuen Euskal Herriak.\nOhi bezala, hizkuntzari buruzko artikulu batek zabaldu zuen zenbakia, Gotzon Egiak idatzitakoa, ahozko euskararen gainean. Ferdinand de Saussureren teorietan oinarri hartuta, ahozko hizkuntzaren ezaugarriak aintzat hartzea eskatzen zuen, irakaskuntzan bezala hedabideetan.\nLiteraturaren esparruan, aldizkariaren aurreko bi zenbakietatik zetorren gaiari, hizkera literarioaren auziari, jarraitu zion Mikel Hern\u00e1ndez Abaituak. Saizarbtoriaren narratiba goretsiz, nazioarteko beste zenbait idazleren adibideak jartzen zituen, hizkera literario gaurkotu baten alde egiteko. Izan ere, ezinezkotzat hartzen zuen egiazkotasun literariorik lortzea, hizkera guztiz sinesgaitz bat erabilita.\nZenbakiaren artikulu nagusiak, baina, aurreko zenbakian Josu Landak piztutako polemikaren harira etorri ziren. Alde batetik, Mikel Atxaga kazetariak arrazoi politikoei leporatu zien \"Argia\" aldizkaria zenbait langilek uztea eta, horren ondorioz, harpideak eta irakurleak urritzea. Zehazki esan gabe, ezker abertzalearekin lerratuta egotea egozten zien orduko arduradun eta kazetariei. Beste aldetik, Luis Alberto Aranbarrik sutsuki aldeztu zuen Eusko Jaurlaritzaren politika, hedabideen dirulaguntzetan. Ukatu egiten zuen erdarazko egunkariei laguntza ematen zitzaienik euskara txerta zezaten \u2014horixe kritikatu baitzuen Josu Landak bere artikuluan\u2014, eta nagusitasun doinuko hitz gogorrak erabiliz zuzentzen zitzaien \"Argia\"-ko kazetariei, esanez aldizkariak ez zuela inolako eraginik, ez euskal politikan, ez euskal kulturan.\nZenbaki honetako elkarrizketa Manuel Lekuona apaiz, idazle eta Euskaltzaindiko buru izandakoari eskaini zioten. Herri literaturaz mintzatu ziren, batik bat, harekin, ezertarako sartu gabe euskara batuaren auzian.\nAmaitzeko, aldizkariaren laugarren zenbakian elkarrizketatutako Nemesio Etxaniz apaiz idazlearen erreferentzia bat argitaratu zuten. EGI gazte antolamenduaren \"Gudari\" agerkariak 1968an argitaratutako gutun baten irudia zen, Etxanizek orduko Gipuzkoako gobernadore zibilari bidalitakoa, ikurrin bat jartzeko unean atxilotutako bi gazteri ezarritako torturak salatzeko. Irudi ondoan idatziko oharrean, elizgizon zaharrekin egindako solasaldien azalpen moduko bat eman zuten.\n\"Oh! Euzkadi\" 15.\nZenbaki honek badu puntu harrigarri bat: Koldo Izagirre ez zen agertu egileen arteko zerrendan. Ez dago esaterik nahita eginda izan zenik ala nahi gabe; izan ere, Xabier Agirresarobe ere ez da ageri argazkien egile gisa, baina zenbakian ageri ziren argazkiak harenak dira, zalantza gabe.\nIzenperik gabeko bi testu luzerekin zabaldu zuten zenbakia, egun haietan zabaldu zen auzi baten inguruan: Donostiako HABEren euskaltegian lau polizia nazional matrikulatu zirelarik, ikasle eta irakasle batzuk greba egin zuten, poliziak kanporatuak izan zitezen. Zenbait intelektualek auzi hartan plazaratutako iritziak kritikatu zituzten lehen testuan, eta laudatu, aldiz, Karlos Santamariak idatzitakoa, hitz maitekorrez. Bigarren testuan, berriz, Koldo Mitxelenak hartutako jarreraren aurrean \u2014poliziek euskaltegira joateko eskubidea zutela aldarrikatu zuen\u2014 harridura eta tristura agertu zuten. Testuaren amaieran, idatzi osteko ohar batean, Esteban Muruetagoiena sendagilearen heriotzaren berri ematen zuten.\nEuskaltegiekin loturik, baita ere, argitaratu zuten Pablo Sastre idazlearen kolaborazioa. Sortu berria zen HABE erakundearen zilegitasuna auzitan jartzen zuen, ordura arte esparru instituzionaletatik at eratutako AEKren aldean. Luis Alberto Aranbarri egiten zuen \u00abherri mugimenduak\u00bb sortutako ondarea eraisteko saioaren errudun.\nJosu Landa kazetaria aurreko bi zenbakietatik zetorren polemikari jarraitu zitzaion, Mikel Atxagak eta Amati\u00f1ok idatzitakoei erantzunez eta, testuaren amaieran, kritika zorrotz bat eginez \"Oh! Euzkadi\"-ko lantaldeari, euskarak eta euskal kulturak une hartan zituen auzi nagusiei buruz jarrerarik hartzen ez zuela leporatuz.\nEztabaida eta polemika mikatzez gain, literaturaz ere idatzi zuten zenbakian. Alde batetik, Gotzon Egiak zortzigarren zenbakian idatzitako artikuluari jarraipena eman zion, euskal antzerki modernoaren sorrera aztertuta. \"Euskal-Erria\" aldizkariaren babesean 1880ko hamarkadan jaiotako sorkaritzat jotzen zuen antzerkia. Beste aldetik, Mikel Hern\u00e1ndez Abaituak artikulu mamitsu bat idatzi zuen, Arestiren antzerkigintzaren gaurkotasuna errebindikatzeko. Azkenik, literaturaren eremutik ater agabe, testu labur bat argitaratu zuten, izenperik gabekoa, aldizkariaren azken aurreko orrialdean. Euskal Idazleen Elkartearen sorreraz ikuspegi oso kritikoa agertuz. Funtsean, ez zuten onartzen elkartea eratzeko deialdia egiteko modua, are eta gutxiago lehendakari Federiko Krutwig izatea.\nMusikaren alorrean, Jokin Ansorenak erantzun egin zion aurreko zenbakian Xabier Montoiak euskal kantagintzaren krisiaz egindako azterketari. Analisi sinpleegia egitea leporatzen zion, eta auzitan jartzen zuen euskal rockak errealitatea aldarazteko bokaziorik zuenik.\nElkarrizketaren sailean, Santiago Onaindia karmeldar fraide eta idazlearekin aritu ziren solasean, frankisten errepresioaz, herri literaturaz eta euskara batuaz.\nAzkenik, zenbakia amaitzeko, itzulpenaren atalean , T.S. Eliot-en \"The Waste Land\" liburuaren zatiki bat eman zuten Joseba Sarrionaindiak eta Josemari Iturraldek euskaratuta, aldizkariaren hamaikagarren zenbakian argitaratutako itzulpenaren jarraipen gisa.\n\"Oh! Euzkadi\" 16.\nAkats batengatik, azalaren goiburuan \u00ab15. alea\u00bb bazioen ere, hamaseigarren eta azkena izan zen. Zenbaki hau kaleratzeko urtebete eman zuten, itxura guztiena rabera, taldearen barneko eztabaidaren eta egonkortasun faltaren eraginez. \nAldizkariaren bigarren orrialdean, lantaldearen zerrendaren alboan, ohar bat erantsi zuten, aldizkariaren linea editoriala argitzeko edo, esanez izenpetu gabeko artikuluek ez zutela, nahitaez, lantaldeko kide guztien iritzia adierazten, eta aurrerakoan zenbaki bakoitzak arduradun bat izango zuela iragarriz. Hain zuzen, azken zenbaki honen arduraduna Gotzon Egia izan zen. \nZenbakiaren lehen artikulua, izenpetu gabea, aldizkariaren izaera eta etorkizuna aipatzen zituen, ironia zertxobait tristatuaren bitartez. Urte beteko isilaldiaren ostean, adierazten zuten aldizkariarekin jarraitzeko \u2014eta maizago jarraitzeko\u2014 deliberoa hartua zutela; hutsean gelditu zen erabakia, bistan denez. \nIzenperik gabe argitaratu zuten, baita ere, gogor jo zuten Espainiako gobernuak Euskal Autonomia Erkidegoko euskararen legearen zenbait artikuluren aurka ezarritako errekurtsoaren kontra. Nahiz aitortu legea ez zutela bereziki maite, Espainiako ezkerreko alderdien nazionalismoa salatzen zuten, eta euskal gizarte elebakar baten aldeko aldarria egiten zuten. \nLiteraturaren arloan, George Borrow ingeles idazlearen heriotzaren mendeurrena baliatu zuen Koldo Izagirrek, Borrowk euskaldunei buruz idatzitakoak gogora ekartzeko. Besteak beste, azaltzen zuen Ebanjelio bat argitaratu zuela euskaraz. Baita ere literaturaren esparruan, Bernardo Atxagak beste aldizkari batean argitaratutako artikulu bat hartu zuen aintzat Mikel Hern\u00e1ndez Abaituak, narrazioaren sinesgarritasunaren eta euskara batuaren auzia berriro aztertzeko. \nEuskara batua aldezteko artikulu mamitsu bat kaleratu zuten, goitizen batez izenpetuta. Eusko Jaurlaritzak Antzerti eskola sortu berria plazaratzeko lehen obraren antzezpenean erabilitako hizkuntza eredu nahaspilatua kritikatu zuten gogotik, itzulpena baino gehiago, egokitzapen ideologiko bat egin zela azpimarratuta. Aldarrikapen bat egiten zuten, finean: euskara ikur gisa erabili ordez, hizkuntza komunikatibo soil gisa erabiltzeko garaia zela. Euskararen erabileraren esparruan, baita ere, ohar labur izenpetu gabeko bat argitaratu zuten, trafiko eta kale seinaleetan jarrera baldarra kritikatuz. \nKolaboratzaile batek idatzi zuen zenbakiko artikulurik luzeena: Jon Larizek \u2014Mario Onaindiaren ezizena\u2014. Erlijioaren eta monoteismoaren azterketa teoriko bat zen. \nElkarrizketaren atalean, Jose Manuel Estonba irundar apaiz idazlearekin mintzatu ziren, literaturaz eta euskara batuaz. Bere belaunaldiko abade eta fraide gehienak ez bezala, Estonba euskara batura egokitu zen, bere azken idazlanetan. \nZenbakia amaitzeko, Peter Weiss aleman idazlearen \"Fluchtpunkt\" (1962, \"Ihesa\") eleberriaren zati bat eman zuten euskaratuta.\nAmaiera.\nAldizkariaren ibilbidea oso baldintzatuta egon zen, 1980ko hamarkadaren hasierako giro politikoaren tentsioek eta, zehazkiago, ezker abertzalearen joera edo korronteen arteko kontraesan edo auzien hausturek asko zailtzen baitzuten linea zehatz bat hartu gabe idaztea euskal hizkuntzaz eta kulturaz. \nOreka estu hartan bizi izatera eta idaztera behartuta, gertakari politikoen eragina eta, bereziki, indarkeria politikoaren aurrean hartu beharreko jarrera banaketa izan ziren aldizkaria amaiarazteko arrazoiak. "}
{"id": "9964", "revid": "374", "url": "https://eu.wikipedia.org/wiki?curid=9964", "title": "Enseiukarrean", "text": ""}
{"id": "9966", "revid": "448", "url": "https://eu.wikipedia.org/wiki?curid=9966", "title": "Mirande", "text": ""}
{"id": "9967", "revid": "6327", "url": "https://eu.wikipedia.org/wiki?curid=9967", "title": "Zezen Jarria", "text": ""}
{"id": "9970", "revid": "6327", "url": "https://eu.wikipedia.org/wiki?curid=9970", "title": "Ram\u00f3n y Cajal", "text": ""}
{"id": "9972", "revid": "1982", "url": "https://eu.wikipedia.org/wiki?curid=9972", "title": "Malbina Uharteak", "text": ""}
{"id": "9973", "revid": "237", "url": "https://eu.wikipedia.org/wiki?curid=9973", "title": "Euskal Herriko Unibersitatea", "text": ""}
{"id": "9976", "revid": "1982", "url": "https://eu.wikipedia.org/wiki?curid=9976", "title": "Falkland-Malvinas", "text": ""}
{"id": "9977", "revid": "237", "url": "https://eu.wikipedia.org/wiki?curid=9977", "title": "Bretainia Handi", "text": ""}
{"id": "9978", "revid": "219", "url": "https://eu.wikipedia.org/wiki?curid=9978", "title": "Zeelanda berri", "text": ""}
{"id": "9979", "revid": "201", "url": "https://eu.wikipedia.org/wiki?curid=9979", "title": "Atlantiko", "text": ""}
{"id": "9980", "revid": "219", "url": "https://eu.wikipedia.org/wiki?curid=9980", "title": "Herbehere", "text": ""}
{"id": "9982", "revid": "119347", "url": "https://eu.wikipedia.org/wiki?curid=9982", "title": "Bretainia (eskualdea)", "text": "Bretainia (, , galoz: \"Berta\u00e8yn\") Frantziako ipar-mendebalean dagoen eskualdea da eta lau departamendu barne hartzen ditu: C\u00f4tes-d'Armor (22.), Finist\u00e8re (29.), Ille eta Vilaine (35.) eta Morbihan (56.). 27.208\u00a0km\u00b2 ditu, eta 2.906.197 biztanle (107 biz/km\u00b2, 1999).\nEskualdeko hiriburu Rennes da hiri nagusia, 206.229 biztanle baititu.\nGeografia.\nBretainia historikoa.\nBretainiako abertzaleek aldarrikatzen duten lurraldea (Bretainia historikoa bezala ezagutua) egun Bretainia izena duen eskualde edo erregioaz landa, Loira Atlantiarreko departamendua ere barne biltzen du. Horrela, Bretainia historikoa 9 herrialdetan banatzen da:\nGaur egun.\nOzeano Atlantikoak inguratzen du mendebalde, iparralde eta hegoaldean, ekialdean Loirerria eta ipar-ekialdean Normandia Beherea mugakide dituela.\nHiri nagusiak.\nNantes (544.932 biztanle 1999an) hiriburu historikoa da eta Rennesen dago prefektura (521.188).\nHauetaz gain, beste hiri nagusiak hauexek dira:\nHamar mila biztanletik behera dituzte beste herri hauek:\nKultura.\nHizkuntzak.\nFrantsesa da gaur egungo hizkuntza nagusia, baina beste bi hizkuntza komunitate ere badaude:\nKirolak.\nFutbola.\nFC Nantes eta Stade Rennais FC (Rennes) ditugu talderik hoberenak.\nTxirrindularitza.\nHerrialdeak emandako txirrindularien artean, Bernard Hinault (1954-) dugu aipagarriena, Frantziako Tourraren garailea bost aldiz izandakoa."}
{"id": "9983", "revid": "219", "url": "https://eu.wikipedia.org/wiki?curid=9983", "title": "Frantziera", "text": ""}
{"id": "9984", "revid": "96586", "url": "https://eu.wikipedia.org/wiki?curid=9984", "title": "Bretainiera", "text": "Bretainiera edo bretoiera (bretainieraz, \"brezhoneg\", [b\u0280e'z\u00f5\u02d0n\u025bk] edo [b\u027e\u0259h\u0254'n\u0259k] ahoskatua) Bretainiako mendebaldean hitz egiten den zelta adarreko indoeuropar hizkuntza da. Eskualdeko bi hizkuntza tradizionaletako bat da, Bretainiako ekialdean hitz egiten den erromantze adarreko galoarekin batera.\nHizkuntza zelten multzoaren barruan, britoi taldekoa da, hots, galesaren eta kornubieraren familia berekoa da, beraz, eta haien oso antzekoa.\nHiztunak.\nXX. mendearen hasieran Bretainia Behereko biztanleriaren erdia edo bretainiera hiztun elebakarra zen eta beste erdia edo, elebiduna, alegia bretainiera eta frantses hiztuna, baina XX. mendean eskola eta ikastetxeetan frantsesa bakarrik irakastea eta gainontzeko hizkuntzetan irakastea debekatua izateaz gain, euren hizkuntzetan mintzatzean irakasleek umilduak izateak, bretainiarari \u2014euskarari Ipar Euskal Herrian bezala\u2014 sekulako hiztun galera eta hondamendia eragin zion.\n1950 inguruan, oraindik ere milioi bat hiztun inguru zituen, horietatik 100.000 elebakar, baina zenbait faktoreren ondorioz (Frantziako politika zentralista, 1960ko hamarkadaren amaiera arte irakasle eta andere\u00f1o frantses hiztunek eskoletan ikasle bretainiera hiztunak euren hizkuntzan mintzatzeagatik umildu eta zigortzea, hedabideen eragina, frantses hiztunen etorrera eta bretainierazko hiztun gehienak 60 urtetik gorakoak izatea eta, hortaz, pixkanaka hilez joatea), jada ez zen bretainiar elebakarrik geratzen. 1997an, hiztun kopurua 300.000ra jaitsi zen (haietako 190.000, gainera, 60 urtetik gorakoak ziren): horrek etorkizun hurbilean hiztunen kopuru galera handiaren arriskua iragarri zuen, bretainieraz mintzatzeko gai diren haur eta gazte gutxi baitaude, hots, adineko hiztunak ordezkatzeko gutxiegi. Laburbilduz, bretainierak etorkizunean aurrera egiteko duen egungo oztopo nagusia bere hiztun gehienen adina da, haien belaunaldia hildakoan, urte gutxiren buruan oso hiztun gutxi gera bailitezke.\nDena den, 2006 eta 2012 artean, irakasketa elebidunaren % 33 hazkundea gertatu zen eta 14.709 haurrek bretainiera eta frantsesezko irakaskuntza elebiduna jaso zuten.\nGeografia.\nGaur egun, hiztunak 300.000 inguru dira: Bretainia Beherean (\"Breizh Izel\") bizi dira, hots, Finist\u00e8re (bretoieraz, Penn-ar-Bed) osoan, Morbihanen (Mor-Bihan) eta C\u00f4tes-d'Armor (Aodo\u00f9 an Arvor) departamenduetako mendebaldean, eta Bourg-de-Batz barrendegian (Loire-Atlantique / Liger Atlantel).\nZehazkiago esanda, gaur bretainiera Plouha udalerritik (Saint-Brieuc hiriaren mendebaldean) La Roche-Bernard udalerrira doan (Vannes hiriaren ekialdean) ipar-hegoaldeko marra imaginario edo mugaren mendebaldera dagoen eremuan mintzatzen da.\nDialektoak.\nLau dialekto nagusi ditu:\nGramatika.\nGainerako hizkuntza zeltekin hainbat ezaugarri partekatzen ditu, horren adibide dugu aditzaren ordenaren hizkuntza-tipologia, izan ere, aditza, subjektua eta objektua ordena mantentzen du. Hala ere, bretoieraren kasuan, ez da ordena hori beti eta zorroztasunez betetzen, zenbaitetan subjektua, aditza eta objektua ordena era baliatzen baitu.\nPertsona-izenordainak eta edutezko izenordainak hurrenak dira:\nIzenordain erakusleak adierazten digutenaren distantziaren arabera sailkatzen dira, maskulinoak \"heman\", \"hennezh\", \"henhont\" eta femeninoak \"houman\", \"hounnezh\", \"hounhoni\"; pluralean bi generoentzako balizkoak \"ar re-man\", \"ar re-se\", \"ar re-hont\" dira. Galdera-izenordainak \"piv\" 'Zein?' eta \"petra\" 'Zer?' dira. Erlatibozkoa \"a\" partikularen bidez eratzen da. Horretaz gain, ezezkoa edo negatiboa sortzeko, \"ne...ket\" zirkunfijoa baliatzen da.\nParekidetasun taula.\nOndorengo taulan bretoieraren, kornubieraren eta galoaren arteko hitzen parekidetasuna ageri da, baita frantsesezko eta euskarazko esanahiak ere. Bretoieraren eta galoaren arteko hitzen egitura antzekotasuna ere ikusten da: adibidez, bretoierazko \"kazh-koad\" eta galozko \"chat-de-bo\u00e9z\" hitzek (\"urtxintxa\" edo \"kattagorri\", euskaraz) \u00abbasoko katua\u00bb esan nahi dute.\nJon Mirande eta Txomin Peillen bretoierazaleak.\nEuskaraz baino lehen ikasi zuen bretoieraz Jon Mirandek Parisen. Euskaldunak lagun egin baino lehen, bretainiarrak egin zituen adiskide. Txomin Peillenekin konpartitu zuen zaletasun hori. Izatez, Jon Mirandek hizkuntza zeltiko guziak ezagutzen zituen. 1950ean kornubieraren akademian sartu zen, eta Heinen eta H\u00f6lderlinen olerkiak eman zituen akademiaren \"An lef Kernewek\" aldizkarian.\nBretoieraren akademian hartu zuten kanpotar bakarra izan zen. Gerla denboran ikasi zuen bretoieraz. Berantago, Sorbonako sumeriar hizkuntzen irakasle Riec Jestinek, Jon Mirandek eta Txomin Peillenek \"Ar Stourmer\" aldizkari abertzale sozialista atera zuten bi urtez, eta Jon Mirandek hantxe eman zituen bretoierazko artikulu hoberenak, eta kantuak eta olerkiak ere bai. Haren olerkitxo erotikoak bretoieraz idatzi bakarrak izan ziren. Bertzalde, hebraieratik eta nederlanderatik ere ekarri zuen bretoierara lanik. Hil gabean, aleman eta nederlanderazko poemak idazten ari zen, bretoieraz.\nMusika.\nFolk musikaren barruan honelako ordezkari ezagunak ditu lurraldeak:"}
{"id": "9985", "revid": "56334", "url": "https://eu.wikipedia.org/wiki?curid=9985", "title": "Gottfried B\u00f6hm", "text": "Gottfried B\u00f6hm edo Gottfried Boehm (Offenbach am Main, Alemania, 1920ko urtarrilaren 23a \u2013 Kolonia, Alemania, 2021eko ekainaren 9a) alemaniar arkitektoa izan zen.\n1986 urtean Pritzker Saria jaso zuen.\nLan garrantzitsuak.\nHainbat eliza eraiki ditu, batez ere Alemanian, baina baita era Brasilen eta Taiwanen."}
{"id": "9987", "revid": "119347", "url": "https://eu.wikipedia.org/wiki?curid=9987", "title": "Galo", "text": "Galoa Bretainiako ekialdean hitz egiten den indoeuropar hizkuntza bat da, hizkuntza erromantzeen adarrekoa. Eskualdeko hizkuntza tradizionaletako bat da, zelta hizkuntzen familiakoa den bretainierarekin batera. Bretainia Garaian eta Normandiako lur mugakideetan hitz egin izan da mende askoan, harik eta Frantzian hezkuntza unibertsala sartu zuten arte; geroztik, pixkanaka lurralde horretako gutxiengo batera mugatu da hiztun kopurua, eta gaur egun frantses estandarra da hizkuntza nagusia alde handiz.\nGeografia.\nBretainia Garaian (\"Ha\u00f9tt-Berta\u00e8yn\") mintzatzen da: Ille eta Vilainen, C\u00f4tes-d'Armoreko ekialdean eta Loira Atlantikoan."}
{"id": "9988", "revid": "59723", "url": "https://eu.wikipedia.org/wiki?curid=9988", "title": "Gales (hizkuntza)", "text": "Galesa (\"Cymraeg\" edo \"y Gymraeg\") \u2014kymruera edo kymbruera izenez ere ezaguna\u2014 Galesko berezko hizkuntza da, gaur egun egoera gutxituan dagoena.\nIndoeuropar mintzaira da, hizkuntza zelten multzokoa; britoi taldearen barruan dago, cumbrierarekin, bretainierarekin eta kornubierarekin batera.\nHiztunen geografia.\nGalesko biztanleen % 20 inguru dira galesaren hiztun, gutxi gorabehera 610.000 lagun (2001).\nHizkuntza nagusia gisan, hiztunak bereziki iparraldean eta mendebaldean dira: Gwynedd (% 76), Anglesey / Ynys M\u00f4n (% 70,5), Carmarthenshire / Sir Gaerfyrddin (% 63,6) eta Ceredigion (% 61).\nDialektoei dagokienez, Iparraldeko (\"Gog\") eta Hegoaldeko (\"Hwntw\") aldaeren arabera sailkatzen dituzte.\n1993an S4C telebista kateak egindako inkestaren arabera, beste 135.000 bat hiztun bizi ziren artean Ingalaterran. Halaber, Argentinako Chubuteko probintzian badago galestar jatorriko komunitate bat, eta horien artean galesezko hiztunak badaude (25.000), baita Kanadan (3.160), AEBetan (2.655), Zeelanda Berrian (1.155) eta Australian (1.060) ere. Guztira, beraz, hizkuntzak 750.000 hiztun baino gehiago ditu.\nLegezko estatusa eta administrazioa.\n2021eko uztailean iragarri zen aurrerantzean Galesko gobernuan lan egitea espero zuten pertsonak gai izan behar zirela galesez oinarrizko elkarrizketa sinpleak izateko, \"kortesiazko\" mailan.\nHezkuntza.\nIkasleen % 25-30ek galesa dauka lehen hizkuntza gisa eskolan. Bestela, ume guztiek galesa ikasi behar dute 16 urte bete arte (gehienek bigarren hizkuntza moduan). Galesezko irakasle bereziek \"Athrawon Bro\" izena hartzen dute.\nUnibertsitateei dagokienez, Bangor eta Aberystwyth hirietan ikasgai batzuk eskaintzen dituzte galesez.\nLiteratura eta musika.\nEisteddfod.\nGalesezko kultur jaialdi tradizionala da, literatura eta musikaren ingurukoa eta lehiaketa modukoa.\nLehenengo aztarnak XII. mendekoak dira, eta gaur egun nazio mailan egiten dute urtero Galesen, bai eta herrialdetik kanpo ere."}
{"id": "9989", "revid": "6327", "url": "https://eu.wikipedia.org/wiki?curid=9989", "title": "Galesa", "text": ""}
